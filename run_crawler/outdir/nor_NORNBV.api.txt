01001001	I begynnelsen skapte Gud himmelen og jorden.
01001002	Og jorden var øde og tom, og det var mørke over det store dyp, og Guds Ånd svevet over vannene.
01001003	Og Gud sa: Bli lys! Og det ble lys.
01001004	Og Gud så at lyset var godt, og Gud skilte lyset fra mørket.
01001005	Og Gud kalte lyset dag, og mørket kalte han natt. Og det ble aften, og det ble morgen, dag én.
01001006	Og Gud sa: La det bli en hvelving midt i vannene, og den skal skille vann fra vann.
01001007	Og Gud gjorde hvelvingen og skilte vannet som er under hvelvingen, fra vannet som er over hvelvingen. Og det ble slik.
01001008	Og Gud kalte hvelvingen himmel. Og det ble aften, og det ble morgen, andre dagen.
01001009	Og Gud sa: La vannet under himmelen samles på ett sted, og la det tørre landet komme til syne. Og det ble slik.
01001010	Og Gud kalte det tørre landet jord, og vannet som var samlet, kalte han hav. Og Gud så at det var godt.
01001011	Og Gud sa: Jorden skal la gress, planter som sår seg, frukttrær som bærer frukt med frø i, spire fram på jorden, hvert etter sitt slag. Og det ble slik.
01001012	Og jorden lot gress gro fram, planter som sår seg, hvert etter sitt slag, og trær som bærer frukt med frø i, hvert etter sitt slag. Og Gud så at det var godt.
01001013	Og det ble aften, og det ble morgen, tredje dagen.
01001014	Og Gud sa: La det bli lys på himmelhvelvingen til å skille mellom dagen og natten. Og de skal være til tegn som fastsetter høytider og dager og år.
01001015	Og de skal være lys på himmelhvelvingen til å lyse over jorden. Og det ble slik.
01001016	Og Gud gjorde de to store lysene, det største til å råde over dagen, det mindre til å råde over natten, og stjernene.
01001017	Og Gud satte dem på himmelhvelvingen til å lyse over jorden,
01001018	og til å råde om dagen og om natten, og til å skille lyset fra mørket. Og Gud så at det var godt.
01001019	Og det ble aften, og det ble morgen, fjerde dagen.
01001020	Og Gud sa: La vannet vrimle med et mylder av levende sjeler, og la fugler fly over jorden, under himmelhvelvingen.
01001021	Og Gud skapte de store sjødyrene og alle de levende sjeler som rører seg, som vrimler i vannet, hvert etter sitt slag, og hver vinget fugl etter sitt slag. Og Gud så at det var godt.
01001022	Og Gud velsignet dem og sa: Vær fruktbare og bli mange og fyll vannet i havet, og fuglene bli mange på jorden!
01001023	Og det ble aften, og det ble morgen, femte dagen.
01001024	Og Gud sa: Jorden skal la levende sjeler gå fram, hver etter sitt slag: Fe og kryp og jordens ville dyr, hvert etter sitt slag. Og det ble slik.
01001025	Og Gud gjorde de ville dyrene på jorden, hvert etter sitt slag, og kveget etter sitt slag, og alt landjor dens kryp etter sitt slag. Og Gud så at det var godt.
01001026	Og Gud sa: La oss gjøre mennesk er i vårt bilde, etter vår liknelse. Og de skal råde over havets fisker og over himmelens fugler, og over feet og over all jorden, og over hvert kryp som rører seg på jorden.
01001027	Og Gud skapte mennesket i sitt bilde, i Guds bilde skapte han det, til mann og kvinne skapte han dem.
01001028	Og Gud velsignet dem og Gud sa til dem: Vær fruktbare og bli mange og fyll jorden, og legg den under dere og råd over havets fisker og himmelens fugler og over alt levende som rører seg på jorden.
01001029	Og Gud sa: Se, jeg har gitt dere alle planter som sår seg over hele jorden, og hvert tre med frukt som setter frø. Det skal være føde for dere.
01001030	Og til alle jordens dyr og til alle himmelens fugler og til alt som kryper på jorden som det er levende sjel i, gir jeg alle grønne planter til føde. Og det ble slik.
01001031	Og Gud så alt det han hadde gjort, og se, det var overmåte godt. Og det ble aften og det ble morgen, den sjette dagen.
01002001	Så ble himmelen og jorden fullført med hele sin hær.
01002002	Og Gud fullførte på den sjuende dagen det verk han hadde gjort, og han hvilte på den sjuende dagen fra alt sitt verk som han hadde gjort.
01002003	Og Gud velsignet den sjuende dagen og helliget den, for på den hvilte han fra alt sitt verk, det Gud hadde skapt og ville gjøre.
01002004	Dette er historien om himmelen og jorden da de ble skapt. På den dagen da Gud Herren gjorde jord og himmel,
01002005	fantes det ennå ingen av markens vekster på jorden, og ingen av markens planter var ennå grodd fram, for Gud Herren hadde ikke latt det regne på jorden, og det fantes ikke et menneske til å dyrke landjorden.
01002006	Men en tåke steg opp av jorden slik at hele landjordens overflate ble vannet.
01002007	Og Gud Herren formet mennesket av landjordens støv, og blåste livets ånde i hans nese, og mennesket ble til en levende sjel.
01002008	Så plantet Gud Herren en hage i Eden, i Østen. Der satte han mennesket som han hadde formet.
01002009	Og Gud Herren lot alle slags trær vokse opp av landjorden, prektige å se på og gode å ete av, også livets tre midt i hagen, og treet til kunnskap om godt og ondt.
01002010	Og en elv rant ut fra Eden for å vanne hagen, og derfra delte den seg og ble til fire hovedstrømmer.
01002011	Navnet på den ene er Pisjon. Det er den som renner omkring hele landet Havila, der det er gull.
01002012	Og gullet i dette landet er godt. Der er bdellium og onyks-stein.
01002013	Og navnet på den andre elven er Gihon. Det er den som renner omkring hele landet Kusj.
01002014	Og navnet på den tredje elven er Hiddekel. Det er den som renner øst for Assur. Og den fjerde elven er Frat.
01002015	Og Gud Herren tok mennesket og satte ham i Edens hage til å dyrke og verne den.
01002016	Og Gud Herren bød mennesket: Av hvert tre i hagen kan du fritt ete,
01002017	men treet til kunnskap om godt og ondt, må du ikke ete av, for den dagen du eter av det, skal du visselig dø.
01002018	Så sa Gud Herren: Det er ikke godt for mennesket å være alene. Jeg vil gjøre ham en medhjelp som er hans like.
01002019	Og Gud Herren hadde formet av landjorden alle markens dyr og alle himmelens fugler. Og han førte dem til mennesket for å se hva han ville kalle dem. Det mennesket kalte hver levende sjel, det ble dens navn.
01002020	Så ga mennesket navn til alt feet, til himmelens fugler og til alle markens dyr. Men for seg selv fant mennesket ingen medhjelp som var hans like.
01002021	Da lot Gud Herren en dyp søvn komme over mennesket, og mens han sov, tok han et av hans ribben og fylte igjen med kjøtt.
01002022	Og Gud Herren bygde av det ribben han hadde tatt av mannen, en kvinne, og førte henne til mannen.
01002023	Da sa mannen: Denne gang er det ben av mine ben og kjøtt av mitt kjøtt. Hun skal kalles manninne, for av mannen er hun tatt.
01002024	Derfor skal mannen forlate sin far og sin mor og forbli hos sin hustru, og de skal være ett kjød.
01002025	De var nakne, både Adam og hans hustru, men skammet seg ikke.
01003001	Men slangen var listigere enn alle dyr på marken som Herren Gud hadde gjort, og den sa til kvinnen: Har Gud virkelig sagt: Dere skal ikke ete av noe tre i hagen?
01003002	Kvinnen sa til slangen: Vi kan ete av frukten på trærne i hagen,
01003003	men om frukten på det treet som er midt i hagen, har Gud sagt: Dere skal ikke ete av den og ikke røre den, for da dør dere.
01003004	Da sa slangen til kvinnen: Dere kommer slett ikke til å dø!
01003005	Men Gud vet at den dagen dere eter av det, vil øynene deres åpnes, dere vil bli slik som Gud til å kjenne godt og ondt.
01003006	Kvinnen så nå at treet var godt å ete av, og at det var en lyst for øynene - et prektig tre, siden det kunne gi forstand. Så tok hun av frukten og åt. Hun ga også sin mann, som var med henne, og han åt.
01003007	Da ble begges øyne åpnet, og de skjønte at de var nakne. Så flettet de sammen fikenblad og bandt dem om livet.
01003008	Og de hørte Herren Gud da han kom vandrende i hagen da dagen var blitt sval. Og Adam og hans hustru skjulte seg for Herren Guds åsyn mellom trærne i hagen.
01003009	Da kalte Herren Gud på Adam og sa til ham: Hvor er du?
01003010	Han svarte: Jeg hørte din røst i hagen, og da ble jeg redd, fordi jeg var naken, og jeg gjemte meg.
01003011	Da sa han: Hvem har fortalt deg at du er naken? Har du ett av treet jeg forbød deg å ete av?
01003012	Adam sa: Kvinnen som du ga meg til å være hos meg, hun ga meg av treet, og jeg åt.
01003013	Da sa Herren Gud til kvinnen: Hva er det du har gjort? Kvinnen svarte: Slangen dåret meg, og jeg åt.
01003014	Da sa Herren Gud til slangen: Fordi du gjorde dette, skal du være forbannet fremfor alt fe og fremfor alle markens dyr. På buken skal du krype, og støv skal du ete alle ditt livs dager.
01003015	Fiendskap setter jeg mellom deg og kvinnen, mellom din ætt og hennes ætt. Han skal knuse ditt hode, og du skal knuse hans hæl.
01003016	Til kvinnen sa han: Jeg vil gjøre din møye meget stor i ditt svangerskap. Med smerte skal du føde dine barn. Til din mann skal din attrå stå, og han skal råde over deg.
01003017	Og til Adam sa han: Fordi du lød din hustrus røst og åt av treet som jeg forbød deg å ete av, skal jorden være forbannet for din skyld. Med møye skal du nære deg av den alle dine levedager.
01003018	Torner og tistler skal den bære for deg, og du skal ete av markens vekster.
01003019	I ditt ansikts sved skal du ete ditt brød, inntil du vender tilbake til jorden, for av den er du tatt. Støv er du, og til støv skal du vende tilbake.
01003020	Adam kalte sin hustru Eva, fordi hun er mor til alle som lever.
01003021	Og Herren Gud gjorde kapper av skinn til Adam og hans hustru, og kledde dem.
01003022	Og Herren Gud sa: Se, mennesket er blitt som en av oss til å kjenne godt og ondt. Bare han nå ikke strekker ut sin hånd og tar også av livets tre, og eter og lever evig!
01003023	Så viste Herren Gud ham ut av Edens hage og satte ham til å dyrke jorden, som han var tatt av.
01003024	Han drev mennesket ut, og øst for Edens hage plasserte han kjerubene og det flammende sverdet som svingte hit og dit for å vokte veien til livets tre.
01004001	Adam holdt seg til sin hustru Eva, og hun ble med barn og fødte Kain. Da sa hun: Jeg har fått en mann ved Herren.
01004002	Siden fødte hun Abel, hans bror. Abel ble sauegjeter. Kain ble jordbruker.
01004003	Da en tid var gått, skjedde det at Kain bar fram for Herren et offer av markens grøde.
01004004	Abel bar også fram et offer, som han tok av de førstefødte lammene i flokken og deres fett. Og Herren så til Abel og hans offer,
01004005	men til Kain og hans offer så han ikke. Da ble Kain forbitret, og stirret ned for seg.
01004006	Og Herren sa til Kain: Hvorfor er du så forbitret, og hvorfor stirrer du ned for deg?
01004007	Er det ikke så at dersom du har godt i sinne, da kan du løfte ansiktet? Men har du ikke godt i sinne, da ligger synden på lur ved døren. Den har lyst på deg, men du skal herske over den.
01004008	Kain talte til Abel, sin bror. Og da de en gang var ute på marken, for Kain løs på sin bror Abel og slo ham i hjel.
01004009	Da sa Herren til Kain: Hvor er Abel, din bror? Han svarte: Jeg vet ikke. Er jeg min brors vokter?
01004010	Men han sa: Hva har du gjort? Røsten av din brors blod roper til meg fra jorden.
01004011	Nå skal du være bannlyst fra den jorden som åpnet sin munn og tok imot din brors blod fra din hånd.
01004012	Når du dyrker jorden, skal den ikke mer gi deg sin grøde. En flyktning og en vandrer skal du være på jorden.
01004013	Da sa Kain til Herren: Min skyld er større enn at jeg kan bære den.
01004014	Se, du har i dag drevet meg ut av landet, og jeg må skjule meg for ditt åsyn. Jeg blir en flyktning og en vandrer på jorden, og det vil gå slik at hvem som helst som finner meg, kommer til å slå meg i hjel.
01004015	Men Herren sa til ham: Dersom noen slår Kain i hjel, skal det hevnes sjufold. Og Herren satte et merke på Kain for at ingen som møtte ham, skulle slå ham i hjel.
01004016	Så dro Kain bort fra Herrens åsyn og bosatte seg i landet Nod, øst for Eden.
01004017	Og Kain holdt seg til sin hustru, og hun ble med barn og fødte Hanok. Så tok han seg fore å bygge en by og ga byen navnet Hanok etter sin sønn.
01004018	Hanok fikk sønnen Irad. Irad ble far til Mehujael. Mehujael ble far til Metusjael. Metusjael ble far til Lamek.
01004019	Lamek tok seg to koner, den ene hette Ada, den andre hette Silla.
01004020	Ada fødte Jabal, han ble stamfar til dem som bor i telt og holder buskap.
01004021	Hans bror hette Jubal, han ble stamfar til alle dem som spiller på harpe og fløyte.
01004022	Silla fødte Tubalkain. Han smidde alle slags redskaper av kobber og jern. Tubalkains søster var Na’ama.
01004023	Lamek sa til konene sine: Ada og Silla, hør min røst, Lameks hustruer, lytt til min tale! En mann dreper jeg for hvert sår jeg får, en gutt for hver skramme jeg får.
01004024	For hevnes Kain sju ganger, da skal Lamek hevnes syttisju ganger.
01004025	Adam holdt seg igjen til sin hustru, og hun fødte en sønn og kalte ham Set. [Hun sa:] For Gud har satt meg en annen sønn i Abels sted, fordi Kain slo ham i hjel.
01004026	Set fikk en sønn og kalte ham Enosj. På den tiden begynte de å påkalle Herrens navn.
01005001	Dette er boken om Adams slektshistorie: På den dagen Gud skapte mennesket, skapte han det i Guds liknelse,
01005002	til mann og kvinne skapte han dem, og han velsignet dem og ga dem navnet menneske på den dagen de ble skapt.
01005003	Da Adam var hundre og tretti år gammel, fikk han en sønn i sin liknelse, etter sitt bilde. Han kalte ham Set.
01005004	Og Adams dager etter at han hadde fått Set, var åtte hundre år, og han fikk sønner og døtre.
01005005	Alle Adams levedager ble ni hundre og tretti år. Så døde han.
01005006	Da Set var hundre og fem år gammel, fikk han sønnen Enosj.
01005007	Etter at Set hadde fått Enosj, levde han åtte hundre og sju år, og fikk sønner og døtre.
01005008	Alle Sets dager ble ni hundre og tolv år. Så døde han.
01005009	Da Enosj var nitti år gammel, fikk han sønnen Kenan.
01005010	Etter at Enosj hadde fått Kenan, levde han åtte hundre og femten år og fikk sønner og døtre.
01005011	Alle Enosjs dager ble ni hundre og fem år. Så døde han.
01005012	Da Kenan var sytti år gammel, fikk han sønnen Mahalalel.
01005013	Etter at Kenan hadde fått Mahalalel, levde han åtte hundre og førti år og fikk sønner og døtre.
01005014	Alle Kenans dager ble ni hundre og ti år. Så døde han.
01005015	Da Mahalalel var sekstifem år gammel, fikk han sønnen Jared.
01005016	Etter at Mahalalel hadde fått Jared, levde han åtte hundre og tretti år og fikk sønner og døtre.
01005017	Alle Mahalalels dager ble åtte hundre og nittifem år. Så døde han.
01005018	Da Jared var hundre og sekstito år gammel, fikk han sønnen Enok.
01005019	Etter at Jared hadde fått Enok, levde han åtte hundre år og fikk sønner og døtre.
01005020	Alle Jareds dager ble ni hundre og sekstito år. Så døde han.
01005021	Da Enok var sekstifem år gammel, fikk han sønnen Metusjalah.
01005022	Og Enok vandret med Gud i tre hundre år etter at han hadde fått Metusjalah, og han fikk sønner og døtre.
01005023	Alle Enoks dager ble tre hundre og sekstifem år.
01005024	Og Enok vandret med Gud. Så ble han borte, for Gud tok ham til seg.
01005025	Da Metusjalah var hundre og åttisju år gammel, fikk han sønnen Lamek.
01005026	Etter at Metusjalah hadde fått Lamek, levde han sju hundre og åttito år og fikk sønner og døtre.
01005027	Alle Metusjalahs dager ble ni hundre og sekstini år. Så døde han.
01005028	Da Lamek var hundre og åttito år gammel, fikk han en sønn.
01005029	Han kalte ham Noah og sa: Han skal trøste oss under vårt arbeid og våre henders møye på den jorden som Herren har forbannet.
01005030	Etter at Lamek hadde fått Noah, levde han fem hundre og nittifem år og fikk sønner og døtre.
01005031	Alle Lameks dager ble sju hundre og syttisju år. Så døde han.
01005032	Og da Noah var fem hundre år gammel, fikk han sønnene Sem, Kam og Jafet.
01006001	Da nå menneskene begynte å bli mange på jorden, og de fikk døtre,
01006002	da så Guds sønner at menneskenes døtre var vakre, og de tok seg koner, hvem de hadde lyst til.
01006003	Da sa Herren: Min Ånd skal ikke til evig tid gå i rette med menneskene. I sin villfarelse er de kjød, og deres dager skal være hundre og tjue år.
01006004	Kjempene var på jorden i de dager. Og likeså siden, da Guds sønner gikk inn til menneskenes døtre, som fødte dem barn. Dette er de mektige menn i gammel tid, de navngjetne.
01006005	Herren så at menneskenes ondskap var stor på jorden, og at alle tanker og hensikter i hjertene deres var onde hele dagen lang.
01006006	Da angret Herren at han hadde skapt mennesket på jorden, og han var full av sorg i sitt hjerte.
01006007	Og Herren sa: Jeg vil utrydde fra jorden menneskene som jeg har skapt, både mennesker og fe og krypdyr og himmelens fugler, for jeg angrer at jeg har skapt dem.
01006008	Men Noah fant nåde for Herrens øyne.
01006009	Dette er Noahs slektshistorie. Noah var en rettferdig mann, ulastelig blant sine samtidige. Noah vandret med Gud.
01006010	Og Noah fikk tre sønner: Sem, Kam og Jafet.
01006011	Men jorden var fordervet i Guds øyne, den ble full av vold.
01006012	Og Gud så jorden, og se, den var fordervet. Alt kjød hadde fordervet sin ferd på jorden.
01006013	Da sa Gud til Noah: Nå vil jeg gjøre ende på alt kjød, for de har fylt jorden med vold. Se, jeg vil ødelegge både dem og jorden.
01006014	Bygg deg en ark av gofertre. Du skal innrede den med rom, og stryke den innvendig og utvendig med bek.
01006015	Slik skal du bygge den: Arken skal være tre hundre alen lang, femti alen bred og tretti alen høy.
01006016	Øverst på arken skal du gjøre en lysåpning som når en alen ned på veggen. Sett døren til arken på den ene siden. Du skal bygge den med tre dekk, et nederste, et annet og et tredje, innredet med rom i hver etasje.
01006017	Og se, jeg lar en vannflom komme over jorden for å ødelegge alt kjød under himmelen som det er livsånde i. Alt som er på jorden, skal omkomme.
01006018	Men jeg vil opprette min pakt med deg, og du skal gå inn i arken - du og dine sønner og din hustru og dine svigerdøtre med deg.
01006019	Og av alt som lever, av alt kjød, skal du ta ett par av hvert slag med inn i arken for å holde dem i live med deg. De skal være hann og hunn.
01006020	Av alle slags fugler og av alle slags fe og av alle slags krypdyr på jorden skal par for par komme inn til deg for å holdes i live.
01006021	Og du skal ta med deg noe av allslags mat og samle det hos deg, så det kan være til føde for deg og for dem.
01006022	Og Noah gjorde slik. Han gjorde i ett og alt som Gud hadde befalt ham.
01007001	Så sa Herren til Noah: Gå inn i arken, du og hele din husstand! For bare deg har jeg funnet rettferdig for meg i denne slekt.
01007002	Av alle rene dyr skal du ta deg ut sju par, hann og hunn, og av dyr som ikke er rene, ett par, hann og hunn,
01007003	likeså av himmelens fugler sju par, hann og hunn, for å holde deres slekter i live på hele jorden.
01007004	For sju dager heretter vil jeg la det regne på jorden i førti dager og førti netter, og jeg vil utslette fra jordens overflate hvert levende vesen som jeg har skapt.
01007005	Og Noah gjorde i ett og alt som Herren hadde befalt ham.
01007006	Noah var seks hundre år gammel da vannflommen kom over jorden.
01007007	Så gikk Noah og hans sønner, hans kone og hans svigerdøtre med ham inn i arken for å berge seg for vannflommen.
01007008	Av de rene dyrene og av de dyrene som ikke er rene, av fuglene og av alt som kryper på marken,
01007009	gikk par for par inn til Noah i arken, hanndyr og hunndyr, slik Gud hadde befalt Noah.
01007010	Så skjedde det, etter at de sju dagene var til ende, at vannflommen kom over jorden.
01007011	I det året av Noahs liv da han var seks hundre år gammel, i den andre måneden, på den syttende dagen i måneden, den dagen brast alle kilder i det store dyp, og himmelens sluser ble åpnet.
01007012	Regnet strømmet ned over jorden i førti dager og førti netter.
01007013	Denne samme dagen gikk Noah og Sem, Kam og Jafet, Noahs sønner, og Noahs kone og hans tre svigerdøtre med dem inn i arken,
01007014	de og alle de ville dyrene etter sitt slag, alt fe etter sitt slag, alt kryp som rører seg på jorden etter sitt slag, alle fugler etter sitt slag, alt som flyr, alt som har vinger.
01007015	De gikk inn til Noah i arken, par for par av alle skapninger som har livsånde i seg.
01007016	De som gikk inn var hann og hunn av alt kjød, slik Gud hadde befalt ham. Og Herren lukket etter ham.
01007017	Da kom vannflommen strømmende over jorden i førti dager, slik at vannet steg og løftet arken og hevet den over jorden.
01007018	Og vannet steg og økte veldig over jorden, og arken fløt bortover vannflaten.
01007019	Vannet steg nå mer og mer på jorden, så alle de høye fjellene under himmelen ble skjult.
01007020	Femten alen høyt steg vannet over fjellene, og skjulte dem.
01007021	Da omkom alt kjød som rørte seg på jorden, fugl og fe og de ville dyr, alt kryp som rører seg på jorden, og alle menneskene.
01007022	Alt som hadde pust av livsånde i nesen, alt som levde på det tørre land, døde.
01007023	Han utryddet hvert liv som fantes på jorden, fra mennesket til feet, krypet og fuglene under himmelen - de ble utryddet av jorden. Bare Noah ble tilbake, og de som var med ham i arken.
01007024	Og vannet ble stående høyt over jorden i hundre og femti dager.
01008001	Men Gud kom i hu Noah og alle ville dyr og alt feet som var med ham i arken. Og Gud lot en vind blåse over jorden, og vannet sank.
01008002	Dypets kilder og himmelens sluser ble lukket, og regnet fra himmelen stanset.
01008003	Vannet trakk seg etter hvert tilbake fra jorden, og vannet begynte å minke da hundre og femti dager var gått.
01008004	I den sjuende måneden, på den syttende dagen i måneden, ble arken stående på Ararat-fjellene.
01008005	Og vannet fortsatte å synke inntil den tiende måneden. I den tiende måneden, på den første dagen i måneden, kom fjelltoppene til syne.
01008006	Da førti dager var gått, åpnet Noah luken han hadde gjort på arken
01008007	og slapp ut en ravn. Den fløy fram og tilbake inntil vannet var tørket bort fra jorden.
01008008	Så sendte han ut en due for å se om vannet hadde sunket fra jordens overflate.
01008009	Men duen fant ikke noe sted å hvile sin fot, og den kom tilbake til ham i arken, for det sto vann over hele jordens overflate. Da rakte han ut hånden og tok den inn til seg i arken.
01008010	Han ventet ennå sju dager, og sendte så igjen duen ut av arken.
01008011	Duen kom til ham da det led mot kveld. Og se, den hadde et friskt oljeblad i nebbet. Da skjønte Noah at vannet var sunket bort fra jorden.
01008012	Men han ventet ennå sju dager, så slapp han duen ut, og da kom den ikke tilbake til ham mer.
01008013	Og det skjedde, i det seks hundre og første året, i den første måneden, på den første dagen i måneden, var vannet tørket bort fra jorden. Da tok Noah taket av arken og så ut, og se, jorden var tørr.
01008014	I den andre måneden, på den tjuesjuende dagen i måneden, var jorden helt tørr.
01008015	Da talte Gud til Noah og sa:
01008016	Gå ut av arken, du og din hustru og dine sønner og dine svigerdøtre med deg.
01008017	Alt levende som er hos deg, av alt kjød, fugl og fe og alt kryp som rører seg på jorden - før det ut med deg! Det skal vrimle av dem på jorden, de skal være fruktbare og formere seg på jorden.
01008018	Så gikk Noah ut, og hans sønner, hans kone og hans svigerdøtre med ham.
01008019	Alle dyrene, alt krypet, alle fuglene, alt som rører seg på jorden - alt etter sitt slag, gikk ut av arken.
01008020	Og Noah bygde et alter for Herren. Han tok av alle rene dyr og av alle rene fugler og ofret brennoffer på alteret.
01008021	Og Herren kjente den behagelige duften, og Herren sa i sitt hjerte: Jeg vil aldri mer forbanne jorden for menneskets skyld, for menneskehjertets tanker er onde fra ungdommen av. Jeg vil aldri mer drepe alt levende, slik jeg nå har gjort.
01008022	Så lenge jorden står heretter, skal såtid og høst, kulde og hete, sommer og vinter, dag og natt aldri ta slutt.
01009001	Og Gud velsignet Noah og sønnene hans og sa til dem: Vær fruktbare, bli mange og fyll jorden.
01009002	Frykt og redsel for dere skal være over alle jordens dyr og alle himmelens fugler, over alt som kryper på marken, og over alle fiskene i havet. De er gitt i deres hånd.
01009003	Alt som rører seg og lever, skal være til føde for dere. Likesom jeg ga dere de grønne plantene, gir jeg dere alt dette.
01009004	Bare kjøtt med dets sjel i, det vil si blodet, skal dere ikke ete.
01009005	Og sannelig: Jeg vil kreve gjengjeld for deres eget blod. Jeg vil kreve hvert dyr til regnskap om det tar deres blod, og likeså hvert menneske. Jeg vil kreve hver manns bror til regnskap for menneskets liv.
01009006	Den som utøser menneskets blod, hans blod skal bli utøst av mennesker. For i Guds bilde skapte han mennesket.
01009007	Dere skal være fruktbare og bli mange! Myldre på jorden og bli tallrike på den.
01009008	Gud talte til Noah og til hans sønner som var med ham, og sa:
01009009	Se, jeg oppretter selv min pakt med dere, og med slekten etter dere,
01009010	og med hver levende skapning som er hos dere, fuglene og feet og alle ville dyr hos dere - alt som gikk ut av arken, alle dyr på jorden.
01009011	Jeg oppretter min pakt med dere: Aldri mer skal alt kjød bli utryddet ved vannflom. Aldri mer skal det komme en vannflom og ødelegge jorden.
01009012	Og Gud sa: Dette er tegnet på pakten jeg oppretter mellom meg og dere og hver levende skapning som er hos dere, for alle kommende slekter og tider:
01009013	Min bue har jeg satt i skyen, den skal være tegn på en pakt mellom meg og jorden.
01009014	Og det skal skje, når jeg fører skyer over jorden, og buen kommer til syne i skyen,
01009015	da vil jeg komme i hu min pakt mellom meg og dere og hver levende skapning av alt kjød, og vannet skal aldri mer bli en flom som ødelegger alt kjød.
01009016	Når buen står i skyen, vil jeg se den og minnes den evige pakten mellom Gud og hver levende skapning, alt kjød som er på jorden.
01009017	Gud sa til Noah: Dette er tegnet på pakten jeg har opprettet mellom meg og alt kjød som er på jorden.
01009018	Noahs sønner som gikk ut av arken, var Sem, Kam og Jafet. Kam var far til Kana’an.
01009019	Disse tre var Noahs sønner. Fra dem bredte menneskene seg ut over hele jorden.
01009020	Noah var jordbruker, og han var den første som plantet en vingård.
01009021	Han drakk av vinen og ble beruset, og han kledde seg naken inne i teltet sitt.
01009022	Da Kam, Kana’ans far, så sin fars nakenhet, fortalte han det utenfor til begge brødrene sine.
01009023	Da tok Sem og Jafet et klede og la det på skuldrene sine og gikk baklengs inn og dekket sin fars nakenhet. De vendte ansiktet bort og så ikke sin fars nakenhet.
01009024	Da Noah våknet av rusen, fikk han vite hva hans yngste sønn hadde gjort mot ham.
01009025	Han sa: Forbannet være Kana’an! Trellers trell skal han være for sine brødre.
01009026	Han sa også: Lovet være Herren, Sems Gud, Kana’an skal være hans trell!
01009027	Gud skal gjøre det vidt for Jafet, han skal bo i Sems telter, og Kana’an skal være hans trell!
01009028	Noah levde tre hundre og femti år etter vannflommen.
01009029	Alle Noahs dager ble ni hundre og femti år. Så døde han.
01010001	Dette er slektshistorien til Noahs sønner Sem, Kam og Jafet. De fikk sønner etter vannflommen.
01010002	Jafets sønner var Gomer, Magog, Madai, Javan, Tubal, Mesjek og Tiras.
01010003	Gomers sønner var Asjkenas, Rifat og Togarma.
01010004	Javans sønner var Elisja, Tarsis, Kittim og Dodanim.
01010005	Fra disse ble hedningenes kystland befolket i sine land, hvert med sitt tungemål, etter sine slekter, i sine folkeslag.
01010006	Kams sønner var Kusj, Misrajim, Put og Kana’an.
01010007	Kusjs sønner var Seba, Havila, Sabta, Raema og Sabteka. Raemas sønner var Sjeba og Dedan.
01010008	Kusj fikk sønnen Nimrod, som var den første store hersker på jorden.
01010009	Han var en mektig jeger for Herren. Derfor heter det: En mektig jeger for Herren som Nimrod.
01010010	Begynnelsen til hans rike var Babel, Erek, Akkad og Kalne i landet Sinear.
01010011	Fra dette landet dro han ut til Assur og bygde Ninive, Rehobot-Ir og Kalah,
01010012	og Resen mellom Ninive og Kalah - dette er den store byen.
01010013	Misrajim ble stamfar til luderne, anamerne, lehaberne og naftuherne,
01010014	patruserne og kasluherne, som filistrene er kommet fra, og kaftorerne.
01010015	Kana’an ble far til Sidon, som var hans førstefødte, og til Het,
01010016	og til jebusittene, amorittene og girgasittene,
01010017	hevittene, arkittene og sinittene,
01010018	og arvadittene, semarittene og hamatittene. Siden bredte kana’aneernes ætter seg videre ut.
01010019	Kana’aneernes grense gikk fra Sidon bortimot Gerar like til Gasa, og bortimot Sodoma, Gomorra, Adma og Sebojim like til Lesja.
01010020	Dette var Kams etterkommere, etter sine ætter og tungemål, i sine land og folkeslag.
01010021	Også Sem fikk barn. Han var stamfar til alle Ebers barn, og var den eldste broren av Jafet.
01010022	Sems sønner var Elam, Assur, Arpaksjad, Lud og Aram.
01010023	Arams sønner var Us, Hul, Geter og Masj.
01010024	Arpaksjad fikk sønnen Sjelah, og Sjelah fikk sønnen Eber.
01010025	Eber fikk to sønner. Den ene hette Peleg, for i hans dager ble jorden delt. Hans bror hette Joktan.
01010026	Joktan ble far til Almodad, Sjelef, Hasarmavet og Jarah,
01010027	Hadoram, Usal og Dikla,
01010028	Obal, Abimael og Sjeba,
01010029	Ofir, Havila og Jobab. Alle disse var Joktans sønner.
01010030	De hadde bostedene sine i fjellbygdene i øst fra Mesja bortimot Sefar.
01010031	Dette var Sems sønner etter sine slekter og tungemål, i sine land, etter sine folkeslag.
01010032	Dette var Noahs sønners slekter etter sin avstamning, i sine folkeslag. Fra dem har folkene utbredt seg på jorden etter vannflommen.
01011001	Hele jorden hadde ett språk og samme ord.
01011002	Det skjedde, da de dro fram mot øst, at de fant en slette i landet Sinear, og de bosatte seg der.
01011003	De sa til hverandre: Kom, la oss gjøre teglstein og brenne dem godt! De brukte tegl til stein og jordbek istedenfor mørtel.
01011004	Så sa de: Kom, la oss bygge oss en by og et tårn som når opp til himmelen. La oss gjøre oss et navn, ellers blir vi spredt over hele jorden.
01011005	Da steg Herren ned for å se byen og tårnet som menneskenes barn bygde.
01011006	Og Herren sa: Se, de er ett folk, og de har alle samme språk. Dette er det første de foretar seg. Nå vil ingen ting være umulig for dem, hva de så får i sinne å gjøre.
01011007	Kom, la oss stige ned og forvirre deres språk så de ikke forstår hverandres tale.
01011008	Så spredte Herren dem derfra ut over hele jorden, og de holdt opp med å bygge på byen.
01011009	Derfor ble byen kalt Babel, for der forvirret Herren all jordens tungemål, og derfra spredte Herren dem ut over hele jorden.
01011010	Dette er Sems slektshistorie: Sem var hundre år gammel da han fikk sønnen Arpaksjad, to år etter vannflommen.
01011011	Etter at Sem hadde fått Arpaksjad, levde han fem hundre år, og fikk sønner og døtre.
01011012	Da Arpaksjad var trettifem år gammel, fikk han sønnen Sjelah.
01011013	Etter at Arpaksjad hadde fått Sjelah, levde han fire hundre og tre år og fikk sønner og døtre.
01011014	Da Sjelah var tretti år gammel, fikk han sønnen Eber.
01011015	Etter at Sjelah hadde fått Eber, levde han fire hundre og tre år og fikk sønner og døtre.
01011016	Da Eber var trettifire år gammel, fikk han sønnen Peleg.
01011017	Etter at Eber hadde fått Peleg, levde han fire hundre og tretti år og fikk sønner og døtre.
01011018	Da Peleg var tretti år gammel, fikk han sønnen Re’u.
01011019	Etter at Peleg hadde fått Re’u, levde han to hundre og ni år og fikk sønner og døtre.
01011020	Da Re’u var trettito år gammel, fikk han sønnen Serug.
01011021	Etter at Re’u hadde fått Serug, levde han to hundre og sju år og fikk sønner og døtre.
01011022	Da Serug var tretti år gammel, fikk han sønnen Nakor.
01011023	Etter at Serug hadde fått Nakor, levde han to hundre år og fikk sønner og døtre.
01011024	Da Nakor var tjueni år gammel, fikk han sønnen Tarah.
01011025	Etter at Nakor hadde fått Tarah, levde han hundre og nitten år og fikk sønner og døtre.
01011026	Da Tarah var sytti år gammel, fikk han sønnene Abram, Nakor og Haran.
01011027	Dette er Tarahs slektshistorie: Tarah fikk sønnene Abram, Nakor og Haran. Haran fikk sønnen Lot.
01011028	Haran døde hos sin far Tarah, i sitt fedreland, i Ur i Kaldea.
01011029	Abram og Nakor tok seg koner. Abrams kone hette Sarai, Nakors kone hette Milka og var en datter av Haran, far til Milka og Jiska.
01011030	Sarai var ufruktbar og hadde ingen barn.
01011031	Tarah tok med seg Abram, sin sønn, sin sønnesønn Lot, Harans sønn, og svigerdatteren Sarai, sin sønn Abrams kone, og de dro ut sammen fra Ur i Kaldea for å reise til Kana’ans land. Men da de kom så langt som til Karan, bosatte de seg der.
01011032	Tarahs dager ble to hundre og fem år. Så døde Tarah i Karan.
01012001	Og Herren sa til Abram: Dra bort fra ditt land og fra din slekt og fra din fars hus til det landet som jeg vil vise deg!
01012002	Jeg vil gjøre deg til et stort folk. Jeg vil velsigne deg og gjøre ditt navn stort, og du skal bli en velsignelse.
01012003	Jeg vil velsigne dem som velsigner deg, og den som forbanner deg, vil jeg forbanne. Og i deg skal alle jordens slekter velsignes.
01012004	Så dro Abram av sted, som Herren hadde sagt ham, og Lot dro med ham. Abram var syttifem år da han dro ut fra Karan.
01012005	Abram tok med seg Sarai, sin kone, og Lot, sin brorsønn, og all den eiendom som de hadde samlet, og de folk de hadde fått i Karan. De dro ut for å reise til Kana’ans land, og de kom til Kana’ans land.
01012006	Og Abram dro gjennom landet til stedet Sikem, til Mores terebintelund. Kana’aneerne bodde den gang i landet.
01012007	Da åpenbarte Herren seg for Abram og sa: Din ætt vil jeg gi dette landet. Og han bygde der et alter for Herren som hadde åpenbart seg for ham.
01012008	Derfra flyttet han til fjellet øst for Betel, og han slo opp teltet sitt mellom Betel i vest og Ai i øst. Han bygde der et alter for Herren og påkalte Herrens navn.
01012009	Abram dro så videre mot sydlandet.
01012010	Så ble det hungersnød i landet, og Abram dro ned til Egypt for å oppholde seg der, for hungersnøden var stor i landet.
01012011	Og det skjedde da han nærmet seg Egypt, at han sa til Sarai, sin kone: Se nå, jeg vet at du er en vakker kvinne.
01012012	Når nå egypterne får se deg, vil de si: Dette er hans kone! Og så vil de slå meg i hjel, men de vil la deg leve.
01012013	Jeg ber deg, si at du er min søster, så det kan gå meg vel på grunn av deg, og livet mitt kan bli spart for din skyld.
01012014	Og så skjedde, at da Abram kom til Egypt, da så egypterne at kvinnen var meget vakker.
01012015	Faraos stormenn så henne og roste henne for farao, og kvinnen ble hentet til faraos hus.
01012016	Og han gjorde vel mot Abram for hennes skyld. Han fikk både småfe og storfe og esler, treller og trellkvinner, eselhopper og kameler.
01012017	Men Herren slo farao og hans hus med store plager på grunn av Sarai, Abrams kone.
01012018	Da kalte farao Abram til seg og sa: Hva er det du har gjort mot meg? Hvorfor fortalte du meg ikke at hun er din kone?
01012019	Hvorfor sa du: Hun er min søster, så jeg tok henne til kone? Se, her er ektefellen din, ta henne og gå!
01012020	Og farao ga noen menn befaling om ham, og de sendte ham av sted med hans kone og alt det han eide.
01013001	Og Abram dro ut fra Egypt opp til sydlandet, han og hans kone, med alt det han eide. Og Lot var med ham.
01013002	Abram var meget rik på buskap og på sølv og gull.
01013003	Og han dro i dagsreiser fra sydlandet helt til Betel, til det stedet hvor teltet hans hadde stått i begynnelsen, mellom Betel og Ai,
01013004	til det stedet hvor han hadde bygd et alter forrige gang. Der påkalte Abram Herrens navn.
01013005	Men også Lot, som dro sammen med Abram, hadde småfe og storfe og telt.
01013006	Og landet kunne ikke romme dem, så de kunne bo sammen, for eiendommen deres var for stor til at de kunne bo sammen.
01013007	Det ble trette mellom dem som gjette Abrams kveg og dem som gjette for Lot. Kana’aneerne og ferisittene bodde den gang i landet.
01013008	Da sa Abram til Lot: Jeg ber deg, la det ikke være trette mellom meg og deg, og mellom gjeterne mine og gjeterne dine! Vi er jo brødre.
01013009	Ligger ikke hele landet åpent for deg? Jeg ber deg, skill deg fra meg! Hvis du tar til venstre, vil jeg dra til høyre. Hvis du tar til høyre, vil jeg dra til venstre.
01013010	Da løftet Lot sine øyne, og han så at hele Jordan-sletten like til Soar overalt var vannrik, som Herrens hage, som landet Egypt. Dette var før Herren ødela Sodoma og Gomorra.
01013011	Så valgte Lot for seg selv hele Jordan-sletten. Og Lot dro østover, og de skiltes fra hverandre.
01013012	Abram ble boende i Kana’ans land. Men Lot tok bolig i byene på sletten og han flyttet teltene sine så langt som til Sodoma.
01013013	Men Sodomas menn var onde og syndet grovt mot Herren.
01013014	Og Herren sa til Abram etter at Lot hadde skilt lag med ham: Løft nå dine øyne og se ut fra stedet der du står - mot nord, mot syd, mot øst og mot vest!
01013015	For hele det landet som du ser, til deg vil jeg gi det, og til din ætt for alle tider.
01013016	Jeg vil la din ætt bli som støvet på jorden. Hvis et menneske er i stand til å telle jordens støv, så skal også din ætt kunne telles.
01013017	Stå opp og dra gjennom landet så langt og så bredt som det er! For deg vil jeg gi det.
01013018	Og Abram flyttet teltene sine. Han kom til Mamres terebintelund i Hebron, og der bosatte han seg. Der bygde han et alter for Herren.
01014001	Det skjedde i de dager da Amrafel var konge i Sinear, Arjok konge i Ellasar, Kedorlaomer konge i Elam, og Tideal konge over Gojim,
01014002	da førte disse kongene krig mot Bera, kongen i Sodoma, og Birsa, kongen i Gomorra, og Sjinab, kongen i Adma, og Sjemeber, kongen i Sebojim, og mot kongen i Bela, det er Soar.
01014003	Alle disse slo seg sammen og dro til Siddim-dalen, der Salthavet nå er.
01014004	Tolv år hadde de tjent Kedorlaomer, men i det trettende året gjorde de opprør.
01014005	I det fjortende året kom så Kedorlaomer og de kongene som var med ham. De slo refa’ittene i Asterot-Karnajim, susittene i Ham, emittene i Sjave-Kirjatajim,
01014006	og horittene på Se’ir-fjellet, like til El-Paran ved utkanten av ørkenen.
01014007	Deretter vendte de tilbake og kom til En-Misjpat, det er Kadesj, og la under seg hele amalekittenes land, likeså amorittene som bodde i Haseson-Tamar.
01014008	Da dro kongen av Sodoma ut, og kongen av Gomorra, kongen av Adma, kongen av Sebojim og kongen av Bela - det er Soar. De stilte seg i fylking mot dem i Siddim-dalen,
01014009	mot Kedorlaomer, kongen i Elam, og Tideal, kongen over Gojim, og Amrafel, kongen i Sinear, og Arjok, kongen i Ellasar - fire konger mot de fem.
01014010	Nå var Siddim-dalen full av jordbekgruver. Kongene av Sodoma og Gomorra flyktet, og de falt i dem. De som ble igjen, flyktet opp i fjellene.
01014011	Så tok de alt gods i Sodoma og Gomorra, og hele matforrådet deres, og dro bort.
01014012	De tok også med seg Lot, Abrams brorsønn, og hans gods, og dro bort. Han bodde nemlig i Sodoma.
01014013	Det kom så noen flyktninger og fortalte det til hebreeren Abram. Han bodde ved den terebintelunden som tilhørte amoritten Mamre - Mamre var bror til Esjkol og Aner, og de var Abrams forbundsfeller.
01014014	Da nå Abram fikk høre at hans slektning var bortført som fange, mønstret han sine våpentrente menn som var født i hans hus, tre hundre og atten i tallet, og satte etter dem like til Dan.
01014015	Han og hans folk delte seg og overfalt dem om natten, og han slo dem og forfulgte dem helt til Hoba, som ligger nord for Damaskus.
01014016	Så brakte han alt godset med tilbake. Også sin slektning Lot og hans eiendom førte han tilbake, likeså kvinnene og folket.
01014017	Da han vendte tilbake etter å ha slått Kedorlaomer og de kongene som var med ham, gikk kongen i Sodoma ut for å møte ham i Sjavedalen, det er Kongedalen.
01014018	Og Melkisedek, kongen i Salem, kom ut med brød og vin. Han var prest for Den Høyeste Gud.
01014019	Han velsignet ham og sa: Velsignet være Abram av Den Høyeste Gud, han som eier himmel og jord.
01014020	Og lovet være Den Høyeste Gud, som har gitt dine fiender i din hånd! Og Abram ga ham tiende av alt.
01014021	Og kongen av Sodoma sa til Abram: Gi meg folket, og ta du godset!
01014022	Men Abram sa til kongen av Sodoma: Jeg løfter min hånd til Herren, Den Høyeste Gud, han som eier himmel og jord:
01014023	Ikke så mye som en tråd eller en skorem vil jeg ta av alt som er ditt, for at du ikke skal si: Jeg har gjort Abram rik.
01014024	Jeg vil ikke ha noe, bare den maten som folkene mine har ett, og det som faller på de menn som dro ut med meg, Aner, Esjkol og Mamre - la dem ta sin del.
01015001	Etter at dette var skjedd, kom Herrens ord til Abram i et syn, og det lød så: Frykt ikke, Abram! Jeg er ditt skjold. Din lønn skal være meget stor.
01015002	Da sa Abram: Å Herre Herre, hva vil du gi meg? Jeg går jo barnløs bort. Den som skal overta mitt hus, er Elieser fra Damaskus.
01015003	Og Abram sa: Meg har du ikke gitt barn, og se, en som er født i mitt hus, skal arve meg.
01015004	Da kom Herrens ord til ham, og det lød så: Denne mann skal ikke arve deg, men den som skal utgå av ditt eget liv, han skal arve deg.
01015005	Han førte ham utenfor og sa: Se nå opp mot himmelen og tell stjernene, hvis du er i stand til å telle dem! Og han sa til ham: Slik skal din ætt bli.
01015006	Og Abram trodde på Herren, og han regnet ham det til rettferdighet.
01015007	Og han sa til ham: Jeg er Herren, som førte deg ut fra kaldeernes Ur for å gi deg dette landet til eiendom.
01015008	Da sa han: Herre Herre, hvordan kan jeg vite at jeg skal eie det?
01015009	Da sa han til ham: Bring meg en tre års gammel kvige, en tre års gammel geit, en tre års gammel vær, en turteldue og en dueunge.
01015010	Så hentet han alt dette til ham. Han skar dyrene midt over, og la det ene stykket av hvert dyr rett imot det andre. Men fuglene skar han ikke over.
01015011	Rovfugler slo ned på de døde kroppene, og Abram jaget dem bort.
01015012	Og det skjedde, da solen var ved å gå ned, at en dyp søvn falt over Abram. Se, redsel og et stort mørke kom over ham.
01015013	Og han sa til Abram: Du skal vite for visst at din ætt skal bo som fremmede i et land som ikke er deres. De skal trelle for folket der, og de vil bli undertrykt og plaget i fire hundre år.
01015014	Men jeg vil også dømme det folket som de skal trelle for, og deretter skal de dra ut med mye gods.
01015015	Men du skal fare til dine fedre i fred, du skal bli begravet i en god alderdom.
01015016	I det fjerde slektledd skal de komme tilbake hit. For ennå har ikke amorittene fylt sin ondskaps mål.
01015017	Og det skjedde, da solen var gått ned og mørket kom, se, da var der en rykende ovn, og luende ild for fram mellom offerstykkene.
01015018	Den dagen gjorde Herren en pakt med Abram og sa: Din ætt har jeg gitt dette landet, fra Egypts elv like til den store elven, floden Frat,
01015019	kenittenes, kenisittenes og kadmonittenes,
01015020	hetittenes, ferisittenes og refa’ittenes,
01015021	amorittenes, kana’aneernes, girgasittenes og jebusittenes land.
01016001	Sarai, Abrams kone, fødte ham ikke barn. Men hun hadde en egyptisk trellkvinne som hette Hagar.
01016002	Og Sarai sa til Abram: Se, Herren har nektet meg barn. Jeg ber deg, gå derfor inn til trellkvinnen min. Kanskje jeg kunne få et barn ved henne. Og Abram gjorde som Sarai sa.
01016003	Så tok Sarai, Abrams kone, sin egyptiske trellkvinne Hagar og ga henne som kone til sin mann Abram. Det var da ti år siden Abram hadde bosatt seg i Kana’ans land.
01016004	Og han gikk inn til Hagar, og hun ble med barn. Men da hun så at hun var blitt med barn, foraktet hun sin frue.
01016005	Da sa Sarai til Abram: Den uretten jeg lider, er du skyld i. Jeg ga trellkvinnen min i din favn, men nå, da hun ser at hun er med barn, forakter hun meg. Herren skal dømme mellom meg og deg.
01016006	Og Abram sa til Sarai: Din trellkvinne er i din hånd, gjør med henne hva som er godt i dine øyne. Sarai var hard mot henne, og hun rømte fra henne.
01016007	Men Herrens engel fant henne ved en vannkilde i ørkenen, ved kilden på veien til Sur.
01016008	Og han sa: Hagar, Sarais trellkvinne! Hvor kommer du fra, og hvor akter du deg hen? Hun svarte: Jeg har flyktet fra min frue Sarai.
01016009	Da sa Herrens engel til henne: Gå tilbake til din frue, og bøy deg under hennes hånd.
01016010	Og Herrens engel sa til henne: Jeg vil gjøre din ætt så tallrik at den ikke kan telles.
01016011	Og Herrens engel sa videre til henne: Se, du er med barn og skal føde en sønn, og du skal kalle ham Ismael, for Herren har hørt din nød.
01016012	Han skal bli et villesel av et menneske. Hans hånd skal være mot alle, og alles hånd mot ham. Han skal bo rett for øynene på alle sine brødre.
01016013	Og Herren som talte til henne, kalte hun ved navnet: «Du er Gud, den som ser.» For hun sa: Har jeg her virkelig fått se ham som ser meg?
01016014	Derfor kaller en kilden Lakai Ro’is brønn. Den ligger mellom Kadesj og Bered.
01016015	Og Hagar fødte Abram en sønn, og Abram kalte sin sønn som Hagar fødte, Ismael.
01016016	Abram var åttiseks år gammel da Hagar fødte ham Ismael.
01017001	Da Abram var nittini år gammel, åpenbarte Herren seg for ham og sa til ham: Jeg er Gud Den Allmektige, vandre for mitt åsyn og vær ustraffelig.
01017002	Jeg vil opprette min pakt mellom meg og deg, og jeg vil gjøre din ætt overmåte tallrik.
01017003	Da falt Abram på sitt ansikt, og Gud talte med ham og sa:
01017004	Se, jeg slutter min pakt med deg, og du skal bli far til en mengde folk.
01017005	Ditt navn skal ikke mer være Abram, men ditt navn skal være Abraham, for jeg gjør deg til far for en mengde folk.
01017006	Jeg vil gjøre deg overmåte fruktbar, jeg gjør deg til mange folk, og konger skal utgå fra deg.
01017007	Jeg vil opprette min pakt mellom meg og deg og din ætt etter deg, fra slekt til slekt - en evig pakt. Jeg skal være Gud for deg og for din ætt etter deg.
01017008	Jeg vil gi til deg og din ætt etter deg det landet hvor du bor som fremmed, hele Kana’ans land, til en evig eiendom. Og jeg vil være deres Gud.
01017009	Så sa Gud til Abraham: Du skal holde min pakt, du og din ætt etter deg gjennom sine slektledd.
01017010	Dette er min pakt som dere skal holde, pakten mellom meg og dere og dine etterkommere: Alt mannkjønn hos dere skal omskjæres.
01017011	Dere skal omskjæres på deres kjøds forhud, og det skal være tegnet på pakten mellom meg og dere.
01017012	Åtte dager gammel skal alle som er av mannkjønn hos dere, omskjæres, slekt etter slekt, både den som er født i ditt hus, og den som er kjøpt for penger av fremmede som ikke er av din ætt.
01017013	Omskjæres skal både den som er født i ditt hus og den som er kjøpt for dine penger. Slik skal min pakt være på deres kjød - en evig pakt.
01017014	En uomskåren av mannkjønn, en som ikke er blitt omskåret på sin forhud, han skal utryddes av sitt folk, han har brutt min pakt.
01017015	Så sa Gud til Abraham: Sarai, din kone, skal du ikke lenger kalle Sarai, men Sara skal være hennes navn.
01017016	Jeg vil velsigne henne, og gi deg en sønn også med henne. Ja, jeg vil velsigne henne og hun skal bli til folkeslag, konger over mange folk skal fremgå av henne.
01017017	Da falt Abraham på sitt ansikt og lo, og han sa i sitt hjerte: Skulle en som er hundre år gammel, få barn? Og Sara, som er nitti år gammel, skulle hun føde?
01017018	Og Abraham sa til Gud: Måtte bare Ismael få leve for ditt åsyn!
01017019	Men Gud sa: Sannelig, Sara, din kone, skal føde deg en sønn, og du skal kalle ham Isak. Jeg vil opprette min pakt med ham, en evig pakt for hans ætt etter ham.
01017020	Og Ismael - også om ham har jeg hørt deg: Se, jeg vil velsigne ham, jeg vil gjøre ham fruktbar og gi ham en overmåte tallrik ætt. Han skal bli far til tolv høvdinger, og jeg vil gjøre ham til et stort folk.
01017021	Men min pakt vil jeg opprette med Isak, som Sara skal føde deg på denne tiden neste år.
01017022	Så sluttet han å tale med ham, og Gud for opp fra Abraham.
01017023	Samme dag tok Abraham Ismael, sin sønn, og alle som var født i hans hus, og alle som var kjøpt for hans penger, alt mannkjønn blant folkene i Abrahams hus, og han omskar deres forhud, slik Gud hadde sagt til ham.
01017024	Abraham var nittini år gammel da hans forhud ble omskåret.
01017025	Ismael, sønnen hans, var tretten år da hans forhud ble omskåret.
01017026	På én og samme dag ble de omskåret, Abraham og hans sønn Ismael,
01017027	og alle menn i hans hus, de som var født i hans hus og de som var kjøpt for penger av fremmede, ble omskåret med ham.
01018001	Så åpenbarte Herren seg for ham i Mamres terebintelund, en gang han satt i teltdøren midt på heteste dagen.
01018002	Han løftet sine øyne, og se, tre menn sto foran ham. Da han så dem, løp han dem i møte fra teltdøren, bøyde seg til jorden
01018003	og sa: Herre, dersom jeg har funnet nåde for dine øyne, så ber jeg deg, gå ikke din tjener forbi!
01018004	La oss få hente litt vann så dere kan få vasket føttene, og hvile dere her under treet.
01018005	La meg hente et stykke brød så dere kan styrke dere før dere drar videre - siden dere nå har lagt veien om deres tjener. Og de sa: Gjør som du har sagt!
01018006	Da skyndte Abraham seg inn i teltet til Sara og sa: Skynd deg, ta tre mål fint mel, kna det og bak kaker!
01018007	Abraham løp også bort til buskapen og hentet en fin og god kalv, og ga den til tjenestegutten, som skyndte seg å lage den til.
01018008	Så tok han rømme og melk og kalven som han hadde gjort i stand, og satte det fram for dem. Og han sto hos dem under treet mens de spiste.
01018009	Og de sa til ham: Hvor er Sara, din kone? Han sa: Der inne i teltet.
01018010	Og han (Herren) sa: Jeg vil komme tilbake til deg på denne tiden neste år, og se, da skal Sara, din kone, ha en sønn. Sara hørte dette i teltdøren, som var bak ham.
01018011	Nå var Abraham og Sara gamle, langt oppe i årene, og Sara hadde det ikke lenger på kvinners vis.
01018012	Derfor lo Sara ved seg selv og sa: Skulle jeg, når jeg er blitt gammel, føle lyst - og herren min er også gammel!
01018013	Da sa Herren til Abraham: Hvorfor ler Sara og sier: Skal jeg virkelig føde barn når jeg er blitt så gammel?
01018014	Skulle noen ting være umulig for Herren? På den bestemte tiden vil jeg komme til deg igjen, på denne tiden neste år, og da skal Sara ha en sønn.
01018015	Sara nektet og sa: Jeg lo ikke! For hun var redd. Da sa han: Jo, du lo!
01018016	Så brøt mennene opp derfra og tok veien mot Sodoma. Abraham gikk med dem for å følge dem på vei.
01018017	Da sa Herren: Skulle jeg vel skjule for Abraham det jeg er i ferd med å gjøre?
01018018	Abraham skal jo bli et stort og mektig folk, og i ham skal alle jordens folk velsignes.
01018019	Jeg har utvalgt ham for at han skal befale sine barn og sitt hus etter seg at de skal følge Herrens vei og gjøre rettferd og rett, slik at Herren kan la Abraham få det som han har lovt ham.
01018020	Og Herren sa: Klageropet over Sodoma og Gomorra er sannelig stort, og deres synd er sannelig umåtelig svær.
01018021	Nå vil jeg stige ned og se om de på alle vis har handlet slik som det høres i det ropet som er kommet opp til meg, og hvis ikke, vil jeg vite det.
01018022	Så vendte mennene seg bort og gikk til Sodoma. Men Abraham ble fortsatt stående for Herrens åsyn.
01018023	Abraham trådte nærmere og sa: Vil du da rive bort den rettferdige sammen med den ugudelige?
01018024	Kanskje er det femti rettferdige i byen. Vil du da rive dem bort? Vil du ikke bære over med stedet for de femti rettferdiges skyld som kunne være der?
01018025	Det være langt fra deg å handle på dette vis og slå i hjel den rettferdige sammen med den ugudelige, så det går den rettferdige på samme måte som den ugudelige. Slikt være langt fra deg! Skulle ikke all jordens dommer gjøre rett?
01018026	Da sa Herren: Dersom jeg finner femti rettferdige i byen Sodoma, vil jeg spare hele stedet for deres skyld.
01018027	Abraham svarte da og sa: Se, jeg har dristet meg til å tale til Herren, enda jeg er støv og aske.
01018028	Kanskje kunne det mangle fem på de femti rettferdige? Vil du da ødelegge hele byen på grunn av disse fem? Han sa: Jeg skal ikke ødelegge den dersom jeg finner førtifem der.
01018029	Men han fortsatte å tale til ham, og sa: Kanskje det finnes førti der. Han svarte: Jeg skal ikke gjøre det - for de førtis skyld.
01018030	Han sa da: Å, Herren må ikke bli vred om jeg taler! Kanskje det finnes tretti der. Han svarte: Jeg skal ikke gjøre det hvis jeg finner tretti.
01018031	Da sa han: Se, jeg har dristet meg til å tale til Herren. Kanskje der finnes tjue. Han svarte: For de tjues skyld skal jeg ikke ødelegge den.
01018032	Da sa han: Herre, bli ikke vred om jeg taler bare denne ene gangen til! Kanskje det finnes ti. Han svarte: For de tis skyld vil jeg ikke ødelegge den.
01018033	Så gikk Herren bort, da han hadde talt ut med Abraham. Og Abraham vendte hjem igjen.
01019001	De to englene kom til Sodoma om kvelden, mens Lot satt i Sodomas port. Da Lot så dem, reiste han seg og gikk dem i møte, bøyde seg med ansiktet mot jorden
01019002	og sa: Gode herrer, jeg ber dere, legg veien om deres tjeners hus. Bli der i natt og vask føttene. Så kan dere stå tidlig opp i morgen og dra videre. Men de sa: Nei, vi vil bli på gaten i natt.
01019003	Men han nødde dem sterkt, og de tok inn hos ham. Da de kom inn i huset, gjorde han i stand et måltid for dem. Han bakte usyret brød, og de spiste.
01019004	Før de ennå hadde lagt seg, kom byens folk, mennene i Sodoma, unge og gamle, hele folket fra alle kanter og omringet huset.
01019005	De ropte på Lot og sa til ham: Hvor er de mennene som kom til deg i natt? Før dem ut til oss så vi kan ha omgang med dem.
01019006	Lot gikk da ut til dem i inngangen og stengte døren etter seg
01019007	og sa: Jeg ber dere, mine brødre, gjør da ikke det som ondt er!
01019008	Se, jeg har to døtre som ingen mann har vært nær. La meg få sende dem ut til dere, så dere kan gjøre med dem hva dere finner for godt. Gjør bare ikke disse mennene noe, siden de har funnet ly under mitt tak.
01019009	Men de sa: Gå vekk! Og så sa de: Denne ene mannen er kommet for å bo som fremmed her, og så opptrer han bestandig som dommer! Nå vil vi fare verre med deg enn med dem. Så trengte de voldsomt inn på mannen - på Lot, og stormet fram for å sprenge døren.
01019010	Da strakte mennene hånden ut, de tok Lot inn til seg i huset og stengte døren.
01019011	Og folket som var utenfor døren til huset, slo de med blindhet, både små og store, så de forgjeves strevde for å finne inngangen.
01019012	Da sa mennene til Lot: Har du ennå noen her - svigersønner, sønner eller døtre eller hvem du ellers har i byen - så før dem bort herfra!
01019013	For nå skal vi ødelegge dette stedet, fordi klageropet mot dem er stort for Herrens åsyn, og Herren har sendt oss for å ødelegge det.
01019014	Da gikk Lot ut og talte til svigersønnene sine, de som skulle ha døtrene hans. Han sa: Stå opp og dra bort fra dette stedet, for Herren vil nå ødelegge byen. Men svigersønnene tenkte at han drev gjøn.
01019015	Da nå morgenen grydde, skyndte englene på Lot og sa: Stå opp, ta din kone og dine to døtre som er her, så du ikke blir revet bort på grunn av ondskapen her i byen!
01019016	Men da han nølte, tok mennene både ham og hans kone og hans to døtre ved hånden, for Herren hadde barmhjertighet med ham, og de førte ham ut og ledet ham til han var utenfor byen.
01019017	Da de nå hadde ført dem utenfor byen, sa den ene: Fly for ditt liv! Se deg ikke tilbake og stans ikke noe sted på hele sletten. Fly opp i fjellene for at du ikke skal bli revet bort!
01019018	Men Lot sa til dem: Å nei, Herre!
01019019	Se, nå har din tjener funnet nåde for dine øyne, stor er den miskunnhet du har vist meg ved å berge livet mitt. Men jeg er ikke i stand til å flykte opp i fjellene uten at ulykken kan nå meg så jeg dør.
01019020	Se, byen der borte er nær nok å flykte til, og den er liten. Jeg ber deg, la meg få flykte dit - er den ikke liten? - så jeg kan berge livet!
01019021	Da sa han til ham: Se, også i dette har jeg hørt deg. Jeg skal ikke ødelegge den byen du har talt om.
01019022	Skynd deg, flykt dit! For jeg kan ikke gjøre noe før du er kommet dit. Derfor har byen fått navnet Soar.
01019023	Solen var gått opp over jorden da Lot kom til Soar.
01019024	Da lot Herren det regne ned over Sodoma og Gomorra svovel og ild fra Herren, ut av himmelen.
01019025	Han ødela disse byene og hele sletten, alle dem som bodde i byene, og alt som grodde på marken.
01019026	Men Lots kone, som fulgte etter ham, så seg tilbake. Da ble hun til en saltstøtte.
01019027	Tidlig om morgenen gikk Abraham til det stedet hvor han hadde stått for Herrens åsyn,
01019028	og han så ut over Sodoma og Gomorra og hele slettelandet, og se, røken steg opp fra landet som røken fra en smelteovn.
01019029	Slik skjedde det, at da Gud ødela byene på sletten, da kom Gud Abraham i hu og førte Lot midt ut av ødeleggelsen, da han ødela de byene som Lot hadde bodd i.
01019030	Lot dro så ut fra Soar, opp i fjellene, og ble boende der, og hans to døtre med ham. For han var redd for å bli i Soar. Han bodde i en berghule, han og hans to døtre.
01019031	Da sa den førstefødte til den yngre: Vår far er gammel, og det finnes ikke en mann her som kan gå inn til oss etter all verdens vis.
01019032	Kom, la oss gi vår far vin å drikke og legge oss hos ham, slik at vi kan holde ætten i live ved vår far.
01019033	Samme natt ga de sin far vin å drikke, og den eldste gikk inn og la seg hos sin far. Han merket det ikke, verken da hun la seg eller da hun sto opp.
01019034	Dagen etter sa så den eldste til den yngste: Se, i natt lå jeg hos min far. La oss også denne natt gi ham vin å drikke. Gå så du inn og legg deg hos ham, så vi kan holde ætten i live ved vår far.
01019035	Så ga de også denne natten sin far vin å drikke, og den yngste gikk og la seg hos ham. Han merket det ikke, verken da hun la seg eller da hun sto opp.
01019036	Slik ble begge Lots døtre med barn ved sin far.
01019037	Den eldste fødte en sønn og ga ham navnet Moab. Han er stamfar til moabittene, som er til den dag i dag.
01019038	Den yngste fødte også en sønn og ga ham navnet Ben-Ammi. Han er stamfar til ammonittene, som også er til den dag i dag.
01020001	Så dro Abraham derfra til sydlandet og slo seg til mellom Kadesj og Sur. Senere bodde han en tid i Gerar.
01020002	Og Abraham sa om Sara, sin hustru: Hun er min søster. Da sendte Abimelek, kongen i Gerar, folk av sted og tok Sara.
01020003	Gud kom da til Abimelek i en drøm om natten og sa til ham: Du er dødsens på grunn av den kvinnen du har tatt, for hun er en annen manns hustru.
01020004	Men Abimelek hadde ikke rørt henne, og han sa: Herre, vil du da også slå rettferdige folk i hjel?
01020005	Har han ikke selv sagt til meg: Hun er søsteren min? Og hun har også sagt: Han er min bror! I mitt hjertes uskyld og med rene hender har jeg gjort dette.
01020006	Gud sa til ham i drømmen: Ja, jeg vet at du har gjort dette i ditt hjertes uskyld. Og jeg har også hindret deg fra å synde mot meg, derfor har jeg ikke latt deg røre henne.
01020007	Og nå, la mannen få sin hustru tilbake! For han er en profet, og han skal be for deg, så du får leve. Men dersom du ikke sender henne tilbake, så vit at du visselig skal dø, du og alle dine.
01020008	Så sto Abimelek tidlig opp om morgenen og kalte sammen alle tjenerne sine. Han fortalte dem alt dette, og mennene hans ble meget redde.
01020009	Abimelek kalte da Abraham til seg og sa til ham: Hva er det du har gjort mot oss! Og hva er det jeg har syndet mot deg, siden du har ført så stor en synd over meg og riket mitt? Du har gjort ting mot meg som ingen skulle gjøre.
01020010	Og Abimelek sa til Abraham: Hva har du hatt for øye, siden du gjorde dette?
01020011	Da sa Abraham: Jeg tenkte: Det finnes sikkert ingen gudsfrykt her. De vil slå meg i hjel for min kones skyld.
01020012	Dessuten er hun også virkelig søsteren min. Hun er min fars datter, men ikke datter av min mor, og hun ble ektefellen min.
01020013	Og da Gud bød meg å vandre omkring borte fra min fars hus, da sa jeg til henne: Slik må du vise din kjærlighet mot meg: På hvert sted hvor vi kommer, må du si om meg: Han er min bror!
01020014	Så tok Abimelek småfe og storfe, treller og trellkvinner og ga til Abraham. Og han lot ham få Sara, sin hustru, tilbake.
01020015	Og Abimelek sa: Se, landet mitt ligger åpent for deg. Bo hvor du finner for godt!
01020016	Og til Sara sa han: Se, nå har jeg gitt din bror tusen sekel sølv. Det er en sonegave for alle deres øyne som er sammen med deg. For dem alle har du nå fått oppreisning.
01020017	Så ba Abraham til Gud. Og Gud helbredet Abimelek og hans hustru og hans tjenestekvinner, så de fikk barn.
01020018	For Herren hadde aldeles lukket for hvert morsliv i Abimeleks hus for Abrahams hustru Saras skyld.
01021001	Herren så til Sara som han hadde sagt, og Herren gjorde med Sara slik han hadde lovt.
01021002	Sara ble med barn og fødte Abraham en sønn i hans høye alder, til fastsatt tid som Gud hadde talt til ham om.
01021003	Og sønnen som Abraham hadde fått, som Sara hadde født ham, ga han navnet Isak.
01021004	Abraham omskar Isak, sin sønn, da gutten var åtte dager gammel, slik Gud hadde befalt ham.
01021005	Abraham var hundre år gammel da han fikk sin sønn Isak.
01021006	Da sa Sara: Gud har gjort det så jeg må le! Alle som hører dette, vil le med meg.
01021007	Og hun sa: Hvem skulle ha sagt til Abraham at Sara skulle gi småbarn bryst! Og så har jeg født ham en sønn i hans høye alder.
01021008	Gutten vokste og ble avvent, og Abraham gjorde et stort gjestebud den dagen Isak var avvent.
01021009	Men Sara så at sønnen som egypterkvinnen Hagar hadde født Abraham, spottet,
01021010	og hun sa til Abraham: Driv ut denne trellkvinnen og sønnen hennes! For trellkvinnens sønn skal ikke arve med sønnen min, med Isak.
01021011	Dette gjorde Abraham meget ondt for sønnens skyld.
01021012	Men Gud sa til Abraham: Frykt ikke for guttens eller din trellkvinnes skyld! Lyd Sara i alt det hun sier deg. For i Isak skal det nevnes deg en ætt.
01021013	Men også trellkvinnens sønn vil jeg gjøre til et folk, fordi han er din sønn.
01021014	Da sto Abraham tidlig opp om morgenen, og han tok brød og en skinnsekk med vann og ga det til Hagar og la det på skulderen hennes. Han ga henne gutten med og sendte henne bort. Hun dro av sted og gikk seg vill i villmaken ved Be’er-Sjeba.
01021015	Da det var forbi med vannet i skinnsekken, la hun gutten fra seg under en busk.
01021016	Så gikk hun og satte seg et stykke fra, omtrent så langt som et bueskudd, for hun sa: La meg ikke se på at gutten dør. Hun satt der et stykke fra ham, og brast i gråt.
01021017	Men Gud hørte gutten gråte, og Guds engel ropte til Hagar fra himmelen og sa til henne: Hva er det med deg, Hagar? Frykt ikke! For Gud har hørt guttens gråt der han ligger.
01021018	Stå opp! Reis gutten opp og hold ham fast i hånden. For jeg vil gjøre ham til et stort folk.
01021019	Og Gud åpnet hennes øyne så hun fikk se en vannkilde. Da gikk hun dit og fylte skinnsekken med vann, og hun lot gutten drikke.
01021020	Gud var med gutten, og han vokste opp. Han bodde ute i ødemarken, og han ble bueskytter.
01021021	Han bosatte seg i Paran-ørkenen, og hans mor tok en kone til ham fra Egypt.
01021022	På denne tiden kom Abimelek og Pikol, hærføreren hans, til Abraham og sa: Gud er med deg i alt det du gjør!
01021023	Så tilsverg meg nå her ved Gud at du ikke vil fare med svik mot meg og min sønn eller min ætt! Likesom jeg har vist godhet mot deg, så skal du gjøre det samme mot meg og mot det landet hvor du har bodd som fremmed.
01021024	Og Abraham sa: Ja, jeg sverger.
01021025	Men Abraham gikk i rette med Abimelek for en brønn som Abimeleks tjenere hadde tatt med vold.
01021026	Abimelek svarte: Jeg vet ikke hvem som har gjort dette. Verken har du sagt meg det, eller har jeg hørt det før i dag.
01021027	Da tok Abraham småfe og storfe og ga Abimelek, og de to gjorde en pakt med hverandre.
01021028	Og Abraham stilte sju sauelam av buskapen for seg selv.
01021029	Abimelek spurte da Abraham: Hva betyr det at du har stilt disse sju sauelam her for seg selv?
01021030	Han svarte: Disse sju lammene skal du ta i mot av meg, som et vitnesbyrd for meg om at jeg har gravd denne brønnen.
01021031	Derfor kalte de dette stedet Be’er-Sjeba, for der gjorde de begge sin ed.
01021032	Så gjorde de da en pakt ved Be’er-Sjeba, og Abimelek og Pikol, hærføreren hans, brøt opp og vendte tilbake til filisterlandet.
01021033	Abraham plantet en tamarisk i Be’er-Sjeba, og der påkalte han Herrens, den evige Guds navn.
01021034	Og Abraham bodde som fremmed i lang tid i filistrenes land.
01022001	En tid etter dette skjedde det at Gud satte Abraham på prøve. Han sa til ham: Abraham! Og han svarte: Ja, her er jeg.
01022002	Da sa han: Ta nå din sønn, din eneste, ham som du har så kjær, Isak. Dra til Moria-landet og ofre ham der som brennoffer på et av fjellene, som jeg skal si deg.
01022003	Så sto Abraham tidlig opp om morgenen og lesste på eselet, og tok med seg to av tjenesteguttene, og Isak, sin sønn. Han kløvde ved til brennofferet, og ga seg så på vei til det stedet Gud hadde sagt ham.
01022004	På den tredje dagen da Abraham så opp, fikk han øye på stedet langt borte.
01022005	Da sa Abraham til tjenesteguttene: Bli dere her med eselet, mens jeg og gutten går dit opp for å tilbe, og så kommer vi tilbake til dere.
01022006	Så tok Abraham veden til brennofferet og la den på Isak, sin sønn. Selv tok han ilden og kniven i hånden, og så gikk de sammen, de to.
01022007	Da tok Isak til orde og sa til sin far Abraham: Du far! Og han sa: Ja, gutten min! Han sa: Se, her er ilden og veden, men hvor er lammet til brennofferet?
01022008	Abraham svarte: Gud vil selv se seg ut lammet til brennofferet, min sønn! Så gikk de videre sammen, de to.
01022009	De kom da til stedet Gud hadde sagt ham. Der bygde Abraham alteret og la veden til rette. Så bandt han Isak, sin sønn, og la ham på alteret, oppå veden.
01022010	Og Abraham rakte ut hånden og tok kniven for å ofre sin sønn.
01022011	Da ropte Herrens engel til ham fra himmelen og sa: Abraham, Abraham! - og han svarte: Ja, her er jeg!
01022012	Da sa han: Legg ikke hånd på gutten, og gjør ham ikke noe! For nå vet jeg at du frykter Gud, siden du ikke har spart din sønn, din eneste, for meg.
01022013	Abraham så da opp, og se - bak ham var det en vær som hang fast etter hornene i et kjerr. Abraham gikk da bort og tok væren, og han ofret den som brennoffer istedenfor sin sønn.
01022014	Og Abraham kalte dette stedet: Herren ser. Derfor blir det sagt den dag i dag: På Herrens berg skal han la seg se.
01022015	Herrens engel ropte så for andre gang til Abraham fra himmelen,
01022016	og han sa: Jeg sverger ved meg selv, sier Herren: Fordi du gjorde dette, og ikke sparte din sønn, din eneste sønn,
01022017	så vil jeg storlig velsigne deg og gjøre din ætt så tallrik som stjernene på himmelen og som sanden på havets strand. Din ætt skal ta sine fienders porter i eie,
01022018	og i din ætt skal alle jordens folk velsignes, fordi du adlød mitt ord.
01022019	Så gikk Abraham tilbake til tjenesteguttene, og de brøt opp og dro sammen til Be’er-Sjeba. Og Abraham ble boende i Be’er-Sjeba.
01022020	En tid etter kom det noen og fortalte Abraham: Se, Milka har også født din bror Nakor sønner:
01022021	Us, den førstefødte, og Bus, hans bror, og Kemuel, far til Aram,
01022022	og Kesed og Haso og Pildasj og Jidlaf og Betuel.
01022023	Betuel var far til Rebekka. Disse åtte barna fikk Nakor, Abrahams bror, med Milka.
01022024	Re’uma, medhustruen hans, fikk også barn: Tebah og Gaham og Tahas og Ma’aka.
01023001	Saras alder ble hundre og tjuesju år. Det var Saras leveår.
01023002	Og Sara døde i Kirjat-Arba, det er Hebron, i Kana’ans land. Og Abraham kom for å holde sørgehøytid og gråte over Sara.
01023003	Så sto Abraham opp og gikk bort fra sin avdøde, og han talte til Hets barn og sa:
01023004	En fremmed og en utlending er jeg blant dere. La meg få et gravsted til eiendom hos dere, så jeg kan føre min døde hustru bort og begrave henne.
01023005	Da svarte Hets barn Abraham og sa til ham:
01023006	Hør på oss, herre! Du er en Guds høvding blant oss. Begrav din døde i den beste av våre graver. Ingen av oss skal nekte deg sin grav til å begrave din døde.
01023007	Da sto Abraham opp og bøyde seg for landets folk, for Hets barn.
01023008	Og han talte med dem og sa: Dersom dere samtykker i at jeg fører min døde bort og begraver henne, så hør på meg og legg et godt ord inn for meg hos Efron, Sohars sønn,
01023009	at han lar meg få Makpela-hulen, som tilhører ham og ligger i utkanten av marken hans. Han skal få full betaling for den hvis han vil overlate den til meg til eiendomsgravsted her midt iblant dere.
01023010	Men Efron satt der midt blant Hets barn. Og hetitten Efron svarte Abraham så Hets barn hørte det, alle de som var kommet til porten i byen hans, og han sa:
01023011	Nei, herre! Hør på meg: Jeg gir deg marken, og hulen der gir jeg deg også. For mine landsmenns øyne gir jeg den til deg, begrav din døde der.
01023012	Da bøyde Abraham seg for landets folk,
01023013	og han talte til Efron mens landets folk hørte på, og sa: Bare du nå ville høre på meg! Jeg betaler deg det marken er verd. Ta imot det av meg, og la meg begrave min døde der.
01023014	Da svarte Efron Abraham og sa til ham:
01023015	Herre, hør på meg! Et jordstykke som er verd fire hundre sekel sølv, hva er det mellom meg og deg? Begrav du din døde!
01023016	Abraham skjønte hva Efron mente. Så veide Abraham opp til Efron det sølvet han hadde talt om i påhør av Hets barn: fire hundre sekel sølv i gangbar mynt.
01023017	Efrons mark i Makpela, som ligger midt imot Mamre - både marken og hulen der og alle trærne som vokste på marken så langt den rakk til alle kanter, ble så tilskjøtet
01023018	Abraham som kjøpt eiendom, mens Hets barn bevitnet det, i påsyn av alle dem som var kommet til porten i byen hans.
01023019	Deretter begravde Abraham Sara, sin hustru, i hulen på Makpela-marken midt imot Mamre, det er Hebron, i Kana’ans land.
01023020	Marken og hulen på den ble av Hets barn tilskjøtet Abraham som eiendomsgravsted.
01024001	Abraham var nå gammel, langt oppe i årene, og Herren hadde velsignet Abraham i alt.
01024002	Da sa Abraham til tjeneren sin, han som var den eldste i hans hus og rådde over alt det han eide: Jeg ber deg, legg hånden din under hoften min.
01024003	Så vil jeg ta deg i ed ved Herren, himmelens og jordens Gud, at du ikke skal ta en kone til sønnen min blant døtrene til kana’aneerne, som jeg bor iblant.
01024004	Men til mitt eget land og til slekten min skal du dra og hente en kone til min sønn Isak.
01024005	Tjeneren sa til ham: Men om nå kvinnen ikke er villig til å følge meg hit til dette landet, skal jeg da føre sønnen din tilbake til det landet du er kommet fra?
01024006	Abraham svarte: Vokt deg vel for å føre sønnen min tilbake dit!
01024007	Herren, himmelens Gud, som tok meg bort fra min fars hus og fra mitt fedreland, og som talte til meg og lovte meg med ed, og sa: Din ætt vil jeg gi dette landet - han skal sende sin engel foran deg så du kan hente en kone til min sønn derfra.
01024008	Men dersom kvinnen ikke er villig til å følge deg, da skal du være løst fra denne eden til meg. Før bare ikke sønnen min tilbake dit!
01024009	Da la tjeneren hånden under hoften til Abraham, sin herre, og lovte ham dette med ed.
01024010	Så tok tjeneren ti av sin herres kameler og dro av sted. Og allslags kostbare ting som hørte hans herre til, hadde han med seg. Han brøt opp og ga seg på vei til Mesopotamia, til Nakors by.
01024011	Han lot kamelene legge seg ved brønnen utenfor byen. Det var i kveldingen, ved den tiden da kvinnene pleier å gå dit ut for å dra opp vann.
01024012	Og han sa: Å Herre, du som er min herre Abrahams Gud, jeg ber deg: La det lykkes for meg i dag, og vis din godhet mot min herre Abraham!
01024013	Se, nå står jeg her ved denne vannkilden mens døtrene til byens menn kommer ut for å dra opp vann.
01024014	La det nå bli slik at den piken jeg spør: Vær så snill, hell på krukken din så jeg får drikke - og som da svarer: Drikk du, og jeg vil også gi kamelene dine å drikke! - la det da være henne du har tatt ut for din tjener Isak. Av dette vil jeg skjønne at du har vist godhet mot min herre.
01024015	Og det skjedde, at før han hadde talt til ende, se, da kom Rebekka ut med krukken sin på skulderen. Hun var datter til Betuel, sønn til Milka og Nakor, Abrahams bror.
01024016	Piken var meget vakker, en jomfru som ingen mann hadde vært nær. Hun gikk ned til kilden og fylte krukken sin, og kom så opp igjen.
01024017	Da løp tjeneren henne i møte og sa: Vil du la meg få drikke litt vann fra krukken din?
01024018	Hun svarte: Drikk, herre! Og hun skyndte seg og tok krukken ned i hånden og lot ham drikke.
01024019	Da hun hadde latt ham drikke seg utørst, sa hun: Jeg vil dra opp vann til kamelene dine også, så de kan få drikke seg utørste.
01024020	Hun skyndte seg og tømte krukken i vanntrauet, og løp så til brønnen igjen, og dro opp vann til alle kamelene hans.
01024021	Mannen så på henne og undret seg. Han holdt seg taus for å få vite om Herren hadde latt reisen hans lykkes eller ikke.
01024022	Da så kamelene var ferdige med å drikke, tok mannen fram en gullring som veide en halv sekel, og to armbånd av gull som veide ti sekel, og la dem om armene hennes.
01024023	Og han sa: Hvem er du datter til? Kjære, si meg, er det rom for oss i din fars hus så vi kan overnatte der?
01024024	Hun svarte ham: Jeg er datter til Betuel, som er sønn av Nakor og Milka.
01024025	Og hun sa til ham: Det er fullt opp både av halm og fôr hos oss. Og husrom til å overnatte har vi også.
01024026	Da bøyde mannen seg og falt ned for Herren i tilbedelse.
01024027	Han sa: Lovet være Herren, min herre Abrahams Gud, som ikke har tatt sin miskunn og sin trofasthet fra min herre! Herren har ført meg på rett vei til min herres slektninger.
01024028	Piken løp da av sted og fortalte alt dette hjemme hos sin mor.
01024029	Rebekka hadde en bror som hette Laban. Han sprang ut til mannen der ute ved kilden.
01024030	For da han så ringen og armbåndene på søsterens armer, og hørte sin søster Rebekka fortelle: Slik sa mannen til meg - da dro han ut til mannen, og se, der sto han med kamelene ved kilden.
01024031	Og han sa: Kom inn, du Herrens velsignede! Hvorfor står du her ute? Jeg har jo gjort huset i stand, og det er plass for kamelene.
01024032	Mannen kom da inn i huset. De lesste av kamelene og ga dem halm og fôr, og de kom med vann til mannen og dem som var med ham, så de kunne få vasket føttene.
01024033	Men da de satte fram mat for ham, sa han: Nei, jeg vil ikke ete før jeg har båret fram ærendet mitt. Og han sa: Si det!
01024034	Da sa han: Jeg er Abrahams tjener.
01024035	Herren har rikt velsignet min herre, han er blitt en rik mann. Han har gitt ham småfe og storfe, sølv og gull, treller og trellkvinner, kameler og esler.
01024036	Og Sara, min herres kone, har i sin høye alder født min herre en sønn, og til ham vil han gi all sin eiendom.
01024037	Nå har min herre tatt meg i ed, og han sa: Du skal ikke ta en kone til min sønn blant kana’aneernes døtre, folket i dette landet hvor jeg bor.
01024038	Men til min fars hus skal du gå, til min egen slekt. Der skal du hente en kone til min sønn.
01024039	Da sa jeg til min herre: Men om nå kvinnen ikke vil bli med meg?
01024040	Og han sa til meg: Jeg har vandret for Herrens åsyn. Han vil nok sende sin engel med deg og la reisen din lykkes, så du finner en kone til sønnen min av min slekt og av min fars hus.
01024041	Du skal være løst fra din ed til meg når du kommer til min slekt - vil de ikke gi henne til deg, så er du løst fra din ed.
01024042	Så kom jeg da til kilden i dag, og jeg sa: Herre, du som er min herre Abrahams Gud! Å, om du nå ville la denne reisen min lykkes!
01024043	Se, nå står jeg her ved denne kilden. Kommer det nå en ung pike hit ut for å dra opp vann, vil jeg si til henne: Vær så snill, la meg få litt vann av krukken din!
01024044	Svarer hun da: Drikk du, og jeg vil også dra opp vann til kamelene dine - la henne da være den kvinnen som du har tatt ut for min herres sønn.
01024045	Før jeg ennå hadde talt ut i mitt hjerte, se, da kom Rebekka der med krukken på skulderen. Hun gikk ned til kilden og dro opp vann, og jeg sa til henne: Kjære, la meg få drikke!
01024046	Da skyndte hun seg og tok krukken ned, og sa: Drikk, og jeg vil også la kamelene dine få drikke. Så drakk jeg, og hun ga også kamelene å drikke.
01024047	Jeg spurte henne: Hvem er du datter til? Hun svarte: Jeg er datter til Betuel, Nakors sønn, som Milka fødte ham. Da satte jeg ringen i hennes nese, og jeg la armbåndene på armene hennes.
01024048	Og jeg bøyde meg og falt ned for Herren i tilbedelse. Jeg priste Herren, min herre Abrahams Gud, som hadde ført meg på rett vei til å finne min herres brordatter til kone for hans sønn.
01024049	Og nå, om dere vil vise godhet og trofasthet mot min herre, da si meg det! Hvis ikke, så si meg det, så jeg kan vende meg til en annen kant.
01024050	Da svarte Laban og Betuel: Dette kommer fra Herren. Vi kan ingenting si deg, verken ondt eller godt.
01024051	Se, Rebekka står foran deg. Ta henne og dra hjem! La din herres sønn få henne til kone, slik Herren har sagt.
01024052	Og det skjedde, da Abrahams tjener hørte deres ord, bøyde han seg til jorden for Herren.
01024053	Så tok tjeneren fram sølvsmykker og gullsmykker og klær og ga til Rebekka. Også hennes bror og hennes mor ga han kostbare gaver.
01024054	Så åt de og drakk, han og de menn som var med ham, og de ble der natten over. Da de så sto opp om morgenen, sa han: La meg nå dra hjem til min herre!
01024055	Men hennes bror og hennes mor sa: La piken bli hos oss en tid, en ti dager eller så. Siden kan hun dra av sted.
01024056	Han sa da til dem: Opphold meg ikke! Nå har Herren latt reisen min lykkes. La meg få ta av sted, så jeg kan komme hjem til min herre.
01024057	De sa da: La oss kalle på piken og spørre henne selv!
01024058	Så kalte de på Rebekka og sa til henne: Vil du reise med denne mannen? Hun svarte: Ja, det vil jeg.
01024059	Så lot de sin søster Rebekka og hennes fostermor dra av sted med Abrahams tjener og hans menn.
01024060	Og de velsignet Rebekka og sa til henne: Vår søster! Bli til tusen ganger ti tusen! Måtte din ætt ta sine fienders porter i eie.
01024061	Så brøt Rebekka opp med sine piker. De red på kameler og fulgte med mannen. Og tjeneren tok Rebekka med seg og dro av sted.
01024062	Nå var Isak nettopp kommet tilbake fra en vandring til oasen Lakai Ro’i, for han bodde i sydlandet.
01024063	Ved kveldstid gikk Isak ut på marken for å ha en stille stund. Da han løftet blikket, ble han var kameler som kom.
01024064	Rebekka så opp, og da hun fikk øye på Isak, skyndte hun seg og steg ned av kamelen.
01024065	Og hun sa til tjeneren: Hvem er den mannen som kommer oss i møte på marken? Tjeneren sa: Det er min herre. Da tok hun sløret og dekket seg.
01024066	Tjeneren fortalte så Isak om alt det han hadde utrettet.
01024067	Så førte Isak Rebekka inn i sin mor Saras telt. Hun ble hans kone, og han hadde henne kjær. Slik fant Isak trøst i sorgen over sin mor.
01025001	Abraham tok seg igjen en kone, og hun hette Ketura.
01025002	Med henne fikk han Simran og Joksjan og Medan og Midian og Jisjbak og Sjuah.
01025003	Joksjan fikk sønnene Sjeba og Dedan, og Dedans etterkommere var assurerne og letuserne og le’ummerne.
01025004	Midians sønner var Efa og Efer og Hanok og Abida og Elda’a. Alle disse var Keturas barn.
01025005	Abraham ga Isak alt det han eide.
01025006	Men sønnene til de medhustruer som Abraham hadde, ga han gaver. Så lot han dem, mens han ennå levde, flytte bort fra Isak, sin sønn, østover, til Østerland.
01025007	Abrahams levetid, den alderen han nådde, var hundre og syttifem år.
01025008	Så utåndet han. Abraham døde i god alderdom, gammel og mett av dager, og han ble samlet til sine fedre.
01025009	Isak og Ismael, hans sønner, gravla ham i Makpela-hulen på hetitten Efron, Sohars sønns mark, midt imot Mamre,
01025010	det jordstykket som Abraham hadde kjøpt av hetittene. Der ble Abraham begravet likesom Sara, hans hustru.
01025011	Og det skjedde, etter at Abraham var død, at Gud velsignet Isak, hans sønn. Isak bodde ved brønnen Lakai Ro’i.
01025012	Dette er Ismaels, Abrahams sønns slektshistorie - han som Abraham fikk med egypterkvinnen Hagar, Saras trellkvinne.
01025013	Dette er navnene på Ismaels sønner - de navnene de har i sin ættetavle: Nebajot, Ismaels førstefødte, og Kedar, Adbe’el og Mibsam,
01025014	Misjma, Duma og Massa,
01025015	Hadar og Tema, Jetur, Nafis og Kedma.
01025016	Dette er Ismaels sønner. Dette var deres navn i deres byer og leirer, tolv høvdinger for deres ætter.
01025017	Ismaels leveår ble hundre og trettisju år, så utåndet han og døde og ble samlet til sine fedre.
01025018	De bodde fra Havila til Sur, som ligger midt for Egypt, på veien mot Assyria. Han slo seg ned seg midt imot alle sine brødre.
01025019	Dette er Abrahams sønn Isaks slektshistorie: Abraham fikk sønnen Isak.
01025020	Og Isak var førti år gammel da han tok til kone Rebekka, datter til arameeren Betuel fra Mesopotamia, søster til arameeren Laban.
01025021	Isak ba til Herren for sin kone, for hun var barnløs. Og Herren bønnhørte ham. Hans kone Rebekka ble med barn.
01025022	Men barna støtte mot hverandre i hennes liv. Da sa hun: Er det slik med meg? Hva skal så det bety? Og hun gikk for å spørre Herren.
01025023	Og Herren sa til henne: I ditt liv er det to folk, og fra ditt morsliv skal to folkeslag skille seg at. Det ene folket skal være sterkere enn det andre, og den eldste skal tjene den yngste.
01025024	Da nå hennes tid var kommet og hun skulle føde, se, da var det tvillinger i hennes liv.
01025025	Den første som kom fram, var rød, og lodden som en kappe over hele kroppen. Og de kalte ham Esau.
01025026	Deretter kom broren hans fram. Hånden hans holdt fast i Esaus hæl, og de kalte ham Jakob. Isak var seksti år gammel da de ble født.
01025027	Da guttene vokste opp, ble Esau en dyktig jeger, en mann som levde ute i marken. Men Jakob var en stillferdig mann som holdt seg ved teltene.
01025028	Isak holdt mest av Esau, for han likte vilt. Men Rebekka holdt mest av Jakob.
01025029	En gang da Jakob holdt på å koke en matrett, kom Esau hjem fra marken, rent utkjørt.
01025030	Og Esau sa til Jakob: Vær så snill, la meg få sette til livs noe av det røde - dette røde du har der. For jeg er rent utkjørt. Derfor kalte de ham Edom.
01025031	Da sa Jakob: Selg meg da i dag førstefødselsretten din.
01025032	Og Esau svarte: Se, jeg holder på å dø. Hva verd har vel da førstefødselsretten for meg?
01025033	Jakob sa: Gi meg din ed først! Og han gjorde sin ed på det. Han solgte førstefødselsretten sin til Jakob.
01025034	Jakob ga så Esau brød og linsevelling, og han åt og drakk. Så reiste han seg og gikk sin vei. Slik foraktet Esau førstefødselsretten.
01026001	Det ble igjen uår med hungersnød i landet, slik som det før hadde vært på Abrahams tid. Isak dro da til filistrenes konge Abimelek i Gerar.
01026002	Herren åpenbarte seg for ham og sa: Dra ikke ned til Egypt, men bli boende i det landet jeg sier deg.
01026003	Opphold deg som fremmed her i landet. Jeg vil være med deg og velsigne deg! For til deg og din ætt vil jeg gi alle disse landene, og jeg skal holde den ed jeg har lovt Abraham, din far.
01026004	Jeg vil gjøre din ætt så tallrik som stjernene på himmelen, og jeg vil gi din ætt alle disse landene. Og i din ætt skal alle jordens folk velsignes,
01026005	fordi Abraham hørte min røst og holdt mitt ord - mine bud, mine forskrifter og mine lover.
01026006	Så ble Isak boende i Gerar.
01026007	Da mennene der på stedet spurte ham ut om hans kone, sa han: Hun er søsteren min! For han torde ikke si at hun var hans kone. Han tenkte: Mennene på stedet her kunne da slå meg i hjel for Rebekkas skyld, siden hun er så vakker!
01026008	Så skjedde det, etter at han hadde bodd der i lang tid, at Abimelek, filisterkongen, så ut gjennom vinduet og fikk se at Isak kjærtegnet sin kone Rebekka.
01026009	Abimelek kalte da Isak til seg og sa: Sannelig, hun er din hustru! Hvordan kunne du da si: Hun er søsteren min? Isak svarte: Fordi jeg tenkte at jeg kunne komme til å miste livet for hennes skyld.
01026010	Da sa Abimelek: Hvorfor har du gjort dette mot oss? Hvor lett kunne det ikke ha hendt at en eller annen blant folket hadde lagt seg hos din hustru, og du hadde ført skyld over oss.
01026011	Så bød Abimelek hele folket og sa: Den som rører denne mannen eller hans hustru, skal visselig late livet.
01026012	Isak sådde korn der i landet, og høstet hundre foll det året, for Herren velsignet ham.
01026013	Han ble en mektig mann. Og rikdommen hans vokste stadig så han til sist ble overmåte rik.
01026014	Han eide småfe og storfe og hadde mange tjenere, så filistrene ble misunnelige på ham.
01026015	Og alle brønnene som hans fars tjenere hadde gravd i hans far Abrahams dager, dem kastet filistrene til og fylte dem med jord.
01026016	Abimelek sa til Isak: Dra bort fra oss, for du er blitt altfor mektig for oss.
01026017	Så dro Isak derfra og slo leir i Gerar-dalen. Der ble han boende.
01026018	Og Isak gravde opp igjen de brønnene som de hadde gravd i Abrahams, hans fars dager, og som filistrene hadde kastet til etter Abrahams død. Og han ga dem de samme navn som hans far hadde gitt dem.
01026019	Isaks tjenere gravde i dalen, og de fant der en kilde med rennende vann.
01026020	Men gjeterne fra Gerar trettet med Isaks gjetere og sa: Vannet hører oss til! Og han kalte brønnen Esek fordi de trettet med ham.
01026021	Deretter gravde de en annen brønn. Den trettet de også om, og han kalte den Sitna.
01026022	Så brøt han opp derfra, og gravde enda en brønn. Den trettet de ikke om, og han kalte den Rehobot, og sa: Nå har Herren gjort vidt rom for oss, og vi skal bli tallrike i landet.
01026023	Derfra dro han opp til Be’er-Sjeba.
01026024	Samme natt åpenbarte Herren seg for ham og sa: Jeg er din far Abrahams Gud. Frykt ikke, for jeg er med deg. Jeg vil velsigne deg og gjøre din ætt tallrik for min tjener Abrahams skyld.
01026025	Han bygde et alter der, og påkalte Herrens navn. Der slo han opp teltet sitt, og Isaks tjenere gravde en brønn der.
01026026	Siden kom Abimelek til ham fra Gerar sammen med sin venn Akussat og Pikol, sin hærfører.
01026027	Da sa Isak til dem: Hvorfor kommer dere til meg, dere som hater meg og har drevet meg bort fra dere?
01026028	De svarte: Vi har tydelig sett at Herren er med deg. Derfor sier vi: La det være et eds-forbund oss imellom, mellom oss og deg. La oss få slutte en pakt med deg,
01026029	at du ikke skal gjøre oss noe ondt, likesom heller ikke vi har rørt deg, men bare har gjort vel mot deg og latt deg fare i fred. Du er nå Herrens velsignede.
01026030	Så gjorde han et gjestebud for dem, og de åt og drakk.
01026031	Morgenen etter sto de tidlig opp, og de sverget hverandre sin ed. Så lot Isak dem fare, og de dro fra ham i fred.
01026032	Samme dag skjedde det at Isaks tjenere kom og fortalte ham om den brønnen de hadde gravd, og de sa til ham: Vi har funnet vann.
01026033	Og han kalte den Siba. Derfor heter byen Be’er-Sjeba den dag i dag.
01026034	Da Esau var førti år gammel, tok han til koner Judit, datter til hetitten Be’eri, og Basmat, datter til hetitten Elon.
01026035	Men de ble en hjertesorg for Isak og Rebekka.
01027001	Nå skjedde det, da Isak var blitt gammel, og øynene var svekket så han ikke kunne se, da kalte han til seg Esau, sin eldste sønn, og sa til ham: Min sønn! Og han svarte: Ja, her er jeg.
01027002	Så sa han: Se, nå er jeg blitt gammel, jeg vet ikke min dødsdag.
01027003	Derfor ber jeg deg at du tar jaktredskapen din, pilkoggeret og buen, og går ut i marken for å skyte noe vilt til meg.
01027004	Lag så til en velsmakende rett for meg, slik jeg liker det, og bring den hit til meg. Da vil jeg ete, så min sjel kan velsigne deg før jeg dør.
01027005	Men Rebekka lyttet da Isak talte med Esau, sin sønn. Så gikk Esau ut i marken for å skyte noe vilt og ha med seg hjem.
01027006	Da sa Rebekka til Jakob, sin sønn: Jeg hørte din far tale med din bror Esau, og si:
01027007	Bring meg noe vilt og lag til en velsmakende rett for meg, så jeg kan ete av den og velsigne deg for Herrens åsyn, før jeg dør!
01027008	Derfor, min sønn, lyd meg nå og gjør det jeg befaler deg.
01027009	Gå bort til småfeet og hent meg to fine kje, så skal jeg lage til en velsmakende rett for din far, slik han liker det.
01027010	Den skal du bære inn til din far, så han kan ete av den og velsigne deg før han dør.
01027011	Men Jakob sa til Rebekka, sin mor: Esau, broren min, er jo en lodden mann, og jeg er glatt.
01027012	Kanskje min far vil føle på meg. Så tror han at jeg vil holde ham for narr, og så kommer jeg til å føre en forbannelse over meg og ikke en velsignelse.
01027013	Da sa hans mor til ham: La den forbannelsen komme over meg, min sønn. Hør nå bare på det jeg sier, og hent kjeene til meg!
01027014	Så gikk han og hentet kjeene og kom til sin mor med dem. Hans mor laget en velsmakende rett, slik hans far likte det.
01027015	Så tok Rebekka fram sin eldste sønn Esaus klær, høytidsklærne som hun hadde hos seg i huset, og hun tok dem på Jakob, sin yngste sønn.
01027016	Skinnene av kjeene la hun om hendene og omkring den glatte delen av halsen hans.
01027017	Så tok hun den velsmakende retten og brødet som hun hadde bakt, og ga det til Jakob, sin sønn.
01027018	Han kom så inn til sin far og sa: Far! Og han svarte: Ja, her er jeg. Hvem er du, min sønn?
01027019	Jakob sa til sin far: Jeg er Esau, din førstefødte. Jeg har gjort som du ba meg. Vil du nå sette deg opp og ete av mitt vilt, så din sjel kan velsigne meg!
01027020	Men Isak sa til sin sønn: Hvordan kunne du finne det så snart, min sønn? Han svarte: Fordi Herren din Gud sendte det like mot meg!
01027021	Da sa Isak til Jakob: Kom helt bort til meg, min sønn, slik at jeg kan få kjenne på deg om du virkelig er min sønn Esau eller ikke.
01027022	Jakob kom da borttil Isak, sin far, som kjente på ham og sa: Røsten er Jakobs, men hendene er Esaus!
01027023	Han kjente ham ikke, fordi hendene hans var lodne som hans bror Esaus hender. Og han velsignet ham.
01027024	Han spurte: Er du virkelig min sønn Esau? Og han svarte: Ja, det er jeg.
01027025	Da sa Isak: Sett det fram for meg! La meg få ete av min sønns vilt, så min sjel kan velsigne deg. Jakob satte da maten fram for ham, og han åt. Han ga ham også vin, og han drakk.
01027026	Så sa Isak, hans far, til ham: Kom nå hit og kyss meg, min sønn.
01027027	Han gikk da fram og kysset ham, og han kjente lukten av klærne hans. Og han velsignet ham, og sa: Duften av min sønn er som duften av en mark som Herren har velsignet.
01027028	Gud gi deg av himmelens dugg og jordens fruktbarhet - korn og most i overflod!
01027029	Folk skal tjene deg, og folkeslag skal falle deg til fote. Vær herre over dine brødre, og måtte din mors sønner bøye seg ned for deg. Forbannet være den som forbanner deg, og velsignet være den som velsigner deg!
01027030	Men da Isak hadde endt sin velsignelse over Jakob, og Jakob nettopp var gått ut fra Isak, sin far, da kom Esau, broren hans, tilbake fra jakten.
01027031	Han laget også til en velsmakende rett og bar den inn til sin far, og han sa: Vil ikke far stå opp og ete av sin sønns vilt, så din sjel kan velsigne meg!
01027032	Isak, hans far, spurte ham: Hvem er du? Han svarte: Jeg er Esau, din førstefødte sønn.
01027033	Da ble Isak overmåte forferdet, og han sa: Hvem var det da som kom inn til meg med vilt som han hadde skutt? Jeg åt av det før du kom, og jeg velsignet ham. Han skal også være velsignet.
01027034	Da Esau hørte sin fars ord, skrek han - et høyt, bittert skrik. Og han sa til sin far: Velsign også meg, far!
01027035	Men han svarte: Din bror kom med list og tok din velsignelse.
01027036	Da sa han: Er det ikke med rette at han har fått navnet Jakob? Nå har han to ganger overlistet meg. Min førstefødselsrett tok han. Og se, nå har han tatt min velsignelse. Og han sa: Har du ikke en velsignelse igjen til meg også?
01027037	Isak svarte og sa til Esau: Se, til herre over deg har jeg satt ham, og alle hans brødre har jeg gjort til hans tjenere. Med korn og most har jeg sørget for ham. Og hva skal jeg vel da gjøre for deg, min sønn?
01027038	Og Esau sa til sin far: Har du da bare én velsignelse, min far? Velsign meg, også meg, far! Og Esau gråt høyt.
01027039	Da tok Isak, hans far, til orde igjen og sa til ham: Se, uten jordens fruktbarhet skal ditt bosted være, og uten himmelens dugg ovenfra.
01027040	Av ditt sverd skal du leve, og din bror skal du tjene. Men det skal skje, når du river deg løs, da skal du bryte hans åk av din nakke.
01027041	Esau la Jakob for hat på grunn av den velsignelsen som hans far hadde velsignet ham med. Og Esau sa i sitt hjerte: Snart må vi ha sørgedager over min far, og da skal jeg slå i hjel Jakob, min bror.
01027042	Rebekka fikk vite hva Esau, hennes eldste sønn, hadde sagt. Da sendte hun bud etter sin yngste sønn Jakob og sa til ham: Se, Esau, din bror, vil hevne seg på deg og slå deg i hjel.
01027043	Og nå, min sønn, lyd ordet mitt: Bryt opp og flykt til Laban, min bror - til Karan.
01027044	Bli der hos ham en tid, til din brors harme har lagt seg.
01027045	Når din brors vrede har vendt seg fra deg, og han har glemt dette som du har gjort mot ham, da skal jeg sende bud og hente deg derfra. Hvorfor skulle jeg miste dere begge på én dag!
01027046	Så sa Rebekka til Isak: Jeg er lei av livet på grunn av disse Hets døtre! Skulle nå også Jakob ta seg en kone av Hets døtre - en slik som disse, en av landets døtre, hva skal jeg da leve for?
01028001	Da kalte Isak til seg Jakob og velsignet ham. Og han bød ham og sa til ham: Du skal ikke ta deg en kone blant Kana’ans døtre.
01028002	Bryt opp, gå til Mesopotamia, til din morfar Betuels hus, og hent deg en kone derfra, en av din onkel Labans døtre!
01028003	Og må Gud Den Allmektige velsigne deg og gjøre deg fruktbar og gi deg en tallrik ætt, så du blir til en hel skare av folkeslag.
01028004	Må han gi deg Abrahams velsignelse, både deg og ætten din med deg, så du kommer til å eie det landet hvor du nå bor som fremmed, det som Gud ga til Abraham.
01028005	Og Isak sendte Jakob av sted, og han dro til Mesopotamia, til arameeren Laban, Betuels sønn. Laban var bror til Rebekka, Jakobs og Esaus mor.
01028006	Nå så Esau at Isak hadde velsignet Jakob og sendt ham til Mesopotamia for å hente seg en kone derfra, og at han hadde gitt ham denne befalingen da han velsignet ham: Du skal ikke ta en kone blant Kana’ans døtre!
01028007	Og Jakob hadde hørt på sin far og sin mor, og var reist til Mesopotamia.
01028008	Da Esau så at Kana’ans døtre mishaget Isak, hans far,
01028009	gikk han til Ismael og tok til kone, ved siden av sine andre koner, Mahalat, datter til Abrahams sønn Ismael, Nebajots søster.
01028010	Jakob tok av sted fra Be’er-Sjeba og ga seg på vei til Karan.
01028011	Og han kom til et sted hvor han ble natten over, for solen var gått ned. Han tok en av steinene der på stedet og la den under hodet, og så la han seg til å sove der.
01028012	Da hadde han en drøm. Se, en stige var reist på jorden, og toppen nådde til himmelen. Og se, Guds engler steg opp og steg ned på den.
01028013	Og se, Herren sto over den og sa: Jeg er Herren, din far Abrahams Gud og Isaks Gud. Det landet hvor du nå ligger, vil jeg gi deg og din ætt.
01028014	Din ætt skal bli som støvet på jorden. Du skal utbre deg mot vest og mot øst, mot nord og mot sør. Og i deg og i din ætt skal alle jordens slekter velsignes.
01028015	Se, jeg er med deg og vil bevare deg hvor du går, og jeg vil føre deg tilbake til dette landet. For jeg vil ikke forlate deg før jeg har gjort det jeg har sagt deg.
01028016	Da Jakob våknet av sin søvn, sa han: Sannelig, Herren er på dette stedet, og jeg visste det ikke.
01028017	Han ble grepet av frykt, og sa: Hvor forferdelig er ikke dette stedet! Her er sannelig Guds hus, her er himmelens port.
01028018	Jakob sto tidlig opp om morgenen, og han tok den steinen han hadde lagt under hodet, og reiste den opp som en minnestein. Han helte ut olje over toppen av steinen.
01028019	Han ga stedet navnet Betel. Før hette byen Lus.
01028020	Og Jakob gjorde et løfte og sa: Dersom Gud vil være med meg og bevare meg på den veien jeg går, og vil gi meg brød å ete og klær til å kle meg med,
01028021	og jeg kommer tilbake til min fars hus i fred, så skal Herren være min Gud.
01028022	Denne steinen som jeg har reist til minnestein, skal være et Guds hus. Og av alt det du gir meg, vil jeg gi deg tiende.
01029001	Og Jakob ga seg igjen på vei og kom til Østens barns land.
01029002	Da han så seg omkring, fikk han øye på en brønn ute i marken. Og se, tre saueflokker lå der, for her brukte de å vanne buskapen. Over brønnåpningen lå det en stein, og den var stor.
01029003	Her samlet de alle feflokkene, og gjeterne veltet steinen fra brønnåpningen og lot småfeet drikke. Så la de steinen tilbake på plass over brønnen.
01029004	Jakob spurte dem: Mine brødre, hvor er dere fra? Og de svarte: Vi er fra Karan.
01029005	Så spurte han dem: Kjenner dere Laban, sønn til Nakor? De svarte: Ja, vi kjenner ham.
01029006	Han spurte da: Står det vel til med ham? Og de svarte: Ja, det står vel til. Og se, der kommer Rakel, datteren hans, med småfeet.
01029007	Da sa han: Det er jo ennå høylys dag, det er for tidlig å samle buskapen. La småfeet få drikke, og ta dem ut på beite igjen!
01029008	Nei, svarte de, det kan vi ikke gjøre før alle feflokkene er samlet og gjeterne har veltet steinen fra brønnen. Da vanner vi småfeet.
01029009	Mens han sto og snakket med dem, kom Rakel med sin fars småfe, for det var hun som gjette.
01029010	Da nå Jakob fikk se Rakel, sin onkel Labans datter, og så småfeet som hørte til onkelen, gikk han fram og veltet steinen fra brønnåpningen og vannet sin onkel Labans småfe.
01029011	Og Jakob kysset Rakel, og brast i gråt.
01029012	Og Jakob fortalte Rakel at han var hennes fars slektning, at han var sønn til Rebekka. Da sprang Rakel av sted og fortalte dette til sin far.
01029013	Da nå Laban fikk høre om Jakob, sin søsters sønn, løp han mot ham, slo armene om ham og kysset ham, og han førte ham hjem til sitt hus. Jakob fortalte så Laban om alt det som hadde hendt.
01029014	Da sa Laban til ham: Sannelig, vi er av samme kjøtt og blod! Og han ble hos ham en måneds tid.
01029015	Så sa Laban til Jakob: Skulle du tjene meg for ingen ting fordi du er min bror? Si meg hva vil du ha i lønn!
01029016	Nå hadde Laban to døtre. Den eldste hette Lea, og den yngste hette Rakel.
01029017	Lea hadde matte øyne, men Rakel var vakker av skikkelse og utseende.
01029018	Jakob elsket Rakel, derfor sa han: Jeg vil tjene deg sju år for Rakel, din yngste datter.
01029019	Laban svarte: Det er bedre at jeg gir henne til deg enn at jeg skulle gi henne til en annen mann. Bli du hos meg!
01029020	Så tjente Jakob i sju år for Rakel, og tiden syntes ham som noen få dager, fordi han elsket henne.
01029021	Og Jakob sa til Laban: Gi meg nå min kone, for jeg har tjent min tid ut, og jeg vil gå inn til henne.
01029022	Laban ba da sammen alle menn der på stedet til gjestebud.
01029023	Og om kvelden tok han sin datter Lea og førte henne inn til ham, og han gikk inn til henne.
01029024	Laban ga sin trellkvinne Silpa til sin datter Lea som pike.
01029025	Men om morgenen, se, da var det Lea! Og han sa til Laban: Hva er det du har gjort mot meg? Var det ikke for Rakel jeg tjente hos deg? Hvorfor har du bedratt meg?
01029026	Laban svarte: Det er ikke skikk her på stedet å gi den yngste bort før den førstefødte.
01029027	Fullfør nå Leas bryllupsuke, så vil vi også gi deg den andre for den tjeneste du vil gjøre hos meg i sju år til.
01029028	Og Jakob gjorde så. Han fullførte hennes bryllupsuke. Så ga han ham sin datter Rakel til kone.
01029029	Og Laban lot sin datter Rakel få trellkvinnen Bilha til pike.
01029030	Jakob gikk inn til Rakel, og han holdt mer av Rakel enn av Lea. Siden tjente han sju år til hos Laban.
01029031	Da Herren så at Lea var sett ned på, åpnet han hennes morsliv, men Rakel var barnløs.
01029032	Lea ble med barn og fødte en sønn, og hun kalte ham Ruben, for hun sa: Herren har sett til meg i min ulykke, nå vil mannen min elske meg.
01029033	Så ble hun igjen med barn og fødte en sønn, og hun sa: Herren har hørt at jeg er sett ned på, derfor har han gitt meg også denne sønnen. Og hun ga ham navnet Simeon.
01029034	Hun ble igjen med barn og fødte en sønn. Hun sa: Nå, denne gangen vil mannen min bli knyttet til meg, for jeg har født ham tre sønner! Derfor fikk han navnet Levi.
01029035	Igjen ble hun med barn og fødte en sønn. Da sa hun: Nå vil jeg prise Herren! Derfor kalte hun ham Juda. - Så fikk hun ikke flere barn for en tid.
01030001	Da Rakel så at hun ikke fødte Jakob barn, ble hun misunnelig på søsteren sin. Hun sa til Jakob: Gi meg barn, ellers dør jeg!
01030002	Da ble Jakob brennende harm på Rakel, og han sa: Er jeg i Guds sted, som har nektet deg livsfrukt!
01030003	Da sa hun: Se, her er trellkvinnen min, Bilha. Gå inn til henne, så hun kan føde på mine knær, slik at også jeg kan få barn ved henne.
01030004	Så ga hun ham sin trellkvinne Bilha til kone, og Jakob gikk inn til henne.
01030005	Og Bilha ble med barn og fødte Jakob en sønn.
01030006	Da sa Rakel: Gud har dømt i min sak, han har hørt bønnen min og gitt meg en sønn. Derfor ga hun ham navnet Dan.
01030007	Og Bilha, Rakels trellkvinne, ble igjen med barn og fødte Jakob enda en sønn.
01030008	Rakel sa da: Jeg har kjempet Guds kamper med min søster, og nå har jeg vunnet! Og hun kalte ham Naftali.
01030009	Da Lea så at hun ikke fikk flere barn, tok hun Silpa, trellkvinnen sin, og ga Jakob henne til kone.
01030010	Og Leas trellkvinne Silpa fødte Jakob en sønn.
01030011	Lea sa: For en lykke! Og hun kalte ham Gad.
01030012	Og Silpa, Leas trellkvinne, fødte Jakob enda en sønn.
01030013	Da sa Lea: Hvor lykkelig jeg er! For kvinner vil prise meg lykkelig. Og hun ga ham navnet Asjer.
01030014	En dag i hvetehøstens tid gikk Ruben ut på marken og fant alruner som han tok hjem til Lea, sin mor. Da sa Rakel til Lea: Kjære, gi meg noen av din sønns alruner!
01030015	Men hun svarte: Er det ikke nok at du har tatt mannen min? Vil du nå også ta min sønns alruner? Da sa Rakel: Så la ham da ligge hos deg i natt hvis jeg får din sønns alruner!
01030016	Da Jakob om kvelden kom inn fra marken, gikk Lea ut for å møte ham, og hun sa: Det er meg du skal komme inn til, for jeg har tinget deg for min sønns alruner! Så lå han hos henne denne natten.
01030017	Og Gud hørte Lea, hun ble med barn og fødte Jakob en femte sønn.
01030018	Da sa Lea: Gud har gitt meg min lønn, fordi jeg ga min mann trellkvinnen min. Og hun kalte ham Issakar.
01030019	Deretter ble Lea igjen med barn og fødte Jakob en sjette sønn.
01030020	Da sa Lea: Gud har gitt meg en god gave! Nå kommer mannen min til å bo hos meg, for jeg har født ham seks sønner. Og hun kalte ham Sebulon.
01030021	Siden fødte hun en datter og kalte henne Dina.
01030022	Da kom Gud Rakel i hu, og Gud hørte henne og åpnet hennes morsliv.
01030023	Hun ble med barn og fødte en sønn. Da sa hun: Gud har tatt bort min vanære.
01030024	Og hun kalte ham Josef og sa: Herren gi meg enda en sønn!
01030025	Og det skjedde, da Rakel hadde født Josef, at Jakob sa til Laban: La meg fare, så jeg kan dra til min boplass og til mitt eget land.
01030026	Gi meg konene mine og barna mine, som jeg har tjent deg for, så vil jeg dra av sted. Du vet jo selv hvordan jeg har tjent deg.
01030027	Da sa Laban til ham: Om jeg nå bare fant velvilje hos deg! Jeg er blitt varslet om at det er for din skyld at Herren har velsignet meg.
01030028	Og han sa: Si bare hva du vil ha i lønn, så skal jeg gi deg det.
01030029	Men Jakob svarte: Du vet selv hvordan jeg har tjent deg, og hva buskapen din er blitt til mens jeg har hatt tilsyn med den.
01030030	For det var lite det du hadde før jeg kom hit, men nå har det økt til en stor mengde. Herren har velsignet deg hvor jeg satte min fot! Og nå, når skal jeg også få gjøre noe for mitt eget hus?
01030031	Da sa Laban: Hva skal jeg gi deg? Jakob svarte: Du skal ikke gi meg noe! Men dersom du vil gjøre som jeg nå sier, så skal jeg fortsette å gjete buskapen din og vokte den.
01030032	I dag vil jeg gå gjennom hele buskapen din, og skille ut alt som er flekket og spraglet og alt som er svart blant sauene, likeså alt som er spraglet og flekket blant geitene, og disse skal være lønnen min.
01030033	Slik skal min redelighet vitne for meg i fremtiden, når du siden kommer og ser over min lønn: Finnes det hos meg noen geit som ikke er flekket og spraglet, eller noen sau som ikke er svart, så er det stjålet.
01030034	Laban sa: Ja visst! La det være slik du har sagt.
01030035	Samme dag skilte han (Laban) ut de stripete og spraglete geitebukker og alle flekkete og spraglete geiter, alt som hadde noe hvitt på seg, og han skilte ut alt som var svart blant sauene. Dette lot han så sønnene sine ta hånd om.
01030036	Så la han tre dagsreiser mellom seg og Jakob. Og Jakob gjette resten av Labans småfe.
01030037	Men Jakob tok seg friske kjepper av poppel og hassel og lønn, og han skavde hvite striper på dem så det hvite på kjeppene ble bart.
01030038	Han la kjeppene som han hadde skavd, i rennene, i vanntrauene hvor småfeet kom for å drikke, like foran småfeet. For de paret seg når de kom for å drikke.
01030039	Så paret småfeet seg ved kjeppene og fikk stripete, flekkete og spraglete unger.
01030040	Så skilte Jakob disse lammene ut, men lot småfeet vende øynene mot det stripete og alt det svarte blant Labans småfe. Slik fikk han flokker for seg selv og slapp dem ikke sammen med Labans småfe.
01030041	Nå skjedde det slik, at hver gang det sterke småfeet paret seg, la Jakob kjeppene midt for øynene på dem i rennene, for at de skulle pare seg ved kjeppene.
01030042	Men når det var svakt småfe, la han ikke kjeppene der. Slik kom de svake til å tilhøre Laban, og de sterke Jakob.
01030043	Og mannen ble meget rik. Han fikk store buskaper, og trellkvinner og treller og kameler og esler.
01031001	Så fikk Jakob høre at Labans sønner hadde sagt: Jakob har tilrevet seg alt det vår far eide. Det er av vår fars eiendom han har lagt seg til all denne rikdommen.
01031002	Jakob la merke til Labans ansikt, og se, han var ikke den samme mot ham som før.
01031003	Og Herren sa til Jakob: Vend tilbake til ditt fedreland og til din slekt, og jeg vil være med deg.
01031004	Da sendte Jakob bud etter Rakel og Lea at de skulle komme ut i marken, hvor han var med buskapen.
01031005	Og han sa til dem: Jeg ser av deres fars ansikt at han ikke er som før mot meg. Men min fars Gud har vært med meg.
01031006	Og dere vet selv at av all min makt har jeg tjent deres far.
01031007	Likevel har deres far bedratt meg og forandret lønnen min ti ganger. Men Gud lot ham ikke få skade meg.
01031008	Når han sa: Det flekkete skal være din lønn! - da fikk alt småfeet flekkete unger. Og når han sa: Det stripete skal være din lønn! - da fikk alt småkveget stripete unger.
01031009	Slik har Gud tatt den buskapen som tilhørte deres far, og gitt den til meg.
01031010	Det skjedde ved den tiden da småfeet paret seg, at jeg løftet mine øyne og så i en drøm - og se, bukkene som paret seg med småfeet var stripete, flekkete og prikkete.
01031011	Guds engel sa til meg i drømmen: Jakob! Og jeg svarte: Ja, her er jeg.
01031012	Da sa han: Løft nå blikket og se: Alle bukkene som parer seg med småfeet, er stripete, flekkete og prikkete, for jeg har sett alt det Laban gjør mot deg.
01031013	Jeg er den Gud som møtte deg i Betel, der hvor du salvet en minnestein og hvor du gjorde meg et løfte. Bryt nå opp! Dra ut fra dette landet og vend tilbake til ditt fødeland.
01031014	Da svarte Rakel og Lea: Har vi vel lenger noen lodd eller arv i vår fars hus?
01031015	Har han ikke aktet oss som fremmede? Han har jo solgt oss, og attpå har han gjort seg til gode med prisen som han fikk for oss!
01031016	Derfor - all den rikdommen Gud har tatt fra vår far, den tilhører oss og våre barn. Og nå, alt det Gud har sagt til deg, gjør det.
01031017	Så brøt Jakob opp. Han satte sine barn og koner på kamelene.
01031018	Og han førte med seg hele buskapen sin og alt det godset han hadde samlet seg - det feet han eide, som han hadde vunnet i Mesopotamia. Han dro av sted til Kana’ans land, til Isak, sin far.
01031019	Men Laban var dratt bort på saueklipping, da stjal Rakel sin fars husguder.
01031020	Og Jakob overlistet arameeren Laban. Han fortalte ham ikke noe om at han var i ferd med å flykte.
01031021	Så rømte han med alt det han hadde. Han brøt opp og satte over elven, og tok veien til Gilead-fjellet.
01031022	På den tredje dagen ble det fortalt Laban at Jakob var flyktet.
01031023	Da tok han med seg sine slektninger og satte etter ham sju dagsreiser, og nådde ham igjen på Gilead-fjellet.
01031024	Men Gud kom til arameeren Laban i en drøm om natten og sa til ham: Vokt deg vel for å si noe til Jakob, verken godt eller ondt!
01031025	Da Laban nådde Jakob igjen, hadde Jakob slått opp teltet sitt på berget. Også Laban og hans slektninger slo opp teltet sitt der på Gilead-fjellet.
01031026	Da sa Laban til Jakob: Hva er det du har gjort? Du har narret meg og bortført døtrene mine som om de var tatt til fange i krig!
01031027	Hvorfor flyktet du hemmelig og stjal deg bort fra meg uten å si noe til meg om det? Jeg ville ha sendt deg av sted med gledesrop og sang, med tamburiner og harper!
01031028	Du lot meg ikke engang få kysse mine sønner og døtre. Det var dårlig gjort av deg!
01031029	Jeg har i min makt å gjøre ondt mot dere, men deres fars Gud talte til meg i natt og sa: Ta deg i vare for å si noe til Jakob, verken godt eller ondt!
01031030	Men når du nå er dratt bort fordi du hadde slik lengsel etter din fars hus, hvorfor stjal du da mine guder?
01031031	Da svarte Jakob og sa til Laban: Jeg var redd, og jeg tenkte at du kanskje kunne ta døtrene dine fra meg med makt.
01031032	Men den du finner dine guder hos, han skal ikke leve. Se nå etter her i våre slektningers nærvær, og finn ut hva som er ditt blant det jeg har hos meg, og ta det med deg! Men Jakob visste ikke at Rakel hadde stjålet dem.
01031033	Da gikk Laban inn i Jakobs telt og i Leas telt og i begge trellkvinnenes telt, men fant ikke noe. Så gikk han ut av Leas telt og kom inn i Rakels telt.
01031034	Men Rakel hadde tatt husgudene og lagt dem i kamelsalen og satt seg på den. Laban gjennomsøkte hele teltet, men fant ingen ting.
01031035	Og hun sa til sin far: Min herre må ikke bli vred fordi jeg ikke kan reise meg for deg, for det er på kvinners vis med meg! Han lette omkring, men fant ikke husgudene.
01031036	Da ble Jakob vred og gikk i rette med Laban. Jakob tok til orde og sa til ham: Hva er min overtredelse? Hva er min synd, siden du forfølger meg slik?
01031037	Du har nå lett gjennom alt det jeg eier, hva fant du da som hører ditt hus til? Legg det fram her for mine slektninger og dine slektninger, og la dem dømme mellom oss to.
01031038	Disse tjue årene har jeg vært hos deg. Sauene og geitene dine har ikke født i utide, og værene av småfeet har jeg ikke ett opp!
01031039	Det som var revet i hjel, kom jeg ikke hjem til deg med, jeg godtgjorde selv skaden. Av min hånd krevde du det, enten det var stjålet om dagen eller det var stjålet om natten.
01031040	Slik hadde jeg det: Om dagen fortærtes jeg av hete, og av kulde om natten. Søvnen flydde fra mine øyne.
01031041	Disse tjue årene har jeg nå vært i ditt hus. Jeg har tjent deg i fjorten år for dine to døtre, og i seks år for småfeet. Men du har forandret lønnen min ti ganger.
01031042	Hadde ikke min fars Gud vært med meg, Abrahams Gud, Isaks redsel, - sannelig, da hadde du sendt meg tomhendt av sted! Men Gud har sett min plage og mine henders slit, og han har dømt i natt.
01031043	Da svarte Laban og sa til Jakob: Døtrene er mine døtre og barna er mine barn. Buskapen er min buskap - alt det du ser, er mitt! Hva skulle jeg kunne gjøre i dag mot disse mine døtre eller mot deres barn, som de har født?
01031044	Så kom nå, la oss gjøre en pakt, jeg og du. Den skal være et vitne mellom meg og deg.
01031045	Da tok Jakob en stein og reiste den opp som en minnestein.
01031046	Og Jakob sa til slektningene sine: Sank sammen stein! De tok steiner og laget en røys, og så holdt de måltid der ved steinrøysa.
01031047	Laban kalte den Jegar-Sahaduta, og Jakob kalte den Gal-Ed.
01031048	Da sa Laban: Denne røysa skal i dag være vitne mellom meg og deg. Derfor fikk den navnet Gal-Ed,
01031049	men også Mispa, for han sa: Herren skal holde vakt mellom meg og deg når vi kommer hverandre av syne.
01031050	Dersom du skulle fare ille med mine døtre, eller hvis du tar deg andre koner ved siden av mine døtre, da er Gud vitne mellom meg og deg, selv om det ikke er noe menneske med oss.
01031051	Så sa Laban til Jakob: Se, denne røysa og denne minnesteinen har jeg satt mellom meg og deg.
01031052	Denne røysa skal være vitne, og minnesteinen skal være vitne om at jeg ikke skal dra forbi denne røysa til deg, og at du ikke skal dra forbi denne røysa og denne minnesteinen for å gjøre ondt.
01031053	Abrahams Gud og Nakors Gud - han som var deres fars Gud - han skal dømme mellom oss. Og Jakob sverget ved hans far Isaks redsel.
01031054	Så ofret Jakob et slaktoffer der på fjellet og innbød slektningene sine til måltid. Og de holdt måltid og ble natten over på fjellet.
01031055	Tidlig om morgenen sto Laban opp. Han kysset sine sønner og sine døtre, og velsignet dem. Så dro Laban bort og vendte hjem igjen.
01032001	Jakob dro da sin vei videre, og Guds engler møtte ham.
01032002	Og Jakob sa, da han så dem: Dette er Guds leir! Og han kalte stedet Mahanajim.
01032003	Så sendte Jakob bud foran seg til Esau, sin bror, i landet Se’ir, på Edoms mark.
01032004	Han bød dem og sa: Dere skal si til min herre Esau: Så sier din tjener Jakob: Jeg har oppholdt meg hos Laban og vært der helt til nå.
01032005	Jeg har fått okser, esler og småfe, treller og trellkvinner. Nå sender jeg bud til min herre for å fortelle dette, og for å finne nåde for dine øyne.
01032006	Sendebudene kom tilbake til Jakob og meldte: Vi kom til din bror, til Esau. Nå kommer han selv i møte med deg, og fire hundre mann med ham.
01032007	Da ble Jakob meget forferdet. Han delte folket som var med ham, og småfeet, storfeet og kamelene i to leirer.
01032008	For han sa: Om Esau kommer til den ene leiren og slår den, så kan den leiren som er igjen, få berge seg unna.
01032009	Og Jakob sa: Min far Abrahams Gud og min far Isaks Gud! Herre, du som sa til meg: Vend tilbake til ditt land og din slekt, og jeg vil gjøre vel imot deg!
01032010	Jeg er uverdig til all den miskunnhet og trofasthet som du har vist mot din tjener. For med staven min gikk jeg over Jordan her, og nå er jeg blitt til to leirer.
01032011	Jeg ber deg, fri meg fra min brors hånd, fra Esaus hånd! For jeg er redd for ham, at han skal komme og slå i hjel meg og mine, både mor og barn.
01032012	Du har jo selv sagt: Jeg vil gjøre vel imot deg! Jeg vil la ætten din bli som havets sand som ikke kan telles for mengde.
01032013	Han ble der den natten. Og så tok han ut av det som han eide en gave til Esau, sin bror:
01032014	To hundre geiter og tjue bukker, to hundre sauer og tjue værer,
01032015	tretti melkekameler med sine føll, førti kuer, ti okser, tjue eselhopper og ti esler.
01032016	Han ga dem i sine tjeneres hånd, hver flokk for seg, og han sa til tjenerne: Dra nå foran meg, og la det være god avstand mellom hver flokk!
01032017	Han bød den første og sa: Når Esau, min bror, møter deg og han spør deg: Hvem hører du til, og hvor skal du hen? Hvem eier disse dyrene som du driver foran deg?
01032018	da skal du si: Dette tilhører din tjener Jakob. Det er en gave han sender til min herre Esau, og snart kommer han selv etter.
01032019	Slik befalte han også den andre og den tredje og alle dem som drev fram flokkene. Han sa: På denne måten skal dere tale til Esau når dere møter ham.
01032020	Dere skal si: Se, også din tjener Jakob kommer etter oss. For han tenkte: Jeg vil forsone ham med den gaven som jeg sender foran meg. Og siden vil jeg selv møte ham ansikt til ansikt. Kanskje han da vil ta nådig imot meg?
01032021	Så dro de i forveien med gaven, men selv ble han denne natten i leiren.
01032022	Samme natt sto Jakob opp og tok sine to koner, de to trellkvinnene og sine elleve sønner, og gikk over vadestedet ved Jabbok.
01032023	Han tok og satte dem over elven, og førte også over alt det han eide.
01032024	Jakob ble så alene tilbake. Da kom det en mann og kjempet med ham helt til morgenen grydde.
01032025	Da mannen så at han ikke kunne overvinne ham, rørte han ved hofteskålen hans, og Jakobs hofteskål gikk av ledd mens han kjempet med ham.
01032026	Og han sa: Slipp meg, for morgenen gryr! Men Jakob sa: Jeg slipper deg ikke uten at du velsigner meg.
01032027	Da sa han til ham: Hva er navnet ditt? Han svarte: Jakob.
01032028	Han sa: Du skal ikke lenger hete Jakob, men Israel, for du har kjempet med Gud og med mennesker og vunnet.
01032029	Da sa Jakob: Jeg ber deg, si meg ditt navn! Men han svarte: Hvorfor spør du om mitt navn? Og han velsignet ham der.
01032030	Jakob kalte stedet Pniel, for, sa han, jeg har sett Gud ansikt til ansikt, og enda berget livet.
01032031	Og solen rant nettopp som han var kommet forbi Pnuel. Men han haltet på hoften sin.
01032032	Derfor er det så til denne dag, at Israels barn aldri eter spennesenen som er på hofteskålen, fordi han rørte ved Jakobs hofteskål på spennesenen.
01033001	Da Jakob så opp, fikk han øye på Esau som kom, og fire hundre mann med ham. Jakob fordelte så barna mellom Lea og Rakel og de to trellkvinnene.
01033002	Han stilte trellkvinnene med sine barn fremst, bakenfor dem Lea og hennes barn, og Rakel med Josef bakerst.
01033003	Selv gikk han fram foran dem og bøyde seg sju ganger til jorden, inntil han kom fram til sin bror.
01033004	Men Esau løp ham i møte og omfavnet ham. Han falt ham om halsen og kysset ham, og de gråt.
01033005	Esau så opp, og fikk øye på kvinnene og barna, og han sa: Hvem er disse som du har med deg der? Jakob svarte: Det er de barn som Gud har unt din tjener.
01033006	Så kom trellkvinnene med sine barn nær borttil, og de bøyde seg.
01033007	Lea kom også nær med sine barn, og de bøyde seg. Deretter gikk Josef fram, og Rakel, og de bøyde seg.
01033008	Esau sa da: Hva mente du med hele denne leiren som jeg møtte? Han svarte: Jeg ville finne nåde for min herres øyne.
01033009	Men Esau sa: Jeg har rikelig. Min bror, la det være ditt som er ditt!
01033010	Jakob sa: Nei, jeg ber deg! Har jeg funnet nåde for dine øyne, så ta imot min gave. For da jeg så ansiktet ditt, var det som om jeg så Guds eget ansikt, så vennlig var du mot meg.
01033011	Kjære, ta imot gaven min som jeg sendte deg! For Gud har vært god mot meg og jeg har nok av alle ting. Og han nødde ham til han tok imot gaven.
01033012	Da sa Esau: La oss bryte opp og dra videre, så skal jeg dra like foran deg.
01033013	Men Jakob svarte: Min herre vet at barna er svake. Småfeet og storfeet hos meg har nylig båret, og driver en dem hardt, om bare en eneste dag, så dør alt småfeet.
01033014	Vil ikke min herre dra i forveien for sin tjener. Så kan jeg følge langsomt etter, slik det passer for buskapen jeg driver, og for barna, til jeg kommer til min herre i Se’ir.
01033015	Da sa Esau: Så vil jeg få lov til å la noen av mennene mine bli igjen hos deg. Men han svarte: Hvorfor skulle det behøves? La meg bare finne nåde for min herres øyne!
01033016	Så vendte Esau samme dag tilbake og dro sin vei til Se’ir.
01033017	Og Jakob dro til Sukkot, hvor han bygde seg et hus og laget løvhytter til buskapen sin. Derfor kalte de stedet Sukkot.
01033018	Jakob kom vel fram til byen Sikem, som ligger i Kana’ans land, på sin ferd fra Mesopotamia, og han slo leir utenfor byen.
01033019	Og det jordstykket som han hadde slått opp teltet sitt på, kjøpte han av Hamor, Sikems far, for hundre kesitter.
01033020	Der reiste han et alter, og kalte det El Elohe Israel.
01034001	Dina, Jakobs datter med Lea, gikk en gang ut for å se på landets døtre.
01034002	Og Sikem, sønn av hevitten Hamor, høvdingen i landet, så henne. Han tok henne og lå med henne og krenket henne.
01034003	Men hjertet hans hang ved Dina, Jakobs datter, han elsket piken og talte kjærlig til henne.
01034004	Så talte Sikem med sin far Hamor og sa til ham: Sørg for at jeg får denne piken til kone!
01034005	Jakob fikk høre at Sikem hadde vanæret Dina, hans datter. Men sønnene hans var ute på marken med buskapen, og Jakob tidde med det til de kom hjem.
01034006	Men Hamor, Sikems far, gikk ut til Jakob for å tale med ham.
01034007	Da Jakobs sønner kom hjem fra marken og fikk høre om dette, ble de forbitret og fulle av harme. For Sikem hadde gjort en skammelig gjerning mot Israel ved å ligge med Jakobs datter - slikt burde ikke skje.
01034008	Men Hamor talte med dem og sa: Min sønn Sikems hjerte henger ved deres datter. Kjære, la ham få henne til kone!
01034009	Inngå svogerskap med oss. Gi oss deres døtre og ta dere våre døtre.
01034010	Bli boende her hos oss! Landet skal være åpent for dere. Bo her og dra omkring, og skaff dere eiendommer her.
01034011	Og Sikem sa til hennes far og til hennes brødre: La meg finne nåde i deres øyne, så skal jeg gi dere det dere krever av meg.
01034012	Krev bare så meget dere vil av meg i medgift og andre gaver! Jeg skal gi det dere vil ha. La meg bare få piken til kone!
01034013	Men Jakobs sønner svarte Sikem og Hamor, hans far, med svik, da de talte med dem, fordi han hadde vanæret deres søster Dina.
01034014	De sa til dem: Dette er noe vi ikke kan gjøre. Det ville være en skam for oss å gi søsteren vår til en mann som har forhud.
01034015	Bare på det vilkår vil vi gå med på dette: At dere blir som vi og alt mannkjønn hos dere lar seg omskjære.
01034016	Da vil vi gi døtrene våre til dere, og vi vil gifte oss med deres døtre og bo hos dere, slik at vi blir ett folk.
01034017	Men dersom dere ikke vil høre på oss og la dere omskjære, da tar vi vår søster og drar bort.
01034018	Og de syntes godt om deres ord, både Hamor og hans sønn Sikem.
01034019	Den unge mannen drøyde ikke med å gjøre dette, for han var glad i Jakobs datter, og han var den som sto høyest i ære i sin fars hus.
01034020	Hamor og hans sønn kom til porten i sin by, og de talte med byens menn og sa:
01034021	Disse mennene vil gjerne leve i fred med oss. La dem derfor bo i landet og dra omkring her, for se, landet er jo vidt nok for dem. La oss ta døtrene deres til koner, og gi dem våre døtre.
01034022	Men bare på det vilkår vil mennene gå med på å bo blant oss og bli ett folk med oss, at alt mannkjønn blant oss lar seg omskjære, likesom de er omskåret.
01034023	Deres buskap og gods og alle deres kløvdyr - blir det ikke alt vårt hvis vi nå bare er dem til vilje slik at de blir boende hos oss?
01034024	Alle som hørte hjemme i hans by, hørte på Hamor og hans sønn Sikem. Og alt mannkjønn, alle som hørte hjemme i hans by, ble omskåret.
01034025	Men det skjedde på den tredje dagen, da de hadde smerte av sårene, da tok Jakobs sønner Simeon og Levi, Dinas brødre, hver sitt sverd, og de kom uforvarende over byen og slo alt mannkjønn i hjel.
01034026	Også Hamor og hans sønn Sikem slo de i hjel med sverdets egg. Og de tok Dina ut av Sikems hus og dro bort.
01034027	Jakobs sønner falt over de drepte og plyndret byen, fordi deres søster var blitt vanæret.
01034028	De tok deres småfe og storfe og deres esler, både det som var i byen og det som var ute i marken.
01034029	Alt godset og alle barna og kvinnene deres førte de bort som bytte, og alt det som var i husene.
01034030	Da sa Jakob til Simeon og Levi: Dere har ført meg i stor ulykke ved å bringe meg i vanry blant landets folk, blant kana’aneerne og ferisittene. Jeg råder jo bare over en liten flokk. Slår de seg sammen mot meg, vil de drepe meg, så både jeg og mitt hus går til grunne.
01034031	Men de svarte: Skulle han få behandle søsteren vår som en hore?
01035001	Da sa Gud til Jakob: Gjør deg i stand, dra opp til Betel og bli der. Bygg der et alter for Gud, han som åpenbarte seg for deg da du flyktet for din bror Esau!
01035002	Og Jakob sa til husfolkene sine og til alle dem som var med ham: Få bort de fremmede guder som finnes hos dere! Rens dere og skift klær.
01035003	La oss bryte opp og dra til Betel. Der vil jeg bygge et alter for Gud, han som bønnhørte meg den dagen jeg var i fare, og som var med meg på den veien jeg har vandret.
01035004	Så ga de til Jakob alle de fremmede guder som de hadde hos seg og ringene som de hadde i ørene, og Jakob gravde dem ned under terebinten ved Sikem.
01035005	Så dro de av sted. Og en redsel fra Gud kom over byene rundt omkring dem så de ikke forfulgte Jakobs sønner.
01035006	Og Jakob kom til Lus, det er Betel, som ligger i Kana’ans land, han og alt det folk som var med ham.
01035007	Der bygde han et alter og kalte stedet El-Betel, for der hadde Gud åpenbart seg for ham da han flyktet for sin bror.
01035008	Debora, Rebekkas fostermor, døde, og ble begravet nedenfor Betel under eiken. Og han kalte den gråte-eiken.
01035009	Gud åpenbarte seg på nytt for Jakob da han kom fra Mesopotamia, og han velsignet ham.
01035010	Og Gud sa til ham: Ditt navn er Jakob. Heretter skal du ikke mer kalles Jakob, men Israel skal være ditt navn. Og han kalte ham Israel.
01035011	Gud sa også til ham: Jeg er Gud Den Allmektige. Vær fruktbar og bli tallrik. Et folk, ja, en mengde med folkeslag skal stamme fra deg, og konger skal utgå av dine lender.
01035012	Og det landet som jeg ga til Abraham og til Isak, til deg vil jeg gi det, og til din slekt etter deg vil jeg gi landet.
01035013	Så for Gud opp fra ham på det stedet hvor han hadde talt med ham.
01035014	Og Jakob reiste en minnestøtte på det stedet hvor han hadde talt med ham, en minnestøtte av stein. Han øste ut drikkoffer på den og helte olje over den.
01035015	Og Jakob kalte det stedet hvor Gud hadde talt med ham, Betel.
01035016	Så brøt de opp fra Betel, og da det ennå var et stykke vei til Efrat, fødte Rakel. Hun hadde en hard fødsel.
01035017	Under den harde fødselen sa jordmoren til henne: Frykt ikke, for også denne gangen får du en sønn.
01035018	Og det skjedde idet hennes sjel dro bort - for hun måtte dø - da kalte hun ham Benoni. Men hans far kalte ham Benjamin.
01035019	Så døde Rakel. Og hun ble begravet på veien til Efrat, det er Betlehem.
01035020	Og Jakob reiste en minnestein på hennes grav. Det er Rakels gravstein til denne dag.
01035021	Så dro Israel derfra og slo opp teltet sitt bortenfor Migdal-Eder.
01035022	Mens Israel bodde der i landet, hendte det at Ruben gikk hen og lå med Bilha, sin fars medhustru. Og Israel fikk høre om det. - Jakob hadde tolv sønner.
01035023	Leas sønner var: Ruben, Jakobs førstefødte, og Simeon, Levi, Juda, Issakar og Sebulon.
01035024	Rakels sønner var: Josef og Benjamin.
01035025	Sønnene til Bilha, Rakels trellkvinne, var: Dan og Naftali.
01035026	Sønnene til Silpa, Leas trellkvinne, var: Gad og Asjer. - Dette var Jakobs sønner som han fikk i Mesopotamia.
01035027	Jakob kom til sin far Isak i Mamre ved Kirjat-Arba, det er Hebron, der Abraham og Isak hadde bodd som fremmede.
01035028	Og Isaks levedager ble hundre og åtti år.
01035029	Så oppga Isak ånden, han døde og ble samlet til sine fedre, gammel og mett av dager. Esau og Jakob, sønnene hans, begravde ham.
01036001	Dette er Esaus - det er Edoms - slektshistorie.
01036002	Esau tok sine koner av Kana’ans døtre: Ada, hetitten Elons datter, og Oholibama, Anas datter, hevitten Sibeons sønnedatter,
01036003	og Basmat, Ismaels datter, søster til Nebajot.
01036004	Med Ada fikk Esau sønnen Elifas, og med Basmat Re’uel.
01036005	Med Oholibama fikk han Je’usj, Jalam og Korah. Dette var Esaus sønner, som han fikk i Kana’ans land.
01036006	Og Esau tok sine koner, sine sønner og døtre og alt sitt husfolk, sin buskap, alle sine kløvdyr og alt sitt gods som han hadde samlet i Kana’ans land, og han dro til et annet land, bort fra Jakob, sin bror,
01036007	for eiendommen deres var for stor til at de kunne bo sammen. Landet hvor de bodde som fremmede, kunne ikke romme dem, så stor buskap hadde de.
01036008	Så bosatte Esau seg i Se’ir-fjellene. Esau er Edom.
01036009	Dette er Esaus ætt, han som er stamfar til edomittene i Se’ir-fjellene.
01036010	Dette er navnene på Esaus sønner: Elifas, sønn av Esaus kone Ada, og Re’uel, sønn av Esaus kone Basmat.
01036011	Elifas’ sønner var Teman, Omar, Sefo, Gatam og Kenas,
01036012	Elifas, Esaus sønn, hadde en medhustru som hette Timna, og hun fødte ham Amalek. Dette var sønnene til Esaus kone Ada.
01036013	Dette var Re’uels sønner: Nahat og Serah, Sjamma og Missa. Dette var sønnene av Esaus kone Basmat.
01036014	Dette var sønnene til Oholibama, Anas datter, Sibeons sønnedatter, Esaus kone: Hun fødte ham Je’usj, Jalam og Korah.
01036015	Dette var stammehøvdingene for Esaus barn: Sønnene av Elifas, Esaus eldste sønn, var stammehøvdingen Teman, stammehøvdingen Omar, stammehøvdingen Sefo, stammehøvdingen Kenas,
01036016	stammehøvdingen Korah, stammehøvdingen Gatam, stammehøvdingen Amalek. Dette var de stammehøvdinger som nedstammet fra Elifas i Edomlandet. Dette var Adas sønner.
01036017	Dette var sønnene til Esaus sønn Re’uel: stammehøvdingen Nahat, stammehøvdingen Serah, stammehøvdingen Sjamma, stammehøvdingen Missa. Dette var de stammehøvdinger som nedstammet fra Re’uel i Edomlandet. Dette var sønnene til Esaus kone Basmat.
01036018	Dette var sønnene til Esaus kone Oholibama: stammehøvdingen Je’usj, stammehøvdingen Jalam, stammehøvdingen Korah. Dette var de stammehøvdinger som nedstammet fra Oholibama, Anas datter, Esaus kone.
01036019	Dette var Esaus sønner og deres stammehøvdinger. Dette var Edom.
01036020	Dette var sønnene til horitten Se’ir, innbyggerne i landet: Lotan, Sjobal, Sibeon og Ana,
01036021	Disjon, Eser og Disjan. Dette var horittenes stammehøvdinger, sønner av Se’ir i Edom-landet.
01036022	Lotans sønner var Hori og Hemam, og Lotans søster var Timna.
01036023	Dette var Sjobals sønner: Alvan og Manahat og Ebal, Sefo og Onam.
01036024	Dette var Sibeons sønner: Aja og Ana - det er den Ana som fant de varme kildene i ørkenen mens han gjette sin far Sibeons esler.
01036025	Dette var Anas barn: Disjon og datteren Oholibama.
01036026	Dette var Disjons sønner: Hemdan, Esjban, Jitran og Keran.
01036027	Dette var Esers sønner: Bilhan, Sa’avan og Akan.
01036028	Dette var Disjans sønner: Us og Aran.
01036029	Dette var horittenes stammehøvdinger: stammehøvdingen Lotan, stammehøvdingen Sjobal, stammehøvdingen Sibeon, stammehøvdingen Ana,
01036030	stammehøvdingen Disjon, stammehøvdingen Eser, stammehøvdingen Disjan. Dette var horittenes stammehøvdinger, deres stammehøvdinger i Se’ir-landet.
01036031	Dette var de kongene som regjerte i Edom-landet før det hersket noen konge over Israels barn:
01036032	Bela, Beors sønn, var konge i Edom, navnet på hans by var Dinhaba.
01036033	Da Bela døde, ble Jobab, sønn av Serah fra Bosra, konge i hans sted.
01036034	Da Jobab døde, ble Husam fra temanittenes land konge i hans sted.
01036035	Da Husam døde, ble Hadad, Bedads sønn, konge i hans sted - det var han som slo midianittene på Moabs mark. Navnet på hans by var Avit.
01036036	Da Hadad døde, ble Samla fra Masreka konge i hans sted.
01036037	Da Samla døde, ble Saul fra Rehobot ved elven konge i hans sted.
01036038	Da Saul døde, ble Ba’al-Hanan, Akbors sønn, konge i hans sted.
01036039	Da Ba’al-Hanan, Akbors sønn, døde, ble Hadar konge i hans sted. Navnet på hans by var Pa’u, og hans kone hette Mehetabel - hun var datter av Matred, Mesahabs datter.
01036040	Dette er navnene på Esaus stammehøvdinger etter deres slekter og bosteder med deres navn: stammehøvdingen Timna, stammehøvdingen Alva, stammehøvdingen Jetet,
01036041	stammehøvdingen Oholibama, stammehøvdingen Ela, stammehøvdingen Pinon,
01036042	stammehøvdingen Kenas, stammehøvdingen Teman, stammehøvdingen Mibsar,
01036043	stammehøvdingen Magdiel, stammehøvdingen Iram. Dette var Edoms stammehøvdinger etter sine bosteder i det landet de eide. Dette er ætten til Esau, edomittenes stamfar.
01037001	Men Jakob bodde i det landet hvor hans far hadde levd som fremmed, i Kana’ans land.
01037002	Dette er Jakobs slektshistorie. Da Josef var sytten år gammel, gjette han buskapen sammen med brødrene sine. Ung som han var, gjette han i lag med sønnene til Bilha og Silpa, farens koner. Og Josef gikk til faren med det onde han hørte om dem.
01037003	Israel hadde Josef kjær fremfor alle sine sønner, fordi han var hans alderdoms sønn. Han hadde latt gjøre en sid kappe til ham.
01037004	Men da brødrene hans så at faren holdt mer av ham enn av brødrene, la de ham for hat og kunne ikke tale vennlig til ham.
01037005	En gang hadde Josef en drøm som han fortalte brødrene sine. Da hatet de ham enda mer.
01037006	Han sa til dem: Vil dere høre en drøm som jeg har drømt?
01037007	Vi holdt på med å binde kornbånd midt ute på åkeren. Da reiste kornbåndet mitt seg opp og ble stående oppreist. Og se, kornbåndene deres stilte seg rundt omkring det, og de bøyde seg for mitt kornbånd.
01037008	Da sa brødrene hans til ham: Skal du kanskje være konge og herske over oss? Siden hatet de ham enda mer for hans drømmer og for hans ord.
01037009	Og han drømte enda en annen drøm og fortalte den til sine brødre. Han sa: Nå har jeg drømt enda en drøm! Se, solen og månen og elleve stjerner bøyde seg for meg.
01037010	Da han fortalte dette til sin far og til sine brødre, skjente faren på ham og sa: Hva er det nå for en drøm du har hatt? Skal vi virkelig komme - jeg og din mor og brødrene dine, og bøye oss til jorden for deg?
01037011	Hans brødre var misunnelige på ham, men hans far bevarte dette i sitt minne.
01037012	En gang var brødrene hans dratt av sted for å gjete sin fars buskap ved Sikem.
01037013	Da sa Israel til Josef: Gjeter ikke brødrene dine ved Sikem? Kom, jeg vil sende deg til dem. Og han sa til ham: Ja, her er jeg.
01037014	Og faren sa til ham: Gå nå og se om det står vel til med brødrene dine, og om det står vel til med buskapen. Kom så tilbake og fortell meg det. Så sendte Jakob ham av sted fra Hebron-dalen, og han kom til Sikem.
01037015	Og en mann møtte ham mens han flakket omkring ute i marken. Mannen spurte ham: Hva leter du etter?
01037016	Han svarte: Jeg leter etter brødrene mine. Kan du hjelpe meg og si meg hvor de gjeter?
01037017	Mannen sa: De er dratt herfra. Jeg hørte dem si: La oss gå til Dotan! Så gikk Josef etter brødrene sine og fant dem i Dotan.
01037018	De så ham langt borte, og før han var kommet fram til dem, rådslo de om å drepe ham.
01037019	De sa til hverandre: Se, der kommer denne drømmemesteren!
01037020	Kom nå, la oss slå ham i hjel og kaste ham ned i en av brønnene her. Vi sier: Et villdyr har ett ham opp. Så skal vi se hva det blir av drømmene hans!
01037021	Men Ruben hørte dette og reddet ham ut av deres hender. Han sa: La oss ikke ta livet hans.
01037022	Ruben sa til dem: Utøs ikke blod! Kast ham ned i denne brønnen her i ørkenen, men legg ikke hånd på ham. Dette sa han fordi han ville fri Josef ut av deres hånd og føre ham tilbake til hans far.
01037023	Og det skjedde, da Josef kom fram til brødrene, rev de kappen av ham, den side kappen som han hadde på seg.
01037024	Så tok de ham og kastet ham ned i brønnen - den var tom, det fantes ikke vann i den.
01037025	Og de satte seg ned for å ete. Da de så opp, fikk de se et reisefølge av ismaelitter som kom fra Gilead. Kamelene deres var lesset med krydderier og balsam og ladanum, som de førte med seg til Egypt.
01037026	Da sa Juda til brødrene: Hva gagner det at vi slår broren vår i hjel og skjuler drapet?
01037027	Kom, la oss selge ham til ismaelittene, men la oss ikke legge hånd på ham - han er jo vår egen kjødelige bror. Og brødrene hørte på ham.
01037028	Da de midianittiske kjøpmennene kom forbi, dro de Josef opp av brønnen. Så solgte de Josef til ismaelittene for tjue sekel sølv. Og de tok Josef med seg til Egypt.
01037029	Da Ruben kom tilbake til brønnen, fikk han se at Josef ikke var der. Da flerret han klærne sine.
01037030	Og han gikk tilbake til brødrene sine og sa: Gutten er ikke der, og jeg - hvor skal jeg nå gjøre av meg?
01037031	Så tok de Josefs kappe, og de slaktet en geitebukk og dyppet kappen i blodet.
01037032	Og de sendte den side kappen hjem til sin far og sa: Denne har vi funnet. Se etter om det er din sønns kappe eller ikke!
01037033	Han kjente den igjen, og sa: Det er min sønns kappe. Et villdyr har ett ham opp. Josef er sikkert revet i hjel.
01037034	Og Jakob flerret klærne sine, bandt sekk om hoftene og sørget over sin sønn i lang tid.
01037035	Alle hans sønner og alle hans døtre kom for å trøste ham. Men han ville ikke la seg trøste. Han sa: Med sorg må jeg gå ned til min sønn i dødsriket. Og hans far gråt over ham.
01037036	Men midianittene solgte Josef i Egypt til Potifar, som var hoffmann hos farao og høvding over livvakten.
01038001	På denne tiden hendte det seg at Juda dro ned fra brødrene sine og tok inn til en mann i Adullam. Han hette Hira.
01038002	Der så Juda datteren til en kana’aneer. Mannens navn var Sjua. Han tok henne til kone og gikk inn til henne.
01038003	Hun ble med barn og fødte en sønn, og han kalte ham Er.
01038004	Så ble hun igjen med barn og fødte en sønn, og hun kalte ham Onan.
01038005	Siden fødte hun enda en sønn og kalte ham Sjelah. Da han ble født, var Juda i Kesib.
01038006	Juda tok en kone til Er, sin førstefødte, og hennes navn var Tamar.
01038007	Men Er, Judas førstefødte, var ond i Herrens øyne, og Herren lot ham dø.
01038008	Da sa Juda til Onan: Gå inn til din brors kone og ta henne til ekte i din brors sted, og oppreis din bror avkom.
01038009	Men Onan visste at barnet ikke skulle være hans, derfor spilte han sæden på jorden når han var sammen med sin brors kone, for han ville ikke gi sin bror barn.
01038010	Men det han gjorde, var ondt i Herrens øyne, så han lot også ham dø.
01038011	Da sa Juda til Tamar, sin svigerdatter: Bo som enke i din fars hus til Sjelah, min sønn, er blitt voksen. For han tenkte: Ellers kommer også han til å dø, som hans to brødre. Så dro Tamar hjem og bodde i sin fars hus.
01038012	Da nå en lengre tid var gått, døde Sjuas datter, Judas kone. Etter at sørgetiden var over gikk Juda opp til saueklipperne sine i Timna, og hans venn Hira fra Adullam var med ham.
01038013	Da ble det fortalt Tamar at hennes svigerfar var på vei opp til Timna til saueklippingen.
01038014	Da la hun av seg enkeklærne sine og tildekket seg med et slør som hun hyllet seg inn i. Så satte hun seg ved inngangen til Enajim, på veien til Timna. For hun så at Sjelah var blitt voksen, og hun var likevel ikke blitt gitt ham til kone.
01038015	Da Juda så henne, tenkte han at det var en horkvinne, for hun hadde tilslørt ansiktet sitt.
01038016	Så bøyde han av fra veien og gikk bort til henne og sa: Kom, la meg gå inn til deg! For han visste ikke at det var hans svigerdatter. Og hun sa: Hva vil du gi meg for at du får komme inn til meg?
01038017	Han sa: Jeg vil sende deg et kje av buskapen min. Da sa hun: Ja, hvis du vil gi meg et pant til du sender meg det.
01038018	Han sa: Hva skal jeg gi deg til pant? Hun svarte: Ditt signet og din snor og staven som du har i hånden. Dette ga han henne, og gikk så inn til henne. Og hun ble med barn ved ham.
01038019	Så sto hun opp og gikk sin vei. Hun la sløret av seg og tok på seg enkeklærne sine.
01038020	Juda sendte kjeet med vennen sin fra Adullam for å få pantet tilbake av kvinnen, men han fant henne ikke.
01038021	Han spurte stedets menn og sa: Hvor er tempelhoren, hun som satt ved veien i Enajim? Men de sa: Det har ikke vært noen tempelhore her.
01038022	Så kom han tilbake til Juda og sa: Jeg fant henne ikke, og mennene der på stedet sa enda: Det har ikke vært noen tempelhore her.
01038023	Da sa Juda: La henne bare beholde det, så vi ikke blir til latter for denne saken! Se, kjeet har jeg jo sendt henne, men du fant henne ikke.
01038024	Omkring tre måneder senere kom det folk og sa til Juda: Tamar, svigertatteren din, har drevet hor, og nå er hun også blitt med barn i hor. Juda sa: Før henne ut, hun skal brennes!
01038025	Men da hun ble ført ut, sendte hun bud til svigerfaren sin og lot si: Det er ved den mannen som eier disse tingene, jeg er blitt med barn. Og hun sa: Se etter hvem som eier dette signetet og disse snorene og denne staven.
01038026	Juda kjente dem igjen og sa: Hun har retten på sin side, ikke jeg! For jeg har ikke gitt henne min sønn Sjelah. - Siden hadde han ikke omgang med henne.
01038027	Og det skjedde da den tid kom at hun skulle føde, da var det tvillinger i hennes liv.
01038028	Idet hun fødte, stakk den ene hånden fram. Jordmoren bandt da en rød tråd om hans hånd og sa: Denne kom først fram.
01038029	Men så dro han hånden tilbake, og se, da kom hans bror fram, og hun sa: Hvor du har brutt deg fram! Og de ga ham navnet Peres.
01038030	Så kom hans bror fram, han som hadde den røde tråden om hånden. Ham kalte de Serah.
01039001	Josef ble ført ned til Egypt, og Potifar, en egypter som var hoffmann hos farao og høvding over livvakten, kjøpte ham av ismaelittene som hadde tatt ham med seg dit.
01039002	Og Herren var med Josef, så alt lyktes for ham. Han ble i huset hos sin egyptiske herre.
01039003	Hans herre så at Herren var med ham, og at Herren lot alt det han gjorde, lykkes i hans hånd.
01039004	Josef fant velvilje hos ham og ble tjeneren hans, og han satte ham over sitt hus. Alt det han hadde ga han i hans hånd.
01039005	Og det skjedde så, at fra den tid egypteren satte ham over sitt hus og over hele sin eiendom, velsignet Herren egypterens hus for Josefs skyld. Herrens velsignelse var over alt det han hadde, i huset og på marken.
01039006	Så overlot han i Josefs hånd alt det han eide, og hadde ikke tilsyn med ham i noe, uten med den maten han selv åt. Nå var Josef vakker av skikkelse og vakker å se til.
01039007	Og da en tid var gått, hendte det at hans herres kone kastet sine øyne på ham, og hun sa: Kom og ligg med meg!
01039008	Men han ville ikke og sa til sin herres kone: Min herre har ikke tilsyn med meg i noen ting i hele sitt hus. Alt det han eier har han lagt i min hånd.
01039009	Han har ikke selv mer å si her i huset enn jeg. Ingen ting har han nektet meg unntatt deg, fordi du er hans kone. Hvordan skulle jeg da gjøre denne store ondskapen og synde mot Gud?
01039010	Dag etter dag talte hun til Josef, men han ville ikke føye henne. Han ville ikke ligge hos henne og ha omgang med henne.
01039011	Så hendte det en dag at han kom inn i huset for å gjøre sitt arbeid. Ingen av husets folk var inne.
01039012	Da grep hun fatt i kappen hans og sa: Ligg med meg! Men han lot kappen etter seg i hennes hånd og flyktet ut av huset.
01039013	Da hun så at han hadde latt kappen sin etter seg i hennes hånd, og at han var rømt ut av huset,
01039014	ropte hun på husfolkene sine og sa til dem: Se, her har han dratt inn til oss en hebraisk mann for å føre skam over oss! Han kom inn til meg for å ligge med meg, men jeg ropte så høyt jeg kunne.
01039015	Og da han hørte jeg satte i å rope, lot han kappen ligge igjen hos meg og rømte ut av huset.
01039016	Så lot hun kappen bli liggende der hos seg til hans herre kom hjem.
01039017	Da fortalte hun det samme til ham og sa: Denne hebraiske trellen som du har dratt inn i huset til oss, kom inn til meg og ville skjende meg.
01039018	Men da jeg satte i å rope, lot han kappen sin ligge igjen hos meg og rømte ut av huset.
01039019	Da nå Josefs herre hørte hva hans kone fortalte, hvordan hun sa: Slik er det trellen din har oppført seg mot meg! - da ble han brennende harm.
01039020	Han tok Josef og satte ham i fengselet, der hvor kongens fanger satt lenket, og han ble sittende der i fengselet.
01039021	Men Herren var med Josef og lot ham vinne velvilje, og den øverste fangevokteren i fengselet fikk godhet for ham.
01039022	Han overlot til Josef tilsynet med alle fangene i fengselet, så han var ansvarlig for alt som skulle gjøres.
01039023	Fangevokteren hadde ikke selv tilsyn med noe av det som var overlatt i Josefs hånd. For Herren var med ham, og alt det han gjorde, lot Herren lykkes for ham.
01040001	Så skjedde det etter en tid at munnskjenken og bakeren hos kongen i Egypt forbrøt seg mot sin herre, mot egypterkongen.
01040002	Og farao ble harm på sine to hoffmenn, den øverste munnskjenken og den øverste bakeren.
01040003	Han satte dem i forvaring hos høvdingen over livvakten, i fengselet hvor Josef var fange.
01040004	Høvdingen over livvakten satte Josef til å ha tilsyn med dem, og han gikk dem til hånde. De ble sittende en tid i fengselet.
01040005	Så drømte de begge to samme natt en drøm, der de satt i varetekt i fengselet - munnskjenken og bakeren hos kongen i Egypt. De hadde hver sin drøm med hver sin mening.
01040006	Da Josef kom inn til dem om morgenen, så han at de var nedtrykt.
01040007	Han spurte da faraos hoffmenn, som satt i forvaring sammen med ham i hans herres hus: Hvorfor ser dere så nedtrykt ut i dag?
01040008	De svarte ham: Vi har drømt, men det er ingen her som kan tyde det. Da sa Josef til dem: Å tyde drømmer - er ikke det Guds sak? Fortell meg hva dere har drømt!
01040009	Den øverste munnskjenken fortalte så drømmen sin til Josef. Han sa til ham: Jeg drømte at jeg så et vintre fremfor meg.
01040010	På vintreet var det tre greiner. De begynte å skyte knopper, og blomstene sprang ut, og klasene modnet til druer.
01040011	Jeg holdt faraos beger i hånden, og jeg tok druene og presset dem ut i faraos beger. Så ga jeg begeret i faraos hånd.
01040012	Josef sa da til ham: Dette er tydningen: De tre greinene er tre dager.
01040013	Om tre dager skal farao opphøye deg og innsette deg igjen i din stilling. Du skal rekke farao begeret slik du gjorde før, da du var munnskjenken hans.
01040014	Bare du nå ville ha meg i tankene når det går deg vel! Jeg ber deg, vis godhet mot meg så du taler om meg til farao og får meg ut av dette huset!
01040015	For jeg er stjålet bort fra hebreernes land, og heller ikke her har jeg gjort noe som de kunne kaste meg i fengsel for.
01040016	Da den øverste bakeren så at Josef hadde gitt så god en tydning, sa han til ham: Også jeg hadde en drøm. Jeg syntes jeg bar tre kurver med hvetebrød på hodet.
01040017	I den øverste kurven var det allslags bakverk for farao, men fuglene åt det av kurven på hodet mitt.
01040018	Josef svarte og sa: Dette er tydningen: De tre kurvene er tre dager.
01040019	Om tre dager skal farao opphøye deg - han skal henge deg på et tre, og fuglene skal ete kjøttet av deg.
01040020	Og det skjedde på den tredje dagen, det var faraos fødselsdag, at han gjorde en fest for alle tjenerne sine. Da opphøyet han den øverste munnskjenken og den øverste bakeren blant tjenerne sine.
01040021	Han innsatte den øverste munnskjenken igjen til å skjenke vinen, og han ga begeret i faraos hånd.
01040022	Og den øverste bakeren lot han henge, slik Josef hadde tydet drømmene for dem.
01040023	Men den øverste munnskjenken tenkte ikke på Josef, han glemte ham.
01041001	Nå skjedde det, etter to fulle år, at farao drømte at han sto ved Nilen.
01041002	Og se, opp av elven steg det sju kyr, vakre å se til og i godt hold, og de ga seg til å beite i elvegresset.
01041003	Etter dem steg det opp av elven sju andre kyr, stygge å se til og magre. De ble stående ved siden av de andre kyrne på elvebredden.
01041004	Og de stygge, magre kyrne åt opp de sju fine og fete. Da våknet farao.
01041005	Så sovnet han igjen og drømte en gang til. Og se, sju kornaks, frodige og gode, vokste opp på ett strå.
01041006	Og etter dem skjøt det opp sju aks, tynne og svidd av østavinden.
01041007	Og de tynne aksene slukte de sju frodige, fulle aksene. Da våknet farao, og skjønte at det var en drøm.
01041008	Men om morgenen kjente han slik uro i sin ånd. Han sendte bud og lot kalle til seg alle Egypts spåmenn og vismenn, og farao fortalte dem drømmene sine, men ingen kunne tyde dem for ham.
01041009	Da tok den øverste munnskjenken til orde og sa til farao: Jeg må i dag minne om mine synder.
01041010	Farao ble en gang vred på sine tjenere, og satte meg fast hos høvdingen over livvakten, meg og den øverste bakeren.
01041011	Da drømte vi den samme natten hver vår drøm, jeg og han, og drømmene våre hadde hver sin tydning.
01041012	Det var sammen med oss en hebraisk gutt. Han var tjener hos høvdingen over livvakten. Til ham fortalte vi drømmene våre, og han tydet dem for oss - alt etter som hver av oss hadde drømt, slik tydet han dem.
01041013	Og som han hadde tydet for oss, slik gikk det. Farao innsatte meg i mitt embete igjen, men bakeren hengte han.
01041014	Da sendte farao bud etter Josef og kalte ham til seg. De førte ham skyndsomt ut av fengselet. Han raket seg og skiftet klær, og så trådte han fram for farao.
01041015	Farao sa til Josef: Jeg har hatt en drøm, og det er ingen som kan tyde den. Men jeg har hørt si om deg at bare du hører en drøm, kan du tyde den.
01041016	Josef svarte farao og sa: Det står ikke til meg. Gud skal gi et svar som spår lykke for farao.
01041017	Da sa farao til Josef: Jeg drømte at jeg sto på elvebredden.
01041018	Og se, opp av elven steg det sju kyr, fete og fine å se til, og de ga seg til å beite i elvegresset.
01041019	Etter dem steg det opp sju andre kyr, tynne og utmagret og svært stygge å se til. Så stygge kyr har jeg aldri sett i hele landet Egypt!
01041020	De magre, stygge kyrne åt opp de sju første fete kyrne.
01041021	Og da de hadde satt dem til livs, kunne det ikke merkes på dem. De var like stygge å se til som før. Da våknet jeg.
01041022	Så drømte jeg igjen, og se: Sju kornaks, fulle og gode, vokste opp på ett strå.
01041023	Etter dem skjøt det opp sju aks som var tørre og tynne og svidd av østavinden.
01041024	Og de tynne aksene slukte de sju gode aksene. Dette fortalte jeg til spåmennene, men det var ingen som kunne forklare det for meg.
01041025	Da sa Josef til farao: Faraos drøm er én og den samme. Det Gud er i ferd med å gjøre, har han latt farao få vite.
01041026	De sju gode kyrne er sju år, og de sju gode aksene er sju år. Det er én og samme drøm.
01041027	De sju magre, stygge kyrne som steg opp etter dem, er sju år, og de sju tomme aksene som var svidd av østavinden, er sju år med hungersnød som skal komme.
01041028	Dette er det jeg har sagt til farao: Gud har latt farao se det han er i ferd med å gjøre.
01041029	Se, det kommer sju år med stor overflod i hele landet Egypt.
01041030	Men etter dem kommer det sju år med hungersnød, så all denne overfloden skal bli glemt i landet Egypt. Og sulten skal arme ut landet.
01041031	Ingen skal minnes den overfloden som var i landet på grunn av hungersnøden som følger etter, for den vil bli svært hard.
01041032	Og når drømmen kom to ganger til farao, betyr det at saken er fast besluttet av Gud, og at Gud vil gjøre det snart.
01041033	Nå skulle farao se seg ut en forstandig og vis mann og sette ham over hele landet Egypt.
01041034	Det skulle farao gjøre. Og så skulle han sette oppsynsmenn over landet og ta inn en femtedel av grøden i landet Egypt i de sju overflodsårene.
01041035	De skal samle inn all grøden i disse gode årene som kommer, og la dem dynge opp korn under faraos hånd. La dem lagre det i byene til føde og ta vare på det der.
01041036	Kornet skal være til forråd for landet i de sju hungersårene som kommer over landet Egypt, så landet ikke skal gå til grunne av sult.
01041037	Dette syntes farao og alle tjenerne hans godt om.
01041038	Og farao sa til sine tjenere: Kan vi finne en mann som denne, en mann som har Guds Ånd?
01041039	Så sa farao til Josef: Siden Gud har latt deg vite alt dette, så er det ingen som er så forstandig og vis som du.
01041040	Du skal råde over mitt hus, og etter ditt ord skal hele mitt folk rette seg. Bare når det gjelder tronen, vil jeg være større enn du.
01041041	Og farao sa til Josef: Se, jeg setter deg over hele landet Egypt!
01041042	Så tok farao sin signetring av hånden og satte den på Josefs hånd. Og han kledde ham i fine linklær og hengte et gullkjede om halsen hans.
01041043	Han lot ham kjøre i sin nest beste vogn, og de ropte ut foran ham: Abrek! Slik satte farao ham over hele landet Egypt.
01041044	Og farao sa til Josef: Jeg er farao, og uten din vilje skal ingen mann løfte hånd eller fot i hele landet Egypt.
01041045	Farao ga Josef navnet Sofnat-Paneah. Og han ga ham til kone Asenat, datter til Potifera, presten i On. Så dro Josef omkring i landet Egypt.
01041046	Josef var tretti år gammel da han sto for farao, kongen i Egypt. Og etter at Josef var gått ut fra farao, reiste han igjennom hele landet Egypt.
01041047	Landet bugnet av grøde i de sju overflodsårene.
01041048	Og han samlet inn all slags grøde i disse sju gode årene som kom i landet Egypt, og la den opp i byene. I hver by lagret han grøden fra landet omkring.
01041049	Så hopet da Josef opp korn som havets sand, i svære mengder, inntil han ga opp å holde tall på det, for det var ikke til å telle.
01041050	Før det første hungersåret kom, fikk Josef to sønner med Asenat, datteren til Potifera, presten i On.
01041051	Og Josef kalte sin førstefødte sønn Manasse. For Gud har latt meg glemme alt mitt strev og hele min fars hus, sa han.
01041052	Den andre sønnen kalte han Efra’im. For Gud har gjort meg fruktbar i det landet hvor jeg led ondt, sa han.
01041053	Så ble det slutt på de sju overflodsårene i Egypt,
01041054	og de sju årene med hungersnød tok til å komme, slik Josef hadde sagt. Det ble hungersnød i alle land, men i hele landet Egypt var det brød.
01041055	Da folket i Egypt begynte å sulte, ropte de til farao etter brød. Og farao sa til alle egypterne: Gå til Josef! Det han sier dere, skal dere gjøre.
01041056	Hungersnøden bredte seg ut over hele jorden. Da åpnet Josef alle kornlagrene og solgte til egypterne, for hungersnøden var hard i landet Egypt.
01041057	Og fra alle land kom det folk til Egypt for å kjøpe korn hos Josef, for hungersnøden var stor over hele jorden.
01042001	Da Jakob fikk vite at det var korn i Egypt, sa han til sønnene sine: Hvorfor sitter dere her og ser på hverandre?
01042002	Han sa: Jeg har hørt at det er korn i Egypt. Dra dit ned og kjøp korn til oss der, så vi kan leve og ikke dø.
01042003	Da dro ti av Josefs brødre av sted for å kjøpe korn i Egypt.
01042004	Men Benjamin, Josefs bror, sendte ikke Jakob med brødrene, for han sa: Det kunne hende ham en ulykke.
01042005	Så kom da Israels sønner for å kjøpe korn blant de andre som kom, for det var hungersnød i Kana’ans land.
01042006	Nå var Josef den som rådde i Egypt, og det var han som solgte korn til folket i landet. Og Josefs brødre kom og bøyde seg for ham med ansiktet til jorden.
01042007	Da Josef så brødrene sine, kjente han dem igjen. Men han lot som om han var fremmed for dem, han talte hardt til dem og sa: Hvor kommer dere fra? De sa: Fra Kana’ans land for å kjøpe korn.
01042008	Josef kjente igjen brødrene sine, men de kjente ikke ham.
01042009	Da mintes Josef det han hadde drømt om dem. Så sa han til dem: Dere er speidere, dere er kommet for å se hvor landet ligger åpent!
01042010	De sa til ham: Nei, herre, dine tjenere er kommet for å kjøpe korn.
01042011	Vi er alle sønner av én mann. Vi er ærlige menn, dine tjenere er ikke speidere.
01042012	Men han sa: Nei! Dere er kommet for å se hvor landet ligger åpent.
01042013	Da sa de: Vi, dine tjenere, er tolv brødre, sønner av én mann i Kana’ans land. Den yngste er nå hjemme hos vår far, og én er ikke mer.
01042014	Men Josef sa til dem: Det er som jeg har sagt. Dere er speidere.
01042015	Men nå skal dere settes på prøve: Så sant farao lever! Dere slipper ikke herfra før deres yngste bror kommer hit.
01042016	Send en av dere av sted for å hente denne broren deres, men dere andre skal holdes her som fanger. Så vil det vise seg om dere taler sant. Hvis ikke, er dere speidere, så sant farao lever!
01042017	Så holdt han dem alle sammen tre dager i fengsel.
01042018	Den tredje dagen sa Josef til dem: Gjør nå som jeg sier, så skal dere leve, for jeg frykter Gud.
01042019	Dersom dere er ærlige folk, så kan en av brødrene bli igjen i fengselet her, men dere andre kan dra av sted og ha med dere korn til dem som sulter hjemme hos dere.
01042020	Før så deres yngste bror hit til meg, så det kan vise seg at dere taler sant, da skal dere ikke dø. Og slik gjorde de.
01042021	De sa seg imellom: Sannelig, vi har skyld på oss for vår bror. Vi så hans sjeleangst da han bønnfalt oss, og vi ville ikke høre. Derfor er denne nøden kommet over oss.
01042022	Ruben tok da til orde og sa til dem: Sa jeg det ikke til dere: Synd ikke mot gutten! Men dere ville ikke høre. Se, derfor kreves nå hans blod.
01042023	Men de visste ikke at Josef forsto dette, for han brukte tolk når han talte med dem.
01042024	Og han vendte seg bort fra dem og gråt. Så kom han tilbake til dem igjen og talte til dem. Han tok Simeon ut av flokken og bandt ham mens de så på.
01042025	Josef ga folkene sine befaling om at de skulle fylle sekkene deres med korn, og legge pengene som hver av dem hadde betalt, tilbake i deres egne sekker, og gi dem niste med på veien. Og slik ble det gjort.
01042026	Så lesste de kornet på eslene og dro av sted.
01042027	Men da de var i herberget og en av dem åpnet sekken sin for å gi eselet fôr, fikk han se pengene, for de lå øverst i sekken.
01042028	Han sa til brødrene: Pengene mine er sendt tilbake, de ligger her i sekken min! Da ble de helt motløse, og forferdet sa den ene til den andre: Hva er dette som Gud har gjort mot oss?
01042029	Så kom de hjem til sin far Jakob i Kana’ans land. De fortalte ham alt det som hadde hendt dem, og sa:
01042030	Mannen som er herre der i landet, talte hardt til oss og tok oss for folk som ville utspeide landet.
01042031	Da sa vi til ham: Vi er ærlige folk, vi er ikke speidere.
01042032	Vi er tolv brødre, sønner av samme far. En av oss er ikke mer, og den yngste er hjemme hos vår far i Kana’ans land.
01042033	Da sa mannen, landets herre, til oss: Av dette vil jeg forstå om dere er ærlige folk: La én av dere bli tilbake her hos meg. Ta så med det dere trenger mot hungersnøden hjemme, og dra av sted.
01042034	Kom så hit til meg med deres yngste bror, så jeg kan vite at dere ikke er speidere, men ærlige folk. Da vil jeg gi deres bror tilbake til dere, og dere kan fritt dra omkring i landet.
01042035	Nå skjedde det da de tømte sekkene sine, se, da fant hver av dem pengepungen sin i sekken. Og da både de og faren så pengepungene, ble de grepet av frykt.
01042036	Og Jakob, deres far, sa til dem: Dere gjør meg barnløs! Josef er ikke mer, Simeon er ikke mer, og nå vil dere ta Benjamin. Det går ut over meg alt sammen.
01042037	Da sa Ruben til sin far: Begge sønnene mine kan du slå i hjel hvis jeg ikke bringer Benjamin hjem til deg! Overlat ham bare i min hånd, jeg skal føre ham tilbake til deg.
01042038	Men han sa: Min sønn skal ikke dra ned med dere! Hans bror er død, og han er alene tilbake. Skulle det ramme ham en ulykke på den ferden dere skal gjøre, så ville dere sende mine grå hår med sorg ned i dødsriket.
01042039	Men hungersnøden var hard i landet.
01043001	Da de hadde brukt opp det kornet de hentet i Egypt, sa deres far til dem: Dra av sted igjen og kjøp litt korn til oss!
01043002	Men Juda sa til ham: Mannen advarte oss alvorlig og sa: Dere skal ikke komme for mine øyne uten at deres bror er med!
01043003	Om du nå sender vår bror med oss, skal vi dra ned og kjøpe korn til deg.
01043004	Men sender du ham ikke, drar vi ikke ned, for mannen sa jo til oss: Dere skal ikke vise dere for mine øyne uten at dere har deres bror med!
01043005	Da sa Israel: Hvorfor gjorde dere meg så ondt og fortalte mannen at dere har enda en bror?
01043006	De svarte: Mannen spurte oss nøye ut både om oss selv og om slekten vår, og sa: Er deres far ennå i live? Har dere noen bror? Og vi svarte på det han spurte om. Kunne vi vel vite at han ville si: Kom her ned med deres bror?
01043007	Og Juda sa til Israel, sin far: Send gutten med meg! Så gjør vi oss i stand og drar av sted, slik at vi kan leve og ikke dø, både vi og du og våre små barn.
01043008	Jeg vil gå i borgen for ham, av min hånd kan du kreve ham. Dersom jeg ikke har ham med tilbake og stiller ham fram for deg, da vil jeg bære skyld for deg alle mine dager.
01043009	Hadde vi ikke drygd så lenge, kunne vi nå to ganger vært tilbake her.
01043010	Da sa Israel, deres far, til dem: Skal det nå så være, så gjør som jeg sier: Ta med i sekkene noe av det beste landet eier, og bring det som en gave til mannen - litt balsam og litt honning, krydderier, ladanum, pistasienøtter og mandler,
01043011	og ta dobbelt så mange penger med dere. De pengene som kom igjen, som lå øverst i sekkene deres, må dere ta med tilbake. Kanskje var det en feiltagelse.
01043012	Ta så deres bror med. Gjør dere klar og dra tilbake til mannen.
01043013	Måtte Gud Den Allmektige la dere finne barmhjertighet hos mannen, så han lar deres andre bror og Benjamin dra hjem igjen med dere. Og jeg - skal jeg være barnløs, så får jeg være barnløs!
01043014	Så tok mennene med seg denne gaven, og dobbelt så mange penger, og Benjamin. De brøt opp og dro ned til Egypt. Og så trådte de fram for Josef.
01043015	Da Josef så Benjamin sammen med dem, sa han til husholderen sin: Før disse mennene inn i huset. Slakt og gjør i stand måltid, for de skal ete middag hos meg.
01043016	Mannen gjorde som Josef sa og førte dem inn i Josefs hus.
01043017	Men de ble redde da de ble ført inn i Josefs hus, og de sa: Det er vel på grunn av de pengene som forrige gang kom tilbake i sekkene våre at vi blir ført inn her. Nå vil han nok velte seg inn på oss, kaste seg over oss og gjøre oss til treller, og ta eslene våre.
01043018	De gikk derfor til mannen som foresto Josefs hus og talte til ham ved inngangen til huset.
01043019	De sa: Herre, vi kom hit ned forrige gang for å kjøpe korn.
01043020	Men da vi kom til herberget og åpnet sekkene våre, se, da lå hver manns penger øverst i sekken. Det var våre egne penger i full vekt. Nå har vi dem med oss hit igjen.
01043021	Vi har også tatt med andre penger til å kjøpe korn for. Vi vet ikke hvem som har lagt pengene i sekkene våre.
01043022	Da sa han: Fred med dere! Frykt ikke. Deres Gud og deres fars Gud har gitt dere en skatt i sekkene! Jeg har fått pengene deres. Så førte han Simeon ut til dem.
01043023	Og mannen førte dem inn i Josefs hus. Han ga dem vann, og de vasket føttene, og han ga fôr til eslene.
01043024	Så la de gavene til rette, mens de ventet på at Josef skulle komme hjem midt på dagen. For de hadde hørt at de skulle ete der.
01043025	Da Josef kom inn i huset, bar de inn til ham gaven som de hadde med seg, og de bøyde seg til jorden for ham.
01043026	Men han spurte dem om det gikk dem vel, og sa: Står det vel til med deres gamle far, som dere talte om? Er han ennå i live?
01043027	De svarte: Ja, det står vel til med din tjener, vår far. Han er ennå i live. Og de bøyde seg og kastet seg ned for ham.
01043028	Da han løftet blikket og så Benjamin, sin bror, sin mors sønn, sa han: Er dette deres yngste bror, som dere talte til meg om? Og han sa: Gud velsigne deg, min sønn!
01043029	Og Josef skyndte seg bort, for hjertet hans brant av kjærlighet mot broren, så han søkte et sted hvor han kunne gråte. Og han gikk inn på rommet sitt og gråt der.
01043030	Så vasket han ansiktet og kom ut. Han gjorde seg sterk og sa: Sett maten fram!
01043031	Så satte de fram særskilt for ham og særskilt for dem og særskilt for de egypterne som åt hos ham, hver for seg, for egypterne kan ikke ete sammen med hebreere, det er motbydelig for egypterne.
01043032	Mennene fikk sine plasser midt imot ham etter alderen, den førstefødte øverst og den yngste nederst. Da så de på hverandre og undret seg.
01043033	Så lot han bære til dem av maten på sitt eget bord, og Benjamin fikk fem ganger så mye som hver av de andre. Og de drakk seg glade med ham.
01044001	Siden bød Josef den som var satt over hans hus: Fyll mennenes sekker med korn, så meget de kan frakte med seg, og legg pengene fra hver enkelt av dem øverst i hans egen sekk.
01044002	Og legg så begeret mitt, sølvbegeret, øverst i sekken til den yngste, sammen med kornpengene hans. Og mannen gjorde som Josef hadde sagt ham.
01044003	Om morgenen, så snart det ble lyst, lot de mennene fare med eslene sine.
01044004	Da de var dratt ut av byen og ennå ikke var kommet langt av sted, sa Josef til husholderen sin: Stå opp og sett etter mennene! Og når du tar dem igjen, skal du si til dem: Hvorfor har dere gjengjeldt godt med ondt?
01044005	Er ikke dette det begeret som herren min drikker av og som han spår i? Dette var dårlig gjort av dere!
01044006	Og han innhentet dem og sa dette til dem.
01044007	De sa da til ham: Hvorfor taler min herre så? Det være langt fra dine tjenere å gjøre noe slikt!
01044008	Se, de pengene som vi fant øverst i sekkene våre, hadde vi med oss tilbake til deg fra Kana’ans land. Hvorfor skulle vi da stjele sølv eller gull fra din herres hus?
01044009	Den av tjenerne dine som det blir funnet hos, han skal dø, og vi andre skal være min herres treller.
01044010	Han sa: Nå vel, la det være som dere sier! Den det blir funnet hos, skal være trellen min. Men dere andre skal være uten skyld.
01044011	Så skyndte de seg og løftet sekkene ned på jorden og åpnet hver sin sekk.
01044012	Han undersøkte sekkene, han begynte hos den eldste og sluttet hos den yngste. Og begeret ble funnet i Benjamins sekk.
01044013	Da flerret de klærne sine. De lesste på hver sitt esel og vendte tilbake til byen.
01044014	Da Juda og brødrene hans kom inn i Josefs hus, var han ennå der. Og de kastet seg til jorden for ham.
01044015	Josef sa til dem: Hva er det for noe dere har gjort? Visste dere ikke at en mann som jeg kan spå?
01044016	Og Juda sa: Hva skal vi svare, herre? Hva skal vi si, og hvordan skal vi rettferdiggjøre oss? Gud har funnet dine tjeneres misgjerning. Se, vi er min herres treller, både vi og han som begeret ble funnet hos.
01044017	Men han sa: Det være langt fra meg å gjøre slikt! Mannen som begeret ble funnet hos, han skal være trellen min. Men dere andre kan dra hjem til deres far i fred.
01044018	Da gikk Juda fram til ham og sa: Hør meg, herre! Jeg ber deg, la din tjener få tale et ord for min herres ører, og bli ikke vred på din tjener! Du er jo som farao selv.
01044019	Min herre spurte sine tjenere: Har dere far eller en bror?
01044020	Da sa vi til min herre: Vi har en gammel far, og han har en ung sønn som er født i hans alderdom. Hans bror er død. Han er alene igjen etter sin mor, og hans far er så glad i ham.
01044021	Du sa til dine tjenere: Før ham hit til meg så jeg får se ham med egne øyne!
01044022	Da sa vi til min herre: Gutten kan ikke forlate sin far. Hvis han skulle forlate ham, vil hans far komme til å dø.
01044023	Men du sa til dine tjenere: Kommer ikke deres yngste bror med, skal dere ikke se mitt ansikt!
01044024	Da vi så kom hjem til din tjener, min far, fortalte vi ham hva du, herre, hadde sagt.
01044025	Vår far sa: Dra av sted igjen og kjøp litt korn til oss!
01044026	Men vi svarte: Vi kan ikke dra dit ned. Bare om vår yngste bror er med oss, vil vi dra. For vi får ikke komme for mannens ansikt hvis ikke vår yngste bror er med.
01044027	Da sa din tjener, min far, til oss: Dere vet at min kone fødte meg to sønner.
01044028	Den ene gikk bort, og jeg sa: Han er sikkert revet i hjel! Og jeg har ikke sett ham siden.
01044029	Tar dere nå også denne fra meg, og han kommer ut for en ulykke, da sender dere mine grå hår med sorg ned i dødsriket.
01044030	Skal jeg nå komme hjem til din tjener, min far, og gutten, som han er bundet til med hele sin sjel, ikke er med oss,
01044031	så blir det hans død med det samme han ser at gutten ikke er med. Vi kommer til å sende din tjener, vår fars grå hår med sorg ned i dødsriket.
01044032	For jeg, din tjener, gikk i borgen for gutten hos min far, og sa: Bringer jeg ham ikke med tilbake til deg, da vil jeg bære skyld for deg alle mine dager.
01044033	La derfor din tjener bli igjen i guttens sted som trell hos min herre, og la gutten dra hjem med sine brødre.
01044034	For hvordan skulle jeg kunne dra hjem til min far uten at gutten er med meg? Jeg kunne ikke se på den sorg som kom til å ramme min far.
01045001	Da kunne ikke Josef lenger legge bånd på seg for alle dem som sto hos ham, og han ropte: La alle gå ut fra meg! Og det var ingen til stede da Josef ga seg til kjenne for brødrene sine.
01045002	Han brast i gråt, og gråt så høyt at egypterne hørte det. Og de hørte det i faraos hus.
01045003	Og Josef sa til sine brødre: Jeg er Josef! Er min far ennå i live? Men brødrene hans maktet ikke å svare ham noe, så forferdet sto de der foran ham.
01045004	Da sa Josef til brødrene: Kjære, kom hit til meg! Og de kom bort til ham. Han sa: Jeg er Josef, deres bror, som dere solgte til Egypt.
01045005	Men vær nå ikke bekymret eller urolige fordi dere solgte meg hit! Det var jo for å berge liv at Gud sendte meg hit i forveien for dere.
01045006	Nå har vi hatt to hungersår i landet, og ennå kommer det fem år da det verken skal pløyes eller høstes.
01045007	Men Gud sendte meg i forveien for dere, fordi han ville at det skulle være en rest av dere på jorden, og for å holde dere i live så det ble en stor frelse.
01045008	Så er det da ikke dere som har sendt meg hit, men Gud. Han har satt meg til far for farao, til herre over hele hans hus og til å styre hele landet Egypt.
01045009	Skynd dere nå og dra hjem til min far og si til ham: Dette sier din sønn Josef: Gud har satt meg til herre over hele Egypt. Kom ned til meg, dryg ikke!
01045010	Du skal få bo i landet Gosen og være nær meg, både du og dine barn og dine barnebarn, med ditt småfe og storfe og alt det du har.
01045011	Og jeg skal sørge for deg der - for ennå kommer det fem hungersår - for at du ikke skal lide nød, verken du eller ditt hus eller noen av dine.
01045012	Nå ser både dere og min bror Benjamin med egne øyne at det er jeg som taler med dere.
01045013	Fortell da min far om den ærefulle stilling jeg har her i Egypt, og om alt dere har sett. Og skynd dere å føre min far hit ned!
01045014	Så falt han sin bror Benjamin om halsen og gråt, og Benjamin gråt i armene hans.
01045015	Han kysset alle brødrene sine og gråt, bøyd over dem. Og siden talte brødrene hans med ham.
01045016	Det ble fortalt i faraos hus: Josefs brødre er kommet! Dette syntes både farao og hans tjenere godt om.
01045017	Og farao sa til Josef: Si til dine brødre: Slik skal dere gjøre: Less på dyrene deres, og dra hjem til Kana’ans land.
01045018	Ta så deres far og alle familiene, og kom til meg. Jeg vil gi dere det beste i landet Egypt, dere skal få ete av det feteste i landet!
01045019	Dette byr jeg deg nå å si til dem: Slik skal dere gjøre: Ta med vogner fra Egypt for deres barn og koner! Hent så deres far og kom hit!
01045020	Se ikke med bekymring på den eiendom dere forlater, for det beste i hele Egypt skal være deres.
01045021	Og Israels sønner gjorde så. Josef ga dem vogner, som farao hadde befalt, og ga dem niste med på veien.
01045022	Han ga dem alle hver sin høytidskledning. Men til Benjamin ga han tre hundre sekel sølv og fem høytidskledninger.
01045023	Til sin far sendte han ti esler som bar av det beste som var i Egypt, og ti eselhopper med korn og brød og matvarer for faren på reisen.
01045024	Så lot han sine brødre fare, og de dro av sted. Han sa til dem: Trett ikke med hverandre på veien!
01045025	Så dro de opp fra Egypt. Og de kom til Kana’ans land, til Jakob, sin far.
01045026	Og de fortalte ham og sa: Josef er ennå i live, og han styrer hele landet Egypt. - Men hans hjerte var og ble kaldt, for han trodde dem ikke.
01045027	Men så fortalte de ham alt det Josef hadde sagt dem, og han så vognene som Josef hadde sendt til å hente ham i. Og deres far Jakobs ånd ble opplivet.
01045028	Og Israel sa: Det er nok! Josef, min sønn, lever ennå! Jeg vil dra av sted og se ham før jeg dør.
01046001	Så brøt Israel opp med alt det han hadde. Da han kom til Be’er-Sjeba, ofret han slaktoffer til sin far Isaks Gud.
01046002	Da sa Gud til Israel i et syn om natten: Jakob, Jakob! Og han svarte: Ja, her er jeg.
01046003	Og han sa: Jeg er Gud, din fars Gud. Frykt ikke for å dra ned til Egypt, for der vil jeg gjøre deg til et stort folk.
01046004	Jeg skal selv dra ned med deg til Egypt, og jeg skal også visselig føre deg opp igjen. Og Josef skal lukke dine øyne.
01046005	Så brøt Jakob opp fra Be’er-Sjeba. Israels sønner kjørte Jakob, sin far, og sine barn og sine koner i de vognene som farao hadde sendt for å hente ham.
01046006	De tok også med seg buskapen sin og det gods som de hadde samlet seg i Kana’ans land. Så kom de til Egypt, Jakob og hele hans ætt med ham.
01046007	Sine sønner og sine sønnesønner, sine døtre og sine sønnedøtre, hele sin ætt førte han med seg til Egypt.
01046008	Dette er navnene på Israels barn som kom til Egypt, Jakob og hans sønner: Jakobs førstefødte sønn Ruben,
01046009	og Rubens sønner: Hanok, Pallu, Hesron og Karmi.
01046010	Simeons sønner: Jemuel, Jamin, Ohad, Jakin og Sohar, og sønnen Saul, som han hadde fått med en kana’aneerkvinne.
01046011	Levis sønner: Gersjon, Kahat og Merari.
01046012	Judas sønner: Er, Onan, Sjelah, Peres og Serah - men Er og Onan døde i Kana’ans land. Peres’ sønner var Hesron og Hamul.
01046013	Issakars sønner: Tola, Puva, Job og Sjimron.
01046014	Sebulons sønner: Sered, Elon og Jahle’el.
01046015	Disse var Leas sønner som hun fødte Jakob i Mesopotamia, dessuten Dina, hans datter, i alt trettitre sjeler, sønner og døtre.
01046016	Gads sønner: Sifjon, Haggi, Sjuni, Esbon, Eri, Arodi og Areli.
01046017	Asjers sønner: Jimna, Jisjva, Jisjvi og Bria, og så deres søster Serah. Brias sønner var Heber og Malkiel.
01046018	Disse var barn av Silpa, som Laban ga til sin datter Lea. Hun fødte Jakob disse barna, seksten sjeler.
01046019	Jakobs kone Rakel hadde sønnene Josef og Benjamin.
01046020	Josef fikk barn i landet Egypt med Asenat, datter til Potifera, presten i On: Manasse og Efra’im.
01046021	Benjamins sønner: Bela, Beker, Asjbel, Gera, Na’aman, Ehi og Ros, Muppim, Huppim og Ard.
01046022	Disse var Rakels barn som ble født Jakob, i alt fjorten sjeler.
01046023	Dans sønn var Husim.
01046024	Naftalis sønner: Jahse’el, Guni, Jeser og Sjillem.
01046025	Disse var sønnene til Bilha, som Laban ga sin datter Rakel. Hun fødte Jakob disse barna, i alt sju sjeler.
01046026	Alle disse som kom med Jakob til Egypt, som var ætlingene hans, utenom Jakobs svigerdøtre, var sekstiseks sjeler.
01046027	Og Josefs sønner som han fikk i Egypt, var to. Alle av Jakobs hus som kom til Egypt, var sytti sjeler.
01046028	Han sendte Juda i forveien til Josef og ba at han skulle vise ham veien til Gosen. Så kom de til landet Gosen.
01046029	Og Josef lot spenne for sin vogn og dro til Gosen for å møte Israel, sin far. Da han fikk se ham, falt han ham om halsen og gråt lenge i hans armer.
01046030	Israel sa til Josef: Nå vil jeg gjerne dø, etter at jeg har sett ditt ansikt og vet at du ennå lever.
01046031	Og Josef sa til brødrene sine og til sin fars hus: Jeg vil gå opp og melde fra om dette til farao og si til ham: Mine brødre og min fars hus, som var i Kana’ans land, er kommet til meg.
01046032	Disse mennene er gjetere. De er folk som driver feavl, og sitt småfe og storfe og alt det de eier, har de tatt med seg hit.
01046033	Når så farao kaller dere til seg og sier: Hva er deres levevei?
01046034	da skal dere si: Dine tjenere har drevet feavl fra vår ungdom av og til nå - både vi og våre fedre. Da får dere bo i landet Gosen, for alle gjetere er motbydelige for egypterne.
01047001	Så kom Josef og meldte dette til farao og sa: Min far og mine brødre er kommet hit fra Kana’ans land med sitt småfe og storfe og alt det de har. De er nå i Gosen.
01047002	Han tok ut fem av sine brødre og fremstilte dem for farao.
01047003	Da sa farao til hans brødre: Hva er deres levevei? Og de sa til farao: Dine tjenere driver med feavl, vi som våre fedre.
01047004	Og de sa til farao: Vi er kommet for å bo som fremmede i landet, for dine tjenere fant ikke beite for buskapen fordi det er hard hungersnød i Kana’ans land. Så vil vi be om at dine tjenere må få bo i landet Gosen!
01047005	Farao sa til Josef: Din far og dine brødre er kommet til deg.
01047006	Hele Egypt ligger åpent for deg. La din far og dine brødre bo i den beste del av landet, la dem bo i Gosen. Og dersom du vet at det er dyktige menn blant dem, så sett dem til oppsynsmenn over min buskap!
01047007	Josef førte inn Jakob, sin far, og fremstilte ham for farao. Og Jakob velsignet farao.
01047008	Farao spurte Jakob: Hvor mange er dine leveår?
01047009	Jakob svarte farao: Mine utlendighetsår er hundre og tretti. Få og onde har mine leveårs dager vært. De har ikke nådd mine fedres leveår i deres utlendighet.
01047010	Jakob velsignet farao, og så gikk han ut fra farao.
01047011	Josef lot sin far og sine brødre bosette seg og ga dem eiendom i Egypt - i den beste del av landet, i landet Ra’amses, slik farao hadde pålagt ham.
01047012	Og Josef forsørget sin far og sine brødre og hele sin fars hus med brød i forhold til barnas antall.
01047013	Nå fantes det ikke brød i hele landet. Hungersnøden var svært hard, og Egypt og Kana'an var utmattet av sult.
01047014	Josef samlet alle de pengene som fantes i Egypt og Kana’an. Han fikk dem for kornet de kjøpte, og Josef la opp pengene i faraos hus.
01047015	Men da det var slutt på pengene i Egypt og i Kana’an, da kom alle egypterne til Josef og sa: Gi oss brød! Hvorfor skal vi dø for dine øyne? Vi har ikke flere penger.
01047016	Da sa Josef: Kom hit med buskapen deres! Så vil jeg gi dere brød for buskapen deres hvis dere ikke har flere penger.
01047017	Så kom de til Josef med buskapen sin, og Josef ga dem brød for hestene og for småfeet og storfeet, og for eslene. Han holdt dem med brød dette året for buskapen deres.
01047018	Slik gikk året til ende, og neste år kom de til ham og sa: Vi vil ikke skjule for min herre at det er slutt på pengene, og buskapen som vi eide, har jo min herre fått. Det er ingen ting tilbake for min herre uten vårt legeme og vår jord.
01047019	Hvorfor skulle vi gå til grunne for dine øyne, både vi og jorden vår? Kjøp oss og vår jord for brød! Så skal vi med vår jord være faraos treller. Gi oss såkorn, så vi kan leve og ikke dø, og jorden ikke legges øde.
01047020	Så kjøpte Josef all jordeiendom i Egypt til farao. Egypterne solgte hver sin jordvei fordi hungersnøden trykket dem hardt. Og landet ble faraos eiendom.
01047021	Folket flyttet han om i byene, fra den ene enden av landet Egypt til den andre.
01047022	Bare prestenes jord kjøpte han ikke. Farao hadde gitt prestene faste inntekter, og de levde av sine faste inntekter som farao hadde gitt dem, derfor solgte de ikke jorden sin.
01047023	Og Josef sa til folket: Nå har jeg kjøpt både dere selv og deres jord til farao. Se, her har dere såkorn, kast nå såkornet i jorden.
01047024	Når så avlingen kommer, da skal dere gi en femtedel til farao, og de fire deler skal dere ha til såkorn på åkrene deres og til føde for dere selv og for dem dere har i huset og til føde for barna deres.
01047025	De sa: Du har holdt oss i live! La oss nå finne velvilje hos min herre, så skal vi være faraos treller.
01047026	Så fastsatte Josef dette som en lov, som gjelder til denne dag for jorden i Egypt, at farao skulle ha femtedelen. Bare prestenes jord ble ikke faraos eiendom.
01047027	Israels barn ble nå boende i Egypt, i landet Gosen. De fikk seg eiendom der og var fruktbare og ble meget tallrike.
01047028	Og Jakob levde i landet Egypt i sytten år. Jakobs dager, hans leveår, ble hundre og førtisju år.
01047029	Da det led mot den tiden da Israel skulle dø, kalte han sin sønn Josef til seg og sa til ham: Kjære, hvis jeg har funnet velvilje hos deg, da legg din hånd under hoften min og vis meg den kjærlighet og troskap at du ikke begraver meg her i Egypt.
01047030	Men når jeg går til hvile med mine fedre, da før meg bort fra Egypt og legg meg i deres grav! Og han sa: Jeg skal gjøre som du sier.
01047031	Da sa han: Tilsverg meg det! Og han tilsverget ham det. Og Israel bøyde seg ned over hodegjerdet i sengen, og tilba.
01048001	En tid etter kom noen og sa til Josef: Din far er syk. Han tok da med seg begge sønnene sine, Manasse og Efra’im.
01048002	De fortalte det til Jakob og sa: Din sønn Josef er kommet til deg. Da gjorde Israel seg sterk og satte seg opp i sengen.
01048003	Og Jakob sa til Josef: Gud Den Allmektige åpenbarte seg for meg i Lus i Kana’ans land og velsignet meg.
01048004	Og han sa til meg: Se, jeg vil gjøre deg fruktbar og tallrik og gjøre deg til en mengde folkeslag. Og jeg vil gi din ætt etter deg dette landet til evig eiendom.
01048005	Dine to sønner som ble født deg i landet Egypt, før jeg kom til deg her i Egypt, de skal nå være mine. Efra’im og Manasse skal tilhøre meg likesom Ruben og Simeon.
01048006	Men de barna som du senere får, skal være dine egne, og de skal kalles ved sine brødres navn i det landet de skal arve.
01048007	Og jeg - da jeg kom fra Mesopotamia, døde Rakel fra meg på veien gjennom Kana’ans land, da vi ennå hadde et stykke vei igjen til Efrat. Og jeg begravde henne der på veien til Efrat, det er Betlehem.
01048008	Da Israel fikk se Josefs sønner, spurte han: Hvem er det?
01048009	Josef sa til sin far: Det er mine sønner, som Gud har gitt meg her. Da sa han: Kjære, kom hit til meg med dem, så vil jeg velsigne dem.
01048010	Israels øyne var svekket av alder så han ikke kunne se. Josef førte guttene bort til ham, og han kysset dem og tok dem i favn.
01048011	Og Israel sa til Josef: Jeg hadde ikke tenkt at jeg skulle få se ansiktet ditt mer, og nå har Gud endog latt meg få se dine barn!
01048012	Så førte Josef dem bort fra hans knær, og han bøyde seg med sitt ansikt til jorden.
01048013	Så tok Josef dem begge, Efra’im i sin høyre hånd mot Israels venstre, og Manasse i sin venstre hånd mot Israels høyre, og førte dem fram til ham.
01048014	Men Israel rakte ut sin høyre hånd og la den på Efra’ims hode, enda han var den yngste, og sin venstre hånd la han på Manasses hode. Han la armene i kors, selv om Manasse var den førstefødte.
01048015	Så velsignet han Josef og sa: Den Gud som var Abrahams og Isaks Gud - for hans åsyn vandret de - den Gud som var min hyrde fra jeg ble til og inntil denne dag,
01048016	den engel som forløste meg fra alt ondt, han velsigne guttene, så de må kalles med mitt navn, og med Abrahams og Isaks, mine fedres navn. Og må de vokse til en stor skare på jorden.
01048017	Da Josef så at hans far la sin høyre hånd på Efra’ims hode, syntes han ille om det, og han grep sin fars hånd for å flytte den fra Efra’ims hode over på Manasses hode.
01048018	Josef sa til sin far: Ikke så, far! For dette er den førstefødte. Legg din høyre hånd på hans hode!
01048019	Men hans far ville ikke. Han sa: Jeg vet det, min sønn, jeg vet det! Han skal også bli til et folk, han skal også bli stor. Men likevel skal hans bror, som er yngre, bli større, og hans ætt skal bli til en mengde folkeslag.
01048020	Så velsignet han dem den dagen og sa: Ved deg skal Israel velsigne og si: Gud gjøre deg som Efra’im og Manasse! Og han satte Efra’im foran Manasse.
01048021	Og Israel sa til Josef: Se, jeg dør. Men Gud skal være med dere og føre dere tilbake til fedrenes land.
01048022	Og jeg gir deg et høydedrag mer enn dine brødre, jeg har tatt det fra amorittenes hånd med mitt sverd og min bue.
01049001	Så kalte Jakob sønnene sine til seg og sa: Kom sammen, så vil jeg forkynne dere hva som skal hende dere i de siste dager.
01049002	Kom sammen og hør, Jakobs sønner! Hør på Israel, deres far.
01049003	Ruben, min førstefødte er du, min kraft og min styrkes første frukt, høyest i ære og størst i makt.
01049004	Du bruser over som vannet. Du skal intet fortrinn ha. For du steg opp på din fars leie. Da vanhelliget du det - i min seng steg han opp!
01049005	Simeon og Levi er brødre. Voldsvåpen er deres sverd.
01049006	Møt ikke i deres hemmelige råd, min sjel! Ta ikke del i deres sammenkomster, min ære! For i sin vrede slo de menn i hjel, og i sin selvrådighet skamskar de okser.
01049007	Forbannet være deres vrede, for den var vill, deres sinne, for det var grusomt. Jeg vil fordele dem i Jakob og spre dem i Israel.
01049008	Juda, dine brødre skal prise deg! Din hånd skal være på dine fienders nakke. For deg skal din fars sønner bøye seg.
01049009	En ung løve er Juda. Fra rov er du steget opp, min sønn! Han bøyde seg - han legger seg ned som en løve, som en løvinne. Hvem tør vekke ham?
01049010	Kongespir skal ikke vike fra Juda, ikke herskerstav fra hans føtter, inntil fredsfyrsten kommer og folkene blir ham lydige.
01049011	Han binder til vintreet sitt unge esel, til den edle ranken sin eselhoppes fole. I vin vasker han sin klesdrakt og i druers blod sin kappe.
01049012	Dunkle er hans øyne av vin, og hvite er hans tenner av melk.
01049013	Sebulon - ved havets strand skal han bo, ved stranden hvor skipene lander. Hans grense strekker seg mot Sidon.
01049014	Issakar er et sterkbygd esel som legger seg ned mellom innhegningene.
01049015	Han så at hvilen var god og at landet var fagert. Da bøyde han sin rygg for å bære og ble en arbeidspliktig trell.
01049016	Dan skal dømme sitt folk, han som de andre Israels stammer.
01049017	Dan skal være en slange på veien, en giftig orm på stien, som biter hesten i hælene så rytteren faller bakover.
01049018	Etter din frelse bier jeg, Herre!
01049019	Gad - en fiendeflokk hugger seg inn på ham, men han hugger dem i hælene.
01049020	Asjer - hans brød skal bli rikelig, kongelige retter har han å gi.
01049021	Naftali er en hind som er sluppet fri. Fagre er hans ord.
01049022	Et skudd av et fruktbart tre er Josef, et ungt frukttre ved kilden, greinene skyter over muren.
01049023	De egger ham og skyter på ham, de forfølger ham - bueskytterne!
01049024	Men fast og sterk er hans bue, hans hender og armer er raske - styrket ved hans hender som er Jakobs Veldige, av ham som er hyrden, Israels Klippe.
01049025	Din fars Gud, han skal hjelpe deg. Den Allmektige skal velsigne deg med velsignelser fra himmelen der oppe, med velsignelser fra dypet der nede, med velsignelser av bryst og morsliv.
01049026	Din fars velsignelser stiger høyt opp over mine forfedres velsignelser, de når opp til de evige høyders grense. De skal komme over Josefs hode, på kronen av hans hode, han som er fyrste blant sine brødre.
01049027	Benjamin er en glupende ulv. Om morgenen eter han opp rov, om kvelden deler han ut hærfang.
01049028	Alle disse er Israels stammer, tolv i tallet. Slik var det deres far talte til dem. Han velsignet dem. Hver av dem velsignet han med den velsignelse som tilkom ham.
01049029	Så bød han dem og sa: Jeg samles nå til mitt folk. Begrav meg hos fedrene mine i hulen på hetitten Efrons mark,
01049030	i hulen på Makpela-marken, like overfor Mamre i Kana’ans land, den marken som Abraham kjøpte av hetitten Efron til eiendomsgravsted.
01049031	Der begravde de Abraham og Sara, hans hustru. Der begravde de Isak og Rebekka, hans hustru. Og der begravde jeg Lea,
01049032	på den marken og i den hulen som er der, som ble kjøpt av Hets barn.
01049033	Da Jakob hadde fullført sine påbud til sine sønner, trakk han føttene opp i sengen, og han oppga sin ånd og ble samlet til sine fedre.
01050001	Og Josef bøyde seg ned over sin fars ansikt og gråt over ham og kysset ham.
01050002	Josef bød legene som han hadde i sin tjeneste, å balsamere hans far. Og legene balsamerte Israel.
01050003	Førti dager gikk med til dette, for så mange dager brukes for å fullføre balsameringen. Og egypterne gråt over ham i sytti dager.
01050004	Da sørgedagene over ham var til ende, talte Josef til faraos husfolk og sa: Hvis jeg har funnet nåde for deres øyne, så tal for meg til farao og si:
01050005	Min far tok meg i ed og sa: Se, jeg skal dø. Og da skal du begrave meg i min grav i Kana’ans land, som jeg lot grave for meg. La meg derfor få dra opp og begrave min far og så vende tilbake.
01050006	Og farao sa: Dra opp og begrav din far i samsvar med den ed han tok av deg.
01050007	Så dro Josef opp for å begrave sin far. Og alle faraos tjenere, de eldste i hans hus, og alle de eldste i landet Egypt dro opp med ham,
01050008	og hele Josefs hus og hans brødre og hans fars hus. Bare sine små barn og sitt småfe og sitt storfe lot de bli tilbake i landet Gosen.
01050009	Både vogner og hestfolk dro opp med ham, så det var et meget stort tog.
01050010	Da de kom til Goren Ha’atad på andre siden av Jordan, holdt de der en meget stor og høytidelig sørgefest. Han holdt sju dagers sorg for sin far.
01050011	Da landets innbyggere, kana’aneerne, så likferden i Goren Ha’atad, sa de: Det er en stor sørgefest egypterne holder der! Derfor kalte de stedet Abel Misrajim. Det ligger på den andre siden av Jordan.
01050012	Og hans sønner gjorde med ham slik han hadde pålagt dem.
01050013	Hans sønner førte ham til Kana’ans land og begravde ham i hulen på Makpela-marken, den marken som Abraham hadde kjøpt av hetitten Efron til eiendomsgravsted, midt imot Mamre.
01050014	Da Josef hadde begravet sin far, vendte han tilbake til Egypt, både han og brødrene hans og alle som var dratt opp med ham for å begrave hans far.
01050015	Da Josefs brødre så at deres far var død, sa de: Bare nå ikke Josef legger oss for hat og gjengjelder oss alt det onde vi har gjort mot ham!
01050016	Så sendte de bud til Josef og sa: Før han døde ga din far oss dette pålegg:
01050017	Så skal dere si til Josef: Kjære, tilgi dine brødre deres misgjerning og deres synd, da de handlet så ille mot deg! Nå ber vi, tilgi oss vår misgjerning, vi som også tjener din fars Gud. Og Josef gråt da de talte slik til ham.
01050018	Siden kom også hans brødre selv og falt ned for ham, og de sa: Se, vi er dine tjenere.
01050019	Da sa Josef til dem: Vær ikke redde! Er jeg i Guds sted?
01050020	Dere tenkte ondt mot meg, men Gud tenkte det til det gode, for å gjøre dette som vi ser i dag, og berge livet for mange mennesker.
01050021	Vær ikke redde! Jeg vil sørge for dere og deres barn. Og han trøstet dem og talte vennlig til dem.
01050022	Josef ble boende i Egypt, både han og hans fars hus. Og Josef ble hundre og ti år gammel.
01050023	Josef fikk se Efra’ims barn i tredje ledd. Også barna til Makir, Manasses sønn, ble født på Josefs knær.
01050024	Josef sa til brødrene sine: Jeg dør, men Gud skal visselig se til dere og føre dere ut av dette landet til det landet han med ed lovte Abraham, Isak og Jakob.
01050025	Så tok Josef ed av Israels sønner og sa: Gud skal visselig se til dere, og da skal dere føre mine ben opp herfra.
01050026	Og Josef døde, hundre og ti år gammel. De balsamerte ham og la ham i kiste i Egypt.
02001001	Dette er navnene på Israels sønner som kom til Egypt. De kom sammen med Jakob, hver med sitt hus:
02001002	Ruben, Simeon, Levi og Juda,
02001003	Issakar, Sebulon og Benjamin,
02001004	Dan og Naftali, Gad og Asjer.
02001005	De som stammet fra Jakob, var i alt sytti sjeler. Josef var allerede i Egypt.
02001006	Så døde Josef og alle hans brødre og hele dette slektleddet.
02001007	Men Israels barn var fruktbare og tiltok sterkt, de økte og ble meget tallrike. Det ble fullt av dem i landet.
02001008	Da kom det en ny konge over Egypt, og han kjente ikke til Josef.
02001009	Han sa til sitt folk: Se, israelittenes folk er større og mer tallrike enn vi.
02001010	La oss nå gå klokt til verks mot dem, så de ikke blir enda mer tallrike. For om det blir krig, vil de kanskje slå seg i lag med fiendene våre og stride mot oss og dra ut fra landet.
02001011	Så satte de slavefogder over dem for å plage dem med tvangsarbeid. De måtte bygge for farao to forrådsbyer, Pitom og Ra’amses.
02001012	Men jo mer de plaget dem, dess flere ble de og dess mer bredte de seg ut, så egypterne begynte å grue seg for Israels barn.
02001013	Egypterne tvang Israels barn til å trelle for seg.
02001014	De forbitret livet for dem med hardt arbeid i leire og tegl og med all slags arbeid ute på markene - alt det slavearbeidet som de tvang dem til å gjøre.
02001015	Og kongen i Egypt sa til de hebraiske jordmødrene - den ene av dem hette Sjifra og den andre Pua:
02001016	Når dere hjelper de hebraiske kvinnene til å føde, så skal dere se etter i fødestolen. Er det da en gutt, skal dere drepe ham, er det en pike, kan hun få leve.
02001017	Men jordmødrene fryktet Gud, de gjorde ikke som kongen i Egypt bød dem, men lot guttebarna leve.
02001018	Da kalte kongen i Egypt jordmødrene til seg og sa til dem: Hvorfor gjør dere dette og lar guttebarna leve?
02001019	Jordmødrene svarte farao: De hebraiske kvinnene er ikke som de egyptiske. De er sterkere, og før jordmoren kommer til dem, har de født.
02001020	Og Gud gjorde vel mot jordmødrene. Folket økte og ble meget tallrikt.
02001021	Og fordi jordmødrene fryktet Gud, ga han dem etterkommere.
02001022	Da ga farao hele sitt folk dette påbudet: Hver sønn som blir født hos Israel, skal dere kaste i Nilen, men døtrene skal dere la leve.
02002001	Det var en mann av Levis ætt som gikk bort og tok en Levis datter til ekte.
02002002	Kvinnen ble med barn og fødte en sønn. Da hun så at han var så fagert et barn, skjulte hun ham i tre måneder.
02002003	Da hun ikke lenger kunne holde ham skjult, tok hun en kiste av papyrusrør til ham og smurte den over med jordbek og tjære. Så la hun gutten i kisten og satte den i sivet ved elvebredden.
02002004	Hans søster sto et stykke borte for å se hvordan det gikk med ham.
02002005	Da kom faraos datter ned til elven for å bade, mens pikene hennes gikk fram og tilbake på elvebredden. Da fikk hun se kisten inne i sivet og sendte sin slavepike for å hente den.
02002006	Da hun åpnet kisten, fikk hun se barnet, og se, det var en liten gutt som lå der og gråt. Hun kjente medynk med gutten og sa: Det er et av hebreernes barn.
02002007	Da sa guttens søster til faraos datter: Skal jeg gå og finne en amme for deg blant de hebraiske kvinnene, så hun kan fostre opp barnet for deg?
02002008	Faraos datter svarte henne: Ja, gå! Så gikk piken og hentet guttens mor.
02002009	Faraos datter sa til henne: Ta denne gutten og fostre ham opp for meg, jeg vil gi deg lønn for det. Kvinnen tok da gutten og fostret ham opp.
02002010	Og gutten vokste opp og hun gikk til faraos datter med ham, og han ble som en sønn for henne. Hun kalte ham Moses, for - sa hun - jeg har dratt ham opp av vannet.
02002011	På den tiden da Moses var blitt voksen, gikk han ut til sine brødre, og han så deres slit og slep. Han fikk da se en egypter som slo en hebraisk mann, en av hans brødre.
02002012	Moses vendte seg hit og dit og så at det ikke var noen der. Da slo han egypteren i hjel og gjemte ham i sanden.
02002013	Neste dag gikk han igjen ut. Han så da to hebraiske menn som holdt på å slåss. Da sa han til ham som hadde urett: Hvorfor slår du din landsmann?
02002014	Mannen svarte: Hvem har satt deg til høvding og dommer over oss? Tenker du å slå meg i hjel, slik som du slo egypteren i hjel? Da ble Moses redd og sa: Sannelig, saken er blitt kjent.
02002015	Da farao fikk høre om dette, prøvde han å få drept Moses. Men Moses flyktet for farao. Han slo seg ned i landet Midian og bodde der ved en brønn.
02002016	Presten i Midian hadde sju døtre. De kom og øste opp vann og fylte vanntrauene for å vanne sin fars småfe.
02002017	Da kom det noen gjetere og drev dem bort, men Moses sto opp og hjalp dem og vannet småfeet deres.
02002018	Da de kom hjem til sin far Re’uel, sa han: Hvorfor kommer dere så tidlig i dag?
02002019	De svarte: En egyptisk mann hjalp oss mot gjeterne. Han øste også vann for oss og vannet småfeet.
02002020	Da sa han til døtrene sine: Hvor er han da? Hvorfor lot dere mannen bli igjen der ute? Be ham inn, så han kan få mat.
02002021	Moses samtykket i å bli hos mannen, og han lot Moses få sin datter Sippora til kone.
02002022	Hun fikk en sønn, og han kalte ham Gersjom, for - sa han - jeg er blitt en gjest i et fremmed land.
02002023	Da lang tid var gått, døde kongen i Egypt. Israels barn sukket over sin trelldom og klaget, og deres rop over trelldommen steg opp til Gud.
02002024	Gud hørte deres sukk, og Gud kom i hu sin pakt med Abraham, Isak og Jakob.
02002025	Og Gud så til Israels barn, og Gud kjentes ved dem.
02003001	Moses gjette småfeet hos Jetro, sin svigerfar, presten i Midian. En gang drev han småfeet bortom ørkenen og kom til Guds berg, til Horeb.
02003002	Der åpenbarte Herrens engel seg for ham i en flammende ild, midt ut av en tornebusk. Han så opp, og se, tornebusken sto i lys lue, men tornebusken brant ikke opp.
02003003	Moses sa: Jeg vil gå bort og se dette underfulle syn, at tornebusken ikke brenner opp.
02003004	Da Herren så at han kom bort for å se, ropte Gud til ham midt ut av tornebusken og sa: Moses, Moses! Og han svarte: Ja, her er jeg.
02003005	Da sa han: Kom ikke nærmere! Dra dine sko av føttene! For det stedet du står på, er hellig grunn.
02003006	Så sa han: Jeg er din fars Gud, Abrahams Gud, Isaks Gud og Jakobs Gud. Da skjulte Moses sitt ansikt, for han fryktet for å se Gud.
02003007	Og Herren sa: Jeg har så visst sett mitt folks nød i Egypt. Jeg har hørt deres klagerop over slavefogdene, og jeg vet hva de lider.
02003008	Nå er jeg steget ned for å befri dem fra egypternes hånd. Jeg skal føre dem opp fra dette landet til et godt og vidstrakt land, et land som flyter med melk og honning. Det er det landet hvor kana’aneerne bor, og hetittene og amorittene og ferisittene og hevittene og jebusittene.
02003009	Israels barns skrik har nå nådd opp til meg. Jeg har også sett hvordan egypterne mishandler dem.
02003010	Gå av sted! Jeg sender deg til farao. Du skal føre mitt folk, Israels barn, ut av Egypt.
02003011	Men Moses sa til Gud: Hvem er jeg, at jeg skulle gå til farao, og at jeg skulle føre Israels barn ut av Egypt?
02003012	Han sa: Sannelig, jeg vil være med deg. Dette skal være et tegn for deg på at jeg har sendt deg: Når du har ført folket ut av Egypt, da skal dere holde gudstjeneste på dette fjellet.
02003013	Da sa Moses til Gud: Men når jeg nå kommer til Israels barn og sier til dem: Deres fedres Gud har sendt meg til dere! - og de så spør meg: Hva er hans navn? - Hva skal jeg da svare dem?
02003014	Da sa Gud til Moses: Jeg er den jeg er. Og han sa: Så skal du si til Israels barn: JEG ER har sendt meg til dere.
02003015	Så sa Gud til Moses: Så skal du si til Israels barn: Herren, deres fedres Gud, Abrahams Gud, Isaks Gud og Jakobs Gud, har sendt meg til dere. Dette er mitt navn til evig tid. Det skal de kalle meg fra slekt til slekt.
02003016	Gå nå og kall sammen de eldste i Israel og si til dem: Herren, deres fedres Gud, Abrahams, Isaks og Jakobs Gud har åpenbart seg for meg og sagt: Jeg har sett til dere, og jeg har sett hva som er blitt gjort mot dere i Egypt,
02003017	og jeg har sagt: Jeg vil føre dere ut fra alt det onde dere lider i Egypt, til kana’aneernes og hetittenes og amorittenes og ferisittenes og hevittenes og jebusittenes land, til et land som flyter med melk og honning.
02003018	De skal komme til å høre på dine ord. Og du skal gå inn til kongen i Egypt, du og de eldste i Israel, og dere skal si til ham: Herren, hebreernes Gud, har møtt oss! La oss nå gå tre dagsreiser ut i ørkenen og ofre til Herren vår Gud.
02003019	Men jeg vet at kongen i Egypt ikke vil la dere få fare uten at han får kjenne en sterk hånd over seg.
02003020	Derfor vil jeg rekke ut min hånd og slå Egypt med alle mine under, som jeg vil gjøre midt iblant dem. Så skal han la dere fare.
02003021	Og jeg vil la dette folket vinne godvilje hos egypterne, så dere ikke skal gå tomhendt når dere drar ut.
02003022	Hver kvinne skal be sin grannekone og dem som bor i hennes hus, om smykker av sølv og gull og om klær. Dette skal dere la deres sønner og døtre ta på seg. Det er det bytte dere skal ta fra egypterne.
02004001	Moses svarte: Se, de vil ikke tro meg og ikke høre på meg! De vil si: Herren har ikke åpenbart seg for deg.
02004002	Da sa Herren til ham: Hva er det du har i hånden? Han svarte: En stav.
02004003	Da sa han: Kast den på jorden! Han kastet den på jorden. Da ble den til en slange, og Moses flyktet for den.
02004004	Herren sa til Moses: Rekk ut din hånd og grip den i halen! Så rakte han ut hånden og grep den, og den ble til en stav i hånden hans.
02004005	Så må de vel tro at Herren, deres fedres Gud, Abrahams Gud, Isaks Gud og Jakobs Gud, har åpenbart seg for deg.
02004006	Og Herren sa videre til ham: Stikk hånden inn på brystet! - Han stakk hånden inn på brystet, og da han dro den ut, se, da var hånden blitt spedalsk, som snø.
02004007	Og han sa: Stikk hånden inn på brystet igjen! - Han stakk igjen hånden inn på brystet, og da han dro den ut, se, da var den igjen blitt som hans legeme ellers.
02004008	Om de nå ikke tror deg eller hører på det første tegnets vitnesbyrd, så vil de i hvert fall tro på det andre.
02004009	Men tror de ikke på disse to tegnene, og vil de ikke høre på deg, da skal du ta vann i elven og helle det ut over tørre marken. Og vannet du tar fra elven, skal bli til blod på marken.
02004010	Men Moses sa til Herren: Hør meg, Herre! Jeg har aldri vært noen ordets mann, verken før eller nå etter at du begynte å tale til din tjener. Jeg er tung i mæle og tung i tale.
02004011	Men Herren sa til ham: Hvem har gitt mennesket munn? Hvem er det som gjør stum eller døv, seende eller blind? Er det ikke jeg, Herren?
02004012	Gå nå du! Jeg vil være med din munn og lære deg hva du skal tale.
02004013	Men han sa: Å Herre, send bud med hvem du ellers vil!
02004014	Da ble Herrens vrede opptent mot Moses, og han sa: Har du ikke din bror Aron, levitten? Han kan tale, det vet jeg! Nå kommer han deg også i møte, og når han ser deg, blir han glad.
02004015	Du skal tale til ham og legge ordene i munnen på ham. Så skal jeg være med din munn og med hans munn og lære dere hva dere skal gjøre.
02004016	Han skal tale til folket for deg. Han skal være din munn, og du skal være som Gud for ham.
02004017	Ta nå denne staven i hånden. Med den skal du gjøre tegnene.
02004018	Så gikk Moses, og da han kom tilbake til Jetro, sin svigerfar, sa han til ham: La meg nå få dra tilbake til brødrene mine i Egypt og se om de ennå er i live. Og Jetro sa til Moses: Dra bort i fred!
02004019	Og Herren sa til Moses i Midian: Dra av sted og vend tilbake til Egypt! Nå er de døde, alle de som sto deg etter livet.
02004020	Så tok Moses sin kone og sine sønner og satte dem på et esel og vendte tilbake til landet Egypt. Og Moses tok Guds stav i hånden.
02004021	Og Herren sa til Moses: Når du nå vender tilbake til Egypt, se da til at du gjør alle de under som jeg har gitt deg makt til å gjøre, for faraos øyne. Men jeg vil forherde hans hjerte, så han ikke lar folket fare.
02004022	Da skal du si til farao: Så sier Herren: Min sønn, min førstefødte, er Israel.
02004023	Jeg sa til deg: La min sønn fare, så han kan tjene meg. Men du ville ikke la ham fare. Derfor vil jeg nå slå i hjel din sønn, din førstefødte.
02004024	Mens de var på veien, på et hvilested, skjedde det at Herren kom mot ham og ville ta livet av ham.
02004025	Da tok Sippora en skarp stein, med den skar hun bort sin sønns forhud og kastet den for Moses’ føtter og sa: Du er meg en blodbrudgom.
02004026	Så lot Herren ham være. Da sa hun: En blodbrudgom for omskjærelsens skyld.
02004027	Herren sa til Aron: Gå Moses i møte i ørkenen! Han gikk av sted og møtte Moses ved Guds berg, og kysset ham.
02004028	Og Moses kunngjorde for Aron alle de ordene som Herren hadde sendt ham med, og alle de tegnene han hadde befalt ham å gjøre.
02004029	Så gikk Moses og Aron og samlet alle de eldste av Israels barn.
02004030	Og Aron bar fram alle de ordene Herren hadde talt til Moses, og han gjorde tegnene for folkets øyne.
02004031	Og folket trodde. Da de hørte hvordan Herren hadde sett til Israels barn og gitt akt på deres nød, bøyde de seg og tilba.
02005001	Deretter gikk Moses og Aron inn til farao og sa: Så sier Herren, Israels Gud: La mitt folk fare, så de kan holde høytid for meg i ørkenen!
02005002	Men farao sa: Hvem er Herren, som jeg skal lyde og la Israel fare? Jeg kjenner ikke Herren og vil ikke la Israel fare.
02005003	De sa da: Hebreernes Gud har møtt oss. La oss nå dra tre dagsreiser ut i ørkenen og ofre til Herren vår Gud, så han ikke skal slå oss med pest eller sverd.
02005004	Men kongen i Egypt sa til dem: Moses og Aron, hvorfor drar dere folket bort fra arbeidet? Gå tilbake til det dere har å gjøre.
02005005	Og farao sa: Se, hvor tallrikt folket er blitt i landet, og så vil dere dra dem bort fra det de har å gjøre!
02005006	Samme dag ga farao slavefogdene og folkets arbeidsformenn denne befalingen:
02005007	Dere skal ikke gi folket halm til teglarbeidet, slik som før. De skal selv gå og sanke seg halm.
02005008	Men dere skal pålegge dem å lage den samme mengde murstein som de før har laget. Dere skal ikke slå av noe i deres arbeid. For de er late, derfor skriker de: La oss gå og ofre til vår Gud!
02005009	Legg tungt arbeid på mennene så de har nok med det og ikke hører på løgnaktige ord!
02005010	Da gikk slavefogdene og formennene ut og sa til folket: Så sier farao: Jeg gir dere ikke lenger halm.
02005011	Gå selv og finn dere halm, hvor dere kan. Men det skal ikke kreves mindre arbeid av dere.
02005012	Da spredte folket seg ut over hele landet Egypt for å sanke halmstrå til å bruke istedenfor halm.
02005013	Men slavefogdene drev på og sa: Gjør arbeidet ferdig! Fullt dagsverk for hver dag, akkurat som den gang dere hadde halm.
02005014	Og arbeidsformennene som faraos slavefogder hadde satt over Israels barn, ble slått, og slavefogdene sa til dem: Hvorfor har dere ikke gjort ferdig den fastsatte mengde murstein, likesom før, verken i går eller i dag?
02005015	Da gikk arbeidsformennene over Israels barn til farao og klaget høylytt for ham og sa: Hvorfor gjør du slik mot dine tjenere?
02005016	Dine tjenere får ikke halm, og likevel sier de til oss: Lag murstein! Og så blir dine tjenere slått, enda det er dine folk som har skylden.
02005017	Men farao sa: Late er dere, late! Derfor sier dere: Vi vil dra av sted og ofre til Herren.
02005018	Gå nå og arbeid! Halm får dere ikke, men den fastsatte mengde murstein skal dere komme med.
02005019	Israels arbeidsformenn så at de var ille ute da det ble sagt: Dere får ikke avslag i tallet på murstein, fullt dagsverk hver dag!
02005020	Da de kom ut fra farao, møtte de Moses og Aron, som sto og ventet på dem.
02005021	Og de sa til dem: Måtte Herren hjemsøke dere og dømme dere fordi dere har vakt uvilje mot oss hos farao og hans tjenere. Dere har gitt dem sverd i hånd til å drepe oss med.
02005022	Da vendte Moses seg igjen til Herren og sa: Herre, hvorfor har du fart så ille med dette folket? Hvorfor har du sendt meg?
02005023	Fra den stund jeg gikk inn til farao for å tale i ditt navn, har han gjort ille mot dette folk, og du har jo ikke hjulpet ditt folk.
02006001	Da sa Herren til Moses: Nå skal du se hva jeg vil gjøre med farao. Ved min sterke hånd skal han tvinges til å la folket fare. Ja, ved min sterke hånd skal han tvinges til å drive dem ut av sitt land.
02006002	Og Gud talte til Moses og sa til ham: Jeg er Herren.
02006003	Jeg åpenbarte meg for Abraham, Isak og Jakob som Gud Den Allmektige. Men ved mitt navn Herren var jeg ikke kjent av dem.
02006004	Jeg opprettet min pakt med dem og lovte å gi dem Kana’ans land, det landet de bodde i som fremmede.
02006005	Nå har jeg hørt hvordan Israels barn sukker over at egypterne gjør dem til treller, og jeg har kommet min pakt i hu.
02006006	Si derfor til Israels barn: Jeg er Herren. Jeg vil føre dere ut fra de tunge byrdene egypterne har lagt på dere og befri dere fra trellearbeidet under dem. Jeg vil forløse dere med utrakt arm og med store straffedommer.
02006007	Jeg vil ta dere til mitt folk, og jeg vil være deres Gud. Dere skal kjenne at jeg er Herren deres Gud, han som fører dere ut fra de tunge byrdene som egypterne har lagt på dere.
02006008	Jeg vil føre dere til det landet som jeg med oppløftet hånd har sverget å ville gi til Abraham, Isak og Jakob. Jeg vil gi dere det til eiendom, jeg er Herren.
02006009	Moses sa dette til Israels barn. Men de hørte ikke på Moses på grunn av sin motløshet og det harde trellearbeidet.
02006010	Da talte Herren til Moses og sa:
02006011	Gå inn og si til farao, kongen i Egypt, at han skal la Israels barn fare ut av sitt land.
02006012	Moses sto for Herrens åsyn og sa: Du ser at Israels barn ikke hører på meg. Hvorfor skulle da farao høre på meg, jeg som enda har uomskårne lepper?
02006013	Så talte Herren til Moses og Aron og sendte dem til Israels barn og til farao, kongen i Egypt, med pålegg om at Israels barn skulle føres ut av landet Egypt.
02006014	Dette er overhodene for deres familier: Sønnene til Ruben, Israels førstefødte, var Hanok og Pallu, Hesron og Karmi. Dette er Rubens ætter.
02006015	Simeons sønner var Jemuel og Jamin og Ohad og Jakin og Sohar og Saul, som var sønn av en kana’aneerkvinne. Dette er Simeons ætter.
02006016	Dette er navnene på Levis sønner etter deres ætter: Gerjson og Kahat og Merari. Levi ble hundre og trettisju år gammel.
02006017	Gersjons sønner var Libni og Sjime’i etter deres ætter.
02006018	Kahats sønner var Amram og Jishar og Hebron og Ussiel. Kahat ble hundre og trettitre år gammel.
02006019	Meraris sønner var Mahli og Musji. Dette er Levis slekter etter deres ættetavle.
02006020	Amram tok Jokebed, sin fars søster, til kone, og med henne fikk han Aron og Moses. Amram ble hundre og trettisju år gammel.
02006021	Jishars sønner var Korah og Nefeg og Sikri.
02006022	Ussiels sønner var Misjael og Elsafan og Sitri.
02006023	Aron tok Elisjeba, Amminadabs datter, Nahsons søster, til kone, og med henne fikk han Nadab og Abihu, Eleasar og Itamar.
02006024	Korahs sønner var Assir og Elkana og Abiasaf. Dette er korahittenes ætter.
02006025	Eleasar, Arons sønn, tok en av Putiels døtre til kone, og med henne fikk han Pinehas. Dette var overhodene for levittenes familier etter deres ætter.
02006026	Disse menn, Aron og Moses, var det Herren talte slik til: Før Israels barn ut av landet Egypt, hær for hær!
02006027	Det var de som sa til farao, kongen i Egypt, at Israels barn skulle føres ut av Egypt, disse menn, Moses og Aron.
02006028	Det skjedde den gang Herren talte til Moses i landet Egypt, at Herren sa til Moses:
02006029	Jeg er Herren. Tal til farao, egypterkongen, alt det jeg taler til deg.
02006030	Men Moses sa der han sto for Herrens åsyn: Du vet jeg har uomskårne lepper, hvorfor skulle da farao høre på meg?
02007001	Da sa Herren til Moses: Se, jeg har satt deg som Gud for farao, og Aron, din bror, skal være din profet.
02007002	Du skal tale alt det jeg byr deg. Men Aron, din bror, skal tale til farao, og han skal la Israels barn fare ut av sitt land.
02007003	Men jeg vil forherde faraos hjerte, og jeg vil gjøre mange tegn og under i landet Egypt.
02007004	Farao skal ikke høre på dere, men jeg vil legge min hånd på Egypt og føre mine hærer, mitt folk, Israels barn, ut av landet Egypt med store straffedommer.
02007005	Egypterne skal kjenne at jeg er Herren, når jeg rekker ut min hånd over Egypt og fører Israels barn ut fra dem.
02007006	Og Moses og Aron gjorde dette, som Herren hadde pålagt dem, slik gjorde de.
02007007	Moses var åtti år gammel, og Aron åttitre år, da de talte til farao.
02007008	Herren sa til Moses og Aron:
02007009	Når farao taler til dere og sier: La meg få se et under av dere! - da skal du si til Aron: Ta din stav og kast den ned foran farao! - da skal den bli til en slange.
02007010	Så gikk Moses og Aron inn til farao og gjorde som Herren hadde sagt. Aron kastet sin stav ned foran farao og hans tjenere, og den ble til en slange.
02007011	Da sendte farao bud på sine vismenn og trollmenn, og de egyptiske spåmennene gjorde det samme med sine hemmelige kunster.
02007012	De kastet hver sin stav, og de ble til slanger. Men Arons stav slukte deres staver.
02007013	Men faraos hjerte ble forherdet, og han hørte ikke på dem, slik som Herren hadde sagt.
02007014	Da sa Herren til Moses: Faraos hjerte er hardt, han vil ikke la folket fare.
02007015	Gå til farao i morgen tidlig når han går ned til elven, still deg på elvebredden så du møter ham. Staven som ble skapt om til en slange, skal du ta i hånden.
02007016	Og du skal si til ham: Herren, hebreernes Gud, har sendt meg til deg og sier: La mitt folk fare, så de kan tjene meg i ørkenen! Men hittil har du ikke villet høre.
02007017	Så sier Herren: På dette skal du kjenne at jeg er Herren: Se, nå slår jeg på vannet i elven med denne staven som jeg har i hånden, og det skal bli til blod.
02007018	Fisken i Nilen skal dø og elven skal lukte ille, så egypterne skal kjenne avsky mot å drikke vannet.
02007019	Og Herren sa til Moses: Si til Aron: Ta din stav og rekk hånden ut over egypternes vann, over deres elver, over deres kanaler og over deres sjøer og over alle deres dammer. De skal bli til blod, og det skal være blod i hele landet Egypt, både i trekar og i steinkar.
02007020	Moses og Aron gjorde som Herren hadde befalt. Han løftet staven og slo på vannet i elven mens de så på det, både farao og hans tjenere. Da ble alt vannet i elven til blod.
02007021	Fisken i Nilen døde og elven luktet ille, så egypterne ikke kunne drikke vannet. Og det var blod i hele landet Egypt.
02007022	Men de egyptiske spåmennene gjorde det samme med sine hemmelige kunster. Og faraos hjerte ble forherdet, han hørte ikke på dem, slik som Herren hadde sagt.
02007023	Farao vendte seg om og gikk hjem til sitt hus, han la seg heller ikke dette på hjertet.
02007024	Men alle egypterne gravde rundt om Nilen etter drikkevann, for de kunne ikke drikke elvevannet.
02007025	Så gikk det sju dager etter at Herren hadde slått elven.
02008001	Da sa Herren til Moses: Gå til farao og si til ham: Så sier Herren: La mitt folk fare, så de kan tjene meg!
02008002	Dersom du nekter å la dem fare, da vil jeg plage hele ditt land med frosk.
02008003	Nilen skal vrimle av frosk, og de skal krype opp og komme inn i ditt hus og i ditt sovekammer og opp i din seng, inn i dine tjeneres hus, til ditt folk, i dine bakerovner og i dine deigtrau.
02008004	Ja, på deg, på ditt folk og på alle dine tjenere skal froskene krype opp.
02008005	Og Herren sa til Moses: Si til Aron: Rekk ut hånden med din stav over elvene, over kanalene og over sjøene, og la froskene komme opp over hele landet Egypt.
02008006	Da rakte Aron ut sin hånd over vannet i Egypt, og froskene kom opp og dekket hele landet Egypt.
02008007	Men spåmennene gjorde det samme med sine hemmelige kunster og lot froskene komme opp over landet Egypt.
02008008	Da kalte farao Moses og Aron til seg og sa: Be til Herren at han vil ta froskene bort fra meg og mitt folk! Da vil jeg la folket fare, så de kan ofre til Herren.
02008009	Moses sa til farao: Ha selv den ære å si når jeg skal be for deg og dine tjenere og for ditt folk at froskene må bli drevet bort fra deg og dine hus, så de bare blir tilbake i Nilen.
02008010	Han svarte: I morgen. Da sa Moses: Det skal bli som du vil, og du skal kjenne at det ikke er noen som Herren vår Gud.
02008011	Froskene skal vike fra deg og dine hus og fra dine tjenere og ditt folk, bare i Nilen skal de bli tilbake.
02008012	Så gikk Moses og Aron ut fra farao. Moses ropte til Herren på grunn av froskene som han hadde ført over farao.
02008013	Og Herren gjorde som Moses hadde sagt. Froskene som var i husene og gårdene og på markene, døde bort.
02008014	De samlet dem i hauger, og det stinket over hele landet.
02008015	Men da farao så at det var blitt lettere, forherdet han sitt hjerte og hørte ikke på dem, slik som Herren hadde sagt.
02008016	Da sa Herren til Moses: Si til Aron: Rekk ut din stav og slå i støvet på jorden, så skal det bli til mygg over hele landet Egypt.
02008017	Og de gjorde så. Aron rakte ut hånden med staven og slo i støvet på jorden. Da kom det mygg både på folk og fe. Alt støvet på jorden ble til mygg i hele landet Egypt.
02008018	Spåmennene gjorde det samme med sine hemmelige kunster, de forsøkte å få mygg fram, men greide det ikke. Og myggen ble sittende på mennesker og dyr.
02008019	Da sa spåmennene til farao: Dette er Guds finger! - Men faraos hjerte var og ble forherdet, han hørte ikke på dem, slik som Herren hadde sagt.
02008020	Da sa Herren til Moses: Stå tidlig opp i morgen, og still deg fram for farao når han går ned til elven. Og si til ham: Så sier Herren: La mitt folk fare, så de kan tjene meg!
02008021	For dersom du ikke lar mitt folk fare, da sender jeg fluesvermer over deg og dine tjenere og ditt folk og dine hus. Egypternes hus skal bli fulle av fluesvermer, ja, også jorden de står på.
02008022	Men på den dagen vil jeg unnta Gosen, hvor mitt folk bor, så det ikke skal være fluesvermer der. Da skal du kjenne at jeg, Herren, er midt i landet.
02008023	For jeg vil sette en frelse til skille mellom mitt folk og ditt folk. I morgen skal dette tegnet skje.
02008024	Og Herren gjorde som han hadde sagt. Det kom svære fluesvermer i faraos hus og i hans tjeneres hus. I hele Egypt ble landet herjet av fluesvermer.
02008025	Da kalte farao til seg Moses og Aron og sa: Gå og ofre til deres Gud her i landet!
02008026	Men Moses sa: Det er ikke rett å gjøre slik. For det vi ofrer til Herren vår Gud, er avskyelig for egypterne. Om vi nå like for egypternes øyne ofret det som er avskyelig for dem, ville de da ikke steine oss?
02008027	Vi vil dra tre dagsreiser ut i ørkenen og ofre til Herren vår Gud, slik han har sagt oss.
02008028	Da sa farao: Jeg vil la dere fare, så dere kan ofre til Herren deres Gud i ørkenen. Men dere må ikke dra langt bort. Be for meg!
02008029	Moses svarte: Se, jeg går nå ut og vil be til Herren, og i morgen skal fluesvermene vike bort fra farao, fra hans tjenere og fra hans folk. Bare nå farao ikke igjen vil gå fram med svik, så han ikke lar folket fare for å ofre til Herren.
02008030	Så gikk Moses ut fra farao og ba til Herren.
02008031	Og Herren gjorde som Moses ba, han lot fluesvermene vike bort fra farao, fra hans tjenere og fra hans folk, det ble ikke én tilbake.
02008032	Men farao forherdet sitt hjerte også denne gangen. Han lot ikke folket fare.
02009001	Og Herren sa til Moses: Gå inn til farao og si til ham: Så sier Herren, hebreernes Gud: La mitt folk fare, så de kan tjene meg!
02009002	For dersom du nekter å la dem fare, og fremdeles holder på dem,
02009003	da skal Herrens hånd komme over ditt fe på marken med en forferdelig pest, over hestene, eslene og kamelene, over storfeet og småfeet.
02009004	Men Herren skal gjøre forskjell på Israels husdyr og egypternes husdyr, det skal ikke dø noe av alt det som hører Israels barn til.
02009005	Herren fastsatte tiden og sa: I morgen vil Herren la dette skje i landet.
02009006	Dagen etter gjorde Herren som han hadde sagt. Alle egypternes husdyr døde, men av Israels barns husdyr døde ikke ett liv.
02009007	Farao sendte bud. Og se, da var det ikke død et eneste liv av Israels husdyr. Men faraos hjerte var hardt, og han lot ikke folket fare.
02009008	Da sa Herren til Moses og Aron: Ta hendene fulle av sot fra ovnen, og Moses skal kaste den opp i været så farao ser på!
02009009	Da skal den bli til støv over hele landet Egypt, og den skal bli til byller som bryter ut med blemmer, både på mennesker og dyr i hele landet Egypt.
02009010	Så tok de sot fra ovnen og trådte fram for farao, og Moses kastet den opp i været. Den ble til byller som brøt ut med blemmer, både på folk og fe.
02009011	Spåmennene kunne ikke stå for Moses på grunn av byllene, for det var kommet byller på spåmennene og på alle egypterne.
02009012	Men Herren forherdet faraos hjerte, så han ikke hørte på dem, slik som Herren hadde sagt til Moses.
02009013	Da sa Herren til Moses: Stå tidlig opp i morgen, tre fram for farao og si til ham: Så sier Herren, hebreernes Gud: La mitt folk fare, så de kan tjene meg!
02009014	For denne gangen vil jeg sende alle mine plager over deg selv og dine tjenere og ditt folk, for at du skal kjenne at ingen er som jeg på hele jorden.
02009015	Jeg hadde rakt ut min hånd og ville slått deg og ditt folk med pest, så du var blitt utslettet av jorden.
02009016	Men derfor reiste jeg deg opp, at jeg kunne vise deg min makt, og mitt navn kunne bli kunngjort over hele jorden.
02009017	Ennå stiller du deg opp mot mitt folk og vil ikke la dem fare.
02009018	Se, jeg vil på denne tiden i morgen sende et forferdelig haglvær, som det aldri har vært maken til i Egypt fra den dagen det ble til og inntil nå.
02009019	Så nå, gi befaling om å føre i skjul din buskap og alt du har på marken! Alt folk og fe som er ute på marken og ikke har kommet seg i hus, på dem skal haglet falle, og de vil dø.
02009020	De av faraos tjenere som fryktet Herrens ord, berget da sine folk og sin buskap i hus.
02009021	Men de som ikke ga akt på Herrens ord, lot sine folk og sin buskap bli ute på marken.
02009022	Da sa Herren til Moses: Rekk din hånd opp mot himmelen, så skal det falle hagl i hele landet Egypt, både over folk og fe og over alle vekster på marken i landet Egypt.
02009023	Moses rakte da sin stav opp mot himmelen, og Herren lot det komme torden og hagl. Det for ild ned på jorden, og Herren lot det falle hagl over landet Egypt.
02009024	Det falt hagl, og lyn blinket midt i haglskurene, et uvær så svært at det aldri hadde vært maken i hele landet Egypt så lenge som folk hadde bodd der.
02009025	Haglet slo ned alt som var på marken i hele landet Egypt, både folk og fe. Alle vekster på marken slo haglet ned, og alle markens trær brøt det i stykker.
02009026	Bare i Gosens land, hvor Israels barn bodde, falt det ikke hagl.
02009027	Da sendte farao bud og lot kalle til seg Moses og Aron, og han sa til dem: Denne gangen har jeg syndet! Herren er den rettferdige, jeg og mitt folk er onde.
02009028	Be til Herren at det nå må være nok av Guds torden og hagl! Så vil jeg la dere fare, dere skal ikke bli her lenger.
02009029	Moses svarte ham: Så snart jeg kommer ut av byen vil jeg rekke ut mine hender til Herren. Da skal tordenen holde opp og haglet ikke falle mer, så du skal kjenne at jorden hører Herren til.
02009030	Men jeg vet om deg og dine tjenere, at dere ennå ikke frykter for Gud Herren.
02009031	Lin og bygg var slått ned, for bygget sto med aks og linet i blomst.
02009032	Men hvete og spelt var ikke slått ned, for de modnes senere.
02009033	Moses gikk bort fra farao og ut av byen, og han rakte ut sine hender til Herren. Da sluttet det å tordne og hagle, og regnet strømmet ikke mer ned på jorden.
02009034	Men da farao så at regnet og haglet og tordenen hadde holdt opp, fortsatte han å synde. Han forherdet sitt hjerte, både han og hans tjenere.
02009035	Faraos hjerte var og ble forherdet. Han lot ikke Israels barn fare, så som Herren hadde sagt ved Moses.
02010001	Herren sa til Moses: Gå til farao, for det er jeg som har forherdet hans hjerte og hans tjeneres hjerte, for at jeg kan gjøre disse mine tegn midt iblant dem,
02010002	og for at du skal fortelle din sønn og din sønnesønn hvor strengt jeg handlet mot egypterne og om de tegnene jeg gjorde iblant dem, så dere skal kjenne at jeg er Herren.
02010003	Så gikk Moses og Aron inn til farao og sa til ham: Så sier Herren, hebreernes Gud: Hvor lenge vil du nekte å ydmyke deg for meg? La mitt folk fare, så de kan tjene meg.
02010004	For dersom du nekter å la mitt folk fare, da vil jeg i morgen la gresshopper komme over ditt land.
02010005	De skal dekke landet så ingen kan se jorden. De skal ete opp hvert grann av det som ble til overs for dere etter haglet, og snaugnage hvert tre som vokser på markene deres.
02010006	De skal fylle dine hus og alle dine tjeneres hus og alle egypternes hus, så verken dine fedre eller dine forfedre har sett noe slikt fra den tid de kom til verden, og til denne dag. - Dermed snudde han seg og gikk ut fra farao.
02010007	Da sa faraos tjenere til ham: Hvor lenge skal denne mannen være en snare for oss? La mennene fare, så de kan tjene Herren sin Gud! Ser du ikke ennå at Egypt blir ødelagt?
02010008	Så ble Moses og Aron hentet tilbake til farao, og han sa til dem: Gå av sted og tjen Herren deres Gud! Men hvem er det som skal fare?
02010009	Moses svarte: Med våre unge og våre gamle vil vi fare, med våre sønner og våre døtre, og vi vil ha med både vårt småfe og vårt storfe, for vi skal holde høytid for Herren.
02010010	Da sa han til dem: Herren være med dere, om jeg noen gang lar dere og deres små barn fare! Se der om dere ikke har ondt for øye!
02010011	Nei, ikke så! Dere menn kan dra av sted og tjene Herren! Det var jo det dere ba om. - Dermed drev de dem ut fra farao.
02010012	Da sa Herren til Moses: Rekk ut din hånd over landet Egypt, så skal gresshoppene komme innover landet Egypt og ete opp alle urter i landet, alt det haglet har spart.
02010013	Så rakte Moses ut sin stav over landet Egypt. Og Herren lot en østavind komme over landet hele den dagen og hele natten. Da det ble morgen, førte østavinden gresshoppene med seg.
02010014	Gresshoppene kom inn over landet Egypt og slo seg ned i hele Egypt i store mengder. Aldri før hadde det vært en slik gresshoppesverm, og aldri vil det komme noen slik mer.
02010015	De dekket hele landet, så landet ble mørkt. De åt opp alle vekster i landet og all frukt på trærne som var igjen etter haglværet. Det ble ikke noe grønt igjen, verken på trær eller planter i hele landet Egypt.
02010016	Da sendte farao i hast bud etter Moses og Aron. Han sa: Jeg har syndet mot Herren deres Gud, og mot dere.
02010017	Men tilgi meg nå min synd denne ene gangen, og be til Herren deres Gud at han må ta fra meg denne død!
02010018	Han gikk da bort fra farao og ba til Herren.
02010019	Og Herren vendte vinden, så det ble en meget sterk vestavind. Den førte gresshoppene bort og kastet dem ned i Rødehavet. Det ble ikke én gresshoppe tilbake i hele landet Egypt.
02010020	Men Herren forherdet faraos hjerte, så han ikke lot Israels barn fare.
02010021	Og Herren sa til Moses: Rekk din hånd opp mot himmelen, og det skal komme mørke over landet Egypt, et mørke så tett at en kan ta på det!
02010022	Moses rakte hånden opp mot himmelen. Da ble det stummende mørkt i hele landet Egypt i tre dager.
02010023	Den ene kunne ikke se den andre, og ingen torde flytte seg fra sin plass i tre dager. Men hos alle Israels barn var det lyst der de bodde.
02010024	Da kalte farao Moses til seg og sa: Gå av sted, tjen Herren! Bare deres småfe og deres storfe skal bli igjen. De små barna kan få dra med dere.
02010025	Men Moses sa: Du må også la oss ha slaktoffer og brennoffer, så vi kan ofre til Herren vår Gud.
02010026	Også buskapen vår må være med oss. Ikke en klov må bli igjen. For det er det vi må ta av, når vi skal tjene Herren vår Gud, og vi vet ikke hva vi skal ofre til Herren før vi kommer dit.
02010027	Men Herren forherdet faraos hjerte, så han ikke ville la dem fare.
02010028	Da sa farao til Moses: Gå fra meg! Vokt deg så du ikke mer kommer for mine øyne! For den dagen du kommer for mine øyne, skal du dø.
02010029	Moses svarte: Du har talt rett. Jeg skal aldri mer komme for dine øyne.
02011001	Nå sa Herren til Moses: Enda en plage vil jeg føre over farao og over Egypt, så skal han la dere dra herfra. Ja, når han lar dere fare, skal han drive dere ut med alt dere har.
02011002	Si nå til folket at hver mann skal be sin granne og hver kvinne sin grannekvinne om smykker av sølv og gull.
02011003	Og Herren lot folket få godvilje hos egypterne. Men så var også Moses holdt for en meget stor mann i Egypt, både av faraos tjenere og av folket.
02011004	Moses sa: Så sier Herren: Ved midnattstid vil jeg gå midt igjennom Egypt.
02011005	Og alle førstefødte i landet Egypt skal dø, fra den førstefødte sønn av farao, som sitter på sin trone, til den førstefødte sønn av trellkvinnen, som står bak håndkvernen, likeså alt førstefødt blant buskapen.
02011006	I hele landet Egypt skal det bli et stort skrik som det ikke har vært maken til og heller ikke mer skal bli.
02011007	Men ikke en hund skal gjø mot noen av Israels barn, verken mot folk eller fe. Slik skal dere kjenne at Herren gjør forskjell på egypterne og Israel.
02011008	Da skal alle disse dine tjenere komme ned til meg og bøye seg for meg og si: Dra ut, både du og hele det folket som følger deg! Og så skal jeg dra ut. - Så gikk han bort fra farao i brennende harme.
02011009	Herren hadde sagt til Moses og Aron: Farao skal ikke høre på dere, så jeg kan få gjort mange under i landet Egypt.
02011010	Moses og Aron gjorde alle disse undrene for farao. Men Herren forherdet faraos hjerte, så han ikke lot Israels barn dra bort fra sitt land.
02012001	Herren talte til Moses og Aron mens de var i landet Egypt, og sa:
02012002	Denne måneden skal være deres nyttårsmåned. Den skal være den første av årets måneder hos dere.
02012003	Tal til hele Israels menighet og si: På den tiende dagen i denne måneden skal hver husfar ta seg ut et lam, ett lam for hvert hus.
02012004	Men dersom en husstand er for liten til et lam, da skal han og hans nærmeste nabo ta et lam sammen etter tallet på deres husfolk. Etter det hver eter, skal dere regne folk på et lam.
02012005	Det skal være et lam uten lyte, av hannkjønn, årsgammelt. Et lam eller et kje kan dere ta.
02012006	Dere skal ta vare på det til den fjortende dagen i denne måneden. Da skal hele Israels samlede menighet slakte det mellom de to aftenstundene.
02012007	Så skal de ta av blodet og stryke på begge dørstolpene og på den øverste dørbjelken på de hus hvor de eter det.
02012008	De skal ete kjøttet samme natt, stekt over ilden og med usyret brød og bitre urter skal de ete det.
02012009	Dere må ikke ete noe av det rått eller kokt i vann, men stekt over ild, med hode, føtter og innvoller.
02012010	Dere skal ikke levne noe av det til om morgenen. Er det noe igjen om morgenen, skal dere brenne det opp i ilden.
02012011	På denne måten skal dere ete det: Med belte om livet, med sko på føttene og med stav i hånden. Og dere skal ete det i hast, det er påske for Herren.
02012012	For samme natt vil jeg gå gjennom hele landet Egypt og slå i hjel alt førstefødt i landet Egypt, både folk og fe. Og over alle guder i Egypt vil jeg holde dom. Jeg er Herren.
02012013	Blodet på de husene hvor dere er, skal være til et tegn for dere. Når jeg ser blodet, vil jeg gå dere forbi. Intet dødelig slag skal ramme dere når jeg slår landet Egypt.
02012014	Denne dagen skal være en minnedag for dere, dere skal holde den som en høytid for Herren. Det skal være en evig forskrift for dere å holde den, slekt etter slekt.
02012015	I sju dager skal dere ete usyret brød. Straks på den første dagen skal dere ha all surdeig bort fra huset deres. Hver den som eter syret brød fra den første til den sjuende dagen, han skal utryddes av Israel.
02012016	På den første dagen skal dere holde en hellig samling, og likeså på den sjuende dagen en hellig samling. Disse dagene skal dere ikke gjøre noe arbeid, bare den maten som hver av dere trenger, skal dere lage til.
02012017	Dere skal holde de usyrede brøds høytid, for nettopp på denne dagen førte jeg deres hærer ut av landet Egypt. Derfor skal det være en evig forskrift for dere å holde denne dagen, slekt etter slekt.
02012018	I den første måneden, om kvelden på den fjortende dagen i måneden, skal dere ete usyret brød. Det skal dere gjøre helt til om kvelden på den tjueførste dagen i samme måned.
02012019	I sju dager skal det ikke finnes surdeig i deres hus. Hver den som eter syret brød, han skal utryddes av Israels menighet, enten han er en fremmed eller innfødt i landet.
02012020	Dere må ikke ete noe som er syret, i alle deres bosteder skal dere ete usyret brød.
02012021	Da kalte Moses sammen alle Israels eldste og sa til dem: Gå og hent småfe for deres familier og slakt påskelammet!
02012022	Og dere skal ta en isopkvast, dyppe den i blodet som er i skålen, og stryke noe av blodet i skålen på den øverste dørbjelken og på begge dørstolpene. Og ingen av dere skal gå ut gjennom sin husdør før om morgenen.
02012023	For Herren vil gå gjennom landet for å slå egypterne, og når han ser blodet på den øverste dørbjelken og på begge dørstolpene, skal han gå forbi den døren og ikke la ødeleggeren slippe inn i deres hus og slå dere.
02012024	Adlyd nå dette påbudet! Det skal være en forskrift for deg og for dine barn til evig tid.
02012025	Når dere kommer inn i det landet Herren skal gi dere, slik som han har sagt, da skal dere ta vare på denne tjenesten.
02012026	Og når deres barn sier til dere: Hva er meningen med denne skikken?
02012027	- da skal dere si: Det er påskeoffer til Herren, som gikk forbi Israels barns hus i Egypt og sparte våre hus da han slo egypterne. Og folket bøyde seg og tilba.
02012028	Israels barn gikk da bort og gjorde dette. Som Herren hadde sagt til Moses og Aron, slik gjorde de.
02012029	Så skjedde det ved midnattstid at Herren slo i hjel alle førstefødte i landet Egypt, fra den førstefødte sønn av farao, som satt på sin trone, til den førstefødte sønn av fangen i fengselet, likeså alt førstefødt blant buskapen.
02012030	Da sto farao opp om natten, han og alle hans tjenere og alle egypterne. Og det ble et stort skrik i Egypt, for det fantes ikke et hus hvor det ikke var en død.
02012031	Han sendte da bud på Moses og Aron om natten og sa: Stå opp! Dra ut fra mitt folk, både dere og Israels barn! Far bort og tjen Herren, som dere har sagt!
02012032	Ta med dere både deres småfe og deres storfe, som dere har sagt. Gå, og be om velsignelse over meg også!
02012033	Egypterne trengte hardt på folket for å få dem til å skynde seg ut av landet. For de sa: Vi er dødsens alle sammen!
02012034	Folket tok da sin deig, før den var syret, og svøpte klærne sine om sine deigtrau og bar dem på skuldrene.
02012035	Israels barn gjorde som Moses hadde sagt, de ba egypterne om smykker av sølv og gull og om klær.
02012036	Og Herren ga folket godvilje hos egypterne, så de gjerne ga dem det de ba om. Det var det byttet de tok av egypterne.
02012037	Så brøt da Israels barn opp fra Ra’amses og dro til Sukkot. De var omkring seks hundre tusen mann til fots utenom barna.
02012038	Det dro også med dem en stor, blandet folkemengde. Og de hadde med seg småfe og storfe, en meget stor buskap.
02012039	Av deigen de hadde med seg fra Egypt, bakte de usyrede kaker. Deigen var ikke syret, fordi de var drevet ut av Egypt og ikke torde dryge der lenger. Heller ikke hadde de laget i stand reisekost.
02012040	Den tiden Israels barn hadde bodd i Egypt, var fire hundre og tretti år.
02012041	På den dagen da de fire hundre og tretti år var til ende, dro alle Herrens hærer ut av Egypt.
02012042	Denne natten våket Herren for å føre dem ut av landet Egypt. Den samme natten hører Herren til som en våkenatt for alle Israels barn, slekt etter slekt.
02012043	Herren sa til Moses og Aron: Dette er forskriften om påskelammet: Ingen fremmed skal ete av det.
02012044	Men hver trell som er kjøpt for sølv, ham skal du omskjære, da kan han ete av det.
02012045	Ingen fremmed eller dagarbeider skal ete av det.
02012046	I ett hus skal det etes, du skal ikke la noe av kjøttet komme utenfor huset. Dere skal ikke bryte noe ben på det.
02012047	Slik skal hele Israels menighet gjøre.
02012048	Når en fremmed oppholder seg hos deg og vil holde påske for Herren, skal alle menn hos ham omskjæres. Da kan han få være med og holde høytid, han skal være som en innfødt i landet. Men ingen uomskåret skal ete av det.
02012049	Det skal være en og samme lov for den innfødte og for den fremmede som oppholder seg hos dere.
02012050	Alle Israels barn gjorde slik. Som Herren hadde befalt Moses og Aron, slik gjorde de.
02012051	På denne samme dagen var det Herren førte Israels barn ut av landet Egypt, hær etter hær.
02013001	Herren talte til Moses og sa:
02013002	Du skal hellige alle førstefødte til meg. Alt det som åpner mors liv blant Israels barn, enten det er folk eller fe, meg hører det til.
02013003	Moses sa til folket: Husk denne dagen da dere dro ut av Egypt, av trellehuset! For med sterk hånd førte Herren dere ut derfra. Da skal dere ikke ete syret brød.
02013004	I dag drar dere ut, i måneden abib.
02013005	Når så Herren fører deg inn i kana’aneernes og hetittenes og amorittenes og hevittenes og jebusittenes land, som han med ed lovte dine fedre å gi deg, et land som flyter med melk og honning, da skal du holde denne tjenesten i denne måneden.
02013006	I sju dager skal du ete usyret brød, og på den sjuende dagen skal det være høytid for Herren.
02013007	Usyret brød skal du ete alle disse sju dagene. Det skal ikke finnes syret brød hos deg, og ikke surdeig innenfor dine grenser.
02013008	Denne samme dagen skal du si til din sønn: Dette er til minne om det Herren gjorde for meg da jeg dro ut av Egypt.
02013009	Det skal være for deg et merke på din hånd og et minnetegn på din panne, for at Herrens lov skal være i din munn. For med sterk hånd førte Herren deg ut av Egypt.
02013010	Du skal gjøre etter denne loven til fastsatt tid, år etter år.
02013011	Når Herren har ført deg til kana’aneernes land, slik han med ed lovte deg og dine fedre, og gir deg landet,
02013012	da skal du overgi til Herren alt det som åpner morsliv. Alt som fødes først i din buskap, og som er av hannkjønn, hører Herren til.
02013013	Og alt som åpner morsliv blant esler, skal du løse med et stykke småfe. Men hvis du ikke løser det, skal du bryte nakken på det. Alt førstefødt av mennesker, blant dine sønner, skal du løse.
02013014	Når din sønn siden spør deg og sier: Hva betyr dette? - da skal du svare ham: Med sterk hånd førte Herren oss ut av Egypt, av trellehuset.
02013015	Da farao gjorde seg hard og ikke ville la oss fare, da slo Herren i hjel alt førstefødt i landet Egypt, både folk og fe. Derfor ofrer jeg til Herren alt det som åpner morsliv, det som er av hannkjønn. Og alle førstefødte blant mine sønner løser jeg.
02013016	Det skal være et merke på din hånd og et minnetegn på din panne. For med sterk hånd førte Herren oss ut av Egypt.
02013017	Da nå farao lot folket fare, førte Gud dem ikke på veien til filistrenes land, skjønt den var den nærmeste. For Gud sa: Folket kunne angre seg når de ser krig for seg, og så vende tilbake til Egypt.
02013018	Men Gud førte folket omveien gjennom ørkenen mot Rødehavet. Så dro Israels barn fullt rustet ut av landet Egypt.
02013019	Og Moses tok Josefs ben med seg. For Josef hadde tatt en ed av Israels barn og sagt: Gud skal visselig se til dere, og da skal dere føre mine ben med dere opp herfra.
02013020	Så brøt de opp fra Sukkot og slo leir i Etam ved grensen av ørkenen.
02013021	Og Herren gikk foran dem, om dagen i en skystøtte for å lede dem på veien, og om natten i en ildstøtte for å lyse for dem. Slik kunne de dra fram både dag og natt.
02013022	Skystøtten vek ikke fra folket om dagen, og heller ikke ildstøtten om natten.
02014001	Så talte Herren til Moses og sa:
02014002	Si til Israels barn at de skal vende om og slå leir foran Pi-Hakirot, mellom Migdol og havet, midt imot Ba’al-Sefon. Der skal dere slå leir ved havet.
02014003	Farao vil da si om Israels barn: De farer vill i landet, ørkenen har lukket dem inne.
02014004	Jeg vil forherde faraos hjerte, så han forfølger dem. Og jeg vil vise min herlighet på farao og hele hans hær, og egypterne skal kjenne at jeg er Herren. - Og de gjorde så.
02014005	Da nå kongen i Egypt fikk melding om at folket hadde flyktet, skiftet farao og hans tjenere sinn mot folket, og de sa: Hvorfor gjorde vi dette og lot Israel dra bort fra vår tjeneste?
02014006	Så lot han spenne for vognen sin og tok sin hær med seg.
02014007	Han tok seks hundre utvalgte vogner og alle de andre vognene i Egypt. Krigsmenn var det på dem alle.
02014008	For Herren forherdet faraos, egypterkongens hjerte, så han forfulgte Israels barn. Men Israels barn dro ut med løftet hånd.
02014009	Så forfulgte egypterne dem og nådde dem igjen da de lå i leir ved havet - alle faraos vogner og hestfolk og hele hans hær - ved Pi-Hakirot, foran Ba’al-Sefon.
02014010	Da farao nærmet seg, så Israels barn opp, og fikk øye på egypterne som kom etter dem. Da ble Israels barn grepet av stor redsel, og de ropte til Herren.
02014011	Og de sa til Moses: Fantes det ikke graver i Egypt siden du har ført oss hit for at vi skal dø i ørkenen? Hvorfor har du gjort dette mot oss og ført oss ut av Egypt?
02014012	Var det ikke det vi sa til deg i Egypt: La oss være i fred! Vi vil tjene egypterne. Det er bedre for oss å tjene egypterne enn å dø i ørkenen.
02014013	Da sa Moses til folket: Frykt ikke! Stå fast! Se Herrens frelse, som han vil sende dere i dag! For slik som dere ser egypterne i dag, skal dere aldri i evighet se dem mer.
02014014	Herren skal stride for dere, og dere skal være stille.
02014015	Herren sa til Moses: Hvorfor roper du til meg? Si til Israels barn at de skal dra videre!
02014016	Og du, løft nå din stav og rekk din hånd ut over havet, og du skal kløve det så Israels barn kan gå midt gjennom havet på tørre bunnen.
02014017	Men jeg vil forherde egypternes hjerte så de setter etter dere. Og jeg vil vise min herlighet på farao og hele hans hær, på hans vogner og hestfolk.
02014018	Egypterne skal kjenne at jeg er Herren, når jeg viser min herlighet på farao, på hans vogner og hestfolk.
02014019	Guds engel, som gikk foran Israels leir, flyttet seg og gikk etter dem. Skystøtten, som var foran dem, flyttet seg og stilte seg bak dem.
02014020	Slik kom den mellom egypternes leir og Israels leir. På den ene siden var den sky og mørke, på den andre siden lyste den opp natten. Og den ene leiren kom ikke innpå den andre hele natten.
02014021	Da rakte Moses sin hånd ut over havet, og Herren drev havet bort med en sterk østavind som blåste hele natten. Han gjorde havet til tørt land, og vannet skiltes at.
02014022	Og Israels barn gikk midt gjennom havet på tørr grunn. Vannet sto som en mur på deres høyre og på deres venstre side.
02014023	Da satte egypterne etter dem, alle faraos hester, hans vogner og hestfolk, og de fulgte dem til midt ut i havet.
02014024	Men ved morgenvaktens tid så Herren fra ildstøtten og skystøtten ned på egypternes leir, og han skapte forvirring i egypternes leir.
02014025	Han slo hjulene av vognene deres, så det ble tungt for dem å komme fram. Da sa egypterne: La oss flykte for Israel! Herren strider for dem mot egypterne.
02014026	Da sa Herren til Moses: Rekk ut din hånd over havet, så skal vannet vende tilbake over egypterne, over deres vogner og deres hestfolk.
02014027	Så rakte Moses ut sin hånd over havet. Og da morgenen brøt fram, vendte vannet tilbake til sitt leie. Egypterne flyktet rett mot vannet, og Herren drev egypterne midt ut i havet.
02014028	Vannet vendte tilbake og skjulte vognene og hestfolket i hele faraos hær, som hadde fulgt etter dem ut i havet. Ikke én mann kom fra det med livet.
02014029	Men Israels barn gikk midt gjennom havet på tørr grunn. Vannet sto som en mur på deres høyre og på deres venstre side.
02014030	Slik frelste Herren denne dagen Israel av egypternes hånd. Og Israel så egypterne ligge døde på havstranden.
02014031	Da Israel så Guds mektige hånd som han viste mot egypterne, fikk folket ærefrykt for Herren. De trodde på Herren og på hans tjener Moses.
02015001	Da sang Moses og Israels barn denne lovsangen for Herren: Jeg vil lovsynge Herren, for han er høyt opphøyet. Hest og rytter styrtet han i havet.
02015002	Herren er min styrke og min lovsang, han ble meg til frelse. Han er min Gud, og jeg vil prise ham, min fars Gud, og jeg vil opphøye ham.
02015003	Herren er en stridsmann, Herren er hans navn.
02015004	Faraos vogner og hans hær kastet han i havet. Hans utvalgte stridsmenn sank i Rødehavet.
02015005	Avgrunner skjulte dem, de sank som stein i dype vann.
02015006	Din høyre hånd, Herre, er herlig i sin kraft. Din høyre hånd, Herre, knuser fiender.
02015007	I din høyhet og velde slår du ned dem som reiser seg mot deg. Du slipper din vrede løs, den fortærer dem som strå.
02015008	Ved ditt åndepust hopet vannene seg opp. Bølgene sto som en voll. Dype vann stivnet i havets hjerte.
02015009	Fienden sa: Jeg vil forfølge dem, jeg vil innhente dem. Jeg vil dele ut hærfang, jeg vil mette min sjel med dem. Jeg vil dra mitt sverd, min hånd skal utrydde dem.
02015010	Du blåste med din ånde, havet skjulte dem. De sank som bly i de veldige vann.
02015011	Herre, hvem er som du blant gudene? Hvem er som du herlig i hellighet, forferdelig å lovprise, underfull i gjerning?
02015012	Du rakte ut din høyre hånd, jorden slukte dem.
02015013	Du fører ved din miskunnhet det folket som du forløste. Du leder dem ved din kraft til din hellige bolig.
02015014	Folkene hører det, de skjelver. Angst griper dem som bor i filisterland.
02015015	Da blir Edoms stammehøvdinger forferdet. Redsel griper Moabs høvdinger, alle Kana’ans innbyggere forgår av angst.
02015016	Forferdelse og redsel faller over dem. Ved din arms velde blir de stumme som stein, mens ditt folket drar fram, Herre, mens det folk drar fram som du har vunnet deg.
02015017	Du vil føre dem inn og plante dem på det berget som er din arv, Herre, det stedet du har skapt til bolig for deg, den helligdommen, Herre, som dine hender har grunnlagt.
02015018	Herren skal være konge i all evighet.
02015019	For da faraos hester med hans vogner og menn for ut i havet, da lot Herren havets vann vende tilbake over dem, mens Israels barn gikk på tørr grunn midt gjennom havet.
02015020	Profetinnen Mirjam, Arons søster, tok en tromme i hånden, og alle kvinnene gikk etter henne med tamburiner og dans.
02015021	Mirjam sang fore: Lovsyng Herren, for han er høy og opphøyet, hest og rytter styrtet han i havet.
02015022	Så lot Moses Israel bryte opp fra Rødehavet, og de dro ut i ørkenen Sur. I tre dager dro de fram gjennom ørkenen uten å finne vann.
02015023	Så kom de til Mara. Men de kunne ikke drikke vannet i Mara fordi det var beskt. Derfor ble stedet kalt Mara.
02015024	Folket knurret mot Moses og sa: Hva skal vi drikke?
02015025	Da ropte han til Herren, og Herren viste ham et tre. Det kastet han i vannet, og vannet ble godt. - Der satte han dem lov og rett, og der prøvde han dem.
02015026	Han sa: Dersom du hører på Herren din Guds røst og gjør det som er rett i hans øyne, dersom du gir akt på hans bud og holder alle hans forskrifter, da vil jeg ikke legge på deg noen av de sykdommene som jeg la på egypterne. For jeg er Herren, din lege.
02015027	Så kom de til Elim. Der var tolv vannkilder og sytti palmetrær. Og de slo leir der ved vannet.
02016001	Så brøt de opp fra Elim. Den femtende dagen i den andre måneden etter at de var dratt ut av landet Egypt, kom hele Israels barns menighet til ørkenen Sin, som ligger mellom Elim og Sinai.
02016002	Og hele Israels barns menighet knurret mot Moses og Aron i ørkenen.
02016003	Israels barn sa til dem: Å, om vi bare hadde fått dø for Herrens hånd i landet Egypt da vi satt ved kjøttgrytene, og da vi åt brød til vi var mette! Nå har dere ført oss ut i ørkenen for at hele folkemengden skal dø av sult.
02016004	Da sa Herren til Moses: Se, jeg vil la brød regne ned fra himmelen til dere. Folket skal gå ut og sanke for hver dag det de trenger. Slik vil jeg prøve dem, om de vil følge min lov eller ikke.
02016005	Den sjette dagen skal de lage til det som de har hatt med hjem, og det skal være dobbelt så mye som det de ellers sanker for hver dag.
02016006	Moses og Aron sa til alle Israels barn: I kveld skal dere kjenne at det er Herren som har ført dere ut av landet Egypt.
02016007	Og i morgen tidlig skal dere få se Herrens herlighet, for han har hørt hvordan dere knurrer mot ham. For hva er vel vi, siden dere knurrer mot oss?
02016008	Og Moses sa: Dette skal dere få se når Herren i kveld gir dere kjøtt å ete og i morgen tidlig brød, så dere blir mette. For Herren har hørt hvordan dere knurrer og murrer mot ham. For hva er vel vi? Det er ikke mot oss dere knurrer, men mot Herren.
02016009	Moses sa til Aron: Si til hele Israels barns menighet: Kom fram for Herren, for han har hørt hvordan dere knurrer.
02016010	Mens Aron så talte til hele Israels barns menighet, vendte de seg mot ørkenen, og se, Herrens herlighet åpenbarte seg i skyen.
02016011	Og Herren talte til Moses og sa:
02016012	Jeg har hørt hvordan Israels barn knurrer. Si til dem: Mellom de to aftenstundene skal dere få kjøtt å ete, og i morgen tidlig skal dere få mette dere med brød. Dere skal kjenne at jeg er Herren deres Gud.
02016013	Da det så ble kveld, kom det vaktler og dekket leiren. Og om morgenen var det et lag av dugg rundt omkring leiren.
02016014	Da duggen gikk bort, se, da lå det utover ørkenen et fint, kornet lag, som fint rim på jorden.
02016015	Da Israels barn så det, sa de til hverandre: Hva er det? - for de visste ikke hva det var. Da sa Moses til dem: Det er det brødet Herren har gitt dere å ete.
02016016	Dette er det Herren har befalt: Sank så mye av dette som hver eter. En omer til hver som hører til husstanden deres. Enhver skal ta for dem som er i hans telt.
02016017	Israels barn gjorde så, noen sanket mye, andre lite.
02016018	Da de målte det i omeren, hadde den som hadde sanket mye, ikke noe til overs, og den som hadde sanket lite, manglet ikke noe. Alle hadde sanket etter som de trengte til mat.
02016019	Moses sa til dem: Ingen skal la noe av det bli igjen til neste morgen.
02016020	Men de adlød ikke Moses, noen lot noe være igjen til om morgenen. Da kom det makk i det, og det luktet vondt. Og Moses ble vred på dem.
02016021	Siden sanket de hver morgen etter som hver trengte. Men når solen brente hett, smeltet det.
02016022	Den sjette dagen sanket de dobbelt så mye brød, to omer for hver. Alle folkets høvdinger kom og meldte dette til Moses.
02016023	Da sa han til dem: Det er det Herren har sagt. I morgen er det sabbat, hellig sabbat for Herren. Bak nå det dere vil bake, og kok det dere vil koke! Men alt det som blir til overs, skal dere legge til side og gjemme til i morgen.
02016024	Så lot de det ligge til om morgenen, som Moses hadde befalt. Da luktet det ikke vondt, og det kom heller ikke makk i det.
02016025	Moses sa: Et det i dag! For i dag er det sabbat for Herren, i dag finner dere ikke noe på marken.
02016026	Seks dager skal dere sanke det, men på den sjuende dagen er det sabbat, da finnes ingenting.
02016027	Likevel gikk noen av folket ut den sjuende dagen for å sanke, men de fant ikke noe.
02016028	Da sa Herren til Moses: Hvor lenge vil dere nekte å holde mine bud og mine lover?
02016029	Se! Herren har gitt dere sabbaten. Derfor gir han dere på den sjette dagen brød for to dager. Bli hjemme, hver hos seg! Ingen skal forlate sitt sted den sjuende dagen.
02016030	Så hvilte folket på den sjuende dagen.
02016031	Israelittene kalte det manna. Det liknet korianderfrø og var hvitt, og det smakte som honningkake.
02016032	Moses sa: Så har Herren befalt: Fyll en omer med manna og gjem den for deres etterkommere, så de kan se det brødet jeg ga dere å ete i ørkenen da jeg førte dere ut av landet Egypt.
02016033	Så sa Moses til Aron: Ta en krukke og legg i den en full omer manna. Sett den ned for Herrens åsyn, den skal gjemmes for deres etterkommere.
02016034	Som Herren hadde befalt Moses, slik satte Aron krukken ned foran Vitnesbyrdet til å gjemmes.
02016035	Israels barn åt manna i førti år, til de kom til bebodd land. De åt manna helt til de kom til grensen av Kana’ans land.
02016036	En omer er tiendedelen av en efa.
02017001	Så dro hele Israels barns menighet fra ørkenen Sin i dagsreiser etter Herrens befaling. De slo leir i Refidim. Der hadde folket ikke vann å drikke.
02017002	Derfor trettet folket med Moses og sa: Gi oss vann, så vi får drikke! Moses svarte dem: Hvorfor tretter dere med meg? Hvorfor frister dere Herren?
02017003	Men folket tørstet etter vann, de knurret mot Moses og sa: Hvorfor har du ført oss opp fra Egypt for å la oss og barna våre og buskapen vår dø av tørst?
02017004	Da ropte Moses til Herren og sa: Hva skal jeg gjøre med dette folket? Det er ikke langt fra at de steiner meg!
02017005	Herren sa til Moses: Gå fram foran folket og ta med deg noen av Israels eldste. Din stav, som du slo i elven med, ta den i hånden og gå!
02017006	Se, jeg vil stå der foran deg på klippen ved Horeb. Du skal slå på klippen, og det skal flyte vann ut av den, så folket får drikke. Og Moses gjorde så mens Israels eldste så på.
02017007	Han kalte stedet Massa og Meriba, fordi Israels barn trettet med ham, og fordi de fristet Herren og sa: Er Herren iblant oss eller ikke?
02017008	Så kom Amalek og stred med Israel i Refidim.
02017009	Da sa Moses til Josva: Velg oss ut mannskap, dra så av sted og strid mot Amalek! I morgen vil jeg stå øverst på haugen med Guds stav i hånden.
02017010	Og Josva gjorde som Moses hadde sagt ham. Han stred mot Amalek. Og Moses, Aron og Hur steg opp øverst på haugen.
02017011	Da gikk det slik at så lenge Moses holdt sin hånd løftet, hadde Israel overtaket, men når han lot hånden synke, da fikk Amalek overtaket.
02017012	Men da Moses’ hender ble tunge, tok de en stein og la under ham, og han satte seg på den. Og Aron og Hur støttet hans hender, en på hver side. Så holdt hans hender seg støe helt til solen gikk ned.
02017013	Og Josva slo Amalek og folkene hans med sverdets egg.
02017014	Herren sa til Moses: Skriv dette i boken, så dere husker, og prent det i Josvas ører! For jeg vil helt utslette minnet om Amalek over hele jorden.
02017015	Så bygde Moses et alter og kalte det: Herren er mitt banner.
02017016	Og han sa: En hånd er utrakt fra Herrens trone! Herren skal stride mot Amalek fra slekt til slekt.
02018001	Jetro, presten i Midian, Moses’ svigerfar, fikk høre alt det Gud hadde gjort for Moses og for sitt folk Israel, hvordan Herren hadde ført Israel ut av Egypt.
02018002	Da tok Jetro, Moses’ svigerfar, med seg Sippora, Moses’ kone, som Moses før hadde sendt hjem,
02018003	og hennes to sønner. Den ene hette Gersjom, for Moses hadde sagt: Jeg er blitt gjest i et fremmed land.
02018004	Den andre hette Elieser, for han hadde sagt: Min fars Gud var min hjelp og fridde meg fra faraos sverd.
02018005	Jetro, Moses’ svigerfar, kom med hans sønner og hans kone. Han kom til ham i ørkenen, der hvor Moses hadde slått leir, ved Guds berg.
02018006	Og han sendte bud til Moses og sa: Jeg, din svigerfar Jetro, kommer til deg med din kone og hennes to sønner.
02018007	Da gikk Moses sin svigerfar i møte, bøyde seg for ham og kysset ham. De spurte hverandre hvordan det sto til. Så gikk de inn i teltet.
02018008	Moses fortalte sin svigerfar om alt det Herren hadde gjort med farao og med egypterne for Israels skyld, og om alle de vanskeligheter de hadde hatt på veien, og hvordan Herren hadde hjulpet dem.
02018009	Jetro ble glad over alt det gode Herren hadde gjort mot Israel, at han hadde befridd dem fra egypternes hånd.
02018010	Og Jetro sa: Lovet være Herren som frelste dere av egypternes hånd og av faraos hånd - han som fridde folket av egypternes hånd!
02018011	Nå vet jeg at Herren er større enn alle guder. For det har han bevist overfor dem som behandlet dette folket overmodig.
02018012	Og Jetro, Moses’ svigerfar, ofret brennoffer og slaktoffer til Gud. Aron og alle Israels eldste kom og holdt måltid med Moses’ svigerfar for Guds åsyn.
02018013	Neste dag satt Moses og skiftet rett mellom folket, de sto omkring Moses fra morgen til kveld.
02018014	Da Moses’ svigerfar så hvor meget han hadde å gjøre for folket, sa han: Hva er dette for et arbeid du legger på deg for folket? Hvorfor sitter du alene og dømmer mens folket står omkring deg fra morgen til kveld?
02018015	Moses svarte da sin svigerfar: Folket kommer til meg for å søke råd og hjelp hos Gud.
02018016	Når de har en sak, da kommer de til meg, og jeg skifter rett mellom dem og lærer dem Guds bud og lover.
02018017	Da sa Moses’ svigerfar til ham: Det er ikke klokt det du gjør her.
02018018	Du må jo bli altfor trett, både du og dette folket som er med deg. For dette arbeidet er for tungt for deg, du makter ikke å gjøre det alene.
02018019	Men hør nå på meg! Jeg vil gi deg et råd, og Gud skal være med deg. Tre du fram for Gud på folkets vegne og legg sakene deres fram for ham.
02018020	Forklar budene og lovene for dem. Lær dem den veien de skal vandre og den gjerningen de skal gjøre.
02018021	Velg deg så ut dyktige menn av hele folket, menn som frykter Gud, troverdige menn, som hater urettferdig vinning. Sett dem til førere over dem, noen over tusen, noen over hundre, noen over femti og noen over ti!
02018022	De skal skifte rett mellom folket til enhver tid. Hver stor sak skal de komme til deg med, men hver liten sak skal de selv dømme i. Slik letter du byrden for deg selv, og de bærer den sammen med deg.
02018023	Dersom du gjør dette, og Gud pålegger deg det, da vil du kunne holde ut. Da vil også alt folket her kunne gå hjem i fred.
02018024	Moses hørte på sin svigerfar og gjorde alt det han sa.
02018025	Han valgte ut dyktige menn av hele Israel og satte dem til høvdinger over folket, noen til førere over tusen, noen over hundre, noen over femti og noen over ti.
02018026	De skiftet rett mellom folket til enhver tid. Hver vanskelig sak kom de til Moses med, men i hver liten sak dømte de selv.
02018027	Så tok Moses avskjed med sin svigerfar, og han dro hjem til sitt eget land.
02019001	På tremånedersdagen etter at Israels barn var dratt ut av landet Egypt, kom de til Sinai ørken.
02019002	De brøt opp fra Refidim og kom til Sinai ørken og slo leir i ørkenen. Israel leiret seg der midt imot fjellet.
02019003	Så steg Moses opp til Gud. Og Herren ropte til ham fra fjellet og sa: Så skal du si til Jakobs hus og kunngjøre for Israels barn:
02019004	Dere har selv sett hva jeg har gjort med egypterne, og hvordan jeg bar dere på ørnevinger og brakte dere til meg.
02019005	Dersom dere nå virkelig vil høre min røst og holde min pakt, da skal dere være min eiendom fremfor alle folk - for hele jorden er min.
02019006	Dere skal være et kongerike av prester for meg og et hellig folk. Dette er de ordene du skal tale til Israels barn.
02019007	Da Moses kom tilbake, kalte han til seg folkets eldste og bar fram for dem alle disse ordene som Herren hadde pålagt ham.
02019008	Da svarte hele folket, alle sammen: Alt det Herren har sagt, vil vi gjøre. Og Moses bar folkets ord tilbake til Herren.
02019009	Da sa Herren til Moses: Se, jeg vil komme til deg i en tett sky, så folket kan høre når jeg taler med deg, og alltid tro på deg. - Og Moses bar folkets ord fram for Herren.
02019010	Og Herren sa til Moses: Gå til folket og hellige dem i dag og i morgen. La dem vaske sine klær.
02019011	På den tredje dagen skal de holde seg rede, for på den tredje dagen skal Herren stige ned på Sinai berg for hele folkets øyne.
02019012	Du skal avmerke en grense for folket rundt omkring, og si: Ta dere i vare for å stige opp på fjellet eller røre ved dets fot! Hver den som rører ved fjellet, skal visselig lide døden.
02019013	Ingen hånd skal røre ved ham, han skal steines eller gjennombores med piler. Enten det er dyr eller mennesker, skal de ikke leve. - Når jubelhornet lyder med lange toner, da skal de stige opp på fjellet.
02019014	Så gikk Moses ned fra fjellet til folket. Han helliget folket, og de vasket sine klær.
02019015	Og han sa til folket: Hold dere rede den tredje dagen, kom ikke nær noen kvinne.
02019016	Så skjedde det på den tredje dagen da morgenen brøt fram, da tok det til å tordne og lyne. En tung sky la seg over fjellet, og det hørtes en meget kraftig lyd fra horn. Da skalv alt folket i leiren.
02019017	Men Moses førte folket ut av leiren til møte med Gud, og de stilte seg nedenfor fjellet.
02019018	Hele Sinai berg sto i røk, fordi Herren var steget ned på det i ild. Røken steg opp som av en smelteovn, og hele fjellet skalv.
02019019	Hornets tone økte i styrke og ble stadig sterkere. Moses talte, og Gud svarte ham med høy røst.
02019020	Og Herren steg ned på Sinai berg, på toppen av fjellet. Så kalte Herren Moses opp på toppen av fjellet, og Moses steg opp.
02019021	Og Herren sa til Moses: Stig ned og advar folket, så de ikke trenger seg fram til Herren for å se ham, for da kommer mange av dem til å falle.
02019022	Også prestene, de som trer Herren nær, skal hellige seg, så ikke Herren skal bryte inn blant dem.
02019023	Da sa Moses til Herren: Folket kan ikke stige opp på Sinai berg. Du har selv advart oss og sagt at vi skulle avmerke en grense om fjellet og hellige det.
02019024	Men Herren sa til ham: Gå ned, og kom så opp igjen, du og Aron! Men prestene og folket må ikke trenge seg fram og stige opp til Herren, for at han ikke skal bryte inn blant dem.
02019025	Da steg Moses ned til folket og sa det til dem.
02020001	Da talte Gud alle disse ord og sa:
02020002	Jeg er Herren din Gud, som førte deg ut av landet Egypt, av trellehuset.
02020003	Du skal ikke ha andre guder enn meg.
02020004	Du skal ikke tilbe dem og ikke tjene dem. For jeg, Herren din Gud, er en nidkjær Gud, som hjemsøker fedres misgjerninger på barn inntil tredje og fjerde ledd, på dem som hater meg,
02020006	og som gjør miskunn gjennom tusen ledd mot dem som elsker meg og holder mine bud.
02020007	Du skal ikke misbruke Herren din Guds navn, for Herren vil ikke holde den uskyldig som misbruker hans navn.
02020008	Kom hviledagen i hu, så du holder den hellig!
02020009	Seks dager skal du arbeide og gjøre all din gjerning.
02020010	Men den sjuende dagen er sabbat for Herren din Gud. Da skal du ikke gjøre noe arbeid, verken du selv eller din sønn eller din datter, verken din trell eller din trellkvinne, eller ditt fe eller den fremmede som er hos deg innenfor dine porter.
02020011	For på seks dager gjorde Herren himmelen og jorden, havet og alt det som i dem er, og han hvilte på den sjuende dagen. Derfor velsignet Herren sabbatsdagen og helliget den.
02020012	Hedre din far og din mor, så dine dager må bli mange i det landet Herren din Gud gir deg.
02020013	Du skal ikke slå i hjel.
02020014	Du skal ikke bryte ekteskapet.
02020015	Du skal ikke stjele.
02020016	Du skal ikke si falskt vitnesbyrd mot din neste.
02020017	Du skal ikke begjære din nestes hus. Du skal ikke begjære din nestes hustru, hans tjener eller tjenestekvinne, hans okse eller esel eller noe annet som hører din neste til.
02020018	Hele folket så røstene og ildtungene og tonen fra horn og fjellet i røk. Og da folket så og hørte dette, skalv de og holdt seg langt borte.
02020019	Og de sa til Moses: Tal du til oss, så vil vi høre. Men la ikke Gud tale til oss, for at vi ikke skal dø!
02020020	Da sa Moses til folket: Frykt ikke! Gud er kommet for å prøve dere, og for at frykt for ham skal være over dere, så dere ikke synder.
02020021	Så ble folket stående langt borte, men Moses gikk nær til mørket hvor Gud var.
02020022	Og Herren sa til Moses: Så skal du si til Israels barn: Dere har sett hvordan jeg talte til dere fra himmelen.
02020023	Dere skal ikke gjøre dere noen gud ved siden av meg. Guder av sølv eller guder av gull skal dere ikke lage dere.
02020024	Et alter av jord skal du gjøre meg. På det skal du ofre dine brennoffer og dine fredsoffer, ditt småfe og ditt storfe. På hvert sted hvor jeg lar mitt navn minnes, skal jeg komme til deg og velsigne deg.
02020025	Men vil du gjøre et alter av stein for meg, da skal du ikke bygge det av hoggen stein. For bruker du din meisel på steinene, så vanhelliger du dem.
02020026	Du skal ikke gå opp til mitt alter på trapper, for at ikke din nakenhet skal blottes over det.
02021001	Dette er de lover du skal legge fram for dem:
02021002	Når du kjøper en hebraisk trell, skal han tjene i seks år. Men i det sjuende året skal han gis fri uten vederlag.
02021003	Er han enslig når han kommer, skal han dra enslig bort. Dersom han er en gift mann, da skal hans hustru gå bort med ham.
02021004	Dersom hans herre gir ham en hustru, og hun føder ham sønner eller døtre, da skal hustruen og barna høre hennes herre til, og han skal gå enslig bort.
02021005	Men dersom trellen sier: Jeg holder av min herre, min hustru og mine barn, jeg vil ikke være fri og gå bort,
02021006	da skal hans herre føre ham fram for Gud og stille ham ved døren eller ved dørstolpen, og hans herre skal stikke en syl gjennom øret hans, og han skal tjene ham for alltid.
02021007	Når en mann selger sin datter som trellkvinne, da skal hun ikke gis fri som trellene.
02021008	Dersom hun mishager sin herre, som hadde pekt henne ut for seg selv, da skal han la henne kjøpes fri. Han skal ikke ha rett til å selge henne til et fremmed folk, for han har vært troløs mot henne.
02021009	Dersom han peker ut henne for sønnen sin, da skal han la henne ha døtres vanlige rett.
02021010	Dersom han lar sønnen få en annen hustru ved siden av henne, skal det ikke avkortes noe når det gjelder mat, klær eller ekteskapelig omgang.
02021011	Dersom han ikke lar henne få disse tre ting, da skal hun gis fri for intet, uten betaling.
02021012	Den som slår en mann så han dør, skal visselig lide døden.
02021013	Men hvis han ikke har stått mannen etter livet, men det er Gud som har styrt hans hånd, da vil jeg fastsette et tilfluktssted for ham.
02021014	Men om noen med overlegg dreper sin neste med svik, da skal du ta ham, om det så er fra mitt alter: Han skal dø.
02021015	Den som slår sin far eller sin mor, skal dø.
02021016	Den som stjeler et menneske og selger ham eller holder ham fanget, skal dø.
02021017	Den som forbanner sin far eller sin mor, skal dø.
02021018	Når menn kommer i trette, og den ene slår den andre med en stein eller med neven, og han ikke dør, men blir sengeliggende -
02021019	dersom han da kommer opp igjen og går ute med stokk, da skal den som slo, være fri for straff. Men han skal gi ham vederlag for den tid han har tapt, og sørge for at han blir fullt frisk.
02021020	Når en mann slår sin trell eller trellkvinne med en stokk så de dør under hans hånd, da skal han straffes for det.
02021021	Men dersom trellen blir i live en eller to dager, skal han ikke straffes, siden han er hans eiendom.
02021022	Når menn kommer i slagsmål med hverandre og støter til en svanger kvinne, så hennes barn blir født, men ingen ulykke skjer, da skal den som gjorde det, gi den bot som kvinnens mann pålegger ham. Han skal gi etter dommeres skjønn.
02021023	Men dersom det skjer en ulykke, da skal du gi liv for liv,
02021024	øye for øye, tann for tann, hånd for hånd, fot for fot,
02021025	brent for brent, sår for sår, skramme for skramme.
02021026	Når en mann slår sin trell eller trellkvinne i øyet så det blir ødelagt, da skal han til vederlag for øyet gi dem fri.
02021027	Slår han ut en tann hos en trell eller trellkvinne, da skal han til vederlag for tannen gi dem fri.
02021028	Om en okse stanger en mann eller kvinne så de dør, da skal oksen steines. Kjøttet må ikke etes. Men oksens eier skal være fri for straff.
02021029	Men dersom det er en okse som har pleid å stange, og dens eier er advart, men ikke passer på den, og den dreper en mann eller kvinne, da skal oksen steines, og dens eier skal også dø.
02021030	Men blir han ilagt bøter, skal han betale så mye i løsepenger for sitt liv som det blir pålagt ham.
02021031	Er det en gutt eller pike oksen stanger, skal en også gå fram etter denne lov.
02021032	Dersom oksen stanger en trell eller en trellkvinne, da skal eieren gi tretti sekel sølv til deres herre. Og oksen skal steines.
02021033	Når en mann lar en brønn stå åpen eller graver en brønn og ikke dekker den til, og det faller en okse eller et esel i den,
02021034	da skal brønnens eier godtgjøre det. Han skal gi dyrets eier penger i vederlag, men det døde dyret skal være hans.
02021035	Når en manns okse stanger en annen manns okse i hjel, da skal de selge den levende oksen og dele pengene for den. Det døde dyret skal de også dele.
02021036	Men er det bevislig at det er en okse som før har pleid å stange, og dens eier ikke passer på den, da skal han gi en annen okse isteden, men det døde dyret skal være hans.
02022001	Når noen stjeler en okse eller en sau og slakter eller selger den, da skal han gi fem okser istedenfor oksen og fire sauer istedenfor sauen.
02022002	Dersom tyven blir grepet mens han bryter seg inn, og blir slått så han dør, da kommer det ingen blodskyld av det.
02022003	Men skjer det etter at solen er gått opp, da blir det blodskyld av det. Tyven skal gi full bot. Har han ingen ting, skal han selges til vederlag for det han har stjålet.
02022004	Dersom det han har stjålet, finnes levende hos ham, enten det er en okse eller et esel eller en sau, da skal han gi dobbelt igjen.
02022005	Når noen lar sitt fe beite på sin åker eller i sin vingård, og han slipper det løs så det kommer til å beite på en annens åker, da skal han gi i vederlag det beste på sin åker og det beste i sin vingård.
02022006	Når ild bryter løs og fatter i tornehekker, og kornbånd eller det stående kornet eller hele åkeren brenner opp, da skal den som tente ilden, gi fullt vederlag.
02022007	Når noen gir sin neste penger eller gods for at han skal gjemme det, og det blir stjålet fra mannens hus, da skal tyven, om han blir funnet, gi dobbelt igjen.
02022008	Men blir tyven ikke funnet, da skal husets eier føres fram for Gud, for at det kan bli avgjort om han har forgrepet seg på sin nestes eiendom, eller om han ikke har gjort det.
02022009	Dersom noen på urett vis har tilrevet seg andres eiendom, enten det er en okse eller et esel eller en sau eller klær eller i det hele tatt noe som er kommet bort, og så en sier: Her er det! - da skal saken mellom de to komme fram for Gud. Den som Gud dømmer skyldig, han skal gi sin neste dobbelt igjen.
02022010	Når noen gir sin neste et esel eller en okse eller en sau, eller i det hele tatt noe husdyr å ta vare på, og det dør eller kommer til skade eller røves uten at noen ser det,
02022011	da skal ed ved Herren skille mellom dem og avgjøre om han ikke har forgrepet seg på sin nestes eiendom. Eieren skal ta eden for god, og den andre skal ikke gi noe vederlag.
02022012	Men blir det stjålet fra ham, da skal han gi dets eier vederlag.
02022013	Blir det revet i hjel, da skal han føre det fram til bevis. Han skal ikke gi vederlag for det som er revet i hjel.
02022014	Når noen låner et dyr av sin neste, og det kommer til skade eller dør, og dyrets eier ikke er til stede, da skal låntakeren gi full bot.
02022015	Men dersom eieren er til stede, da skal han ikke gi vederlag. Dersom det er leid, da skal leiesummen være vederlag.
02022016	Om noen forfører en jomfru som ikke er forlovet, og ligger hos henne, da skal han gi festegave for henne og ta henne til hustru.
02022017	Dersom faren ikke vil la ham få henne, da skal han gi så meget i pengebøter som en pleier å gi i festegave for en jomfru.
02022018	En trollkvinne skal du ikke la leve.
02022019	Hver den som blander seg med fe, skal visselig lide døden.
02022020	Den som ofrer til avgudene og ikke til Herren alene, skal være forbannet.
02022021	En fremmed skal du ikke plage og ikke undertrykke, for dere har selv vært fremmede i landet Egypt.
02022022	Dere skal ikke plage noen enke eller farløs.
02022023	Dersom du plager dem, og de roper til meg, skal jeg sannelig høre deres rop,
02022024	og min vrede skal bli opptent, og jeg skal slå dere i hjel med sverdet. Deres hustruer skal bli enker og deres barn farløse.
02022025	Dersom du låner penger til noen av mitt folk, til den fattige som bor hos deg, da skal du ikke gå fram som en ågerkar mot ham. Dere skal ikke kreve renter av ham.
02022026	Dersom du tar din nestes kappe i pant, skal du gi ham den igjen før solen går ned,
02022027	for den er det eneste han har, det er den han skal kle kroppen med, hva skal han ellers ligge i? Og når han roper til meg, vil jeg høre, for jeg er barmhjertig.
02022028	Gud skal du ikke spotte, og en høvding blant ditt folk skal du ikke forbanne.
02022029	Vent ikke med å gi meg av alt det som fyller din låve og som flyter fra din vinpresse. Den førstefødte av dine sønner skal du gi meg.
02022030	Det samme skal du gjøre med ditt storfe og ditt småfe. Sju dager skal det være hos moren. Den åttende dagen skal du gi meg det.
02022031	Dere skal være hellige mennesker for meg. Dere skal ikke ete kjøtt av ihjelrevne dyr som dere finner på marken, det skal dere kaste for hundene.
02023001	Du skal ikke utbre falskt rykte. Du skal ikke gjøre felles sak med den ugudelige, så du blir et urettferdig vitne.
02023002	Du skal ikke følge mengden i det som er ondt. Og du skal ikke vitne slik i en rettssak at du bøyer deg etter mengden og gjør rett til urett.
02023003	Heller ikke fattig manns sak skal du pynte på.
02023004	Når du treffer din fiendes okse eller hans esel som har gått seg vill, da skal du føre dem tilbake til ham.
02023005	Når du ser din fiendes esel ligge under sin byrde, da vokt deg for å gå fra ham. Du skal hjelpe ham med å lesse av.
02023006	Du skal ikke i noen sak bøye retten for den fattige som bor hos deg.
02023007	Du skal holde deg langt borte fra en falsk sak og ikke hjelpe til at den uskyldige og rettferdige mister livet. For jeg dømmer ikke en skyldig å være uskyldig.
02023008	Du skal ikke ta imot gave, for bestikkelse gjør den seende blind og ødelegger saken for dem som har rett.
02023009	En fremmed skal du ikke undertrykke. Dere vet jo hvordan den fremmede er til mote, dere var selv fremmede i landet Egypt.
02023010	Seks år skal du tilså ditt land og høste grøden,
02023011	men i det sjuende året skal du la det hvile og ligge, så de fattige blant ditt folk kan ete av det. Og det de lar ligge, kan markens dyr ete. Det samme skal du gjøre med din vingård og dine oljetrær.
02023012	Seks dager skal du gjøre din gjerning, men på den sjuende dagen skal du hvile, slik at din okse og ditt esel kan ha ro, og din trellkvinnes sønn og den fremmede får hvile seg ut.
02023013	I alt det jeg har sagt dere, skal dere ta dere i vare. Andre guders navn skal dere ikke nevne, slikt skal ikke høres av din munn.
02023014	Tre ganger om året skal du holde høytid for meg.
02023015	De usyrede brøds høytid skal du holde: Sju dager skal du ete usyret brød, slik som jeg har befalt deg, til fastsatt tid i måneden abib, for i den dro du ut av Egypt. Og ingen skal vise seg tomhendt for mitt åsyn.
02023016	Likeså kornhøstens høytid, når førstegrøden faller av ditt arbeid, av det som du sår på marken. Og frukthøstens høytid ved årets utgang, når du samler inn frukten av ditt arbeid på marken.
02023017	Tre ganger om året skal alle menn blant dere møte fram for Herren Herrens åsyn.
02023018	Du skal ikke ofre blodet av mitt slaktoffer sammen med syret brød, og det fete av mitt høytidsoffer skal ikke bli liggende natten over til om morgenen.
02023019	Det første av din jords førstegrøde skal du bære til Herren din Guds hus. Du skal ikke koke et kje i dets mors melk.
02023020	Se, jeg sender en engel foran deg, for å vokte deg på veien og for å føre deg til det stedet jeg har gjort i stand.
02023021	Ta deg i vare for ham og hør på hans røst. Vær ikke gjenstridig mot ham! Han skal ikke bære over med deres overtredelser, for mitt navn er i ham.
02023022	Men dersom du lyder hans røst og gjør alt det jeg sier, da vil jeg være en fiende av dine fiender og en motstander av dine motstandere.
02023023	For min engel skal gå foran deg og føre deg fram til det landet hvor amorittene og hetittene og ferisittene og kana’aneerne og hevittene og jebusittene bor, og jeg vil tilintetgjøre dem.
02023024	Du skal ikke tilbe deres guder eller tjene dem. Du skal ikke gjøre det som de gjør. Men du skal rive ned deres avgudsbilder og slå deres steinstøtter i stykker.
02023025	Dere skal tjene Herren deres Gud, og han skal velsigne ditt brød og ditt vann. Og jeg vil holde sykdom borte fra deg.
02023026	Det skal ikke være noen kvinne i ditt land som føder i utide eller er ufruktbar. Dine dagers tall vil jeg gjøre fullt.
02023027	Redsel for meg vil jeg sende foran deg og forvirre alle de folkene du kommer til. Og jeg vil la alle dine fiender flykte for deg.
02023028	Jeg vil sende vepser foran deg. De skal jage hevittene, kana’aneerne og hetittene bort fra deg.
02023029	Jeg vil ikke jage dem bort fra deg på ett år, for at ikke landet skal bli øde og de ville dyr bli for mange for deg.
02023030	Litt etter litt vil jeg jage dem bort fra deg, inntil du blir så stort et folk at du kan ta landet i eie.
02023031	Jeg vil la ditt lands grenser gå fra Rødehavet til filistrenes hav, og fra ørkenen til elven. For landets innbyggere vil jeg gi i deres hånd, du skal jage dem bort fra deg.
02023032	Du skal ikke gjøre noen pakt med dem eller med deres guder.
02023033	De skal ikke bo i ditt land, for at de ikke skal forføre deg til å synde mot meg. For da ville du tjene deres guder, og det ville bli en snare for deg.
02024001	Til Moses sa han: Stig opp til Herren, du og Aron, Nadab og Abihu og sytti av Israels eldste. Og dere skal tilbe på avstand.
02024002	Bare Moses skal komme nær til Herren. De andre skal ikke gå nær til, og folket skal ikke stige opp med ham.
02024003	Så kom Moses og forkynte folket alle Herrens ord og alle lovene. Og hele folket svarte med én røst: Alle de ordene Herren har talt, vil vi holde oss etter.
02024004	Så skrev Moses opp alle Herrens ord. Han sto tidlig opp om morgenen og bygde et alter nedenfor fjellet og reiste tolv støtter for de tolv Israels stammer.
02024005	Siden sendte han noen unge menn av Israel dit. De bar fram brennoffer og ofret slaktoffer av okser til fredsoffer for Herren.
02024006	Og Moses tok halvdelen av blodet og helte det ut i skåler, og halvdelen av blodet stenket han på alteret.
02024007	Så tok han paktens bok og leste den opp for folket. Og de sa: Alt det Herren har sagt, vil vi gjøre og lyde.
02024008	Da tok Moses blodet og stenket det på folket, og han sa: Se, dette er paktens blod, den pakten som Herren oppretter med dere på alle disse ord.
02024009	Så steg Moses og Aron, Nadab og Abihu og sytti av Israels eldste dit opp.
02024010	Og de så Israels Gud. Under hans føtter var det likesom et gulv av gjennomsiktig safirstein, klart som selve himmelen.
02024011	Han løftet ikke sin hånd mot de fremste av Israels barn, men de skuet Gud og åt og drakk.
02024012	Og Herren sa til Moses: Stig opp til meg på fjellet og bli der! Så vil jeg gi deg steintavler og loven og budet, som jeg har skrevet opp for å veilede dem.
02024013	Da gikk Moses av sted med sin tjener Josva. Og Moses gikk opp på Guds berg.
02024014	Og han sa til de eldste: Bli her til vi kommer tilbake til dere. Aron og Hur er jo hos dere. Den som har en rettssak, kan gå til dem!
02024015	Så steg Moses opp på fjellet, og skyen skjulte fjellet.
02024016	Og Herrens herlighet hvilte på Sinai berg. Skyen skjulte det i seks dager. Den sjuende dagen kalte han på Moses midt ut av skyen.
02024017	Synet av Herrens herlighet var for Israels barns øyne som en fortærende ild på toppen av fjellet.
02024018	Og Moses gikk midt inn i skyen og steg opp på fjellet. Og Moses var på fjellet i førti dager og førti netter.
02025001	Herren talte til Moses og sa:
02025002	Si til Israels barn at de skal komme med en gave til meg. Fra hver mann som har hjertelag til det, skal dere ta imot gaven til meg.
02025003	Og dette er den gaven dere skal ta imot av dem: gull og sølv og kobber
02025004	og blå og purpurrød og karmosinrød ull og fint lin og geitehår
02025005	og rødfargede værskinn og takasskinn og akasietre,
02025006	olje til lysestaken, krydder til salvingsoljen og til den velluktende røkelsen,
02025007	onyks-steiner og andre edelsteiner til å sette på efoden og brystduken.
02025008	La dem bygge en helligdom for meg, og jeg vil bo midt iblant dem.
02025009	Tabernaklet og alt som hører til det, skal dere i alle måter lage etter det bildet jeg vil vise deg.
02025010	De skal lage en ark av akasietre, to og en halv alen lang og halvannen alen bred og halvannen alen høy.
02025011	Den skal du kle med rent gull, både innvendig og utvendig skal du kle den med gull. Og du skal lage en gullkrans på den rundt omkring.
02025012	Du skal støpe fire gullringer og feste dem i de fire føttene på arken, to ringer på den ene siden og to på den andre.
02025013	Så skal du lage stenger av akasietre og kle dem med gull.
02025014	Og du skal stikke stengene inn i ringene på sidene av arken, så arken kan bæres på dem.
02025015	Stengene skal bli i ringene på arken, de må aldri tas ut av dem.
02025016	Og i arken skal du legge vitnesbyrdet som jeg vil gi deg.
02025017	Så skal du lage en nådestol av rent gull. Den skal være to og en halv alen lang og halvannen alen bred.
02025018	Du skal lage to kjeruber av gull. I hamret arbeid skal du lage dem og sette dem ved begge endene av nådestolen.
02025019	Sett den ene kjeruben ved den ene enden og den andre kjeruben ved den andre enden. Dere skal lage kjerubene i ett med nådestolen, en på hver ende av den.
02025020	Kjerubene skal holde vingene utbredt og oppløftet, så de dekker over nådestolen med vingene. Og ansiktene skal vende mot hverandre, mot nådestolen skal kjerubene vende ansiktet.
02025021	Så skal du sette nådestolen oppå arken. Og i arken skal du legge vitnesbyrdet som jeg vil gi deg.
02025022	Og jeg vil komme sammen med deg der. Fra nådestolen mellom begge kjerubene som er på vitnesbyrdets ark, der vil jeg tale med deg om alt det jeg vil pålegge deg å si til Israels barn.
02025023	Så skal du lage et bord av akasietre, to alen langt og en alen bredt og halvannen alen høyt.
02025024	Du skal kle det med rent gull og lage en gullkrans på det rundt hele kanten.
02025025	Og du skal lage en list rundt bordet, så bred som en hånd, og lage en gullkrans på listen.
02025026	Så skal du lage fire gullringer til det og sette ringene i de fire hjørnene på de fire føttene.
02025027	Like ved listen skal ringene sitte, de skal være til å stikke stengene i, så en kan bære bordet.
02025028	Stengene skal du lage av akasietre og kle dem med gull. Og bordet skal bæres på dem.
02025029	Så skal du lage fatene og skålene som hører til bordet, og kannene og begrene som det skal ofres drikkoffer med. Av rent gull skal du lage dem.
02025030	Og på bordet skal du alltid legge skuebrød for mitt åsyn.
02025031	Så skal du lage en lysestake av rent gull. I hamret arbeid skal lysestaken lages. Både foten på den og stangen, begrene, knoppene og blomstene skal være i ett med den.
02025032	Seks armer skal gå ut fra lysestaken, tre armer fra den ene siden og tre fra den andre.
02025033	Det skal være tre mandelformede beger på den første armen, med knopp og blomst, og tre mandelformede beger på den andre armen, med knopp og blomst, slik skal det være på alle de seks armene som går ut fra lysestaken.
02025034	På selve lysestaken skal det være fire mandelformede beger med knopper og blomster.
02025035	Det skal være en knopp under de to første armene på lysestaken, og en knopp under de to neste, og en knopp under de to følgende - en knopp under hvert par av de seks armene på lysestaken.
02025036	Både knoppene og armene skal være i ett med den. Alt sammen skal være ett hamret arbeid av rent gull.
02025037	Så skal du lage sju lamper til lysestaken. Lampene skal settes opp slik at lyset faller rett fram for den.
02025038	Lysesaksene og brettene som hører til, skal være av rent gull.
02025039	En talent rent gull skal dere bruke til lysestaken og alle disse redskapene.
02025040	Se nå til at du gjør alt etter det bilde som ble vist deg på fjellet!
02026001	Tabernaklet skal du lage av ti tepper av fint, tvunnet lingarn og blå og purpurrød og karmosinrød ull. Du skal lage dem med kjeruber på i kunstvevning.
02026002	Hvert teppe skal være tjueåtte alen langt og fire alen bredt. Alle teppene skal holde samme mål.
02026003	Fem av teppene skal festes sammen, det ene til det andre. Likeså de andre fem teppene.
02026004	Og du skal lage hemper av blå ull i kanten på det ene teppet, ytterst der hvor de skal festes sammen. Likeså i kanten på det ytterste teppet, der den andre sammenføyningen skal være.
02026005	Femti hemper skal du lage på det ene teppet, og femti hemper skal du lage på det andre teppet, der hvor den andre sammenføyningen skal være. Hempene skal være like mot hverandre, den ene mot den andre.
02026006	Og du skal lage femti gullkroker og feste teppene til hverandre med krokene, så tabernaklet blir et sammenhengende telt.
02026007	Så skal du lage tepper av geitehår til å dekke over tabernaklet, elleve slike tepper skal du lage.
02026008	Hvert teppe skal være tretti alen langt og fire alen bredt. Alle de elleve teppene skal holde samme mål.
02026009	Og du skal feste fem av teppene sammen for seg, og seks for seg, og du skal legge det sjette teppet dobbelt på fremsiden av dekket.
02026010	Du skal lage femti hemper i kanten av det ene teppet, ytterst der hvor de skal festes sammen. Likeså skal du lage femti hemper i kanten på det andre teppet, der hvor de skal festes sammen.
02026011	Og du skal lage femti kobberkroker og hekte krokene inn i hempene. Og du skal feste teppene sammen, så de blir ett dekke.
02026012	Men det overskytende av dekketeppene - det halve teppet som er til overs - skal henge ned på baksiden av tabernaklet.
02026013	Dekketeppene på hver av sidene er en alen for lange. De skal henge ned på begge sider av tabernaklet for å dekke det.
02026014	Over dekket skal du lage et varetak av rødfarget værskinn og over det et varetak av takasskinn.
02026015	Plankene til tabernaklet skal du lage av akasietre. De skal reises på ende.
02026016	Hver planke skal være ti alen lang og halvannen alen bred.
02026017	På hver planke skal det være to tapper, med en tverrlist imellom. Slik skal du gjøre med alle plankene til tabernaklet.
02026018	Og av plankene som du skal lage til tabernaklet, skal du reise tjue planker på den siden som vender mot sør.
02026019	Og førti fotstykker av sølv skal du lage til å sette under de tjue plankene, to fotstykker under hver planke til å feste begge tappene i.
02026020	Likeså skal du til den andre siden av tabernaklet, som vender mot nord, lage tjue planker,
02026021	og til dem førti fotstykker av sølv, to fotstykker under hver planke.
02026022	Til baksiden av tabernaklet, mot vest, skal du lage seks planker.
02026023	Og to planker skal du lage til tabernaklets hjørner på baksiden.
02026024	De skal være doble nedenfra og likeledes begge være doble helt opp til den første ringen. Slik skal det være med dem begge. De skal stå i hver sitt hjørne.
02026025	Slik blir det åtte planker med sine fotstykker av sølv - seksten fotstykker, to under hver planke.
02026026	Så skal du lage tverrstenger av akasietre, fem til plankene på den ene siden av tabernaklet,
02026027	og fem til plankene på den andre siden, og fem til plankene på baksiden av tabernaklet, mot vest.
02026028	Og den mellomste tverrstangen, den som er midt på plankeveggen, skal gå tvers over fra den ene enden til den andre.
02026029	Plankene skal du kle med gull. Og ringene på dem, som tverrstengene skal stikkes inn i, skal du lage av gull. Tverrstengene skal du også kle med gull.
02026030	Du skal reise tabernaklet på den rette måten, slik som det ble vist deg på fjellet.
02026031	Så skal du lage et forheng av blå og purpurrød og karmosinrød ull og fint, tvunnet lingarn. Det skal lages i kunstvevning med kjeruber på.
02026032	Og du skal henge det på fire gullkledde stolper av akasietre som det er gullhaker på, og som står på fire fotstykker av sølv.
02026033	Du skal henge forhenget under krokene og føre vitnesbyrdets ark dit og sette den innenfor forhenget. Og forhenget skal være for dere en skillevegg mellom Det hellige og Det aller helligste.
02026034	Du skal sette nådestolen oppå vitnesbyrdets ark i Det aller helligste.
02026035	Du skal sette bordet utenfor forhenget, og lysestaken midt imot bordet ved den søndre siden av tabernaklet. Bordet skal du sette ved den nordre siden.
02026036	Til teltdøren skal du lage et teppe av blå og purpurrød og karmosinrød ull og fint, tvunnet lingarn med brodert arbeid.
02026037	Og du skal lage fem stolper av akasietre til teppet og kle dem med gull. Hakene på dem skal være av gull, og du skal støpe fem fotstykker av kobber til dem.
02027001	Du skal lage et alter av akasietre. Det skal være fem alen langt og fem alen bredt, firkantet skal alteret være og tre alen høyt.
02027002	Og du skal lage et horn på hvert av de fire hjørnene, og hornene skal være i ett med alteret. Og du skal kle alteret med kobber.
02027003	Så skal du lage bøttene som asken skal bæres bort i, og ildskuffene og skålene til å stenke blod med, og kjøttgaflene og fyrfatene. Alle disse redskapene skal du lage av kobber.
02027004	Til alteret skal du lage et gitter, et nettverk av kobber, og på nettet skal du lage fire kobberringer, en på hvert hjørne.
02027005	Gitteret skal settes nederst under listen på alteret, så det rekker til midten på alteret.
02027006	Så skal du lage stenger til alteret, stenger av akasietre, og du skal kle dem med kobber.
02027007	Stengene skal stikkes inn i ringene, så de er på begge sider av alteret når det blir båret.
02027008	Alteret skal du lage av bord. Det skal være hult. Som det ble vist deg på fjellet, slik skal det gjøres.
02027009	Så skal du lage en forgård til tabernaklet. På den siden som vender mot sør, skal det være et omheng om forgården av fint, tvunnet lingarn, hundre alen langt på den ene siden.
02027010	Til omhenget skal det være tjue stolper med fotstykker av kobber. Hakene på stolpene og stengene til dem skal være av sølv.
02027011	Likeså skal det på den nordre langsiden være et omheng, hundre alen langt. Og det skal være tjue stolper til det og til stolpene tjue fotstykker av kobber. Hakene på stolpene og stengene til dem skal være av sølv.
02027012	På den ene tverrsiden av forgården, mot vest, skal det være et omheng på femti alen. Det skal være ti stolper til det, og til stolpene ti fotstykker.
02027013	På den andre tverrsiden, som vender mot øst, skal forgården også holde femti alen i bredden.
02027014	Så skal det være femten alen omheng til den ene kanten med tre stolper og tre fotstykker til dem,
02027015	og på den andre kanten femten alen omheng med tre stolper og tre fotstykker til dem.
02027016	I porten til forgården skal det være et forheng, tjue alen langt, av blå og purpurrød og karmosinrød ull og fint tvunnet lingarn med kunstsøm, med fire stolper og fire fotstykker til dem.
02027017	Alle stolpene omkring forgården skal være bundet sammen med stenger av sølv. Hakene på dem skal være av sølv og fotstykkene under dem av kobber.
02027018	Lengden på forgården skal være hundre alen, og bredden overalt femti alen. Omhenget skal være fem alen høyt, og det skal være av fint, tvunnet lingarn. Fotstykkene til det skal være av kobber.
02027019	Alle arbeidsredskapene i tabernaklet og alle pluggene, både til tabernaklet og til forgården, skal være av kobber.
02027020	Og du skal befale Israels barn at de skal la deg få ren olje av knuste oliven til lysestaken, så lampene alltid kan holdes brennende.
02027021	I sammenkomstens telt, utenfor forhenget som henger foran vitnesbyrdet, skal Aron og hans sønner holde lampene i stand fra kveld til morgen for Herrens åsyn. Det skal være en evig gyldig lov for Israels barn, fra slekt til slekt.
02028001	Så skal du kalle din bror Aron og hans sønner fram til deg, ut fra Israels sønners flokk. Og du skal innsette dem til prester for meg - Aron og Nadab og Abihu og Eleasar og Itamar, Arons sønner.
02028002	Du skal lage hellige klær for Aron, din bror, til ære og til pryd.
02028003	Du skal si til alle dem som forstår seg på kunst, alle som jeg har fylt med kunstnerånd, at de skal lage de klærne som Aron skal bære, for at han kan helliges til å tjene meg som prest.
02028004	Dette er de klærne som de skal lage: en brystduk og en efod og en ytterkappe og en rutet kappe, en lue og et belte - hellige klær skal de lage til Aron, din bror, og til hans sønner, så han kan tjene meg som prest.
02028005	De skal ta gullet og den blå og den purpurrøde og den karmosinrøde ullen og det fine lingarnet,
02028006	og de skal lage efoden av gull, av blå og purpurrød og karmosinrød ull og av fint, tvunnet lingarn. - Kunsthåndverk skal det være.
02028007	Den skal ha to skulderstykker som kan festes til hverandre, ett i hver ende, slik at den kan hektes sammen.
02028008	Og beltet som hører til og holder den sammen, skal være av samme slags vevning og i ett med den, av gull og av blå og purpurrød og karmosinrød ull og av fint, tvunnet lingarn.
02028009	Og du skal ta to onyks-steiner, og på dem skal du gravere inn navnene på Israels barn.
02028010	Det skal være seks navn på den ene steinen og de andre seks navnene på den andre, etter alderen.
02028011	La navnene på Israels barn bli inngravert på de to steinene, slik som en håndverker graverer i stein og skjærer ut et signet. Og du skal sette dem inn i et flettverk av gull.
02028012	Du skal feste begge steinene på efodens skulderstykker, for at de skal minne om Israels barn. Og når Aron står for Herrens åsyn, skal han bære deres navn på begge sine skuldrer for å minne om dem.
02028013	Så skal du lage flettverk av gull,
02028014	og to kjeder av rent gull. De skal være tvunnet, slik som en tvinner snorer. Disse kjedene skal du feste til flettverkene.
02028015	Så skal du lage en domsbrystduk, - kunsthåndverk skal det være - i samme slags vevning som efoden. Den skal du lage av gull og av blå og purpurrød og karmosinrød ull og av fint, tvunnet lingarn.
02028016	Den skal være firkantet og lagt dobbelt, ett spann lang og ett spann bred.
02028017	Og på den skal du sette fire rader med innfattede steiner. I én rad skal det være en karneol, en topas og en smaragd, det er den første raden.
02028018	I den andre raden skal det være en karfunkel, en safir og en diamant.
02028019	I den tredje raden skal det være en hyasint, en agat og en ametyst.
02028020	I den fjerde raden skal det være en krysolitt og en onyks og en jaspis. De skal settes inn i et flettverk av gull.
02028021	Steinene skal være tolv i tallet, etter navnene på Israels sønner, én for hvert navn. På hver stein skal navnet på en av de tolv stammene være inngravert, som på et signet.
02028022	Til brystduken skal du også lage kjeder av rent gull, tvunnet som snorer.
02028023	Likeså skal du lage to gullringer til brystduken. Dem skal du sette på hver sitt hjørne.
02028024	Du skal feste de to gullkjedene i de to ringene på hjørnene av brystduken.
02028025	De to andre endene av de to kjedene skal du feste i de to flettverkene, og så feste dem til efodens skulderstykker på fremsiden.
02028026	Så skal du lage to andre gullringer og sette dem på de to andre hjørnene av brystduken på innersiden, den som vender inn mot efoden.
02028027	Og du skal lage to gullringer til, og sette dem på efodens to skulderstykker nederst på fremsiden, der hvor den festes sammen, ovenfor beltet på efoden.
02028028	Så skal ringene på brystduken bindes til ringene på efoden med en snor av blå ull, så brystduken kommer til å sitte ovenfor efodens belte, slik at den ikke kan skilles fra efoden.
02028029	Og når Aron går inn i helligdommen, skal han bære navnene på Israels barn i domsbrystduken på sitt hjerte, slik skal han alltid minne om dem for Herrens åsyn.
02028030	I domsbrystduken skal du legge urim og tummim. De skal ligge ved Arons hjerte når han går inn for Herrens åsyn, så Aron alltid skal bære Israels barns dom på sitt hjerte for Herrens åsyn.
02028031	Ytterkappen som hører til efoden, skal du lage helt igjennom av blå ull.
02028032	Midt på den skal det være en åpning for hodet, og rundt omkring åpningen skal det være en vevd bord - likesom åpningen på en brynje - for at den ikke skal bli revet i stykker.
02028033	På kanten nederst skal du sette granatepler av blå, purpurrød og karmosinrød ull, og blant dem skal det være gullbjeller rundt omkring.
02028034	Først skal det være en gullbjelle og et granateple og så igjen en gullbjelle og et granateple. Slik skal det være rundt hele den nederste kanten på ytterkappen.
02028035	Aron skal ha den på seg hver gang han gjør tjeneste, så lyden av den kan høres når han går inn i helligdommen for Herrens åsyn, og når han går ut - for at han ikke skal dø.
02028036	Så skal du lage en plate av rent gull og gravere inn på den slik som en graverer inn et signet: Helliget Herren.
02028037	Du skal feste den til en snor av blå ull, og den skal sitte på luen, på fremsiden av luen skal den sitte.
02028038	Over Arons panne skal den sitte, så Aron kan bære den synd som henger ved de hellige ting som Israels barn vier til Herren, alle de hellige gavene de bærer fram. Den skal alltid sitte over hans panne, for at gavene kan finne velbehag for Herrens åsyn.
02028039	Så skal du veve en rutet kappe av fint lin og lage en lue av fint lin, og et belte i ekte kunsthåndverk.
02028040	Og til Arons sønner skal du lage kapper. Du skal lage belter til dem, og du skal lage høye luer til dem, som skal være til ære og til pryd.
02028041	Med dette skal du kle Aron, din bror, og likeså hans sønner. Og du skal salve dem og fylle deres hender og hellige dem, så de kan tjene meg som prester.
02028042	Så skal du lage benklær av lerret for dem, så de kan skjule sin nakenhet. De skal dekke kroppen deres fra hoftene ned på lårene.
02028043	Dem skal Aron og hans sønner ha på seg når de går inn i sammenkomstens telt, eller når de trer fram til alteret for å gjøre tjeneste i helligdommen, så de ikke skal føre skyld over seg og dø. Dette skal være en evig lov for ham og hans ætt etter ham.
02029001	Dette skal du gjøre med dem for å hellige dem til å tjene meg som prester: Ta en ung okse og to værer som er uten lyte,
02029002	og usyret brød og usyrede kaker med olje i, og usyrede, tynne brødleiver, smurt med olje. Av fint hvetemel skal du lage dem.
02029003	Og du skal legge dem i en kurv og bære dem fram i kurven, og lede fram oksen og de to værene.
02029004	Så skal du føre Aron og hans sønner fram til inngangen til sammenkomstens telt, og du skal vaske dem med vann.
02029005	Du skal ta klærne og kle Aron i kappen og ytterkappen som hører til efoden, og efoden og brystduken og binde efodens belte om ham
02029006	og sette luen på hans hode og feste det hellige hodesmykket på luen.
02029007	Og du skal ta salvingsoljen og helle ut over hans hode og salve ham.
02029008	Så skal du føre hans sønner fram og kle dem i kappen,
02029009	spenne beltet om dem - både om Aron og hans sønner - og binde de høye luene på dem. Og de skal ha prestedømmet som en evig rett. Så skal du fylle Arons hånd og hans sønners hånd.
02029010	Du skal lede oksen fram foran sammenkomstens telt, og Aron og hans sønner skal legge sine hender på oksens hode.
02029011	Og du skal slakte oksen for Herrens åsyn ved inngangen til sammenkomstens telt.
02029012	Så skal du ta av oksens blod og stryke på alterhornene med din finger. Resten av blodet skal du helle ut ved alterets fot.
02029013	Du skal ta alt fettet som dekker innvollene, den store leverlappen og begge nyrene med fettet som er på dem, og du skal brenne det på alteret.
02029014	Men kjøttet av oksen og huden og mageinnholdet skal du brenne opp med ild utenfor leiren - det er et syndoffer.
02029015	Så skal du ta den ene væren, og Aron og hans sønner skal legge sine hender på værens hode.
02029016	Og du skal slakte væren og ta blodet og stenke rundt om på alteret.
02029017	Men væren selv skal du skjære opp i stykker. Du skal vaske innvollene og føttene og legge dem oppå stykkene og hodet.
02029018	Og du skal brenne hele væren på alteret - det er et brennoffer for Herren, en velbehagelig duft. Det er et ildoffer for Herren.
02029019	Så skal du ta den andre væren, og Aron og hans sønner skal legge sine hender på dens hode.
02029020	Og du skal slakte væren og ta av blodet og stryke på den høyre ørelappen på Aron og hans sønner, og på tommelfingeren på deres høyre hånd, og på stortåen på deres høyre fot. Resten av blodet skal du stenke rundt om på alteret.
02029021	Du skal ta av blodet som er på alteret, og av salvingsoljen og stenke på Aron og på hans klær, og likeså på hans sønner og på deres klær. Så blir han hellig, han selv og hans klær, og likeså hans sønner og deres klær.
02029022	Og du skal ta de fete delene på væren, både fetthalen og fettet som dekker innvollene, den store leverlappen og begge nyrene og fettet på dem og det høyre låret, for dette er innvielsesværen.
02029023	Ta så et rundt brød og en oljekake og en tynn brødleiv fra kurven med usyret brød som står for Herrens åsyn.
02029024	Alt dette skal du legge i hendene til Aron og hans sønner, og du skal svinge det for Herrens åsyn.
02029025	Så skal du ta det av deres hånd og brenne det på alteret sammen med brennofferet til en velbehagelig duft for Herrens åsyn. Det er et ildoffer for Herren.
02029026	Deretter skal du ta brystet av Arons innvielsesvær og svinge det for Herrens åsyn, det skal være din del.
02029027	Og du skal hellige svingebrystet og løftelåret - det som svinges og det som løftes av Arons og hans sønners innvielsesvær.
02029028	Dette skal være en rettighet for Aron og hans sønner hos Israels barn til evig tid. For det er en gave, en gave som Israels barn skal gi av sine fredsoffer, en gave fra dem til Herren.
02029029	De hellige klær som Aron har, skal hans sønner ha etter ham. Dem skal de ha på når de blir salvet og viet til prester.
02029030	I sju dager skal den av hans sønner som blir prest i hans sted, bære disse klærne - han som skal gå inn i sammenkomstens telt for å gjøre tjeneste i helligdommen.
02029031	Så skal du ta innvielsesværen og koke kjøttet på et hellig sted.
02029032	Og Aron og hans sønner skal ete kjøttet av væren og brødet som er i kurven, ved inngangen til sammenkomstens telt.
02029033	De skal ete dette soningsofferet, det som bæres fram når de innvies til prester og helliges. Men en uinnviet skal ikke ete av det, for det er hellig.
02029034	Dersom det blir noe til overs av innvielseskjøttet eller av brødet til om morgenen, da skal du brenne opp det som er til overs. Det skal ikke etes, for det er hellig.
02029035	Slik skal du gjøre med Aron og hans sønner, i ett og alt slik som jeg har befalt deg. Sju dager skal deres innvielse vare.
02029036	Du skal hver dag ofre en okse som syndoffer til soning. Og du skal rense alteret fra synd idet du gjør soning for det. Og du skal salve det for å hellige det.
02029037	I sju dager skal du gjøre soning for alteret og hellige det, og da skal alteret være høyhellig. Hver den som rører ved alteret, blir hellig.
02029038	Dette er det du alltid skal ofre på alteret: Hver dag to årsgamle lam.
02029039	Det ene lammet skal du ofre om morgenen, og det andre lammet skal du ofre mellom de to aftenstundene.
02029040	Sammen med det første lammet skal du ofre tiendedelen av en efa fint mel, blandet med fjerdedelen av en hin olje av knuste oliven, og til drikkofferet fjerdedelen av en hin vin.
02029041	Det andre lammet skal du ofre mellom de to aftenstundene. Med det samme matofferet som om morgenen, og med det samme drikkofferet skal du ofre det. Det skal være til en velbehagelig duft, et ildoffer for Herren.
02029042	Dette skal være et stadig brennoffer hos deres etterkommere. Det skal bæres fram for Herrens åsyn ved inngangen til sammenkomstens telt, der hvor jeg vil komme sammen med dere for å tale til dere.
02029043	Der vil jeg komme sammen med Israels barn, og teltet skal helliges ved min herlighet.
02029044	Jeg vil hellige sammenkomstens telt og alteret, og Aron og hans sønner vil jeg hellige til å tjene meg som prester.
02029045	Jeg vil bo midt iblant Israels barn, og jeg vil være deres Gud.
02029046	Og de skal kjenne at jeg er Herren deres Gud, som førte dem ut av landet Egypt for å bo midt iblant dem. Jeg er Herren deres Gud.
02030001	Så skal du lage et alter til å brenne røkelse på. Av akasietre skal du lage det.
02030002	Det skal være en alen langt og en alen bredt, firkantet, og to alen høyt. Hornene på det skal være i ett med alteret.
02030003	Du skal kle det med rent gull både ovenpå og på sidene rundt omkring og på hornene. Og du skal lage en gullkrans på det rundt omkring.
02030004	Du skal lage to gullringer til det og sette dem nedenfor kransen. På begge sider av alteret skal du sette dem, to på hver side. De skal være til å stikke stenger i, så alteret kan bæres med dem.
02030005	Stengene skal du lage av akasietre og kle dem med gull.
02030006	Du skal sette alteret foran forhenget som henger foran vitnesbyrdets ark, foran nådestolen som er over vitnesbyrdet, der hvor jeg vil komme sammen med deg.
02030007	Og Aron skal brenne velluktende røkelse på alteret. Hver morgen når han steller lampene, skal han brenne den.
02030008	Og når han setter lampene opp mellom de to aftenstundene, skal han også brenne røkelse. Det skal være et stadig røkoffer for Herrens åsyn hos deres etterkommere.
02030009	Dere skal ikke ofre fremmed røkelse på alteret. Dere skal heller ikke ofre brennoffer eller matoffer der, og dere skal ikke helle ut drikkoffer på det.
02030010	Én gang om året skal Aron gjøre soning på alterhornene. Med blodet av soningssyndofferet skal han én gang om året gjøre soning på det, slekt etter slekt. Det er høyhellig for Herren.
02030011	Og Herren talte til Moses og sa:
02030012	Når du holder manntall over Israels barn, da skal alle de som kommer med i manntallet, gi Herren løsepenger for sitt liv når de telles, så det ikke skal komme noen ulykke over dem fordi de telles.
02030013	Dette skal hver gi som kommer med i manntallet: en halv sekel etter helligdommens vekt - sekelen er tjue gera - denne halve sekel er en gave til Herren.
02030014	Hver den som kommer med i manntallet fra tjueårsalderen og oppover, skal gi denne gaven til Herren.
02030015	Den rike skal ikke gi mer og den fattige ikke mindre enn en halv sekel når dere gir gaven til Herren som løsepenger for deres liv.
02030016	Du skal ta imot løsepengene av Israels barn og bruke dem til arbeidet ved sammenkomstens telt, så det kan være til å minne om Israels barn for Herrens åsyn, til løsepenger for deres liv.
02030017	Og Herren talte til Moses og sa:
02030018	Du skal lage et kar av kobber med fotstykke av kobber til å vaske seg i. Og du skal sette det mellom sammenkomstens telt og alteret og ha vann i det.
02030019	Og Aron og hans sønner skal vaske hendene og føttene i det.
02030020	Når de går inn i sammenkomstens telt, skal de vaske seg med vann for at de ikke skal dø. Likeså når de trer fram til alteret for å gjøre tjeneste og brenne ildoffer for Herren.
02030021	De skal vaske hender og føtter for at de ikke skal dø. Dette skal være en evig lov for dem - for ham og hans ætt, slekt etter slekt.
02030022	Og Herren talte til Moses og sa:
02030023	Ta krydder av fineste slag, av den edleste myrra fem hundre sekel og av krydderkanel halvparten så mye, to hundre og femti sekel, og av krydderkalmus to hundre og femti sekel,
02030024	og av kassia fem hundre sekel etter helligdommens vekt, og en hin olivenolje.
02030025	Av det skal du lage en hellig salvingsolje, en kryddersalve, slik som det gjøres av dem som lager salve. Det skal være en hellig salvingsolje.
02030026	Med den skal du salve sammenkomstens telt og vitnesbyrdets ark
02030027	og bordet med alt som hører til det, og lysestaken med alt det som hører til den, og røkofferalteret
02030028	og brennofferalteret med alt som hører til, og karet med sitt fotstykke.
02030029	Og du skal hellige dem, så de blir høyhellige. Hver den som rører ved dem, skal være hellig.
02030030	Du skal salve Aron og hans sønner, og du skal hellige dem til å tjene meg som prester.
02030031	Og du skal tale til Israels barn og si: Dette skal være min hellige salvingsolje for dere, slekt etter slekt.
02030032	Den må ikke komme på noe annet menneskes legeme. Og dere skal ikke lage noen annen olje som er blandet på denne måten. Hellig er den, hellig skal den være for dere.
02030033	Den som lager maken til denne kryddersalven, eller som bruker den på en uinnviet, han skal utryddes av sitt folk.
02030034	Og Herren sa til Moses: Ta røkelseskrydderier, - velluktende harpiks, balsam, harpiks med sterk lukt - disse tre slags krydder - og ren virak. Det skal være like mye av hvert.
02030035	Av det skal du lage røkelse, en krydderblanding slik som det gjøres av en salveblander. Den skal være saltet, ren, hellig.
02030036	Og du skal knuse noe av det smått og legge det foran vitnesbyrdet i sammenkomstens telt, der hvor jeg vil komme sammen med deg. Høyhellig skal det være for dere.
02030037	Dere må ikke lage røkelse med denne blanding til eget bruk. Hellig for Herren skal den være for deg.
02030038	Den som lager maken til den for å nyte lukten av den, han skal utryddes av sitt folk.
02031001	Herren talte til Moses og sa:
02031002	Se, jeg har kalt Besalel, sønn av Uri, Hurs sønn, av Juda stamme.
02031003	Og jeg har fylt ham med Guds Ånd, med visdom og med forstand og med kunnskap og med dyktighet til alle slags arbeid,
02031004	til å tenke ut kunstverker, til å arbeide i gull og i sølv og i kobber
02031005	og til å slipe steiner til innfatning og skjære ut i tre, til å utføre alle slags arbeid.
02031006	Og se, jeg har gitt ham til medhjelper Oholiab, Akisamaks sønn, av Dans stamme, og alle de menn som forstår seg på kunst, har jeg gitt visdom i hjertet, så de kan gjøre alt det jeg har sagt deg:
02031007	sammenkomstens telt, vitnesbyrdets ark og nådestolen over den, og alt som hører teltet til,
02031008	og bordet med det som hører til, og lysestaken av rent gull med alt som hører til den, og røkofferalteret
02031009	og brennofferalteret med alt som hører til, og vaskekaret med sitt fotstykke,
02031010	og embetsdrakten og de hellige klærne til Aron, presten, og presteklærne til hans sønner,
02031011	og salvingsoljen og røkelsen av velluktende krydderier til helligdommen. De skal i ett og alt gjøre slik som jeg har sagt dem.
02031012	Og Herren sa til Moses:
02031013	Tal til Israels barn og si: Mine sabbater skal dere holde, for det er et tegn mellom meg og dere fra slekt til slekt, for at dere skal vite at jeg er Herren som helliger dere.
02031014	Derfor skal dere holde sabbaten. Den skal være hellig for dere. Den som vanhelliger den, skal visselig lide døden. Hver den som gjør noe arbeid på den dagen, han skal utryddes av sitt folk.
02031015	Det er seks dager til å arbeide i, men på den sjuende dagen skal det være høyhellig sabbat, hellig for Herren. Hver den som gjør noe arbeid på sabbatsdagen, skal visselig lide døden.
02031016	Og Israels barn skal ta vare på sabbaten, så de holder den slekt etter slekt, en evig pakt.
02031017	Den skal være et evig tegn mellom meg og Israels barn. For i seks dager skapte Herren himmelen og jorden, og på den sjuende dagen hvilte han og holdt seg i ro.
02031018	Og da Herren hadde talt ut med Moses på Sinai berg, ga han ham vitnesbyrdets to tavler, steintavler, skrevet med Guds finger.
02032001	Men da folket så at Moses drøyde med å komme ned fra fjellet, samlet folket seg om Aron og sa til ham: Kom, lag en gud for oss, en som kan dra foran oss! For denne Moses, han som førte oss opp fra landet Egypt - vi vet ikke hva det er blitt av ham.
02032002	Da sa Aron til dem: Ta gullringene som konene, sønnene og døtrene deres har i ørene, og kom til meg med dem!
02032003	Da tok alt folket gullringene ut av ørene og kom til Aron med dem.
02032004	Han tok imot gullet og støpte det om og laget det med meiselen til en kalv. Så sa de: Dette er guden din, Israel, som førte deg opp fra landet Egypt!
02032005	Da Aron så dette, bygde han et alter for den og lot utrope: I morgen er det høytid for Herren!
02032006	Dagen etter sto de tidlig opp og ofret brennoffer og bar fram fredsoffer. Folket satte seg ned for å ete og drikke og sto opp for å leke.
02032007	Da sa Herren til Moses: Skynd deg og stig ned! Ditt folk, som du har ført opp fra landet Egypt, har gjort en skammelig ting.
02032008	De har allerede veket av fra den veien jeg bød dem å vandre! De har gjort seg en støpt kalv, den har de tilbedt og ofret til og sagt: Dette er guden din, Israel, som førte deg opp fra landet Egypt.
02032009	Og Herren sa til Moses: Jeg har holdt øye med dette folket og sett at det er et hardnakket folk.
02032010	La nå meg få råde, så min vrede kan bli opptent mot dem, og jeg kan ødelegge dem. Så vil jeg gjøre deg til et stort folk.
02032011	Men Moses bønnfalt Herren sin Gud og sa: Herre! Hvorfor skal din vrede bli opptent mot ditt folk, som du har ført ut av landet Egypt med stor kraft og med veldig hånd?
02032012	Hvorfor skal egypterne si: Til ulykke har han ført dem ut. Han ville slå dem i hjel i fjellene og utrydde dem fra jorden! Vend om fra din brennende vrede og angre det onde du har tenkt å gjøre mot ditt folk!
02032013	Kom i hu dine tjenere Abraham, Isak og Israel. Til dem har du sagt og sverget ved deg selv: Jeg vil gjøre deres ætt tallrik som stjernene på himmelen. Og hele dette landet som jeg har talt om, vil jeg gi deres ætt, de skal eie det til evig tid.
02032014	Så angret Herren det onde han hadde talt om å gjøre mot sitt folk.
02032015	Og Moses vendte seg og gikk ned fra fjellet med vitnesbyrdets to tavler i hånden. Det var skrevet på begge sider av tavlene, både på forsiden og baksiden var det skrevet.
02032016	Tavlene var Guds arbeid, og skriften var Guds skrift, som var risset inn på tavlene.
02032017	Da Josva hørte hvordan folket støyet og skrek, sa han til Moses: Det lyder krigsrop i leiren.
02032018	Men Moses svarte: Det lyder ikke som seiersrop og heller ikke som skrik over nederlag. Det er lyd av sang jeg hører.
02032019	Og da Moses kom ned til leiren, så han kalven og dansen. Da ble hans vrede opptent. Han kastet tavlene fra seg og slo dem i stykker ved foten av fjellet.
02032020	Så tok han kalven som de hadde laget, han kastet den på ilden og knuste den så den ble støv. Støvet strødde han på vannet og ga Israels barn det å drikke.
02032021	Så sa Moses til Aron: Hva har dette folket gjort deg, siden du har ført så stor en synd over det?
02032022	Aron svarte: Bli ikke vred, herre! Du vet selv at dette folket ligger i det onde.
02032023	De sa til meg: Lag en gud som kan dra foran oss! For denne Moses, han som førte oss opp fra landet Egypt - vi vet ikke hva det er blitt av ham.
02032024	Da sa jeg til dem: Den som har gullsmykker på seg, ta dem av! Så ga de dem til meg, og jeg kastet dem i ilden. - Slik ble denne kalven til!
02032025	Da Moses så at folket var ustyrlig, for Aron hadde sluppet det løs så det ble til spott for sine fiender,
02032026	da stilte Moses seg i porten til leiren og sa: Hver den som er på Herrens side, la ham komme hit til meg! Da samlet alle Levis barn seg om ham.
02032027	Og han sa til dem: Så sier Herren, Israels Gud: La hver av dere binde sverdet ved siden! Gå så fram og tilbake fra port til port i leiren og slå i hjel hver sin bror og hver sin venn og hver sin nabo!
02032028	Og Levis barn gjorde som Moses sa. Den dagen falt det omkring tre tusen mann av folket.
02032029	For Moses sa: Innvi dere i dag til prester for Herren. For ingen har spart sin sønn eller sin bror. Så skal han i dag gi dere sin velsignelse.
02032030	Dagen etter sa Moses til folket: Dere har gjort en stor synd. Nå vil jeg stige opp til Herren. Kanskje jeg kunne gjøre soning for deres synd.
02032031	Så vendte Moses tilbake til Herren og sa: Å, dette folket har gjort en stor synd, de har gjort seg en gud av gull.
02032032	Å, om du ville forlate dem deres synd! Men hvis ikke, da stryk meg ut av din bok som du har skrevet!
02032033	Da sa Herren til Moses: Hver den som har syndet mot meg, ham vil jeg stryke ut av min bok.
02032034	Så gå nå og før folket dit jeg har sagt deg! Se, min engel skal gå foran deg. Men på min hjemsøkelses dag vil jeg hjemsøke dem for deres synd.
02032035	Slik slo Herren folket fordi de hadde laget kalven - den som Aron hadde laget.
02033001	Herren sa til Moses: Dra nå bort herfra, både du og det folket som du har ført opp fra landet Egypt, til det landet som jeg med ed har lovt Abraham, Isak og Jakob, da jeg sa: Din ætt vil jeg gi det.
02033002	Jeg vil sende en engel foran deg og drive ut kana’aneerne, amorittene og hetittene og ferisittene og hevittene og jebusittene.
02033003	Dra opp til et land som flyter med melk og honning. Jeg vil ikke selv dra opp med deg, for du er et hardnakket folk. Jeg ville da komme til å ødelegge deg på veien.
02033004	Da folket hørte denne harde talen, sørget de, og ingen tok smykkene sine på seg.
02033005	For Herren sa til Moses: Si til Israels barn: Dere er et hardnakket folk. Om jeg så bare for et øyeblikk vandret med deg, så måtte jeg ødelegge deg. Men legg nå dine smykker av deg, så jeg kan vite hva jeg skal gjøre med deg.
02033006	Da tok Israels barn smykkene sine av og bar dem ikke mer etter at de var dratt fra fjellet Horeb.
02033007	Men Moses tok et telt og slo det opp utenfor leiren, et godt stykke fra. Han kalte det sammenkomstens telt. Og enhver som søkte Herren, gikk ut til sammenkomstens telt utenfor leiren.
02033008	Hver gang Moses gikk ut til teltet, reiste hele folket seg. De sto hver i døren til sitt telt og så etter Moses, til han var kommet inn i teltet.
02033009	Og når Moses var kommet inn i teltet, da senket skystøtten seg og sto i døren til teltet, og han talte med Moses.
02033010	Og hele folket så skystøtten stå i døren til teltet, og hele folket reiste seg og bøyde seg hver i døren til sitt telt.
02033011	Og Herren talte til Moses ansikt til ansikt, som når en mann taler med sin neste. Så vendte han tilbake til leiren, men hans tjener Josva, Nuns sønn, en ung mann, var alltid i teltet.
02033012	Og Moses sa til Herren: Se, du sier til meg: Før dette folket opp! Men du har ikke latt meg vite hvem du vil sende med meg, enda du selv har sagt: Jeg kjenner deg ved navn, og du har funnet nåde for mine øyne.
02033013	Dersom jeg nå har funnet nåde for dine øyne, så lær meg din vei, så jeg kan kjenne deg og finne nåde for dine øyne. Og se, dette folket er ditt folk!
02033014	Da sa han: Mitt åsyn skal gå med, og jeg vil føre deg til hvile.
02033015	Men han sa til ham: Dersom ditt åsyn ikke går med, da la oss ikke dra opp herfra!
02033016	Hvordan kan jeg da vite at jeg har funnet nåde for dine øyne, jeg og ditt folk, hvis ikke du går med oss, slik at jeg og ditt folk blir æret fremfor alle folkeslag på jorden?
02033017	Da sa Herren til Moses: Også det du nå ber om, vil jeg gjøre. For du har funnet nåde for mine øyne, og jeg kjenner deg ved navn.
02033018	Men han sa: La meg da få se din herlighet!
02033019	Og han sa: Jeg vil la all min godhet gå forbi ditt åsyn, og jeg vil rope ut Herrens navn for ditt åsyn. For jeg vil være nådig mot den som jeg er nådig mot, og miskunne meg over den som jeg miskunner meg over.
02033020	Og han sa: Du kan ikke se mitt åsyn, for intet menneske kan se meg og leve.
02033021	Deretter sa Herren: Se, her tett ved meg er et sted, still deg der på klippen.
02033022	Og når min herlighet går forbi, vil jeg la deg stå i fjellkløften, og jeg vil dekke med min hånd over deg til jeg er gått forbi.
02033023	Så vil jeg ta min hånd bort. Da kan du se meg bakfra, men mitt åsyn kan ingen se.
02034001	Og Herren sa til Moses: Hogg deg ut to steintavler lik de første! Så vil jeg skrive på tavlene de ordene som sto på de første tavlene, dem du slo i stykker.
02034002	Hold deg så ferdig til i morgen tidlig! Da skal du stige opp på Sinai berg og vente på meg der på toppen av fjellet.
02034003	Ingen må gå med deg opp, og ingen må vise seg på hele fjellet. Heller ikke må sauer eller okser beite under dette fjellet.
02034004	Så hogg Moses ut to steintavler lik de første. Han sto tidlig opp om morgenen og steg opp på Sinai berg, som Herren hadde befalt ham. Og han hadde de to steintavlene i sin hånd.
02034005	Og Herren steg ned i skyen og stilte seg der hos ham og ropte ut Herrens navn.
02034006	Herren gikk forbi hans ansikt og ropte: Herren Herren er en barmhjertig og nådig Gud, langmodig og rik på nåde og sannhet.
02034007	Han lar miskunn vare gjennom tusen ledd. Han forlater misgjerning og overtredelser og synd. Men han lar ikke den skyldige være ustraffet. Han hjemsøker fedres misgjerning på barn og på barnebarn inntil tredje og fjerde ledd.
02034008	Og Moses bøyde seg straks til jorden og tilba,
02034009	og han sa: Herre, dersom jeg har funnet nåde for dine øyne, så gå med oss, Herre. For vel er det et hardnakket folk. Men du vil jo tilgi oss vår misgjerning og vår synd og gjøre oss til din eiendom.
02034010	Han svarte: Se, jeg vil gjøre en pakt: For hele ditt folks øyne vil jeg gjøre underfulle ting, slikt som det ikke har vært maken til på hele jorden eller hos noe folkeslag. Og hele det folket som du lever iblant, skal se Herrens gjerning, hvor forferdelig den er, den som jeg vil gjøre for deg.
02034011	Merk deg nøye det jeg befaler deg i dag! Se, jeg vil jage amorittene og kana’aneerne og hetittene og ferisittene og hevittene og jebusittene bort for deg.
02034012	Vokt deg så du ikke gjør noen pakt med innbyggerne i det landet du kommer til, for at de ikke skal bli til en snare blant dere.
02034013	Dere skal rive ned deres altere, og dere skal slå i stykker deres billedstøtter, og dere skal hogge ned deres Astarte-bilder.
02034014	Du skal ikke tilbe noen fremmed gud, for Herren heter Nidkjær, en nidkjær Gud er han.
02034015	Vokt deg så du ikke slutter noen pakt med innbyggerne i landet! For de vil drive hor og ofre til sine guder, og når de da innbyr deg, vil du ete av deres offer.
02034016	Og du vil ta koner blant deres døtre til dine sønner, og deres døtre vil drive hor med sine guder og få dine sønner til å gjøre det samme.
02034017	Støpte gudebilder skal du ikke lage deg.
02034018	De usyrede brøds høytid skal du holde, i sju dager skal du ete usyret brød, som jeg har befalt deg, til fastsatt tid i måneden abib. For i måneden abib dro du ut av Egypt.
02034019	Alt det som åpner morsliv hører meg til, alt det av din buskap som er av hannkjønn og som blir født først, enten det er storfe eller småfe.
02034020	Det som åpner morsliv av esler, skal du løse med et stykke småfe. Men dersom du ikke løser det, da skal du bryte nakken på det. Hver førstefødt blant dine sønner skal du løse, og ingen skal vise seg tomhendt for mitt åsyn.
02034021	Seks dager skal du arbeide, og på den sjuende dagen skal du hvile. Om det så er i våronna eller høstonna, så skal du holde hviledagen.
02034022	Ukenes høytid skal du holde når du får førstegrøden av hvetehøsten, og innsamlingens høytid når året er omme.
02034023	Tre ganger om året skal alle menn blant dere vise seg for Herren Herrens, Israels Guds åsyn.
02034024	For jeg vil jage hedningene bort for deg og utvide ditt land. Og ingen skal ønske å ta ditt land mens du går opp for å vise deg for Herren din Guds åsyn tre ganger om året.
02034025	Du skal ikke ofre blodet av mitt slaktoffer sammen med syret brød. Og påskehøytidens slaktoffer skal ikke bli liggende natten over til om morgenen.
02034026	Det første av din jords førstegrøde skal du bære til Herren din Guds hus. Du skal ikke koke et kje i dets mors melk.
02034027	Og Herren sa til Moses: Skriv nå du opp alle disse ordene! For etter disse ordene har jeg gjort en pakt med deg og med Israel.
02034028	Og han var der hos Herren i førti dager og førti netter uten å ete brød og uten å drikke vann. Og han skrev på tavlene paktens ord, de ti ord.
02034029	Så gikk Moses ned fra Sinai berg, og da han gikk ned fra fjellet, hadde han vitnesbyrdets to tavler i hånden. Men Moses visste ikke at hans ansiktshud skinte fordi han hadde talt med ham.
02034030	Og Aron og alle Israels barn så at huden på Moses’ ansikt skinte, og de fryktet for å komme nær til ham.
02034031	Men Moses kalte på dem, og da vendte Aron og alle menighetens høvdinger tilbake til ham. Og Moses talte til dem.
02034032	Deretter kom alle Israels barn borttil. Og han la fram for dem alle de budene som Herren hadde gitt ham på Sinai berg.
02034033	Og da Moses var ferdig med å tale til dem, la han et dekke over ansiktet.
02034034	Men når Moses gikk inn for Herrens åsyn for å tale med ham, tok han dekket bort, til han gikk ut igjen. Og når han kom ut, talte han til Israels barn om det som var blitt sagt ham.
02034035	Da så Israels barn at huden på Moses’ ansikt skinte. Og Moses la igjen dekket over ansiktet, til han gikk inn igjen for å tale med ham.
02035001	Moses kalte sammen hele Israels barns menighet, og han sa til dem: Dette er det som Herren har befalt at dere skal gjøre:
02035002	Det er seks dager til å arbeide i, men den sjuende dagen skal dere holde hellig hvile. Det er en høyhellig sabbat for Herren. Hver den som gjør noe arbeid på den dagen, skal lide døden.
02035003	Dere skal ikke tenne opp ild i noen av deres hus på sabbatsdagen.
02035004	Og Moses sa til hele Israels barns menighet: Dette er det som Herren har befalt:
02035005	Ta ut en gave til Herren av det dere eier! Hver den som har hjertelag til det, skal komme med gaven til Herren, gull og sølv og kobber
02035006	og blå og purpurrød og karmosinrød ull og fint lingarn og geitehår
02035007	og rødfargede værskinn og takasskinn og akasietre
02035008	og olje til lysestaken og krydderier til salvingsoljen og til den velluktende røkelsen
02035009	og onyks-steiner og andre edelsteiner til å sette på efoden og brystduken.
02035010	Hver den av dere som forstår seg på kunst, skal komme og lage alt det Herren har befalt:
02035011	tabernaklet med dekke og varetak, med kroker og planker, tverrstenger, stolper og fotstykker;
02035012	arken med stenger, nådestolen og forhenget som dekker dem;
02035013	bordet med stenger og alt som hører til; og skuebrødene
02035014	og lysestaken og det som hører til den, og lampene og oljen til lysestaken;
02035015	og røkofferalteret med stenger og salvingsoljen og den velluktende røkelsen og dekket for inngangen ved porten til tabernaklet;
02035016	brennofferalteret med kobbergitteret, stengene og alt som hører til, karet med fotstykke;
02035017	omhengene til forgården med stolpene og fotstykkene, og forhenget til forgårdens port;
02035018	pluggene, både til tabernaklet og til forgården, og snorene;
02035019	embetsdraktene til tjenesten i helligdommen, de hellige klærne til Aron, presten, og klærne for hans sønner til prestetjenesten.
02035020	Nå gikk hele Israels barns menighet bort fra Moses.
02035021	Men enhver som kjente at hans hjerte drev ham, og at hans ånd tilskyndet ham til det, kom med gaver til Herren til arbeidet på sammenkomstens telt og til all tjenesten der og til de hellige klærne.
02035022	Både menn og kvinner kom. Alle som hadde hjertelag til det, kom med spenner og øreringer og fingerringer og halskjeder, alle slags saker av gull, og likeså kom hver den som ville vie en gave av gull til Herren.
02035023	Og enhver som eide blå og purpurrød og karmosinrød ull og fint lingarn og geitehår og rødfarget værskinn og takasskinn, kom med det.
02035024	Enhver som ville gi en gave av sølv eller kobber, kom med sin gave til Herren. Og enhver som eide akasietre til noe av det som skulle lages, kom med det.
02035025	Enhver kvinne som forsto seg på kunst, spant med sine hender, og de kom med det de hadde spunnet, blå og purpurrød og karmosinrød ull og fint lingarn.
02035026	Og alle kvinner, når deres hu og evner drev dem til det, spant geitehårene.
02035027	Høvdingene bar fram onyks-steinene og de andre edelsteiner til å sette på efoden og på brystduken.
02035028	De kom også med krydderiene og oljen til lysestaken og til salvingsoljen og til den velluktende røkelsen.
02035029	Hver mann og kvinne av Israels barn som kjente at deres hjerte drev dem til å gi noe til det store verket som Herren ved Moses hadde befalt å gjøre, kom med det som en frivillig gave til Herren.
02035030	Og Moses sa til Israels barn: Se, Herren har kalt Besalel, sønn av Uri, Hurs sønn, av Juda stamme.
02035031	Han har fylt ham med Guds Ånd, med visdom, med forstand og med kunnskap og med dyktighet til all slags arbeid
02035032	og til å tenke ut kunstverker, til å arbeide i gull og i sølv og i kobber
02035033	og til å slipe steiner til innfatning og skjære ut i tre, til å utføre alle slags kunstverker.
02035034	Herren har også gitt ham evne til å lære andre, og det har han også gitt til Oholiab, Akisamaks sønn, av Dans stamme.
02035035	Han har fylt dem med kunstnergaver, så de kan utføre all slags treskjæring og kunstvevning og brodert arbeid med blå og purpurrød og karmosinrød ull og fint lingarn og alminnelig vevning - utføre all slags arbeid og tenke ut kunstverker.
02036001	Og Besalel og Oholiab og alle kunstforstandige menn, som Herren har gitt forstand og kunnskap, så de forstår seg på alt det arbeidet som skulle til for å få helligdommen ferdig, skal i ett og alt gjøre som Herren har sagt.
02036002	Og Moses kalte Besalel og Oholiab og alle kunstforstandige menn, som Herren hadde gitt kunstnergaver, alle som kjente at deres hjerte drev dem - dem kalte Moses til verket for å fullføre det.
02036003	Og de fikk hos Moses hele den gaven som Israels barn hadde båret fram til det arbeidet som skulle utføres for å få helligdommen ferdig. Men hele folket bar fremdeles frivillige gaver fram til ham hver morgen.
02036004	Da kom alle de mennene som forsto seg på kunst og som utførte alt arbeidet ved helligdommen, hver fra det arbeidet han var i ferd med,
02036005	og de sa til Moses: Folket bærer fram mye mer enn det trengs til det arbeidet som Herren har befalt å fullføre.
02036006	Da lot Moses rope ut i hele leiren: Ingen, verken mann eller kvinne, skal lenger bære noe fram som gave til helligdommen! Så holdt folket opp med å bære fram gaver.
02036007	Men det som var gitt, var nok til hele det arbeidet som skulle fullføres, ja, mer enn nok.
02036008	Og de kunstforstandige blant dem som var med i arbeidet, laget så tabernaklet av ti tepper. Av fint, tvunnet lingarn og blå og purpurrød og karmosinrød ull ble teppene laget, med kjeruber på i kunstvevning.
02036009	Hvert teppe var tjueåtte alen langt og fire alen bredt, alle teppene holdt samme mål.
02036010	Fem av teppene festet de sammen, det ene til det andre, og likeså de fem andre teppene.
02036011	Og de laget hemper av blå ull i kanten på det ene teppet, ytterst der hvor begge skulle festes sammen. Det samme gjorde de i kanten på det ytterste teppet, der hvor den andre sammenføyningen skulle være.
02036012	Femti hemper laget de på det ene teppet, og femti hemper laget de ytterst på det andre teppet der hvor de skulle festes sammen. Hempene var rett mot hverandre, den ene mot den andre.
02036013	Og de laget femti gullkroker og festet teppene til hverandre med krokene, så tabernaklet ble et sammenhengende telt.
02036014	Så laget de tepper av geitehår til å dekke over tabernaklet, elleve slike tepper laget de.
02036015	Hvert teppe var tretti alen langt og fire alen bredt. Alle de elleve teppene holdt samme mål.
02036016	Så festet de fem av teppene sammen for seg og seks for seg.
02036017	De laget femti hemper i kanten på det ene teppet, ytterst der hvor de skulle festes sammen, og likeså femti hemper i kanten på det andre teppet, der hvor de skulle festes sam-men.
02036018	Og de laget femti kobberkroker til å feste teppene sammen med så det ble ett dekke.
02036019	Over dekket laget de et varetak av rødfargede værskinn og oppå det et varetak av takasskinn.
02036020	Plankene til tabernaklet laget de av akasietre og reiste dem på ende.
02036021	Hver planke var ti alen lang og halvannen alen bred.
02036022	På hver planke var det to tapper, med en tverrlist imellom. Slik gjorde de med alle plankene til tabernaklet.
02036023	Og av plankene som de laget til tabernaklet, reiste de tjue planker på den ene siden, som vendte mot sør,
02036024	og førti fotstykker av sølv laget de til å sette under de tjue plankene, to fotstykker under hver planke til å feste begge tappene i.
02036025	Likeså laget de tjue planker til tabernaklets andre side, den som vendte mot nord,
02036026	og til dem førti fotstykker av sølv, to fotstykker under hver planke.
02036027	Til baksiden av tabernaklet, mot vest, laget de seks planker.
02036028	Og to planker laget de til tabernaklets hjørner på baksiden.
02036029	De var dobbelte nederst, og likeså øverst til den første ringen. Slik gjorde de med dem begge på hvert av hjørnene.
02036030	Slik ble det åtte planker med sine fotstykker av sølv, seksten fotstykker, to under hver planke.
02036031	Så laget de tverrstenger av akasietre, fem til plankene på den ene siden av tabernaklet
02036032	og fem til plankene på den andre siden, og fem til plankene på baksiden av tabernaklet, mot vest.
02036033	Den mellomste tverrstangen satte de slik at den gikk tvers over midt på plankeveggen, fra den ene enden til den andre.
02036034	Plankene kledde de med gull. Og ringene på dem, som tverrstengene skulle stikkes i, laget de helt av gull. Tverrstengene kledde de også med gull.
02036035	Så laget de forhenget av blå og purpurrød og karmosinrød ull og fint, tvunnet lingarn. De gjorde det i kunstvevning med kjeruber på.
02036036	Og de laget fire stolper av akasietre til forhenget og kledde dem med gull. Hakene på dem var av gull, og de støpte fire fotstykker av sølv til dem.
02036037	Til teltdøren laget de et teppe av blå og purpurrød og karmosinrød ull og fint, tvunnet lingarn med brodert arbeid.
02036038	Og til teppet laget de fem stolper med sine haker. De kledde stolpehodene og stengene med gull. Og til stolpene laget de fem fotstykker av kobber.
02037001	Besalel laget arken av akasietre, to og en halv alen lang og halvannen alen bred og halvannen alen høy.
02037002	Han kledde den med rent gull, både innvendig og utvendig, og han laget en gullkrans på den rundt omkring.
02037003	Han støpte fire gullringer som han festet i de fire føttene på arken, to ringer på den ene siden og to på den andre.
02037004	Så laget han stenger av akasietre og kledde dem med gull,
02037005	og han stakk stengene inn i ringene på sidene av arken, så arken kunne bæres.
02037006	Så laget han en nådestol av rent gull, to og en halv alen lang og halvannen alen bred.
02037007	Og han laget to kjeruber av gull. I hamret arbeid laget han dem og satte dem ved begge endene av nådestolen,
02037008	en kjerub ved den ene enden og en kjerub ved den andre enden. Han laget kjerubene i ett med nådestolen, en på hver ende av den.
02037009	Kjerubene holdt vingene utspent og oppløftet, så de dekket over nådestolen med vingene. De vendte ansiktet mot hverandre, mot nådestolen vendte kjerubene sitt ansikt.
02037010	Så laget han bordet av akasietre, to alen langt og en alen bredt og halvannen alen høyt.
02037011	Han kledde det med rent gull og laget en gullkrans på det rundt omkring.
02037012	Og han laget en list på det av en hånds bredde rundt omkring, og rundt om listen laget han en gullkrans.
02037013	Så støpte han fire gullringer til det og satte ringene i de fire hjørnene på de fire føttene.
02037014	Like ved listen satt ringene til å stikke stengene i, så bordet kunne bæres.
02037015	Stengene laget han av akasietre og kledde dem med gull. Med dem skulle bordet bæres.
02037016	Så laget han karene som skulle stå på bordet, av rent gull, fatene og skålene som hørte til bordet, og begrene og kannene som det skulle ofres drikkoffer med.
02037017	Og han laget lysestaken av rent gull. I hamret arbeid laget han den. Både foten på den og stangen, begrene og knoppene og blomstene var i ett med lysestaken.
02037018	Seks armer gikk ut fra dens sider, tre på den ene siden og tre på den andre.
02037019	Det var tre beger formet som mandelblomster med knopp og blomst på den første armen, og tre beger formet som mandelblomster med knopp og blomst på den andre armen. Slik var det på alle de seks armene som gikk ut fra lysestaken.
02037020	På selve lysestaken var det fire beger formet som mandelblomster med knopper og blomster,
02037021	én knopp under de to første armene i ett med den, og én knopp under de to neste armene i ett med den, og én knopp under de to øverste armene i ett med den - én knopp under hvert par av de seks armene som gikk ut fra lysestaken.
02037022	Både knoppene og armene var i ett med staken, alt sammen var ett hamret arbeid av rent gull.
02037023	Så laget han sju lamper til lysestaken og lysesakser og brett av rent gull til den.
02037024	Han brukte én talent rent gull til lysestaken og alle redskapene som hørte til den.
02037025	Så laget han røkofferalteret av akasietre. Det var en alen langt og en alen bredt, firkantet, og to alen høyt. Hornene på alteret var i ett med det.
02037026	Han kledde alteret med rent gull, både ovenpå og på sidene rundt omkring og på hornene. Og han laget en gullkrans på det rundt omkring.
02037027	Han laget to gullringer til det og satte dem nedenfor kransen, på begge sider av det, to på hver side. De skulle være til å stikke stenger i, så alteret kunne bæres med dem.
02037028	Stengene laget han av akasietre og kledde dem med gull.
02037029	Så laget han den hellige salvingsoljen og den rene røkelsen av velluktende krydderier, slik som salve-blanderne lager den.
02038001	Så laget han brennofferalteret av akasietre. Det var fem alen langt og fem alen bredt, firkantet, og tre alen høyt.
02038002	Og han laget et horn på hvert av de fire hjørnene, og hornene var i ett med alteret. Han kledde det med kobber.
02038003	Deretter laget han alle de redskapene som hørte til alteret, bøttene og ildskuffene og skålene til å stenke blod med, kjøttgaflene og fyrfatene. Alle disse redskapene laget han av kobber.
02038004	Til alteret laget han et gitter, et nettverk av kobber, og han satte det under alterets avsats nederst, så det rakk til midt på alteret.
02038005	Og han støpte fire ringer til de fire hjørnene av kobbergitteret til å stikke stengene i.
02038006	Stengene laget han av akasietre og kledde dem med kobber.
02038007	Han stakk stengene inn i ringene på alterets sider, så det kunne bæres med dem. Alteret laget han av bord, så det var hult.
02038008	Siden laget han karet og dets fotstykke av kobber. Til dette brukte han speil av kobber, som tilhørte de kvinner som gjorde tjeneste ved inngangen til sammenkomstens telt.
02038009	Så laget han forgården: På den ene siden, som vendte mot sør, laget han omhengene til forgården av fint, tvunnet lingarn, hundre alen lange.
02038010	Han laget de tjue stolpene og de tjue fotstykkene til dem av kobber. Hakene på stolpene og stengene til dem laget han av sølv.
02038011	På nordsiden laget han også omheng, hundre alen lange. De tjue stolpene og de tjue fotstykkene til dem var av kobber, og hakene på stolpene og stengene til dem var av sølv.
02038012	På vestsiden laget han omheng på femti alen. Og han laget de ti stolpene og de ti fotstykkene som hørte til. Hakene på stolpene og stengene til dem var av sølv.
02038013	På forsiden, mot øst, laget han også omheng på femti alen.
02038014	De var femten alen på den ene kanten, med tre stolper og de tre fotstykkene til dem,
02038015	og de var femten alen på den andre kanten, med tre stolper og de tre fotstykkene til dem. Slik ble det likt på begge sider av porten til forgården.
02038016	Alle omhengene helt rundt forgården var av fint, tvunnet lingarn.
02038017	Fotstykkene til stolpene var av kobber. Hakene på stolpene og stengene til dem var av sølv, og stolpehodene var kledd med sølv. Alle disse stolpene i forgården var bundet sammen med stenger av sølv.
02038018	Forhenget til porten i forgården var laget i kunstsøm, av blå og purpurrød og karmosinrød ull og fint, tvunnet lingarn, tjue alen langt og fem alen høyt etter vevens bredde, i likhet med omhengene rundt forgården.
02038019	De fire stolpene og de fire fotstykkene til dem var av kobber. Hakene på dem var av sølv. Stolpehodene var kledd med sølv, og stengene til dem var av sølv.
02038020	Alle pluggene til tabernaklet og til forgården omkring den, var av kobber.
02038021	Her følger regnskapet over det som gikk med til tabernaklet, vitnesbyrdets telt. Moses befalte levittene å sette det opp, og Itamar, sønn av Aron, presten, foresto utregningen.
02038022	Besalel, sønn av Uri, Hurs sønn, av Juda stamme, var den som gjorde alt det Herren hadde befalt Moses,
02038023	og sammen med ham Oholiab, Akisamaks sønn, av Dans stamme, som var kyndig i utskjæring og i kunstvevning og utsying med blå og purpurrød og karmosinrød ull og med fint lingarn - :
02038024	Alt det gull som ble brukt til arbeidet med å gjøre hele helligdommen ferdig, det innviede gull, var tjueni talenter og sju hundre og tretti sekel etter helligdommens vekt.
02038025	Og sølvet, som ble gitt av dem i menigheten som ble ført i manntall, var hundre talenter og ett tusen sju hundre og syttifem sekel etter helligdommens vekt.
02038026	En beka eller en halv sekel etter helligdommens vekt for hver enkelt, var det som ble tatt inn blant dem som var ført i manntall, fra tjueårsalderen og oppover. Det var seks hundre og tre tusen, fem hundre og femti mann.
02038027	De hundre talenter sølv ble brukt til å støpe fotstykkene til helligdommen og fotstykkene til forhenget - hundre fotstykker av de hundre talentene, en talent til hvert fotstykke.
02038028	Og de ett tusen sju hundre og syttifem sekel brukte de til hakene på stolpene, til å kle stolpehodene og til å binde dem sammen med stengene.
02038029	Kobberet var en offergave, og utgjorde sytti talenter og to tusen fire hundre sekel.
02038030	Det ble brukt til fotstykkene ved inngangen til sammenkomstens telt og kobberalteret og kobbergitteret som hørte til, og alle alterets redskaper
02038031	og fotstykkene til forgården rundt omkring og fotstykkene ved porten til forgården og alle pluggene til tabernaklet og alle pluggene til forgården omkring den.
02039001	Av den blå og purpurrøde og karmosinrøde ull laget de embetsklær til tjenesten i helligdommen. Og de laget de hellige klærne som Aron skulle ha, slik som Herren hadde befalt Moses.
02039002	Efoden laget de av gull og blå og purpurrød og karmosinrød ull og fint, tvunnet lingarn.
02039003	De hamret ut gullet til plater og klippet det opp til tråder, så en kunne veve det inn i den blå og purpurrøde og karmosinrøde ullen og i det fine lingarnet, med kunstvevning.
02039004	De laget skulderstykker som ble festet til hverandre. Med dem ble den hektet sammen i begge ender.
02039005	Beltet som hører til og holder den sammen, laget de i ett stykke med den og i samme slags vevning, av gull og blå og purpurrød og karmosinrød ull og fint, tvunnet lingarn, slik som Herren hadde befalt Moses.
02039006	Så laget de onyks-steinene i stand og satte dem inn i flettverk av gull. På dem var navnene på Israels barn inngravert, som på et signet.
02039007	Og de satte dem på efodens skulderstykker, for at de skulle minne om Israels barn, slik som Herren hadde befalt Moses.
02039008	Så laget de brystduken i kunstvevning, i samme slags vevning som efoden, av gull og blå og purpurrød og karmosinrød ull og fint, tvunnet lingarn.
02039009	Den var firkantet og lagt dobbelt, et spann lang og et spann bred var den og lagt dobbelt.
02039010	Og de satte på den fire rader med steiner. I en rad var det en karneol, en topas og en smaragd, det var den første raden.
02039011	I den andre raden var det en karfunkel, en safir og en diamant.
02039012	I den tredje raden var det en hyasint, en agat og en ametyst.
02039013	Og i den fjerde raden var det en krysolitt, en onyks og en jaspis. De ble innfattet i hver sitt flettverk av gull.
02039014	Steinene var tolv i tallet etter navnene på Israels sønner, en for hvert navn. På hver stein var navnet på en av de tolv stammene inngravert, som på et signet.
02039015	Til brystduken laget de også kjeder av rent gull, tvunnet som snorer.
02039016	Likeså laget de to flettverk av gull og to gullringer, og de satte de to ringene på hver sitt hjørne av brystduken,
02039017	og de festet de to gullkjedene i de to ringene på hjørnene av brystduken.
02039018	De to andre endene av kjedene festet de i to flettverk, og festet dem så i efodens skulderstykker på fremsiden.
02039019	Så laget de to gullringer og satte dem på de to andre hjørnene av brystduken, på innersiden av den, den som vender inn mot efoden.
02039020	De laget to gullringer til, og satte dem på efodens to skulderstykker nederst på fremsiden, der hvor den festes sammen, ovenfor efodens belte.
02039021	Ringene på brystduken bandt de til ringene på efoden med en snor av blå ull, så brystduken satt ovenfor efodens belte og ikke kunne skilles fra efoden - slik som Herren hadde befalt Moses.
02039022	Så laget de ytterkappen som hører til efoden, av vevd arbeid, helt igjennom av blå ull.
02039023	Midt på ytterkappen var det en åpning, som åpningen på en brynje, og rundt omkring åpningen var det en bord, for at den ikke skulle bli revet i stykker.
02039024	På ytterkappens kant nederst satte de granatepler av tvunnet blå og purpurrød og karmosinrød ull.
02039025	Og de laget bjeller av rent gull, og satte bjellene rundt omkring hele kanten nederst på ytterkappen, mellom granateplene.
02039026	Det var en bjelle og et granateple, og så igjen en bjelle og et granateple, og slik rundt omkring hele kanten nederst på ytterkappen, som var til bruk ved tjenesten, slik som Herren hadde befalt Moses.
02039027	Så laget de vevde kapper av fint lin til Aron og hans sønner,
02039028	og luen av fint lin og de høye luene av fint lin til pryd og lerretsbenklærne av fint, tvunnet lingarn,
02039029	og beltet av fint, tvunnet lingarn og blå og purpurrød og karmosinrød ull i kunstsøm, slik som Herren hadde befalt Moses.
02039030	Så laget de platen, det hellige hodesmykket, av rent gull. Og de skrev på den, slik som en graverer i signet: Helliget Herren.
02039031	Og de satte en snor av blå ull i den for å feste den til luen øverst, slik som Herren hadde befalt Moses.
02039032	Slik ble hele arbeidet med tabernaklet, sammenkomstens telt, fullendt. Israels barn gjorde det i ett og alt slik som Herren hadde befalt Moses.
02039033	Og de overga tabernaklet til Moses: teltet med alt som hørte til det, krokene, plankene, tverrstengene og stolpene og fotstykkene
02039034	og varetaket av rødfargede værskinn og varetaket av takasskinn og det dekkende forhenget,
02039035	vitnesbyrdets ark med sine stenger og nådestolen,
02039036	bordet med alt som hørte til, og skuebrødene,
02039037	lysestaken av rent gull med lampene som skulle settes i rad, og alt som hørte til, og oljen til lysestaken
02039038	og det gullkledde alteret og salvingsoljen og den velluktende røkelsen og teppet for inngangen til teltet,
02039039	kobberalteret og kobbergitteret til det, stengene og alt som hørte til, vaskekaret med sitt fotstykke,
02039040	omhengene til forgården, stolpene og fotstykkene og teppet til forgårdens port, snorene og pluggene og alle de ting som skulle brukes til tjenesten i tabernaklet, sammenkomstens telt,
02039041	embetsklærne til tjenesten i helligdommen, de hellige klærne til Aron, presten, og presteklærne til hans sønner.
02039042	Som Herren hadde befalt Moses, slik gjorde Israels barn i ett og alt hele arbeidet.
02039043	Og Moses så på alt det som var gjort, og se, nå var det ferdig. I alle deler hadde de gjort det slik som Herren hadde befalt. Og Moses velsignet dem.
02040001	Og Herren talte til Moses og sa:
02040002	I den første måneden, på den første dag i måneden, skal du reise tabernaklet, sammenkomstens telt.
02040003	Der skal du sette vitnesbyrdets ark og dekke for arken med forhenget.
02040004	Så skal du sette inn bordet, og på det skal du legge alt det som skal ligge der. Og du skal bære inn lysestaken og sette opp lampene på den.
02040005	Du skal sette det gullkledde røkofferalteret foran vitnesbyrdets ark og henge opp teppet for inngangen til tabernaklet.
02040006	Brennofferalteret skal du sette foran inngangen til tabernaklet, sammenkomstens telt.
02040007	Og vaskekaret skal du sette mellom sammenkomstens telt og alteret og ha vann i det.
02040008	Så skal du sette opp forgården rundt omkring og henge opp teppet for porten til forgården.
02040009	Deretter skal du ta salvingsoljen og salve tabernaklet og alt som er i det. Og du skal hellige tabernaklet og alt som hører det til, så det blir hellig.
02040010	Du skal salve brennofferalteret og alt som hører det til. Du skal hellige alteret, og alteret skal være høyhellig.
02040011	Og du skal salve vaskekaret og dets fotstykke og hellige det.
02040012	Så skal du føre Aron og hans sønner fram til inngangen til sammenkomstens telt og vaske dem med vann.
02040013	Og du skal kle Aron i de hellige klærne og salve ham og hellige ham, og så skal han tjene meg som prest.
02040014	Hans sønner skal du også føre fram og kle dem i kappene.
02040015	Og du skal salve dem, likesom du salvet deres far. Så skal de tjene meg som prester. Denne salvingen skal gi dem retten til prestedømmet for evig tid, slekt etter slekt.
02040016	Og Moses gjorde så. Han gjorde i ett og alt slik som Herren befalte ham.
02040017	I den første måneden i det andre året, på den første dagen i måneden, da ble tabernaklet reist.
02040018	Da reiste Moses tabernaklet: Han satte ned fotstykkene og stilte opp plankene, la tverrstengene inn og reiste stolpene.
02040019	Så bredte han ut dekket over tabernaklet og la varetaket oppå, slik som Herren hadde befalt Moses.
02040020	Deretter tok han og la vitnesbyrdet i arken og satte stengene i og satte nådestolen oppå arken.
02040021	Og han satte arken inn i tabernaklet og hengte opp det dekkende forhenget foran vitnesbyrdets ark, slik som Herren hadde befalt Moses.
02040022	Så satte han bordet i sammenkomstens telt ved nordveggen i tabernaklet, utenfor forhenget
02040023	og la brødene i rad på det for Herrens åsyn, slik som Herren hadde befalt Moses.
02040024	Lysestaken satte han i sammenkomstens telt midt imot bordet ved sørveggen i tabernaklet
02040025	og satte opp lampene for Herrens åsyn, slik som Herren hadde befalt Moses.
02040026	Så satte han det gullkledde alteret i sammenkomstens telt, foran forhenget
02040027	og brente velluktende røkelse på det, slik som Herren hadde befalt Moses.
02040028	Deretter hengte han opp teppet for inngangen til tabernaklet.
02040029	Brennofferalteret satte han ved inngangen til tabernaklet, sammenkomstens telt, og ofret brennoffer og matoffer på det, slik som Herren hadde befalt Moses.
02040030	Vaskekaret satte han mellom sammenkomstens telt og alteret og hadde vann i det til å vaske seg med.
02040031	Og Moses og Aron og hans sønner vasket sine hender og sine føtter i det.
02040032	Når de gikk inn i sammenkomstens telt, og når de trådte nær til alteret, vasket de seg, slik som Herren hadde befalt Moses.
02040033	Så satte han opp forgården omkring tabernaklet og alteret og hengte opp teppet for porten til forgården. Slik fullendte Moses verket.
02040034	Da dekket skyen sammenkomstens telt, og Herrens herlighet fylte tabernaklet.
02040035	Moses kunne ikke gå inn i sammenkomstens telt fordi skyen hvilte over det, og Herrens herlighet fylte tabernaklet.
02040036	Når skyen løftet seg fra tabernaklet, brøt Israels barn opp. Slik gjorde de på alle sine reiser.
02040037	Men når skyen ikke løftet seg, brøt de ikke opp, men ventet til den dagen når den løftet seg igjen.
02040038	For Herrens sky lå over tabernaklet om dagen, og om natten lyste den som ild, for alle Israels barns øyne på alle deres reiser.
03001001	Herren kalte på Moses og talte til ham fra sammenkomstens telt og sa:
03001002	Tal til Israels barn og si til dem: Når noen av dere vil bære fram for Herren et offer av buskapen, så kan dere ta offeret enten av storfeet eller av småfeet.
03001003	Er hans offer et brennoffer av storfeet, skal han ofre et hanndyr uten lyte. Han skal føre det fram til inngangen til sammenkomstens telt, for at han kan være til velbehag for Herrens åsyn.
03001004	Og han skal legge hånden på brennofferets hode, så vil Herren ha velbehag i det og la det bli til soning for ham.
03001005	Så skal han slakte den unge oksen for Herrens åsyn, og Arons sønner, prestene, skal bære blodet fram og stenke blodet rundt om på det alteret som står ved inngangen til sammenkomstens telt.
03001006	Så skal han flå brennofferet og dele det opp i sine stykker.
03001007	Og Arons sønner, prestene, skal gjøre opp ild på alteret og legge ved til rette på ilden.
03001008	Så skal Arons sønner, prestene, legge stykkene, hodet og fettet, til rette på veden over ilden på alteret.
03001009	Innvollene og føttene skal vaskes med vann, og så skal presten brenne det alt sammen på alteret. Det er et brennoffer, et ildoffer til velbehagelig duft for Herren.
03001010	Men hvis hans offer er et brennoffer av småfeet, av sauene eller geitene, så skal han ofre et hanndyr uten lyte.
03001011	Han skal slakte det på nordsiden av alteret for Herrens åsyn, og Arons sønner, prestene, skal stenke blodet rundt om på alteret.
03001012	Så skal han dele offerdyret opp i sine stykker og ta med hodet og fettet. Og presten skal legge dem til rette på veden over ilden på alteret.
03001013	Innvollene og føttene skal vaskes med vann. Så skal presten bære det alt sammen fram og brenne det på alteret. Det er et brennoffer, et ildoffer til velbehagelig duft for Herren.
03001014	Dersom hans offer til Herren er et brennoffer av fugler, så skal han ta sitt offer enten av turtelduer eller av dueunger.
03001015	Presten skal bære fuglen fram til alteret og vri hodet av den og brenne det på alteret. Blodet skal presses ut mot alterets vegg.
03001016	Han skal ta ut kråsen med det som er i den, og kaste den på askehaugen ved østsiden av alteret.
03001017	Deretter skal han flekke fuglen etter vingene, men uten å rive dem av. Så skal presten brenne den på alteret, på veden over ilden. Det er et brennoffer, et ildoffer til velbehagelig duft for Herren.
03002001	Når noen vil ofre et matoffer til Herren, så skal hans offer være fint mel. Han skal helle olje på melet og legge virak på det.
03002002	Så skal han bære det fram til Arons sønner, prestene. Presten skal ta en håndfull av det fine melet og av oljen, dessuten all viraken, og han skal brenne det som et påminningsoffer på alteret. Det er et ildoffer til velbehagelig duft for Herren.
03002003	Det som blir til overs av matofferet, skal Aron og hans sønner ha. Det hører til det som er høyhellig av Herrens ildoffer.
03002004	Når du vil ofre et matoffer av noe som er bakt i ovn, så skal det være av fint mel, usyrede kaker med olje i eller usyrede brødleiver smurt med olje.
03002005	Er ditt offer et matoffer som er stekt på helle, så skal det være av fint mel som er blandet med olje, og usyret.
03002006	Du skal bryte det i stykker og helle olje på det. Det er et matoffer.
03002007	Dersom ditt offer er et matoffer som er stekt i panne, så skal det lages av fint mel med olje.
03002008	Et matoffer som er tillaget på en av disse måtene, skal du bære fram for Herren. Du skal komme til presten med det, og han skal bære det fram til alteret.
03002009	Og presten skal av matofferet ta ut påminningsofferet og brenne det på alteret. Det er et ildoffer til velbehagelig duft for Herren.
03002010	Det som blir til overs av matofferet, skal Aron og hans sønner ha. Det hører til det som er høyhellig av Herrens ildoffer.
03002011	Et matoffer som dere vil bære fram for Herren, må ikke lages til med noe som er syret. For verken surdeig eller honning må dere brenne som ildoffer for Herren.
03002012	Som en førstegrødegave kan dere bære slike offer fram for Herren. Men på alteret skal de ikke komme, til velbehagelig duft.
03002013	Alle dine matoffer skal du salte. Du skal aldri la saltet, som hører til din Guds pakt, mangle i ditt offer, til alle dine offer skal du bære fram salt.
03002014	Dersom du vil ofre et offer av førstegrøden til Herren, så skal du ofre kornaks som er ristet over ilden, nyhøstet korn som er knust. Det skal være ditt matoffer av førstegrøden.
03002015	Du skal ha olje på det og legge virak til. Det er et matoffer.
03002016	Og presten skal til påminningsofferet brenne noe av det knuste kornet og av oljen og dessuten all viraken. Det er et ildoffer for Herren.
03003001	Dersom noen vil bære fram et fredsoffer, og han tar det av storfeet, da skal offerdyret han fører fram for Herrens åsyn, enten det er et hanndyr eller et hunndyr, være uten lyte.
03003002	Han skal legge hånden på offerdyrets hode og slakte det ved inngangen til sammenkomstens telt. Og Arons sønner, prestene, skal stenke blodet rundt om på alteret.
03003003	Så skal han av fredsofferet ofre et ildoffer til Herren. Det skal være fettet som dekker innvollene, og alt det fettet som er på innvollene,
03003004	begge nyrene med det fettet som er på dem ved hoftene, og den store leverlappen. Den skal han ta ut sammen med nyrene.
03003005	Og Arons sønner skal brenne det på alteret sammen med brennofferet som ligger over veden på ilden. Det er et ildoffer til velbehagelig duft for Herren.
03003006	Dersom han vil bære fram for Herren et fredsoffer av småfeet, så skal han ofre et hanndyr eller et hunndyr uten lyte.
03003007	Er det en sau han vil ofre, så skal han føre den fram for Herrens åsyn
03003008	og legge hånden på offerdyrets hode og slakte det foran sammenkomstens telt. Og Arons sønner skal stenke blodet rundt om på alteret.
03003009	Så skal han av fredsofferet bære fram et ildoffer for Herren. Det skal være fettet: hele fetthalen - den skal han skjære av like ved ryggbenet - og fettet som dekker innvollene, og alt det fettet som er på innvollene,
03003010	begge nyrene med det fettet som er på dem ved hoftene, og den store leverlappen. Den skal han ta ut sammen med nyrene.
03003011	Og presten skal brenne det på alteret, det er ildoffermat for Herren.
03003012	Er det en geit han vil ofre, så skal han føre den fram for Herrens åsyn
03003013	og legge hånden på dens hode og slakte den foran sammenkomstens telt. Og Arons sønner skal stenke blodet rundt om på alteret.
03003014	Så skal han av sitt offer bære fram et ildoffer for Herren. Det skal være fettet som dekker innvollene, og alt det fettet som er på innvollene,
03003015	begge nyrene med det fettet som er på dem ved hoftene, og den store leverlappen. Den skal han ta ut sammen med nyrene.
03003016	Og presten skal brenne det på alteret. Det er ildoffermat til velbehagelig duft. Alt fettet hører Herren til.
03003017	Det skal være en evig lov for dere, fra slekt til slekt, hvor dere så bor. Fett og blod skal dere ikke ete.
03004001	Herren talte til Moses og sa:
03004002	Tal til Israels barn og si: Når noen synder av vanvare mot et av Herrens bud og gjør noe som han har forbudt å gjøre,
03004003	så skal han, dersom det er den salvede presten som synder og slik fører skyld over folket, ofre til Herren en ung okse uten lyte til syndoffer for den synd han har gjort.
03004004	Han skal føre oksen fram for Herrens åsyn, til inngangen til sammenkomstens telt. Han skal legge hånden på oksens hode, og han skal slakte oksen for Herrens åsyn.
03004005	Så skal han - den salvede presten - ta av oksens blod og bære det inn i sammenkomstens telt.
03004006	Og han, presten, skal dyppe fingeren i blodet, og han skal stenke av blodet sju ganger for Herrens åsyn, like foran helligdommens forheng.
03004007	Noe av blodet skal han stryke på hornene av alteret med den velluktende røkelsen, det som står for Herrens åsyn i sammenkomstens telt. Resten av oksens blod skal han helle ut ved foten av brennofferalteret, som står ved inngangen til sammenkomstens telt.
03004008	Alt fettet på syndofferoksen skal han ta ut av den, både fettet som dekker innvollene og alt det fettet som er på innvollene,
03004009	og begge nyrene med det fettet som er på dem ved hoftene, og den store leverlappen. Den skal han ta ut sammen med nyrene.
03004010	Alt dette skal tas ut, likesom det blir tatt ut av fredsofferoksen, og presten skal brenne det på brennofferalteret.
03004011	Men oksens hud og alt kjøttet med hode, føtter, innvoller og mageinnhold,
03004012	hele oksen skal han føre utenfor leiren til et rent sted, der hvor de slår ut asken. Og han skal brenne opp oksen med veden, der hvor de slår ut asken, der skal den brennes.
03004013	Dersom det er hele Israels menighet som synder av vanvare mot et av Herrens bud, slik at det er skjult for folkets øyne og de har gjort noe som han har forbudt å gjøre, og slik fører skyld over seg,
03004014	og så den synden de har gjort, blir kjent, da skal folket ofre en ung okse til syndoffer. De skal føre den fram foran sammenkomstens telt,
03004015	og menighetens eldste skal legge hendene på oksens hode for Herrens åsyn. Så skal oksen slaktes for Herrens åsyn.
03004016	Den salvede presten skal bære noe av oksens blod inn i sammenkomstens telt.
03004017	Og han, presten, skal dyppe fingeren i blodet og stenke sju ganger for Herrens åsyn, like foran forhenget.
03004018	Noe av blodet skal han stryke på hornene av det alteret som står for Herrens åsyn i sammenkomstens telt. Resten av blodet skal han helle ut ved foten av brennofferalteret, som står ved inngangen til sammenkomstens telt.
03004019	Alt fettet på oksen skal han ta ut av den og brenne på alteret.
03004020	Han skal gjøre med denne oksen slik som han gjorde med den første syndofferoksen. Og presten skal gjøre soning for dem, så de får forlatelse.
03004021	Så skal de føre oksen utenfor leiren og brenne den opp likesom den første oksen. Det er syndofferet for menigheten.
03004022	Er det en høvding som synder av vanvare mot noe av Herrens, sin Guds bud og gjør noe som han har forbudt å gjøre, og slik fører skyld over seg,
03004023	og så den synd han har gjort, blir kjent for ham, da skal han som sitt offer føre fram en geitebukk, et hanndyr uten lyte.
03004024	Han skal legge hånden på bukkens hode og slakte den på det stedet hvor de slakter brennoffer for Herrens åsyn. Det er et syndoffer.
03004025	Presten skal ta av syndofferets blod på fingeren og stryke det på hornene av brennofferalteret. Resten av blodet skal han helle ut ved foten av brennofferalteret.
03004026	Alt fettet skal han brenne på alteret slik som han gjorde med fettet av fredsofferet. Og presten skal gjøre soning for ham og fri ham for hans synd, så han får forlatelse.
03004027	Dersom det er noen av folket som synder av vanvare mot et av Herrens bud og gjør noe som han har forbudt å gjøre, og slik fører skyld over seg,
03004028	og så den synden han har gjort, blir kjent for ham, da skal han som sitt offer for den synden han har gjort, føre fram en geit uten lyte, et hunndyr.
03004029	Han skal legge hånden på syndofferets hode og slakte syndofferet der hvor brennofferet blir slaktet.
03004030	Presten skal ta av geitens blod på fingeren og stryke det på hornene av brennofferalteret. Resten av blodet skal han helle ut ved alterets fot.
03004031	Alt fettet skal han ta ut, likesom fettet tas ut av fredsofferet. Og presten skal brenne det på alteret til en velbehagelig duft for Herren. Slik skal presten gjøre soning for ham, så han får forlatelse.
03004032	Er det en sau han fører fram som syndoffer, så skal han komme med et hunndyr uten lyte.
03004033	Han skal legge hånden på offerdyrets hode og slakte det til syndoffer på det stedet hvor brennofferet blir slaktet.
03004034	Presten skal ta av syndofferets blod på fingeren og stryke det på hornene av brennofferalteret. Resten av blodet skal han helle ut ved alterets fot.
03004035	Alt fettet skal han ta ut, slik som fettet på sauen tas ut av fredsofferet. Og presten skal brenne det på alteret sammen med Herrens ildoffer. Slik skal presten gjøre soning for ham for den synden han har gjort, så han får forlatelse.
03005001	Når noen synder, idet han hører et offentlig påbud om å vitne, og er i stand til å vitne om noe som han enten har sett eller er blitt vitende om, men likevel ikke gir opplysning om det, da ligger det en misgjerning på ham.
03005002	Eller når noen uten å vite det rører ved noe urent, enten det er åtselet av et urent, vilt dyr eller åtselet av et urent husdyr eller åtselet av et urent kryp, da er han blitt uren og har ført skyld over seg,
03005003	eller når han uten å vite det rører ved et menneskes urenhet, hvilken som helst urenhet som han selv blir uren ved, og han siden får vite det og kjenner seg skyldig,
03005004	eller når noen uten å sanse seg sverger tankeløst med sine lepper at han vil gjøre noe, enten ondt eller godt, hva det så kan være et menneske tankeløst sverger på - når han blir klar over det, da står han skyldig.
03005005	Når noen altså har ført skyld over seg ved noe av dette, skal han bekjenne den synden han har begått,
03005006	og han skal bære fram for Herren et skyldoffer for den synden han har gjort. Det skal være et hunndyr av småfeet, en sau eller en geit til syndoffer. Og presten skal gjøre soning for ham for hans synd.
03005007	Men dersom han ikke har råd til en sau, da skal han som har syndet, bære fram som skyldoffer for Herren to turtelduer eller to dueunger, en til syndoffer og en til brennoffer.
03005008	Han skal føre dem fram til presten. Presten skal først ofre den som er til syndoffer, han skal vri hodet av den like over nakken, men uten å rive det av.
03005009	Så skal han stenke av syndofferets blod på alterets vegg. Det som er til overs av blodet, skal presses ut ved alterets fot. Det er et syndoffer.
03005010	Den andre fuglen skal han ofre som brennoffer, slik dette er foreskrevet. Og presten skal gjøre soning for ham for den synden han har gjort seg skyldig i, så han får forlatelse.
03005011	Men dersom han ikke har råd til to turtelduer eller to dueunger, så skal han som offergave for sin synd bære fram tiendedelen av en efa fint mel som syndoffer. Han skal ikke ha olje på det og ikke legge virak til, for det er et syndoffer.
03005012	Han skal bære det til presten, og presten skal ta en håndfull av det som påminningsoffer og brenne det på alteret sammen med Herrens ildoffer. Det er et syndoffer.
03005013	Og presten skal gjøre soning for ham for den synden han har gjort i et eller annet av dette, så han får forlatelse. Resten av offeret skal tilhøre presten på samme måte som ved matofferet.
03005014	Og Herren talte til Moses og sa:
03005015	Når noen bærer seg troløst at og av vanvare forsynder seg mot noen av Herrens hellige ting, da skal han som skyldoffer for sin synd ofre til Herren en vær uten lyte av sitt småfe, en som etter din verdsetting er verd minst to sekel i sølv etter helligdommens sekel.
03005016	Og det hellige som han har forsyndet seg mot, skal han gi vederlag for, og han skal legge til femtedelen og gi det til presten. Og presten skal gjøre soning for ham med skyldofferværen, så han får forlatelse.
03005017	Når noen uten å vite det synder mot et av Herrens bud og gjør noe som han har forbudt å gjøre, og han slik har ført skyld over seg og det ligger misgjerning på ham,
03005018	da skal han som skyldoffer føre fram for presten en vær uten lyte av sitt småfe, etter din verdsetting. Og presten skal gjøre soning for ham for den synden han har gjort uten å vite om det, så han får forlatelse.
03005019	Det er et skyldoffer, han er blitt skyldig for Herren.
03005020	Og Herren talte til Moses og sa:
03005021	Når noen synder og farer troløst fram mot Herren, idet han lyver for sin neste om noe som er ham betrodd eller overlatt til ham, eller om noe han har røvet, eller om han med vold har tatt noe fra sin neste,
03005022	eller om han har funnet noe som var mistet, og lyver om det, eller han sverger falskt om noe av alt det et menneske kan forsynde seg med -
03005023	da skal den som har syndet på denne måten og ført skyld over seg, gi tilbake det han har røvet eller tatt med vold, eller det som var ham betrodd, eller det som var mistet og som han har funnet,
03005024	eller hva det kan være som han har sverget falskt om. Han skal godtgjøre det med dets fulle verdi, og enda legge til femtedelen. Han skal gi det til eiermannen samme dag som han bærer fram sitt skyldoffer.
03005025	Og til bot for sin synd skal han føre fram til presten et skyldoffer for Herren: en vær uten lyte av sitt småfe, etter din verdsetting.
03005026	Og presten skal gjøre soning for ham for Herrens åsyn, så han får forlatelse, hva han så har gjort og ført skyld over seg med.
03006001	Og Herren talte til Moses og sa:
03006002	Gi dette påbudet til Aron og hans sønner: Dette er loven om brennofferet: Brennofferet skal ligge på ildstedet på alteret hele natten til om morgenen. Slik skal alterilden holdes brennende.
03006003	Presten skal kle seg i sin linkappe og bære benklær av lin nærmest kroppen. Og han skal ta bort asken etter brennofferet som ilden har fortært på alteret, og legge den ved siden av alteret.
03006004	Så skal han ta av seg sine klær og ta på seg andre klær og bære asken utenfor leiren til et rent sted.
03006005	Ilden skal holdes brennende på alteret, den må ikke slokne. Hver morgen skal presten legge ny ved på ilden og legge brennofferet til rette på den og brenne fettstykkene av fredsofferet på den.
03006006	En stadig ild skal holdes tent på alteret, den må ikke slokne.
03006007	Dette er loven om matofferet: Arons sønner skal bære det fram for Herrens åsyn, foran alteret.
03006008	Og presten skal ta en håndfull av matofferets fine mel og av dets olje og all virak som er på matofferet, og brenne det på alteret til en velbehagelig duft, som et påminningsoffer til Herren.
03006009	Det som blir til overs, skal Aron og hans sønner ete. Det skal etes usyret på et hellig sted, i forgården til sammenkomstens telt skal de ete det.
03006010	Det skal ikke bakes med surdeig. Jeg har gitt dem det som deres del av mine ildoffer, det er høyhellig likesom syndofferet og skyldofferet.
03006011	Alle av mannkjønn blant Arons barn kan ete det. Til alle tider, fra slekt til slekt, skal det være deres del av Herrens ildofre. Hver den som rører ved dem, skal være hellig.
03006012	Og Herren talte til Moses og sa:
03006013	Dette er Arons og hans sønners offer, det som de skal ofre til Herren den dagen en av dem blir salvet: tiendedelen av en efa fint mel som stadig matoffer, halvdelen om morgenen og halvdelen om kvelden.
03006014	Det skal lages til med olje på en helle, godt knadd skal det være når du bærer det fram. Et matoffer som er bakt, skal du bære fram i små stykker til en velbehagelig duft for Herren.
03006015	Den av Arons sønner som blir salvet til prest i hans sted, skal lage det til. Det er en evig lov. Det skal brennes opp helt for Herren.
03006016	Hvert matoffer som en prest bærer fram for seg selv, skal brennes helt, det må ikke etes.
03006017	Og Herren talte til Moses og sa:
03006018	Tal til Aron og hans sønner og si: Dette er loven om syndofferet: På det stedet hvor brennofferet blir slaktet, skal syndofferet slaktes for Herrens åsyn. Det er høyhellig.
03006019	Den presten som bærer fram syndofferet, kan ete det. Det skal etes på et hellig sted, i forgården til sammenkomstens telt.
03006020	Hver den som rører ved dets kjøtt, skal være hellig. Og om det kommer noe av dets blod på et klesplagg, skal du vaske det på et hellig sted.
03006021	Er det et leirkar det blir kokt i, så skal karet slås i stykker. Men er det kokt i et kobberkar, så skal karet skures og skylles med vann.
03006022	Alle menn som er prester, kan ete av det. Det er høyhellig.
03006023	Men de syndoffer som det bæres blod av inn i sammenkomstens telt for å gjøre soning i helligdommen, må ikke etes. De skal brennes opp med ild.
03007001	Dette er loven om skyldofferet: Det er høyhellig.
03007002	På det stedet hvor brennofferet blir slaktet, skal skyldofferet slaktes. Blodet skal stenkes rundt om på alteret.
03007003	Alt fettet skal ofres, både fetthalen og fettet som dekker innvollene,
03007004	begge nyrene med det fettet som er på dem ved hoftene, og den store leverlappen, den skal tas ut sammen med nyrene.
03007005	Og presten skal brenne det på alteret som ildoffer til Herren. Det er et skyldoffer.
03007006	Alle menn som er prester, kan ete det. På et hellig sted skal det etes, det er høyhellig.
03007007	Med skyldofferet skal det være som med syndofferet, samme lov gjelder for dem begge. Det skal tilhøre den presten som gjør soning med det.
03007008	Når en prest ofrer brennoffer for noen, så skal huden av det brennofferet han har ofret, tilhøre den samme presten.
03007009	Hvert matoffer som bakes i ovn eller som stekes i panne eller på helle, skal tilhøre den presten som ofrer det.
03007010	Men hvert matoffer som er blandet med olje, eller som er tørt, skal tilhøre alle Arons sønner, den ene som den andre.
03007011	Dette er loven om fredsofferet som ofres til Herren:
03007012	Dersom noen ofrer det til takkoffer, så skal han i tillegg til slaktofferet som bæres fram til takkoffer, ofre usyrede kaker med olje i og usyrede brødleiver smurt med olje, og fint mel knadd til kaker med olje i.
03007013	Dette er den offergaven han skal bære fram i tillegg til det slaktofferet som bæres fram til takkoffer og fredsoffer, og dessuten syrede kaker.
03007014	Av dette offeret skal han bære fram en kake av hvert slag som gave til Herren. Det skal tilhøre presten som stenker fredsofferets blod på alteret.
03007015	Kjøttet av et fredsoffer som bæres fram som takkoffer, skal etes på den dagen det ofres. Det må ikke bli liggende noe av det til om morgenen.
03007016	Dersom hans slaktoffer er et løfteoffer eller et frivillig offer, skal det etes på den dagen det ofres. Men det som blir tilbake, kan etes den neste dagen.
03007017	Det som ennå blir tilbake av slaktofferets kjøtt, skal brennes opp med ild på den tredje dagen.
03007018	Om noen på den tredje dagen eter av fredsofferets kjøtt, da har Herren ikke velbehag i offeret. Det skal ikke regnes den som ofret det til gode, det skal være en styggedom. Om noen eter av det, da fører han skyld over seg.
03007019	Kjøtt som kommer nær noe urent, skal ikke etes, det skal brennes opp med ild. Ellers kan alle som er rene, ete av kjøttet.
03007020	Men den som eter kjøtt av Herrens fredsoffer mens det er noe urent på ham, han skal utryddes av sitt folk.
03007021	Når noen rører ved noe urent, enten det er et menneskes urenhet eller et urent dyr eller noe annet urent og motbydelig, og så eter av kjøttet fra Herrens fredsoffer, da skal han utryddes av sitt folk.
03007022	Og Herren talte til Moses og sa:
03007023	Tal til Israels barn og si: Dere skal ikke ete fett av okse eller sau eller geit.
03007024	Fettet av et selvdødt dyr eller av et dyr som er revet i hjel, kan nyttes til forskjellig bruk, men dere må ikke ete det.
03007025	Hver den som eter fettet av noe dyr som det ofres ildoffer av til Herren, han skal utryddes av sitt folk.
03007026	Blod skal dere ikke ete, verken av fugl eller fe, hvor dere så bor.
03007027	Hver den som noen gang eter blod, han skal utryddes av sitt folk.
03007028	Og Herren talte til Moses og sa:
03007029	Tal til Israels barn og si: Den som ofrer sitt fredsslaktoffer til Herren, han skal selv bære fram for Herren sin offergave av sitt fredsslaktoffer.
03007030	Med egne hender skal han bære fram Herrens ildoffer. Både fettet og brystet skal han bære fram, og brystet skal svinges for Herrens åsyn.
03007031	Presten skal brenne fettet på alteret, men brystet skal høre Aron og hans sønner til.
03007032	Og det høyre låret skal dere gi presten som gave av deres fredsoffer.
03007033	Den av Arons sønner som ofrer fredsofferblodet og fettet, han skal ha det høyre låret som sin del.
03007034	For svingebrystet og løftelåret har jeg mottatt fra Israels barn av deres fredsslaktoffer og gitt det til Aron, presten, og til hans sønner, som en evig rettighet de kan kreve av Israels barn.
03007035	Dette er Arons del og hans sønners del av Herrens ildoffer. Det blir gitt dem på den dagen de føres fram for å tjene Herren som prester.
03007036	Det er den del som Herren befalte at Israels barn skulle gi dem på den dagen de blir salvet, en evig rettighet, fra slekt til slekt.
03007037	Dette er loven om brennofferet, om matofferet og om syndofferet og om skyldofferet og om innvielsesofferet og om fredsofferet,
03007038	den som Herren ga Moses på Sinai berg den dagen han bød Israels barn at de skulle ofre til Herren sine offer i Sinai ørken.
03008001	Og Herren talte til Moses og sa:
03008002	Hent Aron og hans sønner, ta deres klær og salvingsoljen og syndofferoksen og de to værene og kurven med de usyrede brødene,
03008003	og kall sammen hele menigheten ved inngangen til sammenkomstens telt!
03008004	Moses gjorde som Herren bød ham. Menigheten samlet seg ved inngangen til sammenkomstens telt.
03008005	Og Moses sa til menigheten: Slik har Herren befalt å gjøre.
03008006	Så førte Moses fram Aron og sønnene hans og vasket dem med vann.
03008007	Han ga Aron kappen på og spente beltet om ham. Så kledde han ham i ytterkappen, ga ham efoden på og bandt efodens belte om ham, og med det snørte han efoden sammen.
03008008	Så satte han brystduken på ham, og i brystduken la han urim og tummim.
03008009	Han satte luen på hodet hans, og på dens forside satte han gullplaten, det hellige hodesmykket, slik som Herren hadde befalt Moses.
03008010	Og Moses tok salvingsoljen og salvet tabernaklet og alt som var i det, og helliget det.
03008011	Han stenket av oljen sju ganger på alteret og salvet alteret og alt som hørte til det, og vaskekaret med sitt fotstykke. Slik helliget han dem.
03008012	Og han helte av salvingsoljen på Arons hode og salvet ham og helliget ham.
03008013	Så førte Moses fram Arons sønner, han kledde dem i kapper og spente beltet om dem og bandt høye luer på dem, slik som Herren hadde befalt Moses.
03008014	Så ledet han syndofferoksen fram, og Aron og sønnene hans la hendene på syndofferoksens hode.
03008015	De slaktet den, og Moses tok blodet og strøk det rundt om på alterhornene med sin finger og renset alteret for synd. Resten av blodet helte han ut ved alterets fot. Slik gjorde han soning for det og helliget det.
03008016	Han tok alt fettet som var på innvollene, den store leverlappen og begge nyrene og fettet på dem, og Moses brente det på alteret.
03008017	Men oksen med dens hud og dens kjøtt og dens mageinnhold brente han opp med ild utenfor leiren, slik som Herren hadde befalt Moses.
03008018	Så ledet han brennofferværen fram, og Aron og sønnene hans la sine hender på værens hode.
03008019	De slaktet den, og Moses stenket blodet rundt om på alteret.
03008020	Men væren selv delte de opp i sine stykker, og Moses brente hodet og stykkene og fettet.
03008021	De vasket innvollene og føttene med vann, og Moses brente hele væren på alteret. Det var et brennoffer til en velbehagelig duft, et ildoffer for Herren, slik som Herren hadde befalt Moses.
03008022	Så ledet han fram den andre væren, innvielsesværen, og Aron og sønnene hans la hendene på værens hode.
03008023	De slaktet den, og Moses tok av blodet og strøk på Arons høyre ørelapp og på tommelfingeren på hans høyre hånd og på stortåen på hans høyre fot.
03008024	Så førte de Arons sønner fram, og Moses strøk noe av blodet på deres høyre ørelapp og på tommelfingeren på deres høyre hånd og på stortåen på deres høyre fot. Og Moses stenket resten av blodet rundt om på alteret.
03008025	Så tok han fettet, både fetthalen og alt fettet som var på innvollene, og den store leverlappen og begge nyrene og fettet på dem og det høyre låret,
03008026	og av kurven med usyret brød som sto for Herrens åsyn, tok han en usyret kake og en oljekake og en brødleiv og la på fettstykkene og på det høyre låret.
03008027	Alt dette la han i Arons hender og i hans sønners hender, og han svingte det for Herrens åsyn.
03008028	Så tok Moses det av deres hånd og brente det på alteret sammen med brennofferet. Det var et innvielsesoffer til en velbehagelig duft, et ildoffer for Herren.
03008029	Deretter tok Moses brystet og svingte det for Herrens åsyn. Det var den del Moses fikk av innvielsesværen, slik som Herren hadde befalt Moses.
03008030	Og Moses tok av salvingsoljen og av blodet som var på alteret, og stenket på Aron og på hans klær og likeså på sønnene hans og deres klær. Slik helliget han Aron og hans klær og likeså hans sønner og hans sønners klær.
03008031	Og Moses sa til Aron og sønnene hans: Kok kjøttet ved inngangen til sammenkomstens telt og et det der sammen med brødet som er i innvielseskurven, slik som jeg har befalt og sagt: Aron og hans sønner skal ete det.
03008032	Men det som blir til overs av kjøttet og av brødet, skal dere brenne opp med ild.
03008033	I sju dager skal dere ikke gå bort fra inngangen til sammenkomstens telt - helt til den dagen når innvielsestiden er til ende. For sju dager skal innvielsen vare.
03008034	Som det er gjort i dag, slik har Herren befalt det skal gjøres også de andre dagene, for å gjøre soning for dere.
03008035	Dere skal bli ved inngangen til sammenkomstens telt i sju dager, både dag og natt. Og dere skal ta vare på det som Herren vil ha ivaretatt, så dere ikke skal dø. For slik er det befalt meg.
03008036	Og Aron og sønnene hans gjorde alt det som Herren hadde befalt ved Moses.
03009001	Den åttende dagen kalte Moses til seg Aron og hans sønner og Israels eldste.
03009002	Han sa til Aron: Ta deg en oksekalv til syndoffer og en vær til brennoffer, begge uten lyte, og led dem fram for Herrens åsyn.
03009003	Og du skal tale til Israels barn og si: Ta en geitebukk til syndoffer, og en kalv og et lam, begge årsgamle og uten lyte, til brennoffer,
03009004	og ta en okse og en vær til fredsoffer, for å ofre dem for Herrens åsyn, og et matoffer, tillaget med olje! For i dag vil Herren åpenbare seg for dere.
03009005	De tok det som Moses hadde befalt, og førte det fram foran sammenkomstens telt. Og hele menigheten kom og sto for Herrens åsyn.
03009006	Da sa Moses: Dette er det Herren har befalt dere å gjøre, så skal Herrens herlighet åpenbare seg for dere.
03009007	Så sa Moses til Aron: Gå fram til alteret og ofre ditt syndoffer og ditt brennoffer og gjør soning for deg og for folket. Ofre så folkets offer og gjør soning for dem, slik som Herren har befalt!
03009008	Og Aron trådte fram til alteret og slaktet den kalven som skulle være syndoffer for ham selv.
03009009	Arons sønner bar blodet til ham, og han dyppet fingeren sin i blodet og strøk det på alterhornene. Resten av blodet helte han ut ved alterets fot.
03009010	Men fettet og nyrene og den store leverlappen av syndofferet brente han på alteret, slik som Herren hadde befalt Moses.
03009011	Kjøttet og huden brente han opp med ild utenfor leiren.
03009012	Så slaktet han brennofferet. Arons sønner rakte ham blodet, og han stenket det rundt om på alteret.
03009013	Så rakte de ham brennofferet, stykke for stykke, og hodet, og han brente det på alteret.
03009014	Han vasket innvollene og føttene og brente dem sammen med brennofferet på alteret.
03009015	Så førte han fram folkets offer. Han tok bukken som skulle være syndoffer for folket, slaktet den og ofret den til et syndoffer, likesom det første offerdyret.
03009016	Så førte han brennofferet fram og ofret det, som det var foreskrevet.
03009017	Deretter bar han matofferet fram og tok en håndfull av det og brente på alteret, i tillegg til morgenbrennofferet.
03009018	Så slaktet han oksen og væren som skulle være folkets fredsoffer. Arons sønner rakte ham blodet, og han stenket det rundt om på alteret.
03009019	Men fettstykkene av oksen og væren, både fetthalen og fettet som dekket innvollene, og nyrene og den store leverlappen -
03009020	disse fettstykkene la de på bryststykkene, og han brente fettstykkene på alteret.
03009021	Men bryststykkene og det høyre låret svingte Aron for Herrens åsyn, slik som Moses hadde befalt.
03009022	Aron løftet sine hender over folket og velsignet dem. Så steg han ned, etter at han hadde ofret syndofferet og brennofferet og fredsofferet.
03009023	Deretter gikk Moses og Aron inn i sammenkomstens telt. Og da de kom ut igjen, velsignet de folket. Da åpenbarte Herrens herlighet seg for hele folket.
03009024	Det gikk ild ut fra Herrens åsyn og fortærte brennofferet og fettstykkene på alteret. Og hele folket så det, og de ropte høyt av glede og falt ned på sitt ansikt.
03010001	Men Arons sønner Nadab og Abihu tok hver sitt ildkar og la ild i dem og la røkelse på ilden og bar fremmed ild inn for Herrens åsyn, som han ikke hadde befalt dem.
03010002	Da gikk det ild ut fra Herrens åsyn og fortærte dem, og de døde for Herrens åsyn.
03010003	Da sa Moses til Aron: Dette var det Herren talte om da han sa: På den som står meg nær, vil jeg hellige meg og for alt folkets åsyn vil jeg herliggjøre meg. Og Aron tidde.
03010004	Men Moses kalte på Misjael og Elsafan, sønner av Arons onkel Ussiel, og sa til dem: Tre fram og bær deres brødre bort fra helligdommen og utenfor leiren!
03010005	De trådte da fram og bar dem i deres kapper utenfor leiren, som Moses hadde sagt.
03010006	Da sa Moses til Aron og hans sønner Eleasar og Itamar: Dere skal ikke gå med uflidd hår og ikke rive i stykker deres klær, for at dere ikke skal dø, og for at han ikke skal bli vred på hele menigheten. Men deres brødre, hele Israels hus, skal gråte over denne ild som Herren har opptent.
03010007	Dere skal ikke gå bort fra inngangen til sammenkomstens telt, for at dere ikke skal dø. For Herrens salvingsolje er på dere. Og de gjorde som Moses sa.
03010008	Og Herren talte til Aron og sa:
03010009	Vin eller sterk drikk skal verken du eller sønnene dine drikke når dere går inn i sammenkomstens telt, for at dere ikke skal dø - det skal være en evig lov for dere, fra slekt til slekt -
03010010	så dere kan gjøre forskjell mellom hellig og vanhellig, mellom urent og rent,
03010011	og lære Israels barn alle de lover som Herren har kunngjort dem ved Moses.
03010012	Så sa Moses til Aron og sønnene hans Eleasar og Itamar, som ennå var i live: Ta det matofferet som er til overs av Herrens ildoffer, og et det usyret ved siden av alteret. For det er høyhellig.
03010013	Dere skal ete det på et hellig sted, for det er din og dine sønners fastsatte del av Herrens ildoffer. Slik er det blitt befalt meg.
03010014	Og svingebrystet og løftelåret skal dere ete på et rent sted, du og dine sønner og dine døtre med deg. For det er gitt deg og dine barn som deres fastsatte del av Israels barns fredsoffer.
03010015	Løftelåret og svingebrystet skal dere bære fram sammen med ildofferfettstykkene og svinge dem for Herrens åsyn. Det skal være din og dine barns fastsatte del til evig tid, slik som Herren har befalt.
03010016	Da Moses spurte etter syndofferbukken, viste det seg at den var oppbrent. Da ble han vred på Eleasar og Itamar, Arons sønner som ennå var i live, og han sa:
03010017	Hvorfor har dere ikke ett syndofferet på det hellige sted? Det er jo høyhellig, og han har gitt dere det for at dere skal ta bort menighetens syndeskyld og gjøre soning for dem for Herrens åsyn.
03010018	Blodet ble jo ikke båret inn i helligdommen. Derfor skulle dere ha ett kjøttet på det hellige sted, slik som jeg har befalt.
03010019	Da sa Aron til Moses: De har jo i dag ofret sitt syndoffer og sitt brennoffer for Herrens åsyn, og enda har slik en ulykke hendt meg. Om jeg nå hadde ett syndoffer i dag, skulle da det ha vært godt i Herrens øyne?
03010020	Da Moses hørte dette, syntes han det var rett.
03011001	Herren talte til Moses og Aron og sa til dem:
03011002	Tal til Israels barn og si: Dette er de dyr som dere kan ete av alle firføtte dyr på jorden:
03011003	Alle de firføtte dyr som har klover og har klovene kløvd helt igjennom, og som tygger drøv, dem kan dere ete.
03011004	Blant dem som tygger drøv, og blant dem som har klover, er det bare disse dere ikke skal ete: kamelen, for den tygger vel drøv, men den har ikke klover, den skal være uren for dere,
03011005	fjellgrevlingen, for den tygger vel drøv, men har ikke klover, den skal være uren for dere,
03011006	haren, for den tygger vel drøv, men har ikke klover, den skal være uren for dere,
03011007	svinet, for det har vel klover og har klovene kløvd helt igjennom, men det tygger ikke drøv, det skal være urent for dere.
03011008	Kjøttet av disse dyrene skal dere ikke ete, og dere skal ikke røre ved deres døde kropper, de skal være urene for dere.
03011009	Dette kan dere ete av alt det som er i vannet: Alt det som er i vannet - i havene og i elvene - som har finner og skjell, det kan dere ete.
03011010	Men det som ikke har finner og skjell av alt det som finnes i havene og i elvene, av alt det som vrimler i vannet, og av alt levende som er i vannet, det skal være en styggedom for dere.
03011011	En styggedom skal de være for dere, deres kjøtt skal dere ikke ete, og deres døde kropper skal dere holde for en styggedom.
03011012	Alt i vannet som ikke har finner og skjell, det skal være en styggedom for dere.
03011013	Dette er de fuglene dere skal holde for en styggedom, de skal ikke etes, de er en styggedom: ørnen og lammegribben og svartgribben
03011014	og glenten, og alle slags falker,
03011015	alle slags ravner
03011016	og strutsen og gjøken og måken, alle slags hauker,
03011017	kattuglen og skarven og hubroen
03011018	og sløruglen og pelikanen og gribben
03011019	og storken, alle slags hegrer, og hærfuglen og flaggermusen.
03011020	Alt kryp som har vinger og går på fire føtter, skal være en styggedom for dere.
03011021	Av alt kryp som har vinger og går på fire føtter, må dere bare ete dem som har springben ovenfor føttene til å hoppe på marken med.
03011022	Av dem kan dere ete: arbe-gresshopper, solam-gresshopper, hargol-gresshopper og hagab-gresshopper.
03011023	Men alt annet kryp som har vinger og fire føtter, skal være en styggedom for dere.
03011024	Ved disse dyrene blir dere urene. Hver den som rører ved deres døde kropper, skal være uren til om kvelden,
03011025	og hver den som har båret en slik kropp, skal vaske klærne sine og være uren til om kvelden.
03011026	Hvert firføtt dyr som vel har klover, men ikke har klovene kløvd helt igjennom og ikke tygger drøv, skal være urent for dere. Hver den som rører ved dem, blir uren.
03011027	Alle firføtte dyr som går på labber, skal være urene for dere. Hver den som rører ved deres døde kropper, skal være uren til om kvelden,
03011028	og den som har båret deres døde kropper, skal vaske klærne og være uren til om kvelden. De skal være urene for dere.
03011029	Blant de smådyr som kryper på jorden, skal disse være de mest urene for dere: muldvarpen og musen og alle slags firfisler,
03011030	og anaka-firfislen, koah-firfislen og leta’a-firfislen, salamanderen og kameleonen.
03011031	Disse skal være de mest urene for dere blant alle smådyr. Hver den som rører ved dem når de er døde, skal være uren til om kvelden.
03011032	Alt det som et slikt dødt dyr faller på, er urent, enten det er trekar eller klær eller skinn eller sekker eller noen annen bruksgjenstand. Det skal legges i vann og være urent til om kvelden, da er det rent.
03011033	Hvis det faller et slikt dyr ned i et leirkar, så blir alt det som er i karet urent, og karet selv skal dere slå i stykker.
03011034	All mat som folk eter, og som lages til med vann, blir da uren. Og all drikk som folk drikker, blir uren, om den er i slike kar.
03011035	Alt det som en slik død kropp faller på, blir urent. Enten det er ovn eller gryte, skal de brytes i stykker, de er urene og skal være urene for dere.
03011036	Bare kilder og brønner som det samler seg vann i, blir like rene. Men den som rører ved deres døde kropper, blir uren.
03011037	Om en slik død kropp faller på korn som skal såes, er kornet like rent.
03011038	Men om det blir slått vann på såkornet, og en slik død kropp faller på det, da skal kornet være urent for dere.
03011039	Dør noen av de firføtte dyr som er til føde for dere, da skal den som rører ved dyrets døde kropp, være uren til om kvelden,
03011040	og den som har ett av dets døde kropp, skal vaske sine klær og være uren til om kvelden, og den som har båret dets døde kropp, skal vaske sine klær og være uren til om kvelden.
03011041	Alle smådyr som kryper på jorden, skal være en styggedom, de skal ikke etes.
03011042	Dere må ikke ete det som kryper på buken, eller det som går på fire føtter, eller det som har flere føtter blant alle smådyr som kryper på jorden. Det skal være en styggedom.
03011043	Gjør ikke dere selv motbydelige ved noe slikt kryp, og la dere ikke smitte ved dem, så dere blir urene!
03011044	For jeg er Herren deres Gud, og dere skal hellige dere. Dere skal være hellige, for jeg er hellig. Dere skal ikke gjøre dere selv urene ved noe av det kryp som rører seg på jorden.
03011045	For jeg er Herren, som førte dere opp fra landet Egypt for å være deres Gud. Dere skal være hellige, for jeg er hellig.
03011046	Dette er loven om de firføtte dyrene og fuglene og alt liv som rører seg i vannet, og om alle de dyr som kryper på jorden,
03011047	så dere kan skille mellom urent og rent, mellom dyr som kan etes, og dyr som ikke kan etes.
03012001	Herren talte til Moses og sa:
03012002	Tal til Israels barn og si: Når en kvinne får barn og føder en gutt, da skal hun være uren i sju dager. Hun skal være uren likeså lenge som hun er uren i sin månedlige svakhet.
03012003	Den åttende dagen skal hans forhud omskjæres.
03012004	Deretter skal hun holde seg inne i trettitre dager under sitt blods renselse. Hun skal ikke røre ved noe hellig og ikke komme til helligdommen før hennes renselsesdager er til ende.
03012005	Men føder hun en pike, da skal hun være uren i to uker likesom ved sin månedlige urenhet, og holde seg inne i sekstiseks dager under sitt blods renselse.
03012006	Når hennes renselsesdager er til ende, enten det er en sønn eller en datter hun har født, så skal hun komme med et årsgammelt lam til brennoffer og en dueunge eller en turteldue til syndoffer og bære det fram til inngangen til sammenkomstens telt, til presten.
03012007	Han skal ofre det for Herrens åsyn og gjøre soning for henne. Da blir hun ren etter blødningen. Dette er loven for den kvinne som har født, enten barnet er en gutt eller en pike.
03012008	Men har hun ikke råd til et lam, så skal hun ta to turtelduer eller to dueunger, en til brennoffer og en til syndoffer. Og presten skal gjøre soning for henne, da blir hun ren.
03013001	Herren talte til Moses og Aron og sa:
03013002	Når det på et menneskes hud viser seg en knute eller et utslett eller en lys flekk, så det på hans hud er noe som ser ut til å bli spedalskhet, da skal han føres til Aron, presten, eller til en av hans sønner, prestene.
03013003	Presten skal se på det syke stedet på huden, og dersom hårene på det er blitt hvite, og det syke stedet ser dypere ut enn huden ellers, da er det spedalskhet. Når presten ser det, skal han si ham uren.
03013004	Men er det en hvit, lys flekk på huden, og den ikke ser dypere ut enn huden ellers, og hårene på den ikke er blitt hvite, da skal presten holde den syke innestengt i sju dager.
03013005	Den sjuende dagen skal presten se på ham igjen, og dersom han finner at det syke stedet er uforandret å se til og ikke har bredt seg videre ut på huden, da skal han igjen holde ham innestengt i sju dager.
03013006	Når så presten den sjuende dagen ser på ham enda en gang og finner at det syke stedet er bleknet og ikke har bredt seg videre ut på huden, da skal han si ham ren. Da er det bare et utslett. Han skal vaske sine klær, og så er han ren.
03013007	Men brer utslettet seg på huden etter at han har vist seg fram for presten for å bli sagt ren, da skal han enda en gang vise seg fram for presten.
03013008	Når presten da ser på ham og finner at utslettet har bredt seg videre ut på huden, da skal han si ham uren, det er spedalskhet.
03013009	Når et menneske er blitt syk av spedalskhet, skal han føres til presten.
03013010	Når presten da ser på ham og finner at det er en hvit knute på huden, og at hårene på den er blitt hvite, og at det er tegn til villkjøtt i knuten,
03013011	da er det en gammel spedalskhet i huden på hans legeme. Presten skal si ham uren, han skal ikke holde ham inne, for han er alt uren.
03013012	Men når spedalskheten bryter ut på huden, så den dekker den sykes hud helt fra hode til fot, overalt hvor prestens øye faller,
03013013	og presten da ser på det og finner at spedalskheten dekker hele hans legeme, da skal han si den syke ren. Han er blitt hvit over det hele - han er ren.
03013014	Men så snart det viser seg villkjøtt på ham, blir han uren.
03013015	Når presten ser villkjøttet, skal han si ham uren. For villkjøttet er urent, det er spedalskhet.
03013016	Men dersom villkjøttet igjen forandrer seg og blir hvitt, da skal han gå til presten.
03013017	Når presten ser på ham og finner at det syke stedet er blitt hvitt, da skal han si den syke ren, for da er han ren.
03013018	Når noen har en byll på huden, og den leges,
03013019	og det der hvor byllen var, blir en hvit knute eller en lyserød flekk, da skal han vise seg fram for presten.
03013020	Når presten ser på ham og finner at stedet ser dypere ut enn huden ellers, og at hårene på det er blitt hvite, da skal presten si ham uren. Det er spedalskhet som er brutt ut i byllen.
03013021	Men når presten ser på det syke stedet og finner at det ikke er hvite hår der, og at det ikke er dypere enn huden ellers, og at det er blekt, da skal presten holde ham innestengt i sju dager.
03013022	Brer det seg da videre ut på huden, skal presten si ham uren. Det er spedalskhet.
03013023	Men dersom den lyse flekken blir uforandret på sitt sted og ikke har bredt seg ut, da er det bare arret etter byllen. Presten skal si ham ren.
03013024	Når noen får et brannsår på huden, og kjøttet som gror i brannsåret, viser seg som en lyserød eller hvit flekk,
03013025	da skal presten se på den, og dersom han finner at hårene på den lyse flekken er blitt hvite, og at den ser dypere ut enn huden ellers, da er det spedalskhet som er brutt ut i brannsåret. Presten skal si ham uren, det er spedalskhet.
03013026	Men finner presten, når han ser på den, at det ikke er hvite hår på den lyse flekken, og at den ikke er dypere enn huden ellers, og at den er blek, da skal han holde ham innestengt i sju dager.
03013027	Den sjuende dagen skal presten se på ham. Dersom flekken da har bredt seg videre ut på huden, skal presten si ham uren. Det er spedalskhet.
03013028	Men dersom den lyse flekken blir uforandret på sitt sted og ikke har bredt seg ut på huden, og den er blek, da er det en knute etter brannsåret. Presten skal si ham ren, for det er bare arret etter brannsåret.
03013029	Når en mann eller kvinne har et sykt sted på hodet eller i skjegget,
03013030	så skal presten se på det syke stedet. Dersom han finner at det ser dypere ut enn huden ellers, og at det er gule, tynne hår på det, da skal han si ham uren. Det er skurv, spedalskhet på hodet eller i skjegget.
03013031	Men dersom presten, når han ser på skurven, finner at den ikke ser dypere ut enn huden ellers, men at det ikke er sorte hår på den, da skal presten holde den som har skurven, innestengt i sju dager.
03013032	Den sjuende dagen skal presten se på det syke stedet. Dersom han finner at skurven ikke har bredt seg ut, og at det ikke er gule hår på den, og at skurven ikke ser dypere ut enn huden ellers,
03013033	da skal den som har skurven, rake seg, men ikke der hvor skurven er. Presten skal da igjen holde ham innestengt i sju dager.
03013034	Dersom da presten ser på skurven den sjuende dagen, og finner at den ikke har bredt seg ut på huden, og at den ikke ser dypere ut enn huden ellers, da skal han si ham ren. Han skal vaske sine klær, så er han ren.
03013035	Men dersom skurven brer seg ut på huden etter at han er sagt ren,
03013036	så skal presten se på ham. Og dersom han finner at skurven har bredt seg ut på huden, da skal han ikke lete etter gule hår. Han er uren.
03013037	Men ser det ut for ham som om skurven er uforandret, og det er vokst sorte hår på den, da er skurven legt. Han er ren, og presten skal si ham ren.
03013038	Når en mann eller kvinne får lyse flekker på kroppen, hvite, lyse flekker,
03013039	og presten da ser på dem og finner lyse flekker av en blek, hvit farge på huden, da er det bare et ufarlig utslett som er brutt ut på huden. Denne er ren.
03013040	Når en mann mister håret på hodet, så han blir skallet, da er han ren.
03013041	Når han mister håret fremme på hodet, så han blir fleinskallet, da er han ren.
03013042	Men er det en lyserød flekk der hvor han er skallet, enten det er bak eller foran på hodet, da er det spedalskhet som bryter ut på det skallete sted, på bakhodet eller forhodet.
03013043	Når presten ser på ham og finner at det er en lyserød knute på hans skallete bakhode eller forhode, av samme utseende som spedalskhet på huden,
03013044	da er mannen spedalsk. Han er uren, presten skal si ham uren. Han har fått sykdommen på hodet.
03013045	Den som er blitt rammet av spedalskhet, skal gå med flerrede klær og med uflidd hår. Han skal dekke til sitt skjegg og rope: Uren, uren!
03013046	Han skal være uren hele den tid han har sykdommen. Uren er han, han skal bo for seg selv, hans bolig skal være utenfor leiren.
03013047	Når det kommer spedalskhet på et klesplagg av ull eller lin,
03013048	eller noe som er vevd eller strikket av lin eller av ull eller på skinn eller på noe som er gjort av skinn,
03013049	og flekkene på klesplagget eller på skinnet eller på det som er vevd eller strikket eller på noe som er gjort av skinn, er grønnlige eller rødlige, da er det spedalskhet. Det skal vises fram for presten.
03013050	Når presten har sett på flekkene, skal han holde det som flekkene er på, innelåst i sju dager.
03013051	Dersom han da den sjuende dagen ser at flekkene har bredt seg ut på klesplagget eller på det som er vevd eller strikket eller på skinnet eller på noe som er gjort av skinn, da er det ondartet spedalskhet, det er urent.
03013052	Enten det er klesplagget eller det som er vevd eller strikket av ull eller av lin eller noe som er gjort av skinn, hva det nå kan være, så skal det som flekkene er på, brennes opp. Det er ondartet spedalskhet, det skal brennes opp med ild.
03013053	Men dersom presten, når han ser på det, finner at flekkene ikke har bredt seg ut på klesplagget eller på det som er vevd eller strikket eller på det som er gjort av skinn, hva det nå kan være,
03013054	da skal han la det som flekkene er på, vaske, og igjen holde det innelåst i sju dager.
03013055	Når så presten ser på det, etter at det er vasket, og han finner at flekkene ikke ser annerledes ut enn før, men at de heller ikke har bredt seg videre ut, da er det urent. Du skal brenne det opp med ild. Det er av det slaget som eter seg inn, på vrangen eller på retten.
03013056	Men dersom presten, når han ser på det, finner at det stedet som flekkene er på, er blitt blekt etter vaskingen, da skal han rive det av klesplagget eller av skinnet eller av det som er vevd eller strikket.
03013057	Men dersom flekkene ennå er synlige på klesplagget eller på det som er vevd eller strikket eller på det som er gjort av skinn, hva det nå kan være, da er det spedalskhet som bryter ut. Du skal brenne opp med ild det som flekkene er på.
03013058	Men dersom flekkene på det klesplagget eller det som er vevd eller strikket eller tingene av skinn går bort når det vaskes, da skal det vaskes igjen. Så er det rent.
03013059	Dette er loven om spedalskhet på klesplagg av ull eller av lin eller på det som er vevd eller strikket eller på noe som er gjort av skinn, hva det nå kan være - når det skal sies rent og når det skal sies urent.
03014001	Og Herren talte til Moses og sa:
03014002	Dette er loven om den spedalske, på den dagen han skal renses: Han skal føres til presten.
03014003	Presten skal gå utenfor leiren, og når presten ser på ham og finner at han er helbredet fra sin spedalskhet,
03014004	da skal presten befale at det for den som lar seg rense, skal tas ut to levende, rene fugler og sedertre og karmosinrød ull og isop,
03014005	og han skal la dem slakte den ene fuglen i et leirkar, over rennende vann.
03014006	Så skal han ta den levende fuglen og sedertreet og den karmosinrøde ullen og isopen og dyppe dem sammen med den levende fuglen i blodet av den fuglen som er slaktet over det rennende vannet.
03014007	Han skal stenke sju ganger på den som lar seg rense for spedalskhet. Slik skal han rense ham. Og den levende fuglen skal han la fly sin vei ut i den åpne marken.
03014008	Den som lar seg rense, skal vaske sine klær og rake av alt håret og bade seg i vann. Så er han ren. Deretter kan han gå inn i leiren. Men han skal holde seg utenfor sitt telt i sju dager.
03014009	Den sjuende dagen skal han rake av alt håret, både sitt hodehår og sitt skjegg og sine øyenbryn - alt håret skal han rake av. Og han skal vaske sine klær og bade sitt legeme i vann, så er han ren.
03014010	Den åttende dagen skal han ta to værlam uten lyte og et årsgammelt hunnlam uten lyte og til matoffer tre tiendedeler av en efa fint mel, blandet med olje, og så en log olje.
03014011	Og presten som forestår renselsen, skal stille den mannen som lar seg rense, og de tingene han skal ofre, fram for Herrens åsyn, ved inngangen til sammenkomstens telt.
03014012	Så skal presten ta det ene værlammet og bære det fram til skyldoffer sammen med den tilhørende log olje. Og han skal svinge dem for Herrens åsyn.
03014013	Værlammet skal slaktes på det stedet hvor syndofferet og brennofferet blir slaktet, på det hellige stedet. For likesom syndofferet, slik tilhører også skyldofferet presten, det er høyhellig.
03014014	Så skal presten ta av skyldofferets blod og stryke på den høyre ørelapp på den som lar seg rense, og på hans høyre tommelfinger og på hans høyre stortå.
03014015	Og presten skal ta av den tilhørende log olje og helle i sin venstre hånd
03014016	og så dyppe høyre pekefinger i oljen som han har i venstre hånd, og stenke av oljen med fingeren sju ganger for Herrens åsyn.
03014017	Og av den oljen som er igjen i hånden, skal presten stryke noe på den høyre ørelappen på den som lar seg rense, og på hans høyre tommelfinger og på hans høyre stortå, over blodet av skyldofferet.
03014018	Og det som ennå er til overs av oljen som presten har i hånden, skal han helle på hodet til den som lar seg rense. Slik skal presten gjøre soning for ham for Herrens åsyn.
03014019	Så skal presten ofre syndofferet og gjøre soning for den som lar seg rense for sin urenhet. Deretter skal han slakte brennofferet.
03014020	Og presten skal ofre brennofferet og matofferet på alteret og slik gjøre soning for ham. Da er han ren.
03014021	Men er det en fattig mann, som ikke har råd til så mye, da skal han ta et værlam til skyldoffer - det skal svinges til soning for ham - og en tiendedel av en efa fint mel, blandet med olje, til matoffer, og en log olje
03014022	og to turtelduer eller to dueunger, etter som han har råd til. Den ene skal være til syndoffer, og den andre til brennoffer.
03014023	Den åttende dagen av sin renselse skal han bære dette fram til presten, til inngangen til sammenkomstens telt, for Herrens åsyn.
03014024	Og presten skal ta skyldofferlammet og den log olje som hører til, og svinge dem for Herrens åsyn.
03014025	De skal slakte skyldofferlammet. Og presten skal ta av skyldofferets blod og stryke på høyre ørelapp på den som lar seg rense, og på høyre tommelfinger og høyre stortå.
03014026	Så skal presten helle noe av oljen i sin venstre hånd,
03014027	og med sin høyre pekefinger skal han stenke sju ganger for Herrens åsyn av oljen som han har i sin venstre hånd.
03014028	Så skal presten stryke noe av oljen som han har i hånden, på den høyre ørelappen på den som lar seg rense, og på hans høyre tommelfinger og på hans høyre stortå, på det stedet hvor blodet av skyldofferet er.
03014029	Og det som er til overs av oljen som presten har i hånden, skal han helle på hodet til den som lar seg rense. Slik skal han gjøre soning for ham for Herrens åsyn.
03014030	Så skal han ofre den ene av turtel-duene eller av dueungene - det som han har råd til -
03014031	som syndoffer og den andre som brennoffer sammen med matofferet. Slik skal presten gjøre soning for den som lar seg rense, for Herrens åsyn.
03014032	Dette er loven om den som lider av spedalskhet, men ikke har råd til å ofre så mye når han skal renses.
03014033	Og Herren talte til Moses og Aron og sa:
03014034	Når dere kommer inn i Kana’ans land, som jeg gir dere til eiendom, og jeg lar spedalskhet komme på noe hus i det landet dere får til eie,
03014035	da skal den som eier huset, gå og melde det til presten og si: Det ser ut for meg som det er kommet spedalskhet på huset.
03014036	Da skal presten la huset rydde, før han selv kommer for å se på flekkene, så ikke alt det som er i huset, skal bli urent. Deretter skal han komme og se på huset.
03014037	Dersom han, når han ser på flekkene, finner at flekkene på husets vegger viser seg som grønnlige eller rødlige fordypninger som synes å ligge dypere enn veggen,
03014038	da skal han gå ut av husets dør, og han skal stenge huset og holde det låst i sju dager.
03014039	Den sjuende dagen skal presten komme igjen. Når han da ser på det og finner at flekkene har bredt seg ut på veggene i huset,
03014040	da skal han la de steinene som flekkene er på, brytes ut og kastes utenfor byen på et urent sted.
03014041	Deretter skal huset skrapes innvendig rundt omkring, og pussen som blir skrapt av, skal kastes på et urent sted utenfor byen.
03014042	Så skal de ta andre steiner og sette dem inn istedenfor de gamle steinene. Og de skal ta ny leire og pusse huset med.
03014043	Bryter flekkene ut igjen på huset etter at steinene er tatt ut og huset skrapt og pusset,
03014044	da skal presten komme og se på det. Dersom han finner at flekkene har bredt seg ut på huset, da er det ondartet spedalskhet på huset, det er urent.
03014045	Da skal de rive huset ned, både steinene og treverket og all leiren, og føre det til et urent sted utenfor byen.
03014046	Den som går inn i huset under den tiden det holdes låst, skal være uren til om kvelden.
03014047	Og den som ligger i huset, skal vaske sine klær, og den som eter i huset, skal vaske sine klær.
03014048	Men dersom presten, når han kommer og ser på det, finner at flekkene ikke har bredt seg på huset etter at det er blitt pusset, da skal han si huset rent, for da er ondet borte.
03014049	Så skal han, for at huset kan bli renset, ta to fugler og sedertre og karmosinrød ull og isop.
03014050	Den ene fuglen skal han slakte i et leirkar, over rennende vann.
03014051	Så skal han ta sedertreet og isopen og den karmosinrøde ullen og den levende fuglen og dyppe dem i blodet av den fuglen som er slaktet, og i det rennende vannet, og stenke på huset sju ganger.
03014052	Og han skal rense huset med blodet av fuglen og med det rennende vannet og med den levende fuglen og med sedertreet og med isopen og med den karmosinrøde ullen.
03014053	Så skal han la den levende fuglen fly utenfor byen, ut i den åpne marken. Slik skal han gjøre soning for huset, så det blir rent.
03014054	Dette er loven om all slags spedalskhet og om skurv
03014055	og om spedalskhet på klær og på hus
03014056	og om knuter i huden og om utslett og om lyse flekker på huden -
03014057	til opplysning om når noe er urent, og når det er rent. Dette er loven om spedalskhet.
03015001	Herren talte til Moses og Aron og sa:
03015002	Tal til Israels barn og si til dem: Når det kommer utflod fra en manns legeme, er han uren på grunn av utfloden.
03015003	Så lenge hans utflod varer, er det slik med hans urenhet: Enten hans legeme gir utfloden fra seg eller holder den tilbake, i begge tilfeller er han uren.
03015004	Hvert leie som den som har utflod, ligger på, skal være urent, og alt det han sitter på, skal være urent.
03015005	Den som rører ved hans leie, skal vaske sine klær og bade seg i vann og være uren til om kvelden.
03015006	Og den som setter seg på noe som den som har utflod satt på, han skal vaske sine klær og bade seg i vann og være uren til om kvelden.
03015007	Den som rører ved den sykes legeme, skal vaske sine klær og bade seg i vann og være uren til om kvelden.
03015008	Dersom den som har utflod, spytter på en som er ren, da skal den han spytter på, vaske sine klær og bade seg i vann og være uren til om kvelden.
03015009	Hver ridesal som den som har utflod, rir på, skal være uren.
03015010	Hver den som rører ved noe av det han har under seg, skal være uren til om kvelden. Og den som bærer det bort, skal vaske sine klær og bade seg i vann og være uren til om kvelden.
03015011	Dersom den som har utflod, rører ved noen, uten at han først har skyllet hendene i vann, da skal den han rørte ved, vaske sine klær og bade seg i vann og være uren til om kvelden.
03015012	Et leirkar som den som har utflod, rører ved, skal brytes i stykker, og hvert trekar skal skylles i vann.
03015013	Når den som har utflod, blir ren for sin utflod, skal han telle sju dager fram fra den dagen han ble ren. Så skal han vaske sine klær og bade sitt legeme i rennende vann, så er han ren.
03015014	Den åttende dagen skal han ta to turtelduer eller to dueunger og komme fram for Herrens åsyn, til inngangen til sammenkomstens telt, og gi dem til presten.
03015015	Og presten skal ofre dem, den ene til syndoffer og den andre til brennoffer. Slik skal presten gjøre soning for ham for Herrens åsyn og rense ham for hans utflod.
03015016	Når det går sæd fra en mann, da skal han bade hele sitt legeme i vann og være uren til om kvelden.
03015017	Hvert klesplagg og hvert skinn som det kommer sæd på, skal vaskes i vann og være urent til om kvelden.
03015018	Når en mann har samleie med en kvinne, og det går sæd fra ham, da skal de begge bade seg i vann og være urene til om kvelden.
03015019	Når en kvinne har utflod og det flyter blod fra hennes legeme, da skal hun være uren i sju dager. Hver den som rører ved henne, skal være uren til om kvelden.
03015020	Alt hun ligger på mens hun er uren, skal være urent, og alt hun sitter på, skal være urent.
03015021	Hver den som rører ved hennes leie, skal vaske sine klær og bade seg i vann og være uren til om kvelden.
03015022	Hver den som rører ved noe hun har sittet på, skal vaske sine klær og bade seg i vann og være uren til om kvelden.
03015023	Dersom noen rører ved noe som ligger på hennes leie eller på det hun sitter på, skal han være uren til om kvelden.
03015024	Dersom en mann ligger hos henne, og hennes urenhet kommer på ham, da skal han være uren i sju dager. Hvert leie han ligger på, skal være urent.
03015025	Når en kvinne har blodflod i mange dager, uten at det er hennes månedlige urenhets tid, eller hun har utflod lenger enn vanlig i sin månedlige urenhets tid, da skal hun være uren alle de dagene hennes urenhets utflod varer, likesom i sine månedlige urenhets dager.
03015026	Hvert leie hun ligger på alle de dagene hennes utflod varer, skal være urent, på samme måten som hennes leie i hennes månedlige urenhet. Og alt hun sitter på, skal være urent, likesom når hun har sin månedlige urenhet.
03015027	Hver den som rører ved det, skal være uren. Han skal vaske sine klær og bade seg i vann og være uren til om kvelden.
03015028	Men når hun blir ren for sin utflod, da skal hun telle sju dager fram, deretter skal hun være ren.
03015029	Den åttende dagen skal hun ta to turtelduer eller to dueunger og komme med dem til presten, til inngangen til sammenkomstens telt.
03015030	Presten skal ofre den ene til syndoffer og den andre til brennoffer. Slik skal presten gjøre soning for henne for Herrens åsyn og rense henne for hennes urenhets utflod.
03015031	Dere skal skille Israels barn fra deres urenhet, for at de ikke skal dø i sin urenhet når de gjør mitt tabernakel urent, det som står midt iblant dem.
03015032	Dette er loven om den som har utflod, og om den som har sæduttømming så han blir uren ved det,
03015033	og om den kvinne som har sin månedlige urenhet, og om den som har utflod, enten det er mann eller kvinne, og om en mann som ligger med en uren kvinne.
03016001	Herren talte til Moses etter at de to sønnene til Aron var døde, de som måtte dø den gang de trådte fram for Herrens åsyn.
03016002	Og Herren sa til Moses: Si til Aron, din bror, at han ikke til enhver tid må gå inn i helligdommen innenfor forhenget, fram til nådestolen som er over arken, for at han ikke skal dø. For jeg vil åpenbare meg i skyen over nådestolen.
03016003	Dette skal Aron ha med seg når han går inn i helligdommen: en ung okse til syndoffer og en vær til brennoffer.
03016004	Han skal kle seg i en hellig kappe av lin og ha benklær av lin på sitt legeme. Han skal binde opp om seg med et belte av lin og sette en lue av lin på sitt hode. Dette er de hellige klærne. Og han skal bade sitt legeme i vann før han kler seg i dem.
03016005	Av Israels barns menighet skal han få to geitebukker til syndoffer og en vær til brennoffer.
03016006	Så skal Aron føre fram sin egen syndofferokse og gjøre soning for seg og sitt hus.
03016007	Og han skal ta de to geitebukkene og stille dem fram for Herrens åsyn, ved inngangen til sammenkomstens telt.
03016008	Aron skal kaste lodd om de to geitebukkene, ett lodd for Herren og ett lodd for den (bukken) som skal sendes bort.
03016009	Den bukken som ved loddkasting er tilfalt Herren, skal Aron føre fram og ofre til syndoffer.
03016010	Men den bukken som loddet var falt på, den som skal sendes bort, skal stilles levende fram for Herrens åsyn, for at det skal gjøres soning ved den, og så skal den slippes løs for å sendes ut i ørkenen.
03016011	Når Aron fører fram sin egen syndofferokse og gjør soning for seg og sitt hus, skal han først slakte syndofferoksen.
03016012	Så skal han fylle ildkaret med glør fra alteret for Herrens åsyn, og han skal fylle sine hender med finstøtt, velluktende røkelse og bære det innenfor forhenget.
03016013	Han skal legge røkelsen på ilden for Herrens åsyn, så skyen av røkelsen skjuler nådestolen som er over vitnesbyrdet, for at han ikke skal dø.
03016014	Så skal han ta noe av oksens blod og stenke det med sin finger på fremsiden av nådestolen. Og foran nådestolen skal han stenke noe av blodet sju ganger med fingeren.
03016015	Deretter skal han slakte den bukken som skal være syndoffer for folket, og bære dens blod innenfor forhenget. Han skal gjøre med bukkens blod likesom han gjorde med oksens blod, og stenke det på nådestolen og foran nådestolen.
03016016	Slik skal han gjøre soning for helligdommen og rense den for Israels barns urenhet og for alle deres overtredelser som de har forsyndet seg med. Likeså skal han gjøre med sammenkomstens telt, som er reist blant dem midt i deres urenhet.
03016017	Det må ikke være noe menneske i sammenkomstens telt når han går inn for å gjøre soning i helligdommen, og til han går ut igjen. Slik skal han gjøre soning for seg og for sitt hus og for hele Israels menighet.
03016018	Så skal han gå ut til alteret som er reist for Herrens åsyn, og gjøre soning for det. Han skal ta av oksens blod og av bukkens blod og stryke rundt om på alterhornene
03016019	og stenke noe av blodet på det sju ganger med fingeren, og slik rense og hellige det fra Israels barns urenhet.
03016020	Når han så har fullført soningen for helligdommen og for sammenkomstens telt og for alteret, da skal han føre fram den levende bukken.
03016021	Og Aron skal legge begge sine hender på den levende bukkens hode og bekjenne over den alle Israels barns misgjerninger og alle deres overtredelser og alle deres synder. Han skal legge dem på bukkens hode og sende den ut i ørkenen med en mann som står ferdig.
03016022	Og bukken skal bære alle deres misgjerninger med seg ut i villmarken, og så skal han slippe bukken løs i ørkenen.
03016023	Deretter skal Aron gå inn i sammenkomstens telt og ta av seg de linklærne som han tok på da han gikk inn i helligdommen. Og han skal la dem bli der.
03016024	Så skal han bade sitt legeme i vann på et hellig sted og ta på seg sine andre klær, og så skal han gå ut og ofre sitt eget brennoffer og folkets brennoffer og gjøre soning for seg og for folket.
03016025	Fettet av syndofferet skal han brenne på alteret.
03016026	Men den som førte bukken ut for å sendes bort, skal vaske sine klær og bade sitt legeme i vann. Deretter kan han gå inn i leiren.
03016027	Syndofferoksen og syndofferbukken, som de tok blodet av og bar inn for å gjøre soning i helligdommen, skal føres utenfor leiren. Deres skinn og deres kjøtt og deres mageinnhold skal brennes opp med ild.
03016028	Den som brenner det opp, skal vaske sine klær og bade sitt legeme i vann. Deretter kan han gå inn i leiren.
03016029	Dette skal være en evig lov for dere: I den sjuende måneden, på den tiende dagen i måneden, skal dere faste og ikke gjøre noe arbeid, verken den innfødte eller den fremmede som bor blant dere.
03016030	For på denne dagen skal det gjøres soning for dere for å rense dere, så dere blir rene for Herren fra alle deres synder.
03016031	En høyhellig sabbat skal det være for dere, og da skal dere faste - det skal være en evig lov.
03016032	Den presten som blir salvet, og som innvies til å gjøre prestetjeneste i sin fars sted, skal utføre soningen. Han skal kle seg i linklærne, de hellige klærne.
03016033	Han skal gjøre soning for Det aller helligste og gjøre soning for sammenkomstens telt og for alteret og gjøre soning for prestene og for hele det samlede folk.
03016034	Og dette skal være en evig lov for dere, at det blir gjort soning for Israels barn til renselse for alle deres synder én gang om året. - Og Aron gjorde som Herren hadde befalt Moses.
03017001	Herren talte til Moses og sa:
03017002	Tal til Aron og hans sønner og til alle Israels barn og si til dem: Slik har Herren befalt:
03017003	Hver mann av Israels hus som slakter en okse eller en sau eller en geit enten i leiren eller utenfor leiren,
03017004	og ikke fører dem fram til inngangen til sammenkomstens telt for å bære fram et offer til Herren foran Herrens tabernakel, den mannen skal det tilregnes som blodskyld. Han har utøst blod. Den mannen skal utryddes av sitt folk.
03017005	Derfor skal Israels barn komme til Herren med sine slaktedyr som de pleier å slakte på fri mark. De skal føre dem fram til inngangen til sammenkomstens telt, til presten, og ofre dem som fredsoffer til Herren.
03017006	Og presten skal stenke blodet på Herrens alter ved inngangen til sammenkomstens telt og brenne fettet til en velbehagelig duft for Herren.
03017007	De skal ikke lenger ofre sine slaktoffer til de onde ånder som de driver hor med. Dette skal være en evig lov for dem, fra slekt til slekt.
03017008	Og du skal si til dem: Når noen mann av Israels hus eller av de fremmede som bor blant dem, ofrer et brennoffer eller slaktoffer,
03017009	og ikke fører det fram til inngangen til sammenkomstens telt for å ofre det til Herren, da skal den mannen utryddes av sitt folk.
03017010	Og når noen av Israels hus eller av de fremmede som bor blant dem, eter blod, om aldri så lite, da vil jeg sette mitt åsyn mot den som eter blodet, og utrydde ham av hans folk.
03017011	For kjøttets sjel er i blodet, og jeg har gitt dere det på alteret til å gjøre soning for deres sjeler. For blodet er det som gjør soning, fordi sjelen er i det.
03017012	Derfor har jeg sagt til Israels barn: Ingen av dere skal ete blod, og den fremmede som bor blant dere, skal heller ikke ete blod.
03017013	Når noen av Israels barn eller av de fremmede som bor blant dem, feller et vilt dyr eller en fugl som kan etes, da skal han la blodet renne ut og dekke det til med jord.
03017014	For blodet er sjelen i alt kjøtt, fordi sjelen er i det. Derfor sa jeg til Israels barn: Dere skal ikke ete blod av noe kjøtt, for blodet er sjelen i alt kjøtt. Hver den som eter det, skal utryddes.
03017015	Hver den som eter noe selvdødt eller et dyr som er revet i hjel, enten han er innfødt eller fremmed, skal vaske sine klær og bade seg i vann og være uren til om kvelden, så er han ren.
03017016	Dersom han ikke vasker sine klær og ikke bader sitt legeme, da fører han skyld over seg.
03018001	Herren talte til Moses og sa:
03018002	Tal til Israels barn og si til dem: Jeg er Herren deres Gud.
03018003	Dere skal ikke gjøre som de gjør i landet Egypt, som dere bodde i. Og dere skal ikke gjøre som de gjør i Kana’ans land, som jeg vil føre dere til. Dere skal ikke vandre etter deres skikker.
03018004	Dere skal gjøre etter mine bud. Dere skal holde mine lover, så dere følger dem. Jeg er Herren deres Gud.
03018005	Dere skal holde mine lover og mine bud, for det menneske som gjør etter dem, skal leve ved dem. Jeg er Herren.
03018006	Ingen av dere skal røre ved noen kvinne av sin nære slekt for å avdekke hennes nakenhet. Jeg er Herren.
03018007	Din far eller din mor skal du ikke blotte. Hun er din mor. Du skal ikke avdekke hennes nakenhet.
03018008	Din fars hustru skal du ikke blotte. Det er din fars nakenhet.
03018009	Du skal ikke blotte din søster, enten det er din fars datter eller din mors datter, enten hun er født hjemme eller borte.
03018010	Din sønnedatter eller din datterdatter skal du ikke blotte, det er din egen nakenhet.
03018011	Din fars hustrus datter, som også er din fars datter, skal du ikke blotte. Hun er din søster, du skal ikke avdekke hennes nakenhet.
03018012	Din fars søster skal du ikke blotte, hun er din fars nære slekt.
03018013	Din mors søster skal du ikke blotte, hun er din mors nære slekt.
03018014	Din onkels nakenhet skal du ikke blotte, og ikke komme nær hans hustru, hun er din fars søster.
03018015	Din svigerdatter skal du ikke blotte. Hun er din sønns hustru, du skal ikke avdekke hennes nakenhet.
03018016	Du skal ikke blotte din brors hustru, det er din brors nakenhet.
03018017	Du skal ikke blotte en kvinne og hennes datter. Heller ikke hennes sønnedatter eller hennes datterdatter skal du blotte. De er hennes nære slekt. Det er skamløs ferd.
03018018	Du skal ikke ta din hustrus søster til ekte mens din hustru lever, så du vekker fiendskap mellom dem ved å ha samliv med dem begge.
03018019	Du skal ikke gå inn til en kvinne som er uren i sin månedlige svakhet og avdekke hennes nakenhet.
03018020	Du skal ikke ha samleie med din nestes hustru, så du blir uren ved henne.
03018021	Du skal ikke gi noen av dine barn som ildoffer for Molok, du skal ikke vanhellige din Guds navn. Jeg er Herren.
03018022	Du skal ikke ligge med en mann slik som en ligger med en kvinne. Det er avskyelig.
03018023	Du skal ikke ha kjønnslig omgang med noe dyr, for da blir du uren. Heller ikke skal en kvinne la noe dyr ha kjønnslig omgang med seg, det er skamløs ferd.
03018024	Gjør dere ikke urene med slikt! For alt dette gjorde de seg urene med, de hedningene som jeg driver ut for deres øyne.
03018025	Landet ble urent, og jeg straffer det for dets misgjerning, så landet spyr ut sine innbyggere.
03018026	Men dere skal holde mine lover og mine bud og ikke gjøre noen av disse avskyelige gjerningene. Verken den innfødte eller den fremmede som bor blant dere, skal gjøre slikt.
03018027	For alle disse avskyelige gjerningene har landets innbyggere gjort, de som var der før dere, og slik ble landet urent.
03018028	For da kommer landet til å spy dere ut, fordi dere gjør det urent, likesom det spyr ut de folkene som har vært der før dere.
03018029	Hver den som gjør noen av alle disse avskyelige gjerningene, skal bli utryddet av sitt folk - hver og en som gjør slikt.
03018030	Så skal dere da ta vare på det jeg vil ha ivaretatt! Gjør ikke etter noen av de avskyelige skikkene som de har fulgt før dere. Før ikke urenhet over dere ved dem! Jeg er Herren deres Gud.
03019001	Og Herren talte til Moses og sa:
03019002	Tal til hele Israels barns menighet og si til dem: Dere skal være hellige, for jeg, Herren deres Gud, er hellig.
03019003	Enhver av dere skal ha ærefrykt for sin mor og sin far. Og dere skal holde mine sabbater. Jeg er Herren deres Gud.
03019004	Dere skal ikke vende dere til avgudene og ikke gjøre dere støpte guder. Jeg er Herren deres Gud.
03019005	Når dere vil ofre fredsoffer til Herren, da skal dere ofre det slik at han kan ha velbehag i dere.
03019006	Den dagen dere ofrer det, skal det etes, eller også dagen etter. Men det som blir til overs til den tredje dagen, skal brennes opp med ild.
03019007	Dersom det etes på den tredje dagen, da er det en styggedom, Herren har da ikke behag i det.
03019008	Og den som eter det, fører skyld over seg. For han har vanhelliget det som var helliget Herren. Han skal utryddes av sitt folk.
03019009	Når dere høster grøden i deres land, så skal du ikke skjære kornet helt ut til den ytterste kant av din åker. Og de aksene som blir liggende igjen etter innhøstingen, skal du ikke sanke opp.
03019010	Du skal ikke holde etterhøst i din vingård og ikke sanke opp de druene som er falt ned. Du skal la dem ligge til den fattige og den fremmede. Jeg er Herren deres Gud.
03019011	Dere skal ikke stjele, og dere skal ikke lyve. Ingen av dere skal gå svikefullt fram mot sin neste.
03019012	Dere skal ikke sverge på løgn ved mitt navn, så du vanhelliger din Guds navn. Jeg er Herren.
03019013	Du skal ikke frata din neste noe med urett og ikke rane noe fra ham. Du skal ikke la en dagarbeiders lønn bli natten over hos deg til om morgenen.
03019014	Du skal ikke forbanne en døv og ikke legge stein i veien for en blind, men du skal frykte din Gud. Jeg er Herren.
03019015	Dere skal ikke gjøre urett i dommen. Du skal ikke holde med noen fordi han er ringe, og ikke gi noen rett fordi han er mektig. Du skal dømme din neste med rettferdighet.
03019016	Du skal ikke gå omkring og baktale folk. Du skal ikke stå din neste etter livet. Jeg er Herren.
03019017	Du skal ikke hate din bror i ditt hjerte. Men du skal irettesette din neste, for at du ikke skal få synd på deg for hans skyld.
03019018	Du skal ikke hevne deg og ikke gjemme på vrede mot ditt folks barn, men du skal elske din neste som deg selv. Jeg er Herren.
03019019	Dere skal holde mine lover: Du skal ikke la to slags dyr av ditt fe pare seg med hverandre. Du skal ikke så to slags utsæd på din mark. Det skal ikke komme på deg klær som er vevd av to slags garn.
03019020	Når en mann ligger hos en kvinne og har samleie med henne, og hun er trellkvinne og festet til en annen mann, men ikke løskjøpt eller frigitt, da skal de straffes. Men de skal ikke bøte med livet, fordi hun ikke var frigitt.
03019021	Men han skal føre sitt skyldoffer fram for Herren, til inngangen til sammenkomstens telt, en skyldoffervær.
03019022	Med skyldofferværen skal presten gjøre soning for ham for Herrens åsyn, for den synden han har gjort. Så får han tilgivelse for den synden han har gjort.
03019023	Når dere kommer inn i landet og planter alle slags frukttrær, da skal dere holde deres første frukt for uren. I tre år skal de være urene for dere, og dere skal ikke ete av dem.
03019024	I det fjerde året skal all deres frukt vies til Herren i en gledesfest.
03019025	Først i det femte året kan dere ete deres frukt - for at de siden kan bære dess mer for dere. Jeg er Herren deres Gud.
03019026	Dere skal ikke ete noe med blodet i. Dere skal ikke gi dere av med å tyde varsler eller spå av skyene.
03019027	Dere skal ikke rundskjære håret, heller ikke skal du klippe ditt skjegg kort.
03019028	Dere skal ikke skjære dere i kjøttet av sorg over en avdød, og ikke brenne inn skrifttegn på dere. Jeg er Herren.
03019029	Du skal ikke vanhellige din datter ved å la henne drive hor, for at ikke landet skal drive hor og bli fullt av skjensel.
03019030	Mine sabbater skal dere holde og ha ærefrykt for min helligdom. Jeg er Herren.
03019031	Dere skal ikke vende dere til dødningemanere og ikke gå til spåmenn, så dere gjør dere urene ved dem. Jeg er Herren deres Gud.
03019032	For de grå hår skal du reise deg og ære den gamle, og du skal frykte din Gud. Jeg er Herren.
03019033	Når en fremmed bor hos dere i deres land, da skal dere ikke undertrykke ham.
03019034	Den fremmede som bor hos dere, skal regnes som en innfødt blant dere, og du skal elske ham som deg selv. For dere har selv vært fremmede i landet Egypt. Jeg er Herren deres Gud.
03019035	Dere skal ikke gjøre urett i dom, i lengdemål, i vekt eller i hulmål.
03019036	Rette vektskåler, rette vektlodder, rett efa og rett hin skal dere ha. Jeg er Herren deres Gud, som førte dere ut av landet Egypt.
03019037	Dere skal ta vare på alle mine lover og alle mine bud og holde dem. Jeg er Herren.
03020001	Herren talte til Moses og sa:
03020002	Du skal si til Israels barn: Om noen av Israels barn eller noen av de fremmede som bor i Israel, gir noen av sine barn fra seg til Molok, han skal dø. Folket i landet skal steine ham.
03020003	Jeg vil sette mitt åsyn mot den mannen og utrydde ham av hans folk fordi han har gitt sitt barn fra seg til Molok og gjort min helligdom uren og vanhelliget mitt hellige navn.
03020004	Om folket i landet lukker øynene til og ikke straffer en slik mann med døden når han gir sitt barn fra seg til Molok,
03020005	da vil jeg sette mitt åsyn mot denne mannen og hans slekt. Ham og alle dem som følger ham i å drive hor med Molok, vil jeg utrydde av deres folk.
03020006	Når noen vender seg til dødningemanere og spåmenn og driver hor med dem, da vil jeg sette mitt åsyn mot den mannen og utrydde ham av hans folk.
03020007	Dere skal hellige dere og være hellige, for jeg er Herren deres Gud.
03020008	Dere skal ta vare på mine lover og holde dem. Jeg er Herren, som helliger dere.
03020009	Hver den som forbanner sin far eller sin mor, skal dø. Sin far og sin mor har han bannet, hans blod være over ham!
03020010	Når en mann bryter ekteskapet med en annen manns hustru - med sin nestes hustru, da skal de begge dø, både mannen og kvinnen som har brutt ekteskapet.
03020011	Når en mann har samleie med sin fars hustru, har han avdekket sin fars nakenhet. De skal begge dø. Deres blod være over dem!
03020012	Når en mann har samleie med sin svigerdatter, skal de begge dø. De har gjort en motbydelig gjerning. Deres blod være over dem!
03020013	Når en mann ligger hos en annen mann, som en ligger hos en kvinne, da har de begge gjort en avskyelig gjerning. De skal dø. Deres blod være over dem!
03020014	Når en mann tar både mor og datter til ekte, da er det skammelig ferd. Både han og kvinnene skal brennes med ild. Slik skam skal ikke finnes blant dere.
03020015	En mann som har kjønnslig omgang med et dyr, skal dø, og dyret skal dere drepe.
03020016	Når en kvinne går til et dyr og har kjønnslig omgang med det, da skal du slå i hjel både kvinnen og dyret. De skal dø, deres blod være over dem!
03020017	Når en mann tar til ekte sin søster, sin fars eller sin mors datter, og han ser hennes nakenhet, og hun ser hans nakenhet, da er det skammelig ferd. De skal utryddes for sitt folks øyne. Han har avdekket sin søsters nakenhet, han skal lide for sin misgjerning.
03020018	Når en mann ligger hos en kvinne som har sin månedlige svakhet, og blotter henne, da har han avdekket hennes kilde. Og hun har avdekket sitt blods kilde. De skal begge utryddes av sitt folk.
03020019	Din mors eller din fars søsters nakenhet skal du ikke blotte. Den som gjør det, blotter sin nærmeste slekt. De fører skyld over seg.
03020020	Når en mann ligger hos sin onkels hustru, har han blottet sin onkels nakenhet. De fører skyld over seg, de skal dø barnløse.
03020021	Når en mann tar sin brors hustru, da er det urenhet. Han har blottet sin brors nakenhet. De skal være barnløse.
03020022	Dere skal ta vare på alle mine lover og alle mine bud og holde dem, for at ikke landet skal spy dere ut, det landet som jeg fører dere til og vil la dere bo i.
03020023	Dere skal ikke følge de folks skikker som jeg driver ut for dere. For alt dette har de gjort, og jeg fikk avsky for dem.
03020024	Jeg sa til dere: Dere skal ta deres land i eie! Jeg vil gi dere landet til eiendom, et land som flyter med melk og honning. Jeg er Herren deres Gud, som har skilt dere ut fra folkene.
03020025	Derfor skal dere skille mellom rene dyr og urene og mellom urene fugler og rene, og ikke gjøre dere selv motbydelige ved å ete de firføtte dyr eller de fugler eller det kryp på jorden som jeg har skilt ut for dere, for at dere skal holde dem for urene.
03020026	Dere skal være hellige for meg, for jeg, Herren, er hellig. Og jeg har skilt dere ut fra folkene, for at dere skal høre meg til.
03020027	Når det i en mann eller en kvinne er en dødningemanerånd eller en spådomsånd, da skal de dø. De skal steines. Deres blod være over dem.
03021001	Herren sa til Moses: Tal til prestene, Arons sønner, og si til dem: En prest skal ikke gjøre seg uren blant sitt folk ved å røre et lik,
03021002	unntagen det er hans nærmeste slekt - hans mor, hans far, hans sønn, hans datter, hans bror
03021003	eller hans ugifte søster, som ennå hører til slekten og ikke er blitt noen manns hustru, ved henne kan han gjøre seg uren.
03021004	Han skal ikke gjøre seg uren som ektemann, så han vanhelliger seg blant sitt folk.
03021005	De skal ikke rake seg skallet på noen del av hodet og ikke klippe skjegget kort og ikke skjære seg i kjøttet.
03021006	De skal være hellige for sin Gud og ikke vanhellige sin Guds navn. For de bærer fram Herrens ildoffer, sin Guds mat. Derfor skal de være hellige.
03021007	En horkvinne eller en kvinne som er vanæret, skal de ikke ta til ekte. Heller ikke en kvinne som hennes mann har skilt seg fra. For presten er hellig for sin Gud.
03021008	Du skal holde ham hellig, for han bærer fram din Guds mat. Han skal være hellig for deg, for jeg, Herren, som helliger dere, er hellig.
03021009	Dersom en prests datter vanhelliger seg ved å drive hor, så vanhelliger hun sin far. Hun skal brennes med ild.
03021010	Den som er yppersteprest blant sine brødre, han som har fått salvingsoljen utøst over sitt hode, og som er innviet og har kledd seg i de hellige klærne, han skal ikke gå med uflidd hår eller flerre sine klær.
03021011	Han skal ikke gå inn til noe lik, ikke engang ved sin far eller sin mor skal han føre urenhet over seg.
03021012	Han skal ikke gå ut av helligdommen for ikke å vanhellige sin Guds helligdom. For innvielsen han fikk ved sin Guds salvingsolje, er over ham. Jeg er Herren.
03021013	Til hustru skal han ta en ren jomfru.
03021014	En enke eller en fraskilt eller en vanæret kvinne eller en horkvinne - noen slik må han ikke gifte seg med. Bare en jomfru av sitt folk skal han ta til hustru.
03021015	Han skal ikke vanhellige sin ætt blant sitt folk. For jeg er Herren, som helliger ham.
03021016	Og Herren talte til Moses og sa:
03021017	Tal til Aron og si: Ingen av din ætt, verken nå eller i kommende tider, som har noe lyte, skal tre nær for å bære fram sin Guds mat.
03021018	Ingen som har noe lyte, skal tre nær, ingen som er blind eller halt eller har noe ansiktslyte eller et lem som er for stort,
03021019	ingen som har brukket fot eller hånd,
03021020	ingen som er pukkelrygget eller dverg eller har en hvit flekk på øyet eller har skabb eller noe annet utslett, eller som har fått sine stener knust.
03021021	Ingen av presten Arons ætt som har noe lyte, skal tre nær for å bære fram Herrens ildoffer. Han har et lyte, han skal ikke tre nær for å bære fram sin Guds mat.
03021022	Han kan få ete sin Guds mat, både av de høyhellige og av de hellige gaver,
03021023	men han må ikke gå fram til forhenget og ikke tre nær til alteret, fordi han har et lyte, han skal ikke vanhellige mine helligdommer. For jeg er Herren, som helliger dem.
03021024	Moses sa dette til Aron og hans sønner, og til alle Israels barn.
03022001	Herren talte til Moses og sa.
03022002	Tal til Aron og hans sønner og si at de skal se seg vel for med de hellige gaver som Israels barn helliger til meg, og ikke vanhellige mitt hellige navn. Jeg er Herren.
03022003	Si til dem: Dersom noen i hele deres ætt, nå eller i kommende tider, kommer nær de hellige gaver som Israels barn helliger til Herren, mens han har noen urenhet på seg, så skal han utryddes fra mitt åsyn. Jeg er Herren.
03022004	Ingen av Arons ætt som er spedalsk eller har utflod, skal ete av de hellige gavene før han er blitt ren, heller ikke den som rører ved noen som er blitt uren ved lik, eller den som det går sæd fra,
03022005	eller den som rører ved noe kryp som en blir uren ved, eller ved et menneske som en blir uren ved, hva urenhet det kan være.
03022006	Den som rører ved noe slikt, skal være uren til om kvelden, han skal ikke ete av de hellige gavene før han har badet sitt legeme i vann.
03022007	Når solen er gått ned, er han ren. Deretter kan han ete av de hellige gavene, for det er hans mat.
03022008	Det som er selvdødt eller revet i hjel, skal han ikke ete, for da blir han uren. Jeg er Herren.
03022009	De skal ta vare på det jeg vil ha ivaretatt, for at de ikke skal føre skyld over seg for noe slikt og dø fordi de vanhelliger det hellige. Jeg er Herren, som helliger dem.
03022010	Ingen fremmed skal ete av det hellige. En som har sitt tilhold hos presten eller er dagarbeider hos ham, må ikke ete av det hellige.
03022011	Men når en prest kjøper en trell for sine penger, da kan trellen ete av det, likeså den som er født i hans hus. De kan ete av hans mat.
03022012	Når en prests datter blir en fremmed manns hustru, skal hun ikke ete av de hellige offergavene.
03022013	Men blir hun enke, eller er hun skilt fra sin mann, og hun ingen barn har, og hun vender tilbake til sin fars hus og bor hos ham som da hun var ung, da kan hun ete av sin fars mat. Men ingen fremmed skal ete av den.
03022014	Når noen eter noe hellig og ikke vet om det, skal han godtgjøre presten det hellige og legge femtedelen til.
03022015	Prestene skal ikke vanhellige de hellige gaver som Israels barn ofrer til Herren,
03022016	og slik føre misgjerning og skyld over dem når de eter deres hellige gaver. For jeg er Herren, som helliger dem.
03022017	Og Herren talte til Moses og sa:
03022018	Tal til Aron og hans sønner og til alle Israels barn og si til dem: Når noen av Israels hus eller av de fremmede i Israel vil ofre sitt offer, enten det er et løfteoffer eller et frivillig offer de vil ofre til Herren som brennoffer,
03022019	da skal dere gjøre det slik at Herren kan ha velbehag i dere: Det skal være en hann uten lyte av storfeet, av sauene eller av geitene.
03022020	Noe som det er lyte på, må dere ikke ofre, for da har Herren ikke velbehag i dere.
03022021	Når noen vil ofre til Herren et fredsoffer av storfeet eller av småfeet, enten for å oppfylle et løfte eller for å gi et frivillig offer, da skal det være uten lyte, for at Herren kan ha velbehag i det. Det skal slett ikke være noe lyte på det.
03022022	Dyr som er blinde eller har brukne ben eller sårskader, eller som har verkesår eller skabb eller annet utslett, skal dere ikke ofre til Herren. Dere skal ikke legge ildoffer av dem på alteret for Herren.
03022023	Et dyr av storfeet eller småfeet som har et lem som er for langt eller for kort, kan du ofre som frivillig offer, men som løfteoffer har Herren ikke velbehag i det.
03022024	Et dyr som er gjeldet ved å klemmes eller knuses eller rives eller skjæres, skal dere ikke bære fram for Herren. Slikt skal dere ikke gjøre i deres land.
03022025	Heller ikke av en utlendings hånd skal dere motta og ofre slike dyr som matoffer til deres Gud, for de er utskjemt. Det er lyte på dem, med dem vinner dere ikke Herrens velbehag.
03022026	Og Herren talte til Moses og sa:
03022027	Når en kalv eller et lam eller et kje blir født, da skal de bli sju dager hos moren. Men fra den åttende dagen av er de velbehagelige for Herren som ildoffer for ham.
03022028	Dere skal ikke slakte et dyr av storfeet eller småfeet på samme dag som dets unge.
03022029	Når dere ofrer til Herren et lovprisningsoffer, skal dere gjøre det slik at Herren kan ha velbehag i dere.
03022030	Det skal etes samme dag, dere skal ikke la noe av det bli til neste morgen. Jeg er Herren.
03022031	Dere skal ta vare på mine bud og holde dem. Jeg er Herren.
03022032	Dere skal ikke vanhellige mitt hellige navn, for jeg vil være helliget blant Israels barn. Jeg er Herren, som helliger dere.
03022033	Jeg er den som førte dere ut av landet Egypt for å være deres Gud. Jeg er Herren.
03023001	Herren talte til Moses og sa:
03023002	Tal til Israels barn og si til dem: Dette er Herrens høytider, mine fastsatte tider, da dere skal lyse ut hellige sammenkomster.
03023003	I seks dager skal dere arbeide, men på den sjuende dagen er det høyhellig sabbat, en hellig sammenkomst. Da skal dere ikke gjøre noe arbeid, det er sabbat for Herren hjemme hos dere alle.
03023004	Dette er Herrens høytider, de hellige sammenkomster, som dere skal lyse ut til deres fastsatte tider:
03023005	I den første måneden, på den fjortende dagen i måneden, mellom de to aftenstundene, er det påske for Herren.
03023006	Den femtende dagen i samme måneden er det de usyrede brøds høytid for Herren. I sju dager skal dere ete usyret brød.
03023007	Den første dagen skal dere holde en hellig sammenkomst. Dere skal ikke gjøre deres vanlige arbeid.
03023008	I sju dager skal dere ofre ildoffer for Herren. Den sjuende dagen skal det være en hellig sammenkomst, dere skal ikke gjøre deres vanlige arbeid.
03023009	Og Herren talte til Moses og sa:
03023010	Tal til Israels barn og si til dem: Når dere kommer inn i det landet jeg vil gi dere, og dere høster landets grøde, da skal dere komme til presten med det første kornbåndet av deres høst,
03023011	han skal svinge kornbåndet for Herrens åsyn, for at Herren kan ha velbehag i dere. Dagen etter sabbaten skal presten svinge det.
03023012	Samme dag som dere svinger kornbåndet, skal dere ofre et årsgammelt lam uten lyte til brennoffer for Herren,
03023013	og matofferet som hører til: to tiendedeler av en efa fint mel, blandet med olje, til ildoffer for Herren, til en velbehagelig duft, og drikkofferet som hører til: fjerdedelen av en hin vin.
03023014	Dere skal ikke ete brød eller ristet eller friskt korn før denne dagen, før dere har båret fram offeret for deres Gud. Det skal være en evig lov for dere, fra slekt til slekt hjemme hos dere alle.
03023015	Fra dagen etter sabbaten, fra den dagen dere bærer fram svingekornbåndet, skal dere telle sju hele uker.
03023016	Femti dager skal dere telle til dagen etter den sjuende sabbaten. Da skal dere bære fram for Herren et offer av den nye grøden.
03023017	Dere skal komme hjemmefra med to svingebrød, som er laget av to tiendedeler av en efa fint mel og bakt med surdeig. De er en førstegrøde for Herren.
03023018	Sammen med brødet skal dere føre fram sju årsgamle lam uten lyte og en oksekalv og to værer - de skal være til brennoffer for Herren - og matofferet og drikkofrene som hører til. Det er et ildoffer til velbehagelig duft for Herren.
03023019	Og dere skal ofre en geitebukk til syndoffer og to årsgamle lam til fredsoffer.
03023020	Presten skal svinge dem sammen med førstegrødens brød og to lam for Herrens åsyn. De skal være viet til Herren og tilhøre presten.
03023021	Samme dag skal dere lyse ut en hellig sammenkomst. Dere skal ikke gjøre deres vanlige arbeid. Det skal være en evig lov for dere, fra slekt til slekt, hvor dere så bor.
03023022	Når dere høster grøden i landet, skal du ikke skjære kornet helt ut til ytterste kant av åkeren. Og de aksene som blir liggende igjen etter innhøstingen, skal du ikke sanke opp. Du skal la dem være igjen til den fattige og den fremmede. Jeg er Herren deres Gud.
03023023	Og Herren talte til Moses og sa:
03023024	Tal til Israels barn og si: I den sjuende måneden, på den første dagen i måneden, skal dere holde hviledag og blåse i trompet til påminnelse og en hellig sammenkomst.
03023025	Da skal dere ikke gjøre deres vanlige arbeid, og dere skal ofre ildoffer til Herren.
03023026	Og Herren talte til Moses og sa:
03023027	Men den tiende dagen i den samme sjuende måneden er det soningsdag. Da skal dere holde en hellig sammenkomst, og dere skal faste og ofre ildoffer til Herren.
03023028	Den dagen skal dere ikke gjøre noe arbeid, for det er en soningsdag. Da skal det gjøres soning for dere, for Herrens, deres Guds åsyn.
03023029	Hver den som ikke faster den dagen, skal utryddes av sitt folk.
03023030	Og hver den som gjør noe arbeid den dagen, han skal utryddes av sitt folk.
03023031	Det må ikke gjøres noe arbeid den dagen, det skal være en evig lov for dere, fra slekt til slekt, hvor dere så bor.
03023032	En høyhellig sabbat skal den dagen være for dere, og dere skal faste. Den niende dagen i måneden om kvelden, fra den ene kvelden til den neste, skal dere holde deres sabbatshvile.
03023033	Og Herren talte til Moses og sa:
03023034	Tal til Israels barn og si: Fra den femtende dagen i denne samme sjuende måneden, skal løvhyttefesten holdes for Herren. Og den skal vare i sju dager.
03023035	På den første dagen skal det være en hellig sammenkomst. Dere skal ikke gjøre deres vanlige arbeid.
03023036	I sju dager skal dere ofre ildoffer til Herren. Den åttende dagen skal dere holde en hellig sammenkomst og ofre ildoffer til Herren. Det er en festsammenkomst. Dere skal ikke gjøre deres vanlige arbeid.
03023037	Dette er Herrens høytider. Dere skal lyse dem ut som hellige sammenkomster. Og på dem skal dere ofre til Herren ildoffer, brennoffer og matoffer, slaktoffer og drikkoffer, hver dag det som hører dagen til.
03023038	Til dette kommer Herrens sabbater, og dertil de gaver, løfteoffer og frivillige offer som dere gir Herren.
03023039	Den femtende dagen i den sjuende måneden, når dere samler inn landets grøde, skal dere holde Herrens fest. Den skal vare i sju dager. Den første dagen skal være hviledag, og den åttende dagen skal være hviledag.
03023040	Den første dagen skal dere ta frukter av vakre trær, palmegreiner og kvister av løvrike trær og vidjer som vokser ved bekkene, og dere skal være glade for Herrens, deres Guds åsyn i sju dager.
03023041	Denne høytiden skal dere holde som en fest for Herren sju dager om året. Det skal være en evig lov for dere, fra slekt til slekt. I den sjuende måneden skal dere holde denne høytiden.
03023042	Dere skal bo i løvhytter i sju dager. Alle innfødte i Israel skal bo i løvhytter,
03023043	for at deres etterkommere skal vite at jeg lot Israels barn bo i løvhytter da jeg førte dem ut av landet Egypt. Jeg er Herren deres Gud.
03023044	Og Moses kunngjorde Herrens høytider for Israels barn.
03024001	Herren talte til Moses og sa:
03024002	Byd Israels barn at de skal la deg få ren olje av knust oliven til lysestaken, så lampene kan settes opp til enhver tid.
03024003	Utenfor vitnesbyrdets forheng i sammenkomstens telt skal Aron alltid holde dem i stand fra kveld til morgen for Herrens åsyn. Det skal være en evig lov for dere, fra slekt til slekt.
03024004	På lysestaken av rent gull skal han alltid holde lampene i stand for Herrens åsyn.
03024005	Du skal ta fint mel og bake tolv kaker av det, hver kake skal være to tiendedeler av en efa.
03024006	Og du skal legge dem i to rader, seks i hver rad, på bordet av rent gull for Herrens åsyn.
03024007	Du skal legge ren virak på hver rad. Den skal være et påminningsoffer for brødene, et ildoffer for Herren.
03024008	Hver sabbatsdag skal brødene gjennom alle tider legges fram for Herrens åsyn. Det skal være en gave fra Israels barn - en evig pakt.
03024009	De skal tilhøre Aron og hans sønner. De skal ete dem på et hellig sted. For de er høyhellige og hans del av Herrens ildoffer - en evig rettighet.
03024010	En mann som var sønn av en israelittisk kvinne, men hadde en egypter til far, gikk en gang ut blant Israels barn. Da kom den israelittiske kvinnens sønn og en israelittisk mann i trette med hverandre i leiren.
03024011	Og den israelittiske kvinnens sønn spottet Herrens navn og forbannet det. Da førte de ham til Moses. Hans mor hette Sjelomit, Dibris datter, av Dans stamme.
03024012	De satte ham fast, for at de kunne få avgjørelse ved et ord fra Herren.
03024013	Og Herren talte til Moses og sa:
03024014	Før spotteren utenfor leiren, og alle de som hørte det, skal legge sine hender på hans hode, og hele menigheten skal steine ham.
03024015	Og du skal tale til Israels barn og si: Når noen forbanner sin Gud, fører han skyld over seg.
03024016	Den som spotter Herrens navn, skal dø. Hele menigheten skal steine ham. Enten det er en fremmed eller en innfødt, skal han steines når han spotter Herrens navn.
03024017	Når en slår et menneske i hjel, skal han dø.
03024018	Den som slår i hjel et husdyr, skal godtgjøre det, liv for liv.
03024019	Når noen volder sin neste skade på hans legeme, skal det gjøres det samme med ham som han selv har gjort:
03024020	brudd for brudd, øye for øye, tann for tann. Den samme skade som han volder en annen, skal han selv få.
03024021	Den som slår i hjel et husdyr, skal godtgjøre det. Men den som slår et menneske i hjel, skal dø.
03024022	En og samme rett skal gjelde for dere, den skal gjelde for den fremmede som for den innfødte. For jeg er Herren deres Gud.
03024023	Og Moses sa dette til Israels barn. Og de førte spotteren utenfor leiren og steinet ham. Israels barn gjorde som Herren hadde befalt Moses.
03025001	Herren talte til Moses på Sinai berg og sa:
03025002	Tal til Israels barn og si til dem: Når dere kommer inn i det landet jeg vil gi dere, da skal landet ha en sabbatshvile for Herren.
03025003	I seks år skal du så din åker, og i seks år skal du stelle med din vingård og høste landets grøde.
03025004	Men i det sjuende året skal det være en høyhellig sabbat for landet, en sabbat for Herren. Da skal du ikke så din åker og ikke stelle med din vingård.
03025005	Det som vokser av seg selv etter at du har høstet, skal du ikke skjære, og druene på ditt ustelte vintre skal du ikke sanke. Det skal være et sabbatsår for landet.
03025006	Det som vokser i landets sabbatsår, skal være til føde for dere, for deg og din tjener og din tjenestepike og din dagarbeider og de fremmede som holder til hos deg.
03025007	Din buskap og de ville dyr som er i ditt land, skal også ete av all den grøde som vokser der.
03025008	Så skal du telle fram sju sabbatsår, sju ganger sju år, så tiden for de sju sabbatsår blir førtini år.
03025009	Og i den sjuende måneden, på den tiende dagen i måneden, skal du la hornet lyde gjennom landet. På soningsdagen skal dere la hornet lyde gjennom hele landet.
03025010	Dere skal holde det femtiende året hellig og utrope frihet i landet for alle dem som bor der. Det skal være et jubelår for dere. Og dere skal komme tilbake, hver til sin eiendom og hver til sin slekt.
03025011	Et jubelår skal dette femtiende året være for dere. Ikke skal dere så, og ikke skal dere høste det som vokser av seg selv i det året, og ikke skal dere sanke druer av de ustelte vintrærne i det året.
03025012	For det er et jubelår, hellig skal det være for dere. Av marken skal dere ete det den bærer.
03025013	I dette jubelåret skal dere komme tilbake, enhver til sin eiendom.
03025014	Når du selger noe til din neste, eller når du kjøper noe av din neste, da skal dere ikke gjøre hverandre urett.
03025015	Etter tallet av år siden jubelåret, skal du kjøpe av din neste. Etter tallet av innhøstningsårene skal han selge til deg.
03025016	For et større antall år skal du gjøre kjøpesummen større, og for et mindre antall år skal du gjøre kjøpesummen mindre. For det er bare et visst antall avlinger han selger til deg.
03025017	Ingen av dere skal gjøre sin neste urett, men du skal frykte din Gud. For jeg er Herren deres Gud.
03025018	Dere skal holde mine lover og ta vare på mine bud og holde dem, så skal dere bo trygt i landet.
03025019	Landet skal gi sin frukt, og dere skal ete og bli mette og bo der trygt.
03025020	Og om dere sier: Hva skal vi ete i det sjuende året, når vi ikke sår og ikke samler inn vår grøde? -
03025021	- da vil jeg sende min velsignelse over dere i det sjette året, så det gir grøde for tre år.
03025022	I det åttende året skal dere så, men ennå ete av den gamle grøden. Like til det niende årets grøde kommer, skal dere ete gammelt korn.
03025023	Jorden må ikke selges for alle tider. For meg hører landet til. Dere er fremmede og gjester hos meg.
03025024	I hele det landet dere får til eie, skal dere tillate innløsning av jorden.
03025025	Når din bror blir fattig og må selge noe av sin jordeiendom, da skal hans løser, hans nærmeste, komme og innløse det som hans bror har solgt.
03025026	Og om en ikke har noen løser, men selv får råd til det og kommer til å eie det som skal til for å innløse det,
03025027	da skal han regne etter hvor mange år det er gått siden han solgte, og bare betale det overskytende til den mannen han solgte til. Så skal han få sin jordeiendom igjen.
03025028	Men dersom han ikke har nok til å betale ham med, da skal det han har solgt, bli i dens eie som kjøpte det, helt til jubelåret. Men i jubelåret skal det gis fritt, så han får sin jordeiendom igjen.
03025029	Når noen selger et våningshus i en by som er omgitt av murer, da skal hans innløsningsrett vare inntil et helt år er gått etter at han har solgt. Ett år skal hans innløsningsrett vare.
03025030	Men dersom det ikke blir innløst innen et helt år er til ende, da skal huset, om det ligger i en by med murer omkring, for alle tider tilhøre den som kjøpte det, og hans etterkommere. Det skal ikke gis fritt i jubelåret.
03025031	Men husene i småbyer som ikke har murer omkring, skal regnes like med jordene på landet. De skal kunne innløses, og i jubelåret skal de gis fri.
03025032	Gjelder det hus i byer som hører levittene til, da skal innløsningsretten vare gjennom alle tider.
03025033	Når en kjøper noe av en levitt, så skal et hus som er solgt, så fremt det ligger i hans egen by, gis fritt i jubelåret. For husene i levittenes byer er deres eiendom blant Israels barn.
03025034	Men beitemarkene omkring deres byer må ikke selges, de er deres eiendom for all tid.
03025035	Når din bror blir fattig og ikke lenger kan holde seg oppe, da skal du støtte ham. Som en fremmed og en innflytter skal han leve hos deg.
03025036	Du må ikke ta rente eller ågerpenger av ham. Du skal frykte din Gud, så din bror kan leve med deg.
03025037	Du skal ikke låne ham penger mot rente og ikke kreve noe i tillegg for den maten du låner ham.
03025038	Jeg er Herren deres Gud, som førte dere ut av landet Egypt for å gi dere Kana’ans land og være deres Gud.
03025039	Når din bror blir fattig og selger seg til deg, da skal du ikke la ham tjene hos deg som en trell tjener.
03025040	Han skal være hos deg som en dagarbeider eller innflytter, og tjene hos deg til jubelåret.
03025041	Da skal han flytte fra deg, både han og hans barn, og dra hjem til sin slekt. Til sin fedreeiendom skal han vende tilbake.
03025042	For de er mine tjenere, som jeg har ført ut av landet Egypt. De skal ikke selges som en trell selges.
03025043	Du skal ikke herske over ham med hardhet, men du skal frykte din Gud.
03025044	Men vil du få deg en trell eller en trellkvinne, da skal du kjøpe dem av de folkeslagene som bor omkring dere.
03025045	Dere kan også kjøpe treller blant barna av de innflytterne som bor hos dere som fremmede. Blant dem og deres etterkommere, som bor hos dere og er født i deres land, kan dere kjøpe treller eller trellkvinner. De skal være deres eiendom.
03025046	Og dere kan etterlate dem som arv til deres barn etter dere, så de kan ha dem til eiendom. Dere kan for alltid bruke dem som treller. Men over dine brødre, Israels barn, skal du ikke herske med hardhet, bror over bror.
03025047	Når en fremmed eller innflytter hos deg kommer til velstand, og en av dine brødre som bor nær ham, blir fattig og må selge seg til den fremmede som har tilhold hos deg, eller til en som stammer fra en fremmed manns slekt,
03025048	da skal han kunne løses ut etter at han har solgt seg. En av hans brødre skal løse ham ut,
03025049	eller hans onkel eller hans onkels sønn eller en annen av de nærmeste slektninger i hans ætt, skal løse ham ut. Eller om han får råd til det, da skal han løse seg selv ut.
03025050	Når han så gjør opp med den som har kjøpt ham, skal de regne ut tiden fra det året han solgte seg til ham, og til jubelåret. Og pengene som han solgte seg for, skal deles med antall år. Den tiden han har vært hos ham, skal regnes som om han hadde vært dagarbeider.
03025051	Dersom det ennå er mange år igjen, da skal han til utløsning betale tilbake en tilsvarende del av de pengene han ble kjøpt for.
03025052	Men dersom det er få år igjen til jubelåret, så skal han gjøre opp med ham deretter. Han skal betale sin løsningssum etter sine tjenesteår.
03025053	Som en dagarbeider som tjener år for år, skal han være hos ham. Du må ikke tåle at han hersker over ham med hardhet.
03025054	Men dersom han ikke løses ut på en av disse måtene, da skal han bli fri i jubelåret, både han og hans barn.
03025055	For meg tilhører Israels barn som tjenere. De er mine tjenere, som jeg har ført ut av landet Egypt. Jeg er Herren deres Gud.
03026001	Dere skal ikke gjøre dere avguder og ikke reise opp utskårne bilder eller støtter. Og dere skal ikke sette opp steiner med bilder i deres land for å tilbe ved dem. For jeg er Herren deres Gud.
03026002	Mine sabbater skal dere holde, og min helligdom skal dere ha ærefrykt for. Jeg er Herren.
03026003	Dersom dere vandrer i mine lover og tar vare på mine bud og holder dem,
03026004	da vil jeg gi dere regn i rette tid. Jorden skal gi sin grøde, og markens trær skal gi sin frukt.
03026005	Tresketiden skal vare hos dere like til vinhøsten. Og vinhøsten skal vare til kornet blir sådd. Dere skal ete dere mette av brødet som dere har dyrket, og bo trygt i deres land.
03026006	Jeg vil gi fred i landet. Dere skal hvile i ro, og ingen skal forferde dere. Jeg vil utrydde de ville dyrene av landet, og sverdet skal ikke fare gjennom deres land.
03026007	Dere skal forfølge deres fiender, og de skal falle for deres sverd.
03026008	Fem av dere skal forfølge hundre, og hundre av dere skal forfølge ti tusen, og deres fiender skal falle for deres sverd.
03026009	Jeg vil vende meg til dere og gjøre dere fruktbare og tallrike, og jeg vil holde min pakt med dere.
03026010	Dere skal ha gammel grøde å ete inntil dere må føre den bort for den nye grødens skyld.
03026011	Jeg vil sette min bolig midt iblant dere, og jeg skal aldri forkaste dere.
03026012	Jeg vil vandre midt iblant dere. Jeg vil være deres Gud, og dere skal være mitt folk.
03026013	Jeg er Herren deres Gud, som førte dere ut av landet Egypt, for at dere ikke mer skulle være egypternes treller, og jeg brøt i stykker stengene i åket som lå på dere og lot dere gå oppreist.
03026014	Men dersom dere ikke lyder meg og ikke holder alle disse bud,
03026015	dersom dere forakter mine forskrifter, og dersom dere forkaster mine lover, så dere ikke holder alle mine bud, men bryter min pakt,
03026016	da vil også jeg gjøre slik mot dere: Jeg vil hjemsøke dere med redsler, med sott som tærer og feber som brenner, så deres øyne slokner og sjelen tæres bort. Til ingen nytte skal dere så deres utsæd, deres fiender skal ete den.
03026017	Jeg vil sette mitt åsyn mot dere, og deres fiender skal slå dere. De som hater dere, skal herske over dere. Og dere skal flykte selv om ingen forfølger dere.
03026018	Dersom dere enda ikke lyder meg, da vil jeg tukte dere sju ganger mer for deres synder.
03026019	Jeg vil bryte ned den styrke som dere er så stolte av. Jeg vil gjøre himmelen over dere som jern og jorden under dere som kobber.
03026020	Til ingen nytte skal dere fortære deres kraft. Landet skal ikke gi sin grøde, og trærne i landet skal ikke gi sin frukt.
03026021	Dersom dere enda står meg imot og ikke vil lyde meg, da vil jeg slå dere sju ganger mer, som deres synder fortjener.
03026022	Jeg vil sende ville dyr mot dere. De skal røve barna fra dere, ødelegge kveget og gjøre dere få, og veiene skal bli øde.
03026023	Dersom dere enda ikke lar dere tukte av meg, men står meg imot,
03026024	da vil også jeg stå dere imot og slå dere sju ganger mer for deres synder.
03026025	Jeg vil føre over dere et sverd som hevner pakten. Og om dere samler dere i byene, da vil jeg sende pest iblant dere. Og dere skal gis i fiendens hånd.
03026026	Når jeg bryter i stykker brødets stav for dere, da skal ti kvinner bake brød i én ovn og gi dere brød igjen etter vekt. Og dere skal ete og ikke bli mette.
03026027	Dersom dere enda ikke lyder meg, men står meg imot,
03026028	da vil også jeg stå dere imot i vrede og tukte dere sju ganger mer for deres synder.
03026029	Dere skal ete kjøttet av deres egne sønner og døtre.
03026030	Jeg vil ødelegge offerhaugene deres og utrydde solstøttene. Jeg vil kaste deres døde kropper oppå de døde kroppene av deres motbydelige avguder. Og min sjel skal vemmes ved dere.
03026031	Jeg vil gjøre deres byer til en ørken og legge deres helligdommer øde. Og jeg vil ikke nyte vellukten av deres offer.
03026032	Jeg vil legge landet øde, så deres fiender som bor der, skal forferdes over det.
03026033	Men dere vil jeg spre blant hedningene. Med draget sverd vil jeg forfølge dere. Deres land skal bli øde og deres byer en ørken.
03026034	Da skal landet gjøre godt igjen for sine sabbatsår hele den tid det ligger øde, mens dere er i deres fienders land. Da skal landet hvile og gjøre godt igjen for sine sabbatsår.
03026035	Hele den tiden det ligger øde, skal det ha hvile, den hvile som det ikke fikk i sabbatsårene mens dere bodde der.
03026036	Og de som blir igjen av dere, dem vil jeg gi et motløst hjerte i sine fienders land, så lyden av et løvblad for vinden vil jage dem. De skal flykte som en flykter for sverd, og falle skjønt ingen forfølger dem.
03026037	De skal falle, den ene over den andre, som for sverd, skjønt ingen forfølger dem. Og dere skal ikke holde stand mot fiendene.
03026038	Dere skal gå til grunne blant hedningene, og deres fienders land skal fortære dere.
03026039	De som blir igjen av dere, skal visne bort i fiendenes land for sin misgjernings skyld. Også for sine fedres misgjerninger, som hviler på dem, skal de visne bort.
03026040	Da skal de bekjenne sin misgjerning og sine fedres misgjerning, som de gjorde i sin troløshet mot meg. De skal bekjenne at de sto meg imot.
03026041	Derfor sto også jeg dem imot og førte dem inn i deres fienders land. - Ja, da skal deres uomskårne hjerte ydmyke seg, og de skal bøte for sin misgjerning.
03026042	Og så vil jeg komme i hu min pakt med Jakob, og min pakt med Isak og min pakt med Abraham vil jeg komme i hu. Og landet vil jeg komme i hu.
03026043	Men først skal de ha forlatt landet. Det skal gjøre godt igjen for sine sabbatsår, mens det ligger øde og forlatt av dem. Og de skal bøte for sin misgjerning, fordi de foraktet mine lover og forkastet mine bud.
03026044	Men selv da, når de er i sine fienders land, vil jeg ikke støte dem bort og avsky dem, så jeg skulle tilintetgjøre dem og bryte min pakt med dem. For jeg er Herren deres Gud.
03026045	Til gagn for dem vil jeg komme i hu pakten med fedrene, som jeg førte ut av landet Egypt midt for hedningenes øyne for å være deres Gud. Jeg er Herren.
03026046	Dette er de forskrifter og de bud og de lover som Herren satte mellom seg og Israels barn ved Moses på Sinai berg.
03027001	Herren talte til Moses og sa:
03027002	Tal til Israels barn og si til dem: Når noen gjør et hellig løfte om å vie noen til Herren, da skal du sette løsesummen slik:
03027003	Du skal verdsette en mann som er mellom tjue og seksti år gammel, til femti sekel sølv etter helligdommens sekel.
03027004	Men er det en kvinne, da skal du verdsette henne til tretti sekel.
03027005	Er det en som er mellom fem år og tjue år gammel, da skal du verdsette en som er av mannkjønn, til tjue sekel, og en som er av kvinnekjønn, til ti sekel.
03027006	Er det en som er mellom en måned og fem år gammel, da skal du verdsette en gutt til fem sekel sølv og en pike til tre sekel sølv.
03027007	Er det en som er seksti år gammel eller mer, da skal du, dersom det er en mann, verdsette ham til femten sekel, og en kvinne til ti sekel.
03027008	Men dersom noen er for fattig til å betale etter din verdsetting, da skal han stilles fram for presten, og presten skal verdsette ham. Presten skal verdsette ham alt etter det han som ga løftet, har råd til.
03027009	Dersom det gjelder et dyr, slike som en ofrer til Herren, da skal alt det en gir Herren av slikt, være hellig.
03027010	En skal ikke gi noe annet i stedet og ikke bytte det ut, verken et godt med et dårlig eller et dårlig med et godt. Bytter noen et dyr med et annet, da skal både dyret og det som det byttes med, være hellig.
03027011	Men dersom det er et eller annet urent dyr, som en ikke skal ofre til Herren, da skal dyret stilles fram for presten,
03027012	og presten skal verdsette det etter som det er, godt eller dårlig. Som du, prest, verdsetter det, slik skal det være!
03027013	Men vil noen innløse det, da skal han gi femtedelen mer enn det du har verdsatt det til.
03027014	Når noen helliger sitt hus som gave til Herren, da skal presten verdsette det etter som det er, godt eller dårlig. Som presten verdsetter, slik skal det stå ved makt.
03027015	Men dersom den som har helliget sitt hus, vil innløse det, da skal han gi femtedelen mer enn du har verdsatt det til, så blir det hans.
03027016	Dersom noen helliger Herren noe av sin jordeiendom, da skal du verdsette det etter såkornet, en homer byggsæd til femti sekel sølv.
03027017	Dersom han helliger sin jord fra jubelåret av, da skal din verdsetting stå ved makt.
03027018	Men dersom han helliger sin jord etter jubelåret, da skal presten regne ut pengene etter de år som er tilbake til neste jubelår, og det skal gjøres avkortning i den verdien du har satt.
03027019	Vil den som har helliget jorden, innløse den, da skal han gi femtedelen mer enn du har verdsatt den til. Så skal den være hans for godt.
03027020	Men dersom han ikke innløser jorden, eller han selger den til en annen, da kan den ikke innløses mer.
03027021	Men når jorden gis fri i jubelåret, skal den være helliget Herren, likesom bannlyst jord. Den skal tilhøre presten som hans eiendom.
03027022	Men dersom noen helliger til Herren et jordstykke som han har kjøpt, som ikke har tilhørt den jordeiendommen han har arvet,
03027023	da skal presten regne ut for ham hva det skal verdsettes til, etter tiden inntil jubelåret. Samme dag skal han gi det du verdsetter det til, det skal være helliget Herren.
03027024	I jubelåret skal jorden komme tilbake til den han har kjøpt den av, til den som har retten til denne arvejord i landet.
03027025	All din verdsetting skal skje etter helligdommens sekel. Sekelen skal være tjue gera.
03027026	Ingen skal hellige det førstefødte i buskapen. Som førstefødt hører det Herren til. Enten det er et dyr av storfeet eller av småfeet, hører det Herren til.
03027027	Men dersom det er av de urene dyrene, da skal en innløse det etter din verdsetting og legge femtedelen til. Dersom det ikke innløses, da skal det selges etter din verdsetting.
03027028	Men intet bannlyst som noen vier til Herren av alt det han eier, må selges eller innløses, enten det er folk eller fe eller jordeiendom, alt bannlyst er høyhellig for Herren.
03027029	Et menneske som er lyst i bann, skal ikke løses, men lide døden.
03027030	All landets tiende av jordens utsæd og av trærnes frukt hører Herren til. Den er helliget Herren.
03027031	Vil noen innløse noe av sin tiende, da skal han legge femtedelen til.
03027032	Og all tiende av storfe og av småfe, av alt det som går under gjeterstaven - hvert tiende dyr - skal være helliget Herren.
03027033	En skal ikke se etter om det er godt eller dårlig, og ikke bytte det. Dersom en bytter det, da skal både dyret og det som det byttes ut med, være hellig. Det skal ikke innløses.
03027034	Dette er de bud som Herren ga Moses på Sinai berg og bød ham å kunngjøre for Israels barn.
04001001	Herren talte til Moses i Sinai ørken i sammenkomstens telt, på den første dagen i den andre måneden i det andre året etter at de var dratt ut av landet Egypt. Og han sa:
04001002	Ta opp manntall over hele Israels barns menighet etter deres ætter og familier og skriv opp navnene på alle som er av mannkjønn, én for én,
04001003	fra tjueårsalderen og oppover. Alle dem i Israel som kan dra ut i krig, skal dere mønstre, hær etter hær, du og Aron.
04001004	Dere skal ta med dere en mann for hver stamme, den mannen som er overhode for stammens familier.
04001005	Dette er navnene på de menn som dere skal ha til hjelp: For Ruben: Elisur, Sjede’urs sønn,
04001006	for Simeon: Sjelumiel, Surisjaddais sønn,
04001007	for Juda: Nahson, Amminadabs sønn,
04001008	for Issakar: Netanel, Suars sønn,
04001009	for Sebulon: Eliab, Helons sønn,
04001010	for Josefs sønner, for Efra’im: Elisjama, Ammihuds sønn. For Manasse: Gamliel, Pedasurs sønn,
04001011	for Benjamin: Abidan, Gideonis sønn,
04001012	for Dan: Akieser, Ammisaddais sønn,
04001013	for Asjer: Pagiel, Okrans sønn,
04001014	for Gad: Eljasaf, De’uels sønn,
04001015	for Naftali: Akira, Enans sønn.
04001016	Dette var de som menigheten valgte, høvdingene for sine fedrestammer, overhodene for Israels tusener.
04001017	Da tok Moses og Aron med seg disse menn, som var nevnt ved navn,
04001018	og de samlet hele menigheten på den første dagen i den andre måneden. Og de lot seg føre inn i ættelistene med sine navn, etter sine ætter og familier, fra tjueårsalderen og oppover, én for én,
04001019	slik som Herren hadde befalt Moses. Han mønstret dem i Sinais ørken.
04001020	Etterkommerne av Rubens sønner - han som var Israels førstefødte - oppskrevet etter sine ætter og familier, med sine navn, én for én, alt mannkjønn fra tjueårsalderen og oppover, alle som kunne dra ut i krig,
04001021	så mange som ble mønstret av Rubens stamme, var førtiseks tusen fem hundre.
04001022	Etterkommerne av Simeons sønner, oppskrevet etter sine ætter og familier, med sine navn, så mange av dem som ble mønstret, én for én, alt mannkjønn fra tjueårsalderen og oppover, alle som kunne dra ut i krig,
04001023	så mange som ble mønstret av Simeons stamme, var femtini tusen tre hundre.
04001024	Etterkommerne av Gads sønner, oppskrevet etter sine ætter og familier, med sine navn, fra tjueårsalderen og oppover, alle som kunne dra ut i krig,
04001025	så mange som ble mønstret av Gads stamme, var førtifem tusen seks hundre og femti.
04001026	Etterkommerne av Judas sønner, oppskrevet etter sine ætter og familier, med sine navn, fra tjueårsalderen og oppover, alle som kunne dra ut i krig,
04001027	så mange som ble mønstret av Judas stamme, var syttifire tusen seks hundre.
04001028	Etterkommerne av Issakars sønner, oppskrevet etter sine ætter og familier, med sine navn, fra tjueårsalderen og oppover, alle som kunne dra ut i krig,
04001029	så mange som ble mønstret av Issakars stamme, var femtifire tusen fire hundre.
04001030	Etterkommerne av Sebulons sønner, oppskrevet etter sine ætter og familier, med sine navn, fra tjueårsalderen og oppover, alle som kunne dra ut i krig,
04001031	så mange som ble mønstret av Sebulons stamme, var femtisju tusen fire hundre.
04001032	Josefs barn: Etterkommerne av Efra’ims sønner, oppskrevet etter sine ætter og familier, med sine navn, fra tjueårsalderen og oppover, alle som kunne dra ut i krig,
04001033	så mange som ble mønstret av Efra’ims stamme, var førti tusen fem hundre.
04001034	Etterkommerne av Manasses sønner, oppskrevet etter sine ætter og familier, med sine navn, fra tjueårsalderen og oppover, alle som kunne dra ut i krig,
04001035	så mange som ble mønstret av Manasses stamme, var trettito tusen to hundre.
04001036	Etterkommerne av Benjamins sønner, oppskrevet etter sine ætter og familier, med sine navn, fra tjueårsalderen og oppover, alle som kunne dra ut i krig,
04001037	så mange som ble mønstret av Benjamins stamme, var trettifem tusen fire hundre.
04001038	Etterkommerne av Dans sønner, oppskrevet etter sine ætter og familier, med sine navn, fra tjueårsalderen og oppover, alle som kunne dra ut i krig,
04001039	så mange som ble mønstret av Dans stamme, var sekstito tusen sju hundre.
04001040	Etterkommerne av Asjers sønner, oppskrevet etter sine ætter og familier, med sine navn, fra tjueårsalderen og oppover, alle som kunne dra ut i krig,
04001041	så mange som ble mønstret av Asjers stamme, var førtien tusen fem hundre.
04001042	Etterkommerne av Naftalis sønner, oppskrevet etter sine ætter og familier, med sine navn, fra tjueårsalderen og oppover, alle som kunne dra ut i krig,
04001043	så mange som ble mønstret av Naftalis stamme, var femtitre tusen fire hundre.
04001044	Dette var de som ble mønstret, de som Moses og Aron og Israels høvdinger mønstret, og høvdingene var tolv i tallet, en for hver stamme.
04001045	Og alle de av Israels barn som ble mønstret etter sine familier, fra tjueårsalderen og oppover, alle i Israel som kunne dra ut i krig,
04001046	så mange som ble mønstret, var seks hundre og tre tusen fem hundre og femti.
04001047	Men levittene etter sin fedrestamme ble ikke mønstret sammen med dem.
04001048	For Herren talte til Moses og sa:
04001049	Bare Levis stamme skal du ikke mønstre, og over dem skal du ikke oppta manntall sammen med de andre Israels barn.
04001050	Men du skal sette levittene over vitnesbyrdets tabernakel og over alle dets redskaper og over alt som hører til. De skal bære tabernaklet og alle dets redskaper, og de skal tjene ved tabernaklet og slå leir rundt omkring det.
04001051	Når tabernaklet skal bryte opp, skal levittene ta det ned, og når tabernaklet skal slå leir, skal levittene reise det opp. Kommer det noen fremmed nær det, skal han dø.
04001052	Israels barn skal slå opp sine telt, hver i sin leir og hver ved sitt banner, hær for hær.
04001053	Men levittene skal slå opp sine telt rundt omkring vitnesbyrdets tabernakel, for at det ikke skal komme vrede over Israels barns menighet. Levittene skal ta seg av det som er å gjøre ved vitnesbyrdets tabernakel.
04001054	Og Israels barn gjorde dette, de gjorde i ett og alt slik som Herren hadde befalt Moses.
04002001	Herren talte til Moses og Aron og sa:
04002002	Israels barn skal slå leir, hver ved sitt banner, ved sin families særmerke. De skal slå leir midt imot sammenkomstens telt, rundt omkring det.
04002003	På fremsiden, mot øst, skal Juda slå leir under sitt banner, hær for hær. Høvdingen for Judas barn er Nahson, Amminadabs sønn.
04002004	Hans hær, så mange av dem som er mønstret, er syttifire tusen seks hundre.
04002005	Ved siden av ham skal Issakars stamme slå leir. Høvdingen for Issakars barn er Netanel, Suars sønn.
04002006	Hans hær, så mange av dem som er mønstret, er femtifire tusen fire hundre.
04002007	Likeså Sebulons stamme. Høvdingen for Sebulons barn er Eliab, Helons sønn.
04002008	Hans hær, så mange av dem som er mønstret, er femtisju tusen fire hundre.
04002009	Alle som er mønstret av Judas leir, hær for hær, er ett hundre og åttiseks tusen fire hundre. De skal være den første fylkingen som bryter opp.
04002010	Mot sør skal Ruben slå leir under sitt banner, hær for hær. Høvdingen for Rubens barn er Elisur, Sjede’urs sønn.
04002011	Hans hær, så mange av dem som er mønstret, er førtiseks tusen fem hundre.
04002012	Ved siden av ham skal Simeons stamme slå leir. Høvdingen for Simeons barn er Sjelumiel, Surisjaddais sønn.
04002013	Hans hær, så mange av dem som er mønstret, er femtini tusen tre hundre.
04002014	Likeså Gads stamme. Høvdingen for Gads barn er Eljasaf, Re’uels sønn.
04002015	Hans hær, så mange av dem som er mønstret, er førtifem tusen seks hundre og femti.
04002016	Alle som er mønstret av Rubens leir, hær for hær, er ett hundre og femtien tusen fire hundre og femti. De skal være den andre fylkingen som bryter opp.
04002017	Så skal sammenkomstens telt bryte opp, levittenes leir midt mellom leirene. De skal bryte opp etter som de har ligget i leir, hver på sin plass under sine banner.
04002018	Mot vest skal Efra’im slå leir under sitt banner, hær for hær. Høvdingen for Efra’ims barn er Elisjama, Ammihuds sønn.
04002019	Hans hær, så mange av dem som er mønstret, er førti tusen fem hundre.
04002020	Ved siden av ham er Manasses stamme. Høvdingen for Manasses barn er Gamliel, Pedasurs sønn.
04002021	Hans hær, så mange av dem som er mønstret, er trettito tusen to hundre.
04002022	Og så kommer Benjamins stamme. Høvdingen for Benjamins barn er Abidan, Gideonis sønn.
04002023	Hans hær, så mange av dem som er mønstret, er trettifem tusen fire hundre.
04002024	Alle som er mønstret av Efra’ims leir, hær for hær, er ett hundre og åtte tusen ett hundre. De skal være den tredje fylkingen som bryter opp.
04002025	Mot nord skal Dan slå leir under sitt banner, hær for hær. Høvdingen for Dans barn er Akieser, Ammisaddais sønn.
04002026	Hans hær, så mange av dem som er mønstret, er sekstito tusen sju hundre.
04002027	Ved siden av ham skal Asjers stamme slå leir. Høvdingen for Asjers barn er Pagiel, Okrans sønn.
04002028	Hans hær, så mange av dem som er mønstret, er førtien tusen fem hundre.
04002029	Likeså Naftalis stamme. Høvdingen for Naftalis barn er Akira, Enans sønn.
04002030	Hans hær, så mange av dem som er mønstret, er femtitre tusen fire hundre.
04002031	Alle som er mønstret av Dans leir, er ett hundre og femtisju tusen seks hundre. De skal være den siste fylkingen som bryter opp under sine banner.
04002032	Dette var de av Israels barn som ble mønstret, etter sine familier. I alt var det seks hundre og tre tusen fem hundre og femti mann som ble mønstret i leirene, hær for hær.
04002033	Men levittene ble ikke mønstret sammen med de andre Israels barn, slik som Herren hadde befalt Moses.
04002034	Og Israels barn gjorde i alle deler slik som Herren hadde befalt Moses. Slik slo de leir under sine banner, og slik brøt de opp, enhver etter sin ætt og sin familie.
04003001	Dette var ætten til Aron og Moses på den tiden Herren talte med Moses på Sinai berg.
04003002	Navnene på Arons sønner var: Nadab, som var den førstefødte, dernest Abihu, Eleasar og Itamar.
04003003	Dette var navnene på Arons sønner, de salvede prester, som var innviet til å gjøre prestetjeneste.
04003004	Men Nadab og Abihu døde for Herrens åsyn, den gang de bar fremmed ild inn for Herrens åsyn i Sinai ørken. De hadde ingen sønner. Siden utførte Eleasar og Itamar prestetjenesten for Arons, sin fars øyne.
04003005	Og Herren talte til Moses og sa:
04003006	La Levis stamme komme hit, og still dem fram for Aron, presten, så de kan tjene ham.
04003007	De skal ta vare på det han og hele menigheten har av oppgaver foran sammenkomstens telt, og slik utføre tjenesten ved tabernaklet.
04003008	De skal ta vare på alle gjenstandene i sammenkomstens telt, og på det som Israels barn har av oppgaver der. Slik skal de utføre tjenesten ved tabernaklet.
04003009	Du skal gi levittene til Aron og hans sønner. Det er de blant Israels barn som skal være helt overgitt til ham.
04003010	Men Aron og hans sønner skal du sette til å ta vare på sin prestetjeneste. Kommer en fremmed nær til, skal han dø.
04003011	Og Herren talte til Moses og sa:
04003012	Se, jeg har tatt ut levittene blant Israels barn i stedet for alle førstefødte, dem som åpner morsliv blant Israels barn, for at levittene skal høre meg til.
04003013	For alt førstefødt tilhører meg. Den dagen jeg slo alt førstefødt i landet Egypt, helliget jeg for meg alt som er førstefødt i Israel, både folk og fe. De skal høre meg til, meg, Herren.
04003014	Og Herren talte til Moses i Sinai ørken og sa:
04003015	Du skal mønstre Levis barn etter deres familier og ætter! Alt mannkjønn, fra den som er en måned gammel og oppover, skal du mønstre.
04003016	Så mønstret Moses dem etter Herrens ord, som det var befalt ham.
04003017	Navnene på Levis sønner var: Gersjon og Kahat og Merari.
04003018	Navnene på Gersjons sønner etter deres ætter var: Libni og Sjime’i.
04003019	Kahats sønner etter sine ætter var Amram og Jishar, Hebron og Ussiel.
04003020	Meraris sønner etter sine ætter var Mahli og Musji. Dette var Levis ætter med sine familier.
04003021	Til Gersjon hørte libnittenes ætt og sjime’ittenes ætt. Dette var gersjonittenes ætter.
04003022	De av dem som ble mønstret, idet det ble tatt opp tall på alt mannkjønn, fra den som var en måned gammel og oppover, var sju tusen fem hundre.
04003023	Gersjonittenes ætter hadde sin leir bak tabernaklet, mot vest.
04003024	Høvdingen for gersjonittenes familie var Eljasaf, Laels sønn.
04003025	Det som Gersjons barn hadde å ta vare på ved sammenkomstens telt, var selve tabernaklet med dekke og varetak, og dekket for inngangen til sammenkomstens telt,
04003026	og omhengene til forgården og forhenget for inngangen til forgården som er rundt om tabernaklet og alteret, og dets snorer og alt arbeidet med dette.
04003027	Til Kahat hørte amramittenes ætt og jisharittenes ætt og hebronittenes ætt og ussielittenes ætt. Dette var kahatittenes ætter.
04003028	Da det ble tatt opp tall på alt mannkjønn, fra den som var en måned gammel og oppover, var de åtte tusen seks hundre mann, som skulle ta seg av det som var å gjøre ved helligdommen.
04003029	Kahats barns ætter hadde sin leir ved siden av tabernaklet mot sør.
04003030	Høvdingen for Kahat-ættenes familie var Elisafan, Ussiels sønn.
04003031	Det de hadde å ta vare på, var arken og bordet og lysestaken og altrene og helligdommens redskaper som var i bruk ved tjenesten, og forhenget og alt arbeidet med dette.
04003032	Men den øverste høvding for levittene var Eleasar, sønn til Aron, presten. Han var satt over dem som skulle ta seg av det som var å gjøre ved helligdommen.
04003033	Til Merari hørte mahlittenes ætt og musjittenes ætt. Dette var merarittenes ætter.
04003034	De av dem som ble mønstret, da alt mannkjønn ble talt, fra den som var en måned gammel og oppover, var seks tusen to hundre.
04003035	Høvdingen for Merari-ættenes familie var Suriel, Abihajils sønn. De hadde sin leir ved siden av tabernaklet mot nord.
04003036	Det som Meraris barn var satt til å ta vare på, var plankene i tabernaklet og tverrstengene og stolpene og fotstykkene og alt som hørte til, og alt arbeidet med dette,
04003037	og stolpene til forgården rundt omkring og fotstykkene og pluggene og snorene som hørte til.
04003038	Men foran tabernaklet, mot øst, foran sammenkomstens telt, mot solens oppgang, hadde Moses og Aron og hans sønner sin leir. De tok seg av det som var å gjøre ved helligdommen, det som Israels barn hadde som oppgave å gjøre. Men kom en fremmed nær til, skulle han dø.
04003039	Alle de av levittene som ble mønstret, de som Moses og Aron mønstret etter Herrens ord, ætt for ætt, alt mannkjønn, fra den som var en måned gammel og oppover, var tjueto tusen.
04003040	Og Herren sa til Moses: Du skal mønstre alle førstefødte av mannkjønn blant Israels barn, fra den som er en måned gammel og oppover, og føre deres navn inn i manntallet.
04003041	Og så skal du la meg, Herren, få levittene i stedet for alle førstefødte blant Israels barn, og levittenes buskap i stedet for alt førstefødt blant Israels barns buskap.
04003042	Da mønstret Moses alle førstefødte blant Israels barn, slik som Herren hadde befalt ham.
04003043	Og da han tok tall på alle førstefødte av mannkjønn og skrev opp navnene, fra den som var en måned gammel og oppover, var de, så mange som ble mønstret, tjueto tusen to hundre og syttitre.
04003044	Og Herren talte til Moses og sa:
04003045	Du skal ta levittene i stedet for alle førstefødte blant Israels barn og levittenes buskap i stedet for deres buskap. Og levittene skal høre meg til. Jeg er Herren.
04003046	Men som løsepenger for de to hundre og syttitre førstefødte av Israels barn som overskrider levittenes tall,
04003047	skal du ta fem sekel for hver. Etter helligdommens sekel skal du ta dem; sekelen regnet til tjue gera.
04003048	Du skal gi Aron og hans sønner disse pengene som løsepenger for det overskytende antallet.
04003049	Så tok Moses løsepengene for dem som overskred deres tall som ble utløst ved levittene.
04003050	Av Israels barns førstefødte fikk han pengene, ett tusen tre hundre og sekstifem sekel etter helligdommens sekel.
04003051	Og Moses ga Aron og sønnene hans løsepengene etter Herrens ord, slik som Herren hadde befalt Moses.
04004001	Og Herren talte til Moses og Aron og sa:
04004002	Ta opp manntall over Kahats barn blant levittene etter deres ætter og familier.
04004003	Tell dem fra trettiårsalderen og opp til femti år, alle som skal tre inn i tjenesten og utføre arbeid ved sammenkomstens telt.
04004004	Det som Kahats barn skal ta seg av ved sammenkomstens telt, det er de høyhellige ting.
04004005	Når leiren bryter opp, skal Aron og hans sønner gå inn og ta ned det dekkende forhenget og bre det over vitnesbyrdets ark.
04004006	De skal legge et dekke av takasskinn over den, og over dette igjen bre et klede i ekte blå purpur, og så sette inn bærestengene.
04004007	Over skuebrødsbordet skal de bre et purpurblått klede, og på det skal de legge fatene og skålene og begrene og drikkofferkannene, og det stadige brød skal også ligge der.
04004008	Over alt dette skal de bre et karmosinrødt klede og legge et dekke av takasskinn om det og sette inn bærestengene.
04004009	Så skal de ta et blått purpurklede og med det dekke lysestaken og dens lamper og lysesaksene og brikkene og alle oljekarene som brukes til tjenesten ved den.
04004010	De skal legge den og alt som hører til den, i et dekke av takasskinn og legge det på en båre.
04004011	Over det gullkledde alteret skal de bre et klede av blå purpur og legge et dekke av takasskinn om det og sette inn bærestengene.
04004012	Så skal de ta alle de redskapene som brukes til tjenesten i helligdommen, og legge dem i et klede av blått purpur og dekke dem til med et dekke av takasskinn og legge dem på en båre.
04004013	Alteret skal de rense for asken og bre et rødt purpurklede over det,
04004014	og på det skal de legge alle de redskapene som brukes til tjenesten ved alteret: fyrfatene, kjøttgaflene og ildskuffene og skålene til å stenke blod med, alle de redskapene som blir brukt ved alteret. De skal bre et dekke av takasskinn over dem og sette inn bærestengene.
04004015	Når leiren skal bryte opp, og Aron og hans sønner er ferdige med å dekke over helligdommen og alle helligdommens redskaper, så skal Kahats barn komme og bære. Men de må ikke røre ved helligdommen, for at de ikke skal dø. Dette er det Kahats barn har å bære av det som hører til sammenkomstens telt.
04004016	Men Eleasar, sønn til Aron, presten, skal ha oppsynet med oljen til lysestaken og den velluktende røk-elsen og det stadige matofferet og salvingsoljen. Og han skal ha oppsyn med hele tabernaklet og alt som er i det, både helligdommen og redskapene som hører til der.
04004017	Og Herren talte til Moses og Aron og sa:
04004018	La ikke kahatittenes ættegren bli utryddet av levittenes stamme,
04004019	men gjør slik med dem for at de skal leve og ikke dø når de kommer nær de høyhellige ting: Aron og hans sønner skal gå inn og sette enhver av dem til sin tjeneste og til det han skal bære.
04004020	Men selv må de ikke gå inn og se på de hellige ting, ikke et øyeblikk, for da vil de dø!
04004021	Og Herren talte til Moses og sa:
04004022	Ta også opp manntall over Gersjons barn etter deres familier og ætter!
04004023	Fra trettiårsalderen og oppover til femtiårsalderen skal du mønstre dem, alle som skal tre inn i tjenesten og utføre arbeid ved sammenkomstens telt.
04004024	Dette skal være Gersjon-ættenes gjerning med å tjene og bære:
04004025	De skal bære tabernaklets tepper og sammenkomstens telt med dekket og varetaket av takasskinn, som ligger over, og dekket for inngangen til sammenkomstens telt,
04004026	og omhengene til forgården, og forhenget til porten til forgården som er rundt om tabernaklet og alteret, og snorene som hører til, og alle redskapene som brukes til arbeidet med dette. Alt som er å gjøre med disse ting, skal de utføre.
04004027	Den tjenesten som Gersjons barn skal utføre, både med alt det de har å bære, og med hele deres tjeneste, skal de gjøre etter påbud fra Aron og hans sønner. Dere skal gi dem ansvaret for alt det de har å bære.
04004028	Dette skal være Gersjon-ættenes tjeneste ved sammenkomstens telt. Og Itamar, sønn til Aron, presten, skal ha oppsyn med det de har ansvar for.
04004029	Meraris barn skal du mønstre etter deres ætter og familier.
04004030	Fra trettiårsalderen og oppover til femtiårsalderen skal du mønstre dem, alle som skal tre inn i tjenesten og utføre arbeidet ved sammenkomstens telt.
04004031	Dette er det som de har ansvar for å bære, alt det de skal ta vare på ved sammenkomstens telt: tabernaklets planker og tverrstenger og stolper og fotstykker
04004032	og stolpene til forgården rundt omkring med deres fotstykker og plugger og snorer. Alle redskapene som hører til, og alt som blir brukt til arbeidet med dette. Dere skal ved navn overgi dem de ting som de har ansvar for å bære.
04004033	Dette skal være Merari-ættenes tjeneste, alt det som de skal ta vare på ved sammenkomstens telt under oppsyn av Itamar, sønn til Aron, presten.
04004034	Så mønstret Moses og Aron og menighetens høvdinger kahatittene etter deres ætter og familier,
04004035	fra trettiårsalderen og oppover til femtiårsalderen, alle som skulle tre inn i tjenesten og utføre arbeid ved sammenkomstens telt.
04004036	De som ble mønstret av dem, hver etter sin ætt, var to tusen sju hundre og femti.
04004037	Så mange var de som ble mønstret i kahatittenes ætter, alle de som tjente ved sammenkomstens telt, og som Moses og Aron mønstret etter Herrens ord ved Moses.
04004038	De av gersjonittene som ble mønstret etter sine ætter og familier,
04004039	fra trettiårsalderen og oppover til femtiårsalderen, alle som skulle tre inn i tjenesten og utføre arbeid ved sammenkomstens telt -
04004040	de av dem som ble mønstret etter sine ætter og familier, var to tusen seks hundre og tretti.
04004041	Så mange var de som ble mønstret i gersjonittenes ætter, alle de som tjente ved sammenkomstens telt, og som Moses og Aron mønstret etter Herrens ord.
04004042	De som ble mønstret i merarittenes ætter, hver etter sin ætt og familie,
04004043	fra trettiårsalderen og oppover til femtiårsalderen, alle som skulle tre inn i tjenesten og utføre arbeidet ved sammenkomstens telt.
04004044	De av dem som ble mønstret etter sine ætter, var tre tusen to hundre.
04004045	Så mange var de som Moses og Aron mønstret i merarittenes ætter etter Herrens ord ved Moses.
04004046	Alle de som Moses og Aron og Israels høvdinger mønstret av levittene etter deres ætter og familier,
04004047	fra trettiårsalderen og oppover til femtiårsalderen, alle som skulle utføre arbeidet ved sammenkomstens telt med å tjene og med å bære,
04004048	de som ble mønstret, var åtte tusen fem hundre og åtti.
04004049	Etter Herrens ord ble de mønstret under Moses’ oppsyn. Og hver ble satt til å utføre den tjenesten og bære den byrden han skulle. De som ble mønstret av Moses, var de som Herren hadde befalt ham å mønstre.
04005001	Herren talte til Moses og sa:
04005002	Byd Israels barn at de skal sende ut av leiren alle spedalske og alle som har utflod og alle som er blitt urene ved lik.
04005003	Både mann og kvinne skal dere sende bort. Utenfor leiren skal dere sende dem, for at de ikke skal gjøre leiren uren, der hvor jeg bor midt iblant dem.
04005004	Og Israels barn gjorde dette, og sendte dem utenfor leiren. Som Herren hadde sagt til Moses, slik gjorde Israels barn.
04005005	Og Herren talte til Moses og sa:
04005006	Si til Israels barn: Når en mann eller kvinne gjør noen av de synder som mennesker gjør, og bærer seg troløst at mot Herren, så de fører skyld over seg,
04005007	da skal de bekjenne den synden de har gjort, og godtgjøre det de med urette har tatt, med dets fulle verd og enda legge til femtedelen. De skal gi det til den som de har syndet mot.
04005008	Men dersom mannen ikke har etterlatt seg noen nær slektning som de kan gi vederlaget til, da skal vederlaget høre Herren til og tilfalle presten sammen med soningsværen, som skal ofres til soning for dem.
04005009	Og alle gaver, alt som Israels barn helliger og kommer til presten med, skal tilhøre ham.
04005010	De hellige gaver som enhver gir, skal tilhøre presten. Det noen gir ham, skal tilhøre ham.
04005011	Og Herren talte til Moses og sa:
04005012	Tal til Israels barn og si til dem: Sett at en hustru forsynder seg og er utro mot sin mann.
04005013	En annen mann har samleie med henne, men hennes mann vet ikke om det, fordi hun har latt seg vanære i hemmelighet. Det er ikke noe vitne mot henne, og hun er ikke grepet på fersk gjerning.
04005014	Men så kommer sjalusiens ånd over mannen, så han blir sjalu på sin hustru, som virkelig har latt seg vanære. Eller det kan komme en sjalusiens ånd over ham, så han blir sjalu på sin hustru, selv om hun ikke har latt seg vanære.
04005015	Da skal mannen ta sin hustru med seg til presten. Som offer for henne skal han ha med tiendedelen av en efa byggmel. Men han skal ikke helle olje på det, heller ikke legge virak på det. For det er et sjalusimatoffer, et påminningsoffer, som skal minne om synd.
04005016	Så skal presten føre henne fram og stille henne for Herrens åsyn.
04005017	Presten skal ta hellig vann i et leirkar og ta noe av støvet som er på tabernaklets gulv, og kaste det i vannet.
04005018	Når presten har stilt kvinnen fram for Herrens åsyn, skal han løse hennes hår og legge påminningsofferet i hennes hender - et sjalusimatoffer er det - og i sin hånd skal presten ha bitterhetens vann, som fører forbannelse med seg.
04005019	Så skal presten ta kvinnen i ed og si til henne: Så sant ingen har ligget med deg, og så sant du ikke har vært utro mot din mann og latt deg vanære, så skal du ikke ha noe men av dette bitterhetens vann som fører forbannelse med seg.
04005020	Men har du virkelig vært utro mot din mann og latt deg vanære, og har noen annen enn din mann hatt samleie med deg
04005021	- nå skal presten lese opp forbannelseseden for kvinnen og si til henne: - så skal Herren gjøre deg til en forbannelse og til en ed blant ditt folk. Han skal la dine hofter svinne inn og din buk hovne opp,
04005022	og dette vannet som fører forbannelse med seg, skal trenge inn i dine innvoller, så buken hovner opp og dine hofter svinner inn. Og kvinnen skal si: Amen! Amen!
04005023	Deretter skal presten skrive opp disse forbannelsene på et blad og vaske dem ut i bitterhetens vann.
04005024	Så skal han la kvinnen drikke bitterhetens vann, som fører forbannelse med seg. Og vannet som fører forbannelse med seg, skal trenge inn i henne og volde bitter smerte.
04005025	Så skal presten ta sjalusimatofferet av kvinnens hånd og svinge det for Herrens åsyn og bære det fram til alteret.
04005026	Og presten skal ta en håndfull av matofferet som påminningsoffer og brenne det på alteret. Og så skal han la kvinnen drikke vannet.
04005027	Og når han har latt henne drikke vannet, da skal det skje at dersom hun har latt seg vanære og har vært utro mot sin mann, så skal vannet som fører forbannelse med seg, trenge inn i henne og volde bitter smerte. Hennes buk skal hovne opp og hoftene svinne inn, og den kvinnen skal bli til en forbannelse blant sitt folk.
04005028	Men har kvinnen ikke latt seg vanære, om hun er ren, da skal hun ikke ha noe men av det, og hun skal få barn.
04005029	Det er loven om sjalusi: Når en kvinne er utro mot sin mann og lar seg vanære,
04005030	eller når en sjalusiens ånd kommer over en mann, så han blir sjalu på sin hustru, da skal han stille kvinnen fram for Herrens åsyn, og presten skal gjøre med henne alt det som er sagt i denne loven.
04005031	Mannen skal være fri for skyld, men kvinnen skal lide for sin misgjerning.
04006001	Herren talte til Moses og sa:
04006002	Tal til Israels barn og si til dem: Når en mann eller kvinne gjør et hellig løfte om å ville være nasireer og vie seg til Herren,
04006003	så skal han holde seg fra vin og sterk drikk. Eddik av vin eller annen sterk eddik skal han ikke drikke og heller ikke noen saft som er tillaget av druer. Verken friske eller tørre druer skal han ete.
04006004	Så lenge hans innvielse varer, skal han ikke ete noe av det som blir tillaget av vintreet, like fra kjerne til skall.
04006005	Så lenge hans innvielsesløfte gjelder, skal det ikke gå rakekniv over hans hode. Inntil hans innvielsestid er til ende, skal han være hellig, han skal la sitt hodehår vokse fritt.
04006006	Så lenge han er innviet til Herren, skal han ikke komme nær noe lik.
04006007	Ikke engang om hans far eller mor eller bror eller søster dør, må han føre urenhet over seg for deres skyld. For han bærer på sitt hode tegnet på innvielsen til sin Gud.
04006008	Hele sin innvielsestid er han hellig for Herren.
04006009	Men dør det noen hos ham uventet og brått og fører urenhet over hans innviede hode, da skal han rake hodet den dagen han blir ren. Den sjuende dagen skal han rake det.
04006010	Den åttende dagen skal han komme til presten med to turtelduer eller to dueunger, til inngangen til sammenkomstens telt.
04006011	Og presten skal ofre den ene til syndoffer og den andre til brennoffer, og gjøre soning for ham og rense ham for den synd han har ført over seg ved å komme nær liket. Så skal han samme dagen hellige sitt hode.
04006012	Og han skal på nytt vie seg til Herren for like lang tid som han først hadde lovt. Han skal føre fram et årsgammelt lam til skyldoffer. Den første tiden gjelder ikke mer, fordi hans innvielse ble utskjemt.
04006013	Dette er loven for nasireeren: Den dagen hans innvielsestid er til ende, skal han føres fram til inngangen av sammenkomstens telt.
04006014	Og han skal bære fram for Herren sitt offer, et årsgammelt værlam uten lyte til brennoffer og et årsgammelt saulam uten lyte til syndoffer og en vær uten lyte til fredsoffer
04006015	og en kurv med usyrede kaker av fint mel, kaker med olje i, og usyrede brødleiver smurt med olje, og matofferet og drikkofrene som hører til.
04006016	Og presten skal bære det fram for Herrens åsyn og ofre hans syndoffer og hans brennoffer.
04006017	Væren skal han ofre som fredsoffer til Herren sammen med kurven med de usyrede kakene, og så skal presten ofre hans matoffer og hans drikkoffer.
04006018	Deretter skal nasireeren rake sitt innviede hode ved inngangen til sammenkomstens telt. Han skal ta sitt innviede hodehår og legge det på ilden som er under fredsofferet.
04006019	Presten skal ta den ene bogen av væren, etter at den er kokt, og en usyret kake av kurven og en usyret brødleiv og legge dem i hendene på nasireeren, etter at han har raket av sitt innvielsestegn.
04006020	Så skal presten svinge dem for Herrens åsyn. Det skal være en helliget gave til presten, i tillegg til svingebrystet og løftelåret. Siden kan nasireeren drikke vin.
04006021	Dette er loven for den som gjør et nasireerløfte. Dette er det han skal ofre til Herren på grunn av sin innvielse, i tillegg til det han ellers har råd til. Han skal holde seg etter det han har avgitt løfte om, og det som loven om hans innvielse ellers krever.
04006022	Og Herren talte til Moses og sa:
04006023	Tal til Aron og hans sønner og si: Slik skal dere si når dere velsigner Israels barn:
04006024	Herren velsigne deg og bevare deg!
04006025	Herren la sitt ansikt lyse over deg og være deg nådig!
04006026	Herren løfte sitt åsyn på deg og gi deg fred!
04006027	Slik skal de legge mitt navn på Israels barn, og så vil jeg velsigne dem.
04007001	Moses var nå ferdig med å reise tabernaklet. Han hadde salvet det og helliget det med alt det som hørte til. Likeså hadde han salvet og helliget alteret med alt som hørte til det.
04007002	Da kom Israels høvdinger, overhodene for sine familier, stammehøvdingene, de som sto over alle som var blitt mønstret, og bar fram gaver.
04007003	De bar fram sin gave for Herrens åsyn: Seks vogner med dekke over og tolv okser, en vogn for to høvdinger og en okse for hver. Og de førte dem fram foran tabernaklet.
04007004	Og Herren sa til Moses:
04007005	Ta imot dette av dem, for at det kan brukes til tjenesten ved sammenkomstens telt. Du skal gi det til levittene, etter som hver enkelt av dem trenger det til sin tjeneste.
04007006	Da tok Moses vognene og oksene og ga dem til levittene.
04007007	To av vognene og fire av oksene ga han til Gersjons barn, etter deres særlige tjeneste.
04007008	Fire av vognene og åtte av oksene ga han til Meraris barn, etter deres særlige tjeneste under oppsyn av Itamar, sønn til Aron, presten.
04007009	Men til Kahats barn ga han ikke noe, fordi de skulle ta vare på de hellige ting og bære dem på sine skuldrer.
04007010	Den dagen alteret ble salvet, kom høvdingene med gaver til innvielsen. De bar sin gave fram foran alteret.
04007011	Da sa Herren til Moses: La høvdingene komme med sin gave til innvielsen av alteret hver sin dag!
04007012	Den som bar fram sin gave den første dagen, var Nahson, Amminadabs sønn, høvdingen for Judas stamme.
04007013	Hans gave var et sølvfat som veide ett hundre og tretti sekel, en sølvskål på sytti sekel etter helligdom-mens vekt, begge fulle av fint mel blandet med olje, til matoffer;
04007014	en skål av gull på ti sekel, full av røkelse,
04007015	en ung okse, en vær og et årsgammelt lam til brennofferet;
04007016	en geitebukk til syndoffer,
04007017	og til fredsoffer to okser, fem værer, fem bukker og fem årsgamle lam. Dette var Nahsons, Amminadabs sønns gave.
04007018	Den andre dagen kom Netanel, Suars sønn, Issakars høvding, med sin gave.
04007019	Han bar fram som sin gave et sølvfat som veide ett hundre og tretti sekel, en sølvskål på sytti sekel etter helligdommens vekt, begge fulle av fint mel blandet med olje, til matoffer;
04007020	en skål av gull på ti sekel, full av røkelse,
04007021	en ung okse, en vær og et årsgammelt lam til brennoffer;
04007022	en geitebukk til syndoffer,
04007023	og til fredsoffer to okser, fem værer, fem bukker og fem årsgamle lam. Dette var Netanels, Suars sønns gave.
04007024	Den tredje dagen kom høvdingen for Sebulons barn, Eliab, Helons sønn.
04007025	Hans gave var et sølvfat som veide ett hundre og tretti sekel, en sølvskål på sytti sekel etter helligdommens vekt, begge fulle av fint mel, blandet med olje, til matoffer;
04007026	en skål av gull på ti sekel, full av røkelse,
04007027	en ung okse, en vær og et årsgammelt lam til brennoffer;
04007028	en geitebukk til syndoffer,
04007029	og til fredsoffer to okser, fem værer, fem bukker og fem årsgamle lam. Dette var Eliabs, Helons sønns gave.
04007030	Den fjerde dagen kom høvdingen for Rubens barn, Elisur, Sjede’urs sønn.
04007031	Hans gave var et sølvfat som veide ett hundre og tretti sekel, en sølvskål på sytti sekel etter helligdom-mens vekt, begge fulle av fint mel blandet med olje, til matoffer;
04007032	en skål av gull på ti sekel, full av røkelse,
04007033	en ung okse, en vær og et årsgammelt lam til brennoffer;
04007034	en geitebukk til syndoffer,
04007035	og til fredsoffer to okser, fem værer, fem bukker og fem årsgamle lam. Dette var Elisurs, Sjede’urs sønns gave.
04007036	Den femte dagen kom høvdingen for Simeons barn, Sjelumiel, Surisjaddais sønn.
04007037	Hans gave var et sølvfat som veide ett hundre og tretti sekel, en sølvskål på sytti sekel etter helligdom-mens vekt, begge fulle av fint mel blandet med olje, til matoffer;
04007038	en skål av gull på ti sekel, full av røkelse,
04007039	en ung okse, en vær og et årsgammelt lam til brennoffer;
04007040	en geitebukk til syndoffer,
04007041	og til fredsoffer to okser, fem værer, fem bukker og fem årsgamle lam. Dette var Sjelumiels, Surisjaddais sønns gave.
04007042	Den sjette dagen kom høvdingen for Gads barn, Eljasaf, De’uels sønn.
04007043	Hans gave var et sølvfat som veide ett hundre og tretti sekel, en sølvskål på sytti sekel etter helligdom-mens vekt, begge fulle av fint mel blandet med olje, til matoffer;
04007044	en skål av gull på ti sekel, full av røkelse,
04007045	en ung okse, en vær og et årsgammelt lam til brennoffer;
04007046	en geitebukk til syndoffer,
04007047	og til fredsoffer to okser, fem værer, fem bukker og fem årsgamle lam. Dette var Eljasafs, De’uels sønns gave.
04007048	Den sjuende dagen kom høvdingen for Efra’ims barn, Elisjama, Ammihuds sønn.
04007049	Hans gave var et sølvfat som veide ett hundre og tretti sekel, en sølvskål på sytti sekel etter helligdom-mens vekt, begge fulle av fint mel blandet med olje, til matoffer;
04007050	en skål av gull på ti sekel, full av røkelse,
04007051	en ung okse, en vær og et årsgammelt lam til brennoffer;
04007052	en geitebukk til syndoffer,
04007053	og til fredsoffer to okser, fem værer, fem bukker og fem årsgamle lam. Dette var Elisjamas, Ammihuds sønns gave.
04007054	Den åttende dagen kom høvdingen for Manasses barn, Gamliel, Pedasurs sønn.
04007055	Hans gave var et sølvfat som veide ett hundre og tretti sekel, en sølvskål på sytti sekel etter helligdom-mens vekt, begge fulle av fint mel blandet med olje, til matoffer;
04007056	en skål av gull på ti sekel, full av røkelse,
04007057	en ung okse, en vær og et årsgammelt lam til brennoffer;
04007058	en geitebukk til syndoffer,
04007059	og til fredsoffer to okser, fem værer, fem bukker og fem årsgamle lam. Dette var Gamliels, Pedasurs sønns gave.
04007060	Den niende dagen kom høvdingen for Benjamins barn, Abidan, Gideonis sønn.
04007061	Hans gave var et sølvfat som veide ett hundre og tretti sekel, en sølvskål på sytti sekel etter helligdommens vekt, begge fulle av fint mel blandet med olje, til matoffer;
04007062	en skål av gull på ti sekel, full av røkelse,
04007063	en ung okse, en vær og et årsgammelt lam til brennoffer;
04007064	en geitebukk til syndoffer,
04007065	og til fredsoffer to okser, fem værer, fem bukker og fem årsgamle lam. Dette var Abidans, Gideonis sønns gave.
04007066	Den tiende dagen kom høvdingen for Dans barn, Akieser, Ammisaddais sønn.
04007067	Hans gave var et sølvfat som veide ett hundre og tretti sekel, en sølvskål på sytti sekel etter helligdom-mens vekt, begge fulle av fint mel blandet med olje, til matoffer;
04007068	en skål av gull på ti sekel, full av røkelse,
04007069	en ung okse, en vær og et årsgammelt lam til brennoffer;
04007070	en geitebukk til syndoffer,
04007071	og til fredsoffer to okser, fem værer, fem bukker og fem årsgamle lam. Dette var Akiesers, Ammisaddais sønns gave.
04007072	Den ellevte dagen kom høvdingen for Asjers barn, Pagiel, Okrans sønn.
04007073	Hans gave var et sølvfat som veide ett hundre og tretti sekel, en sølvskål på sytti sekel etter helligdom-mens vekt, begge fulle av fint mel blandet med olje, til matoffer;
04007074	en skål av gull på ti sekel, full av røkelse,
04007075	en ung okse, en vær og et årsgammelt lam til brennoffer;
04007076	en geitebukk til syndoffer,
04007077	og til fredsoffer to okser, fem værer, fem bukker og fem årsgamle lam. Dette var Pagiels, Okrans sønns gave.
04007078	Den tolvte dagen kom høvdingen for Naftalis barn, Akira, Enans sønn.
04007079	Hans gave var et sølvfat som veide ett hundre og tretti sekel, en sølvskål på sytti sekel etter helligdom-mens vekt, begge fulle av fint mel blandet med olje, til matoffer;
04007080	en skål av gull på ti sekel, full av røkelse,
04007081	en ung okse, en vær og et årsgammelt lam til brennoffer;
04007082	en geitebukk til syndoffer,
04007083	og til fredsoffer to okser, fem værer, fem bukker og fem årsgamle lam. Dette var Akiras, Enans sønns gave.
04007084	Dette var gavene fra Israels høvdinger til innvielsen av alteret på den tiden det ble salvet: tolv sølvfat, tolv sølvskåler, tolv gullskåler.
04007085	Hvert sølvfat var på ett hundre og tretti sekel og hver skål på sytti sekel. Alt sølvet i karene gikk opp til to tusen fire hundre sekel etter helligdommens vekt.
04007086	Videre tolv gullskåler fulle av røkelse, hver skål på ti sekel etter helligdommens vekt. Alt gullet i skålene gikk opp til ett hundre og tjue sekel.
04007087	Storfeet til brennofferet var i alt tolv okser. Dessuten tolv værer, tolv årsgamle lam med tilhørende matoffer og tolv geitebukker til syndoffer.
04007088	Storfeet til fredsofferet var i alt tjuefire okser. Dessuten seksti værer, seksti bukker og seksti årsgamle lam. Dette var gavene til innvielsen av alteret, etter at det var salvet.
04007089	Og når Moses gikk inn i sammenkomstens telt for å tale med ham, da hørte han røsten tale til seg fra nådestolen over vitnesbyrdets ark mellom de to kjerubene. Slik talte han til ham.
04008001	Herren talte til Moses og sa:
04008002	Tal til Aron og si til ham: Når du setter lampene opp, skal alle sju lampene kaste lyset rett fram for lysestaken.
04008003	Og Aron gjorde slik. Han satte lampene opp så de kastet lyset rett fram for lysestaken, slik som Herren hadde befalt Moses.
04008004	Lysestaken var laget av hamret gull. Både foten og blomstene var hamret arbeid. Etter det bilde Herren hadde vist Moses, hadde han laget lysestaken.
04008005	Og Herren talte til Moses og sa:
04008006	Du skal ta ut levittene blant Israels barn og rense dem!
04008007	Og slik skal du gjøre med dem for å rense dem: Du skal stenke renselsesvann på dem, og de skal la rakekniv gå over hele sitt legeme og vaske sine klær og rense seg på den måten.
04008008	Så skal de ta en ung okse og matofferet som hører til, fint mel blandet med olje. Og en annen ung okse skal du ta til syndoffer.
04008009	Du skal la levittene komme fram foran sammenkomstens telt, og du skal samle hele Israels barns menighet.
04008010	Så skal du la levittene tre fram for Herrens åsyn, og Israels barn skal legge hendene på levittene.
04008011	Aron skal innvie levittene for Herrens åsyn som et svingeoffer fra Israels barn, slik at de kan utføre tjenesten for Herren.
04008012	Så skal levittene legge hendene på oksenes hoder. Den ene skal du ofre til syndoffer og den andre til brennoffer for Herren for å gjøre soning for levittene.
04008013	Du skal stille levittene fram for Aron og hans sønner, og du skal innvie dem som et svingeoffer for Herren.
04008014	Slik skal du skille levittene ut blant Israels barn, og levittene skal høre meg til.
04008015	Deretter skal levittene komme og tjene ved sammenkomstens telt, når du har renset dem og innviet dem.
04008016	For de er helt overgitt til meg som en gave fra Israels barn. I stedet for alt som åpner morsliv, alle førstefødte blant Israels barn, har jeg tatt dem ut for meg.
04008017	For alt førstefødt blant Israels barn tilhører meg, både folk og fe. Den dagen jeg slo alt førstefødt i landet Egypt, helliget jeg dem for meg.
04008018	Men nå har jeg tatt levittene i stedet for alle førstefødte blant Israels barn.
04008019	Jeg tok ut levittene blant Israels barn. Og jeg overga dem helt til Aron og hans sønner, for at de skulle gjøre tjeneste ved sammenkomstens telt for Israels barn. De skulle gjøre soning for dem, så Israels barn ikke skal føre ulykke over seg ved å komme nær til helligdommen.
04008020	Moses og Aron og hele Israels barns menighet gjorde slik med levittene. De gjorde nøyaktig slik som Herren hadde befalt Moses om levittene. Slik gjorde Israels barn med dem.
04008021	Og levittene renset seg og vasket sine klær, og Aron innviet dem for Herrens åsyn og gjorde soning for dem, så de ble rene.
04008022	Så kom levittene og utførte sin tjeneste ved sammenkomstens telt under tilsyn av Aron og hans sønner. Slik Herren hadde befalt Moses om levittene, slik gjorde de med dem.
04008023	Og Herren talte til Moses og sa:
04008024	Dette er loven som gjelder for levittene: Fra han er tjuefem år gammel, skal han komme og gjøre tjeneste med å arbeide ved sammen-komstens telt.
04008025	Men fra han er femti år gammel, skal han tre tilbake fra arbeidstjenesten og ikke arbeide mer.
04008026	Han kan hjelpe sine brødre i sammenkomstens telt, med alle deres plikter, men noen arbeidstjeneste skal han ikke utføre. Slik skal du ordne det for levittene med det de har å gjøre.
04009001	Og Herren talte til Moses i Sinai ørken i det andre året etter at de var gått ut av landet Egypt, i den første måneden. Og han sa:
04009002	Israels barn skal holde påske på den fastsatte tid.
04009003	Den fjortende dagen i denne måneden, mellom de to aftenstundene, skal dere holde påske på den fastsatte tid. Dere skal holde den etter alle lover og forskrifter som gjelder om den.
04009004	Da talte Moses til Israels barn og sa at de skulle holde påske.
04009005	Og de holdt påske i den første måneden, på den fjortende dagen i måneden, mellom de to aftenstundene, i Sinai ørken. Nøyaktig som Herren hadde befalt Moses, slik gjorde Israels barn.
04009006	Men det var noen menn som var blitt urene ved et lik, så de ikke kunne holde påske den dagen. Disse mennene trådte samme dagen fram for Moses og Aron,
04009007	og de sa til ham: Vi er blitt urene ved et lik. Hvorfor skal vi bli nektet å bære fram Herrens offer til fastsatt tid sammen med de andre Israels barn?
04009008	Da sa Moses til dem: Vent, så jeg kan få høre hva Herren befaler om dere.
04009009	Og Herren talte til Moses og sa:
04009010	Tal til Israels barn og si: Om noen blant dere eller blant deres etterkommere er blitt uren ved et lik eller er på lang reise, skal han likevel holde påske for Herren.
04009011	I den andre måneden, på den fjortende dagen, mellom de to aftenstundene, skal de holde påske. Med usyret brød og bitre urter skal de ete påskelammet.
04009012	De skal ikke levne noe av det til om morgenen og ikke bryte noe ben på det. De skal i ett og alt holde påske etter loven som gjelder for den.
04009013	Men den som er ren og ikke er på reise og enda lar være å holde påske, han skal utryddes av sitt folk, fordi han ikke bar fram Herrens offer til fastsatt tid. Den mannen skal lide for sin synd.
04009014	Og når en fremmed oppholder seg hos dere og vil holde påske for Herren, så skal han holde den etter loven om påsken og etter forskriftene om den. Det skal gjelde én lov for dere, både for den fremmede og for den innfødte i landet.
04009015	Den dagen tabernaklet ble reist, dekket skyen tabernaklet, vitnesbyrdets telt. Og om kvelden var det som et ildskjær over tabernaklet like til om morgenen.
04009016	Slik var det alltid: Skyen dekket det, og om natten var det som et ildskjær.
04009017	Hver gang skyen løftet seg fra teltet, brøt Israels barn straks opp; på det stedet hvor skyen senket seg ned, der slo Israels barn leir.
04009018	Etter Herrens befaling brøt Israels barn opp, og etter Herrens befaling slo de leir. Alle de dagene skyen hvilte over tabernaklet, lå de i leir.
04009019	Når skyen ble over tabernaklet i mange dager, rettet Israels barn seg etter det som Herren hadde sagt, og brøt ikke opp.
04009020	Stundom hendte det at skyen bare var noen få dager over tabernaklet. Etter Herrens befaling lå de da i leir, og etter Herrens befaling brøt de opp.
04009021	Men stundom hendte det at skyen var der bare fra kveld til morgen. Når skyen løftet seg om morgenen, brøt de opp. Eller den var der en dag og en natt, når skyen løftet seg, brøt de opp.
04009022	Eller den var der et par dager eller en måned eller enda lenger. Når skyen drøyde så lenge og ble liggende over tabernaklet, lå Israels barn i leir og brøt ikke opp. Men når skyen løftet seg, brøt de opp.
04009023	Etter Herrens befaling leiret de seg, og etter Herrens befaling brøt de opp. De rettet seg etter det som Herren hadde sagt - etter det som Herren hadde befalt ved Moses.
04010001	Herren talte til Moses og sa:
04010002	Lag deg to trompeter av sølv. I hamret arbeid skal du lage dem. Du skal bruke dem når menigheten skal kalles sammen, og når leirene skal bryte opp.
04010003	Når de blåser i dem begge, skal hele menigheten samle seg hos deg ved inngangen til sammenkomstens telt.
04010004	Blåser de bare i den ene, skal høvdingene, overhodene for Israels tusener, samle seg hos deg.
04010005	Men når dere blåser alarm, skal de leirene som ligger mot øst, bryte opp.
04010006	Og når dere blåser alarm andre gangen, skal de leirene som ligger mot sør, bryte opp. Det skal blåses alarm når de skal bryte opp.
04010007	Men når menigheten skal kalles sammen, skal dere blåse i trompetene, men ikke blåse alarm.
04010008	Arons sønner, prestene, er det som skal blåse i trompetene. Dette skal være en evig lov for dere, fra slekt til slekt.
04010009	Når dere drar i krig i deres land mot fiender som overfaller dere, skal dere blåse alarm med trompetene. Og Herren deres Gud skal komme dere i hu, så dere skal bli frelst fra deres fiender.
04010010	På deres gledesdager og deres høytider og deres nymånedager skal dere blåse i trompetene når dere ofrer brennoffer og fredsoffer. De skal minne om dere for deres Guds åsyn. Jeg er Herren deres Gud.
04010011	Og det skjedde i det andre året, i den andre måneden, på den tjuende dagen i måneden, da løftet skyen seg fra vitnesbyrdets tabernakel.
04010012	Og Israels barn brøt opp og dro i dagsreiser fra Sinai ørken, og skyen senket seg ned i ørkenen Paran.
04010013	Dette var første gangen de brøt opp, og det var etter Herrens ord ved Moses.
04010014	Først brøt Judas barns leir opp med sitt banner, hær etter hær. Høvdingen for deres hær var Nahson, Amminadabs sønn.
04010015	Høvdingen for Issakars stammes hær var Netanel, Suars sønn.
04010016	Høvdingen for Sebulons stammes hær var Eliab, Helons sønn.
04010017	Så ble tabernaklet tatt ned, og Gersjons barn og Meraris barn, de som bar tabernaklet, brøt opp.
04010018	Så brøt Rubens leir opp med sitt banner, hær for hær. Høvdingen for deres hær var Elisur, Sjede’urs sønn.
04010019	Høvding for Simeons stammes hær var Sjelumiel, Surisjaddais sønn.
04010020	Høvding for Gads stammes hær var Eljasaf, De’uels sønn.
04010021	Så brøt kahatittene opp, de som bar de høyhellige ting, og før de kom fram, hadde de andre reist tabernaklet.
04010022	Så brøt Efra’ims leir opp med sitt banner, hær etter hær. Høvdingen for deres hær var Elisjama, Ammihuds sønn.
04010023	Høvding for Manasses stammes hær var Gamliel, Pedasurs sønn.
04010024	Høvding for Benjamins stammes hær var Abidan, Gideonis sønn.
04010025	Så brøt Dans leir opp med sitt banner, hær etter hær - de var hele togets baktropp. Høvdingen for deres hær var Akieser, Ammisaddais sønn.
04010026	Høvding for Asjers stammes hær var Pagiel, Okrans sønn.
04010027	Høvding for Naftalis stammes hær var Akira, Enans sønn.
04010028	Slik var Israels barn fylket når de brøt opp, hær for hær. Så brøt de opp.
04010029	Og Moses sa til midianitten Hobab, Re’uels sønn, Moses’ svoger: Vi bryter nå opp for å dra til det stedet som Herren har talt om og sagt: Jeg vil gi dere det. Kom med oss! Så vil vi gjøre vel mot deg, for Herren har lovt Israel alt det som godt er.
04010030	Men han svarte: Jeg vil ikke gå med deg. Jeg vil dra hjem til landet mitt og slekten min.
04010031	Da sa Moses: Å nei, forlat oss ikke! Du vet jo best hvor vi kan leire oss i ørkenen. Du skal være vårt øye.
04010032	Går du med oss, da vil vi la deg få godt av det gode som Herren gjør mot oss.
04010033	Så dro de da fra Herrens berg tre dagsreiser fram. Herrens paktsark dro foran dem de tre dagsreisene for å finne et hvilested for dem.
04010034	Herrens sky var over dem om dagen når de brøt opp fra leiren.
04010035	Og når arken brøt opp, sa Moses: Reis deg, Herre, så dine fiender spres, og de som hater deg, flyr for ditt åsyn!
04010036	Og når arken hvilte, sa han: Kom tilbake, Herre, til Israels titusen tusener!
04011001	Men folket knurret, og klaget for Herren over at de hadde det vondt. Da Herren hørte det, ble hans vrede opptent, og ild fra Herren slo ned mellom dem og fortærte noen i utkanten av leiren.
04011002	Da ropte folket til Moses, og Moses ba til Herren, og ilden ble slokket.
04011003	Han kalte dette stedet Tabera, fordi Herrens ild hadde slått ned mellom dem.
04011004	Hopen av fremmede blant dem ble grepet av grådig begjær, og Israels barn begynte igjen å jamre seg og sa: Hvem skal gi oss kjøtt å ete!
04011005	Vi minnes fisken som vi åt i Egypt, og som vi fikk for ingenting, og gresskarene og melonene og purren og rødløken og hvitløken!
04011006	Men nå er vår sjel uttørret, for her er ingenting! Vi ser ikke annet for våre øyne enn mannaen.
04011007	Mannaen lignet korianderfrø, og av utseende var den som bdellium.
04011008	Folket løp omkring og sanket og malte den på håndkvern eller støtte den i morter og kokte den i gryter eller bakte kaker av den. Den smakte som oljekake.
04011009	Når duggen falt ned over leiren om natten, falt mannaen ned sammen med den.
04011010	Moses hørte folket gråte rundt om i alle familier, hver i døren til sitt telt. Og Herren ble mektig harm. Moses ble ille til mote over dette.
04011011	Da sa Moses til Herren: Hvorfor har du gjort så ille mot din tjener, hvorfor har jeg ikke funnet nåde for dine øyne, siden du har lagt byrden av hele dette folket på meg?
04011012	Har jeg unnfanget hele dette folket, har jeg født det, siden du sier at jeg skal bære det i min favn som ammen bærer et diende barn, til det landet du med ed har lovt deres fedre?
04011013	Hvor skal jeg ta kjøtt fra til hele dette folket? For de kommer gråtende til meg og sier: Gi oss kjøtt å ete!
04011014	Jeg makter ikke å bære hele dette folket alene, det er for tungt for meg.
04011015	Er det slik du vil gjøre mot meg, så drep meg heller med én gang, hvis jeg har funnet nåde for dine øyne, og la meg slippe å se min ulykke.
04011016	Da sa Herren til Moses: Kall sammen for meg sytti menn av Israels eldste, de som du vet er folkets eldste og dets tilsynsmenn. Og du skal ta dem med deg til sammenkomstens telt, og la dem stille seg opp der sammen med deg.
04011017	Så vil jeg komme ned og tale med deg der. Jeg vil ta av den Ånd som er over deg, og legge på dem, så de kan bære byrden av folket sammen med deg, og du ikke skal bære den alene.
04011018	Og til folket skal du si: Hellige dere til i morgen! Så skal dere få kjøtt å ete, siden dere har grått for Herren og sagt: Å, om vi hadde kjøtt å ete, for i Egypt hadde vi det godt! - Nå vil Herren gi dere kjøtt så dere kan ete.
04011019	Ikke bare én dag skal dere ete av det, og ikke to dager eller fem dager eller tjue dager,
04011020	men en hel måned, til det kommer ut av nesen på dere, slik skal det by dere imot! For dere har foraktet Herren, som er midt iblant dere, da dere gråt for hans åsyn og sa: Hvorfor dro vi ut av Egypt?
04011021	Og Moses sa: Seks hundre tusen mann til fots teller det folket som jeg går i følge med, og du sier: Jeg vil gi dem kjøtt, så de kan ete en hel måned!
04011022	Skal det da slaktes så mye småfe og storfe til dem at det blir nok for dem? Eller skal alle fiskene i havet sankes sammen til dem, så det blir nok for dem?
04011023	Da sa Herren til Moses: Er Herrens arm for kort? Nå skal du få se om det vil gå deg som jeg har sagt, eller ikke.
04011024	Så gikk Moses ut og kunngjorde Herrens ord for folket, og han samlet sytti menn av folkets eldste og lot dem stille seg omkring teltet.
04011025	Da steg Herren ned i skyen og talte til ham. Og han tok av den Ånd som var over ham, og la den på de sytti eldste. Og det skjedde da Ånden hvilte over dem, da talte de profetiske ord. Men siden gjorde de det ikke mer.
04011026	Men to menn var blitt tilbake i leiren, den ene hette Eldad, og den andre Medad. Og Ånden hvilte over dem, for de var blant dem som var skrevet opp, men de var ikke gått ut til teltet. De talte profetisk i leiren.
04011027	Da løp en gutt av sted og meldte det til Moses og sa: Eldad og Medad taler profetisk i leiren!
04011028	Og Josva, Nuns sønn, som hadde tjent Moses fra sin ungdom av, tok til orde og sa: Min herre Moses, forbyd dem det!
04011029	Men Moses sa til ham: Er du nidkjær for min skyld? Gi at alt Herrens folk var profeter, at Herren ville legge sin Ånd på dem!
04011030	Så gikk Moses tilbake til leiren, både han og de eldste av Israel.
04011031	Da brøt det løs en storm fra Herren. Den førte vaktler inn fra havet, og brakte dem ned til omkring to alen over jordens overflate, omkring en dagsreise på den ene kanten av leiren og omkring en dags-reise på den andre kanten rundt om leiren.
04011032	Da sto folket opp og gikk hele dagen og hele natten og hele neste dag og sanket vaktlene. Den som hadde samlet minst, hadde sanket ti homer. Og de bredte dem ut rundt om leiren.
04011033	Men ennå mens de hadde kjøttet mellom tennene, før det var slutt på det, ble Herrens vrede opptent mot folket. Og Herren slo folket med en svær sott.
04011034	Og de kalte dette stedet Kibrot-Hatta’ava, fordi der begravde de disse som hadde vært så lystne.
04011035	Fra Kibrot-Hatta’ava brøt folket opp og dro til Haserot, og de ble i Haserot.
04012001	En gang talte Mirjam og Aron ille om Moses på grunn av den etiopiske kvinnen som han hadde tatt til kone. For han hadde tatt til ekte en etiopisk kvinne.
04012002	De sa: Er det bare Moses Herren har talt med? Har han ikke også talt med oss? - Og Herren hørte det.
04012003	Men Moses var en meget ydmyk mann, mer enn alle mennesker på jorden.
04012004	Og med ett sa Herren til Moses og til Aron og til Mirjam: Gå ut, alle tre, til sammenkomstens telt! Og de gikk dit ut alle tre.
04012005	Da kom Herren ned i en skystøtte og sto i inngangen til teltet. Og han kalte på Aron og Mirjam, og de gikk ut begge to.
04012006	Og han sa: Hør nå hva jeg har å si dere: Når det gjelder en profet som dere, så gir jeg, Herren, meg til kjenne for ham i syner og taler med ham i drømmer.
04012007	Men slik er det ikke med min tjener Moses. Han er tro i hele mitt hus.
04012008	Munn til munn taler jeg med ham, klart og ikke i gåter. Og han skuer Herrens skikkelse. Hvordan kunne dere da våge å tale ille om Moses, min tjener?
04012009	Og Herrens vrede var opptent mot dem, og han gikk bort.
04012010	Da skyen vek bort fra teltet, se, da var Mirjam spedalsk, hvit som snø. Da Aron vendte seg mot Mirjam, så han at hun var spedalsk.
04012011	Da sa Aron til Moses: Hør meg, herre! La oss ikke lide for en synd vi har gjort i vår dårskap!
04012012	La henne ikke være som et dødt foster, hvor kjøttet er halvt fortært når det kommer ut av morslivet!
04012013	Da ropte Moses til Herren og sa: Å Gud, helbred henne!
04012014	Og Herren sa til Moses: Om hennes far hadde spyttet henne i ansiktet, skulle hun da ikke sitte med skammen i sju dager? La henne bli holdt utestengt fra leiren i sju dager, så kan hun komme tilbake igjen!
04012015	Og Mirjam ble holdt utestengt fra leiren i sju dager. Folket brøt ikke opp før Mirjam var kommet tilbake.
04012016	Deretter brøt folket opp fra Haserot og leiret seg i ørkenen Paran.
04013001	Herren talte til Moses og sa:
04013002	Send noen menn av sted for å utspeide Kana’ans land, som jeg nå vil gi Israels barn! Én mann for hver fedrestamme skal dere sende. Hver av dem skal være en høvding blant folket.
04013003	Da sendte Moses dem fra ørkenen Paran etter Herrens ord. Alle var de overhoder for Israels barn.
04013004	Og dette var deres navn: For Rubens stamme Sjammua, Sakkurs sønn,
04013005	for Simeons stamme Safat, Horis sønn,
04013006	for Judas stamme Kaleb, Jefunnes sønn,
04013007	for Issakars stamme Jigeal, Josefs sønn,
04013008	for Efra’ims stamme Hosea, Nuns sønn,
04013009	for Benjamins stamme Palti, Rafus sønn,
04013010	for Sebulons stamme Gaddiel, Sodis sønn,
04013011	for Josefs stamme, Manasses stamme, Gaddi, Susis sønn,
04013012	for Dans stamme Ammiel, Gemallis sønn,
04013013	for Asjers stamme Setur, Mikaels sønn,
04013014	for Naftalis stamme Nahbi, Vofsis sønn,
04013015	for Gads stamme Ge’uel, Makis sønn.
04013016	Dette var navnene på de menn som Moses sendte for å utspeide landet. Men Moses ga Hosea, Nuns sønn, navnet Josva.
04013017	Moses sendte dem for å utspeide Kana’ans land, og han sa til dem: Dra opp til sydlandet og stig opp på fjellene
04013018	og se hvordan landet er. Se om folket som bor der, er sterkt eller svakt, om det er lite eller stort.
04013019	Og se hvordan det landet er som de bor i, om det er godt eller dårlig, og se hvordan de byene er som de bor i, om de bor i leirer eller i befestede byer.
04013020	Se hvordan jorden er, om den er fruktbar eller mager, om det er trær der eller ikke. Vær ved godt mot og ta med dere av landets frukt! Det var nettopp på den tiden da de første druene ble modne.
04013021	Så dro de da opp og utspeidet landet fra ørkenen Sin til Rehob, bortimot Hamat.
04013022	De dro opp til sydlandet og kom til Hebron. Der bodde Akiman, Sjesai og Talmai, Anaks barn. Hebron var bygd sju år før Soan i Egypt.
04013023	Så kom de til Esjkol-dalen, der skar de av en vinranke med en drueklase, og den bar to mann mellom seg på en stang. Likeså tok de granatepler og fikener.
04013024	Dette stedet ble kalt Esjkol-dalen, etter den drueklasen som Israels barn skar der.
04013025	Da førti dager var til ende, vendte de tilbake etter å ha utspeidet landet.
04013026	De gikk av sted og fant Moses og Aron og hele Israels barns menighet i ørkenen Paran, i Kadesj. Og de ga dem og hele menigheten beskjed om hva de hadde sett, og viste dem landets frukt.
04013027	De fortalte ham og sa: Vi kom til det landet du sendte oss til. Det flyter virkelig med melk og honning, og her er dets frukt.
04013028	Men folket som bor i landet, er sterkt. Byene er som festninger og meget store. Der så vi også Anaks barn.
04013029	Amalekittene bor i sydlandet. Hetittene og jebusittene og amorittene bor i fjellbygdene. Kana’aneerne bor ute ved havet og langsmed Jordan.
04013030	Kaleb ba folket være stille og ikke sette seg opp mot Moses. Han sa: Vi vil dra opp og ta landet i eie! Vi skal nok få det i vår makt.
04013031	Men da sa de menn som hadde vært med ham dit opp: Vi makter ikke å dra opp mot dette folket, for det er sterkere enn vi.
04013032	Og de talte ille blant Israels barn om det landet de hadde utspeidet, og sa: Det landet vi dro igjennom for å utspeide, er et land som fortærer innbyggerne sine. Alle vi så der, var høyvokste folk.
04013033	Der så vi kjempene, Anaks barn av kjempeætten. Mot dem var vi i våre egne øyne som gresshopper, og det syntes også de at vi var.
04014001	Da tok hele menigheten til å rope og skrike, og folket gråt hele natten.
04014002	Og alle Israels barn knurret mot Moses og Aron, hele menigheten sa til dem: Gi at vi var døde i landet Egypt eller her i ørkenen! Å, om vi var døde!
04014003	Hvorfor fører Herren oss inn i dette landet, så vi må falle for sverdet? Våre koner og våre barn vil bli til rov. Var det ikke bedre for oss å vende tilbake til Egypt?
04014004	Og de sa til hverandre: La oss velge oss en høvding og vende tilbake til Egypt!
04014005	Da falt Moses og Aron ned på sitt ansikt foran hele den samlede menighet av Israels barn.
04014006	Og Josva, Nuns sønn, og Kaleb, Jefunnes sønn, som var blant dem som hadde utspeidet landet, flerret klærne sine.
04014007	Og de talte til hele Israels barns menighet og sa: Det landet som vi dro igjennom for å utspeide, er et overmåte godt land.
04014008	Dersom Herren har velbehag i oss, så fører han oss inn i dette landet og gir det til oss - et land som flyter med melk og honning.
04014009	Sett dere bare ikke opp mot Herren! Og vær ikke redd for folket i dette landet, for vi skal fortære dem som brød! Deres vern er veket fra dem, og Herren er med oss. Vær ikke redd for dem!
04014010	Da ville hele menigheten steine dem. Men Herrens herlighet åpenbarte seg i sammenkomstens telt for alle Israels barn.
04014011	Og Herren sa til Moses: Hvor lenge skal dette folket forakte meg? Og hvor lenge vil de la være å tro på meg, enda jeg har gjort så mange tegn blant dem?
04014012	Jeg vil slå dem med pest og utrydde dem, og så vil jeg gjøre deg til et større og sterkere folk enn dette.
04014013	Da sa Moses til Herren: Egypterne har hørt at du med din kraft har ført dette folket ut fra dem,
04014014	og de har sagt det til dette landets innbyggere. De har hørt at du, Herre, er midt iblant dette folket, at du, Herre, har åpenbart deg for dem øye til øye, og at din sky står over dem - at du går foran dem i en skystøtte om dagen og i en ildstøtte om natten.
04014015	Men dreper du nå dette folket til siste mann, da kommer hedningene, som har hørt ditt ry, til å si:
04014016	Herren maktet ikke å føre dette folket inn i det landet han hadde lovt dem med ed, derfor har han slått dem ned i ørkenen.
04014017	Men la nå din kraft, Herre, vise seg stor, slik du har talt og sagt:
04014018	Herren er langmodig og rik på miskunnhet! Han forlater misgjerning og overtredelse. Men han lar ikke den skyldige være ustraffet, han hjemsøker fedrenes misgjerning på barn, på dem i tredje og på dem i fjerde ledd.
04014019	Tilgi da dette folket dets misgjerning etter din store miskunn, som du har tilgitt dem hele veien fra Egypt og hit!
04014020	Da sa Herren: Jeg har tilgitt dem etter ditt ord.
04014021	Men så sant jeg lever og hele jorden er full av Herrens herlighet,
04014022	så skal alle de menn som har sett min herlighet og de tegn som jeg gjorde i Egypt og i ørkenen, og som nå har fristet meg ti ganger og ikke hørt på min røst,
04014023	sannelig, de skal ikke se det landet jeg har lovt deres fedre med ed. Ingen som har foraktet meg, skal få se det.
04014024	Men min tjener Kaleb - fordi det var en annen ånd i ham, og han trofast fulgte meg, så vil jeg føre ham inn i det landet han har vært i, og hans ætt skal eie det.
04014025	Men amalekittene og kana’aneerne bor her i dalen. Vend derfor om i morgen og dra ut i ørkenen på veien til Rødehavet!
04014026	Og Herren talte til Moses og Aron og sa:
04014027	Hvor lenge skal denne onde menighet holde på å knurre mot meg? Jeg har hørt Israels barns knurr, hvordan de knurrer mot meg.
04014028	Si til dem: Så sant jeg lever, sier Herren: Som dere har talt for mine ører, slik vil jeg gjøre med dere:
04014029	I denne ørkenen skal deres døde kropper falle, alle de blant dere som ble mønstret, så mange som dere er, fra tjueårsalderen og oppover, dere som har knurret mot meg.
04014030	Sannelig, dere skal ikke komme inn i det landet som jeg med oppløftet hånd har sverget å ville la dere bo i. Ingen uten Kaleb, Jefunnes sønn, og Josva, Nuns sønn, skal komme dit inn.
04014031	Og barna, som dere sa ville bli til rov, dem vil jeg føre dit inn. De skal lære det landet å kjenne som dere har avskydd.
04014032	Men deres døde kropper skal falle i ørkenen.
04014033	Og deres barn skal flakke om som gjetere i ørkenen i førti år og bøte for den utroskap som dere har vist mot Herren, inntil dere alle er blitt til lik i ørkenen.
04014034	Som dere utspeidet landet i førti dager, slik skal dere lide for deres misgjerninger i førti år, ett år for hver dag. Og dere skal kjenne at jeg har vendt meg bort fra dere.
04014035	Jeg, Herren, har sagt: Sannelig, slik vil jeg gjøre med hele denne onde menighet, som har sammensverget seg mot meg. Her i ørkenen skal de gå til grunne, her skal de dø.
04014036	De menn som Moses hadde sendt for å utspeide landet, var kommet tilbake og hadde fått hele menigheten til å knurre mot ham ved å tale ille om landet.
04014037	Nå ble disse menn, som hadde talt ille om landet, slått ned for Herrens åsyn og døde.
04014038	Bare Josva, Nuns sønn, og Kaleb, Jefunnes sønn, ble i live av de menn som var gått av sted for å utspeide landet.
04014039	Og Moses bar disse ordene fram for alle Israels barn. Da sørget folket sårt.
04014040	Og de sto tidlig opp om morgenen og dro oppover mot fjellhøyden og sa: Se, her er vi! Vi vil dra opp til det stedet som Herren har talt om! For vi har syndet.
04014041	Men Moses sa: Hvorfor overtrer dere Herrens bud? Det vil ikke lykkes.
04014042	Dra ikke dit opp! For Herren er ikke blant dere, og dere kommer bare til å bli slått av deres fiender.
04014043	For amalekittene og kana’aneerne vil møte dere der, og dere skal falle for sverdet, fordi dere har vendt dere bort fra Herren, og Herren vil ikke være med dere.
04014044	Men de dro opp til fjellhøyden i overmodig tross. Men Herrens paktsark og Moses forlot ikke leiren.
04014045	Da kom amalekittene og kana’aneerne, som bodde der på fjellet, ned og slo dem sønder og sammen og forfulgte dem like til Horma.
04015001	Og Herren talte til Moses og sa:
04015002	Tal til Israels barn og si til dem: Når dere kommer inn i det landet som dere skal bo i, det som jeg vil gi dere,
04015003	og dere ofrer Herren ildoffer - brennoffer eller slaktoffer av storfeet eller av småfeet til en velbehagelig duft for Herren - enten for å oppfylle et løfte eller som et frivillig offer eller på høytidene,
04015004	da skal den som bærer sitt offer fram for Herren, som matoffer ofre tiendedelen av en efa fint mel blandet med fjerdedelen av en hin olje.
04015005	Som drikkoffer skal du ofre fjerdedelen av en hin vin sammen med brennofferet eller slaktofferet, hvis det er et lam.
04015006	Men hvis det er en vær, da skal du ofre som matoffer to tiendedeler av en efa fint mel blandet med tredjedelen av en hin olje,
04015007	og som drikkoffer tredjedelen av en hin vin. Du skal ofre det til en velbehagelig duft for Herren.
04015008	Ofrer du en ung okse til brennoffer eller slaktoffer for å oppfylle et løfte eller som fredsoffer til Herren,
04015009	da skal det sammen med den unge oksen ofres som matoffer tre tiendedeler av en efa fint mel blandet med en halv hin olje,
04015010	og som drikkoffer skal du ofre en halv hin vin. Det er et ildoffer til en velbehagelig duft for Herren.
04015011	Slik skal en gjøre det for hver okse og for hver vær og for hvert lam eller kje.
04015012	Etter tallet på de dyr dere ofrer, skal dere gjøre slik for hvert enkelt dyr, så mange som de er.
04015013	Hver innfødt skal gjøre slik når han ofrer et ildoffer til en velbehagelig duft for Herren.
04015014	Og hvis en fremmed som holder til blant dere, eller som for alltid bor blant dere, ofrer et ildoffer til en velbehagelig duft for Herren, skal han gjøre på samme måten som dere.
04015015	I menigheten skal det være samme lov for dere og for den fremmede som hører til hos dere - en evig lov, fra slekt til slekt. For Herrens åsyn gjelder det samme for den fremmede som for dere selv.
04015016	Det skal være én lov og én rett for dere og for den fremmede som holder til hos dere.
04015017	Og Herren talte til Moses og sa:
04015018	Tal til Israels barn og si til dem: Når dere kommer inn i det landet som jeg fører dere til,
04015019	og eter av landets brød, da skal dere komme med en offergave til Herren.
04015020	Av den første deigen dere lager, skal dere gi en kake som offergave. Dere skal gi den på samme måten som når dere kommer med gaven fra treskeplassen.
04015021	Fra slekt til slekt skal dere gi Herren en offergave av den første deigen.
04015022	Når dere uforvarende gjør en synd og ikke holder alle disse bud som Herren har forkynt Moses,
04015023	alt det som Herren har befalt dere ved Moses fra den dagen da Herren befalte det, og senere gjennom alle kommende slekter,
04015024	da skal hele menigheten, hvis det er gjort uten at den visste det og av vanvare, ofre en ung okse som brennoffer til en velbehagelig duft for Herren, med tilhørende matoffer og drikkoffer, slik det er foreskrevet, og en geitebukk som syndoffer.
04015025	Presten skal gjøre soning for hele Israels barns menighet, så får de tilgivelse. For det var gjort av vanvare, og de har båret sitt offer fram for Herrens åsyn, et ildoffer til Herren, og sitt syndoffer for den synden de har gjort av vanvare.
04015026	Hele Israels barns menighet og den fremmede som holder til hos dem, får forlatelse, fordi det var hendt hele folket av vanvare.
04015027	Men når en enkelt mann synder av vanvare, skal han ofre en årsgammel geit til syndoffer.
04015028	Og presten skal gjøre soning for Herrens åsyn for den som har syndet av vanvare, så han kan få tilgivelse når soningen for ham er fullført.
04015029	For den innfødte blant Israels barn og for den fremmede som holder til hos dem, skal det være én lov. Den gjelder for dere alle når noen gjør noe av vanvare.
04015030	Men den som gjør noe med oppløftet hånd, enten det er en innfødt eller en fremmed, han håner Herren, og han skal utryddes av sitt folk.
04015031	For han har foraktet Herrens ord og brutt hans bud. Den mannen skal utryddes, han skal lide for sin misgjerning.
04015032	Mens Israels barn var i ørkenen, traff de på en mann som sanket ved på sabbatsdagen.
04015033	De som traff på ham da han sanket ved, førte ham fram for Moses og Aron og for hele menigheten.
04015034	Og de satte ham fast, for det var ikke gitt dem noe bud om hva en skulle gjøre med ham.
04015035	Da sa Herren til Moses: Mannen skal dø, hele menigheten skal steine ham utenfor leiren.
04015036	Så førte hele menigheten ham utenfor leiren og steinet ham så han døde, slik som Herren hadde befalt Moses.
04015037	Og Herren sa til Moses:
04015038	Tal til Israels barn og si til dem at de skal gjøre seg dusker på kantene av sine klær, slekt etter slekt, og de skal sette en blå snor på hver enkelt dusk.
04015039	Slike dusker skal dere ha, for når dere ser på dem, skal dere komme i hu alle Herrens bud og holde dem og ikke fare hit og dit og følge etter deres eget hjerte og øye, som lokker dere til hor.
04015040	Slik skal dere huske på alle mine bud og holde dem og være hellige for deres Gud.
04015041	Jeg er Herren deres Gud, som førte dere ut av landet Egypt for å være deres Gud. Jeg er Herren deres Gud.
04016001	Korah, en sønn av Jishar, sønn av Kahat, Levis sønn, sammen med Datan og Abiram, sønner av Eliab, og On, en sønn av Pelet, av Rubens ætt, tok en flokk med seg.
04016002	De sto fram for Moses, og sammen med dem to hundre og femti menn av Israels barn, høvdinger i menigheten, kalte av forsamlingen, aktede menn.
04016003	De flokket seg sammen mot Moses og Aron og sa til dem: Nå får det være nok! Hele menigheten er hellig, alle sammen, og Herren er midt iblant dem. Hvorfor skal da dere opphøye dere over Herrens menighet?
04016004	Da Moses hørte disse ordene, falt han på sitt ansikt.
04016005	Og han talte til Korah og hele flokken hans og sa: I morgen skal Herren åpenbare hvem som tilhører ham, og hvem som er hellig, så han lar ham komme nær til seg. Den som han utvelger, vil han la komme nær til seg.
04016006	Gjør nå dette: Ta dere ildkar, både Korah og hele hans flokk,
04016007	og ha ild i dem og legg røkelse på dem for Herrens åsyn i morgen. Og den mann som Herren utvelger, han skal være den hellige. Nå får det være nok, dere Levis barn!
04016008	Og Moses sa til Korah: Hør nå, dere Levis barn!
04016009	Er det for lite for dere at Israels Gud har utskilt dere fra Israels menighet for å la dere komme nær til seg, så dere skal utføre tjenesten ved Herrens tabernakel og stå for menighetens åsyn for å tjene den?
04016010	Han har latt deg komme nær til, og med deg alle dine brødre, Levis barn. Og nå vil dere også ha prestedømmet!
04016011	Det er mot Herren du og hele flokken din gjør opprør. For hva er Aron, siden dere knurrer mot ham?
04016012	Så sendte Moses bud etter Datan og Abiram, Eliabs sønner. Men de sa: Vi kommer ikke.
04016013	Er det ikke nok at du har ført oss opp fra et land som flyter med melk og honning, for å la oss dø i ørkenen, siden du til og med vil gjøre deg til hersker over oss?
04016014	Du har slett ikke ført oss inn i et land som flyter med melk og honning, eller gitt oss åkrer og vingårder i eie. Vil du stikke ut øynene på dette folket? Vi kommer ikke.
04016015	Da ble Moses meget vred og sa til Herren: Vend deg ikke til deres offer! Ikke så mye som et esel har jeg tatt fra dem! Ikke en eneste blant dem har jeg gjort noe ondt.
04016016	Så sa Moses til Korah: I morgen skal du og hele flokken din stille dere fram for Herrens åsyn, både du og de andre og Aron.
04016017	Og dere skal ta hver sitt ildkar og legge røkelse på dem, og dere skal bære hver sitt ildkar fram for Herrens åsyn, to hundre og femti ildkar. Du og Aron skal også ta hver sitt ildkar.
04016018	Så tok de hver sitt ildkar og hadde ild i dem og la røkelse på dem. Og de stilte seg ved inngangen til sammenkomstens telt. Det samme gjorde Moses og Aron.
04016019	Og Korah samlet hele menigheten mot dem ved inngangen til sammenkomstens telt. Da åpenbarte Herrens herlighet seg for hele menigheten.
04016020	Og Herren talte til Moses og Aron og sa:
04016021	Skill dere ut fra denne menigheten, så vil jeg gjøre ende på dem i et øyeblikk.
04016022	Men de falt ned på sitt ansikt og sa: Gud, du Gud som råder over livsens ånde i alt kjød! Blir du vred på hele menigheten fordi om én mann synder?
04016023	Da talte Herren til Moses og sa:
04016024	Tal til menigheten og si: Gå bort fra hele plassen rundt omkring Korahs, Datans og Abirams bolig!
04016025	Så sto Moses opp og gikk til Datan og Abiram, og de eldste i Israel fulgte ham.
04016026	Han talte til menigheten og sa: Gå bort fra disse ugudelige menns telt! Rør ikke ved noe av det som hører dem til, for at dere ikke skal bli revet bort for alle deres synders skyld!
04016027	Da gikk de bort fra Korahs, Datans og Abirams bolig. Men Datan og Abiram var gått ut og sto i inngangen til teltene sine med sine koner og sine barn, både store og små.
04016028	Og Moses sa: På dette skal dere kjenne at det er Herren som har sendt meg til å gjøre alle disse gjerninger, og at jeg ikke gjør dem av egen drift:
04016029	Dersom disse menneskene dør på samme måte som alle andre mennesker, eller om de blir hjemsøkt på samme måte som alle andre mennesker, da har Herren ikke sendt meg.
04016030	Men dersom Herren gjør noe som ikke har hendt før - dersom jorden lukker opp sitt gap og sluker dem og alle deres, så de farer levende ned i dødsriket, da vet dere at disse mennene har foraktet Herren.
04016031	Med det samme han hadde talt disse ordene, revnet jorden under dem.
04016032	Jorden åpnet sitt gap og slukte dem og deres boliger og alt det folk som tilhørte Korah, og alt det de eide.
04016033	De for levende ned i dødsriket med alle sine. Jorden skjulte dem, og de omkom og ble utryddet av menigheten.
04016034	Hele Israel som sto rundt omkring dem, flyktet da de hørte deres skrik. De sa: Jorden kunne sluke oss også!
04016035	Og det for ild ut fra Herren og fortærte de to hundre og femti menn som hadde båret fram røkelsen.
04016036	Da talte Herren til Moses og sa:
04016037	Si til Eleasar, Arons sønn, presten, at han skal ta ildkarene ut av brannen, men strø glørne langt bort, for ildkarene er blitt hellige.
04016038	De ildkarene som tilhørte disse mennene som ved sin synd har forbrutt sitt liv, skal det gjøres tynne plater av til å kle alteret med. For de bar dem fram for Herrens åsyn, og derfor er de hellige. De skal være til et tegn for Israels barn.
04016039	Så tok presten Eleasar de ildkarene av kobber som de hadde båret fram, disse menn som var brent opp, og lot dem hamre ut til plater til å kle alteret med,
04016040	for at Israels barn skulle huske at ingen fremmed mann - ingen som ikke var av Arons ætt - skulle komme nær og brenne røkelse for Herrens åsyn, så det ikke skulle gå ham som det gikk Korah og flokken hans - slik som Herren hadde talt til ham ved Moses.
04016041	Men dagen etter knurret hele Israels barns menighet mot Moses og Aron og sa: Det er dere som har slått Herrens folk i hjel!
04016042	Da menigheten samlet seg mot Moses og Aron, vendte de seg begge til sammenkomstens telt, og se, skyen dekket det, og Herrens herlighet åpenbarte seg.
04016043	Og Moses og Aron gikk fram foran sammenkomstens telt,
04016044	og Herren talte til Moses og sa:
04016045	Gå bort fra denne menigheten, så vil jeg gjøre ende på den i et øyeblikk. Da falt de ned på sitt ansikt,
04016046	og Moses sa til Aron: Ta ildkaret og ha ild fra alteret i det og legg røkelse på og skynd deg så bort til menigheten med det og gjør soning for dem! For vreden er gått ut fra Herrens åsyn, straffedommen er begynt.
04016047	Og Aron gjorde som Moses hadde sagt. Han tok ildkaret og løp midt inn i flokken. Og se, straffedommen var alt begynt blant folket. Så la han røkelsen på og gjorde soning for folket,
04016048	mens han sto der mellom de døde og de levende. Da stanset straffedommen.
04016049	Men det var fjorten tusen sju hundre mann som døde under pesten, i tillegg til dem som døde for Korahs skyld.
04016050	Aron vendte tilbake til Moses ved inngangen til sammenkomstens telt. Og straffedommen var stanset.
04017001	Herren talte til Moses og sa:
04017002	Tal til Israels barn, og få tolv staver av dem, en stav for hver stamme. Av hver stammehøvding skal du få en stav, og på den skal du skrive hans navn.
04017003	Og Arons navn skal du skrive på Levis stav. Det skal være én stav for hvert overhode over deres stammer.
04017004	Og du skal legge dem i sammenkomstens telt foran vitnesbyrdet, der hvor jeg kommer sammen med dere.
04017005	Da skal det skje at staven til den mann som jeg utvelger, skal spire. Så får jeg vel fred for Israels barns knurr, som de plager dere med.
04017006	Så talte Moses til Israels barn, og alle høvdingene ga ham hver sin stav. Det var én stav for hver stamme, i alt tolv staver. Og Arons stav var mellom de andres.
04017007	Moses la så stavene ned for Herrens åsyn i vitnesbyrdets telt.
04017008	Da Moses dagen etter kom inn i vitnesbyrdets telt, fikk han se at Arons stav, den som var for Levis hus, hadde spirt. Den hadde både skutt spirer og satt blomster og fått modne mandler.
04017009	Da bar Moses alle stavene ut fra Herrens åsyn og viste dem til alle Israels barn. Og de så dem og tok hver sin stav.
04017010	Og Herren sa til Moses: Bær Arons stav inn igjen foran vitnesbyrdet så den kan gjemmes som et tegn for de gjenstridige. Du skal gjøre ende på deres knurr, så jeg slipper å høre på det. Ellers skal de dø.
04017011	Og Moses gjorde så, han gjorde som Herren hadde befalt ham.
04017012	Men Israels barn sa til Moses: Se, vi omkommer! Vi er fortapt, vi er fortapt alle sammen!
04017013	Enhver som kommer nær - som kommer nær til Herrens tabernakel, han må dø. Skal vi da omkomme alle sammen?
04018001	Da sa Herren til Aron: Du og dine sønner og hele din fars hus skal bære skylden for overtredelser mot helligdommen. Og du og dine sønner skal bære skylden for overtredelser mot prestetjenesten.
04018002	Også dine brødre, Levis stamme, din fars stamme, skal du la komme nær til sammen med deg. De skal holde seg til deg og tjene deg. Men du og dine sønner, dere skal stå foran vitnesbyrdets telt.
04018003	De skal ta seg av dine oppgaver, og det som er å gjøre ved hele teltet. Men helligdommens redskaper og alteret må de ikke komme nær, for at de ikke skal dø, både de og dere.
04018004	De skal holde seg til deg og utføre det som er å gjøre ved sammenkomstens telt, hele arbeidet ved teltet. Men ingen fremmed må komme nær til dere.
04018005	Men dere skal utføre det som skal gjøres ved helligdommen, og det som er å utføre ved alteret, for at det ikke mer skal komme vrede over Israels barn.
04018006	For det er jeg som har tatt deres brødre levittene ut blant Israels barn som en gave til dere, overgitt til Herren for å utføre tjenesten ved sammenkomstens telt.
04018007	Men du og dine sønner skal ta dere av prestetjenesten i alt som vedkommer alteret og gjerningen innenfor forhenget, og utføre tjenesten. Prestetjenesten gir jeg dere som en gave. Men den fremmede som kommer nær, han skal dø.
04018008	Og Herren talte til Aron: Se, jeg har gitt deg det som skal gjemmes av gavene til meg. Alt det som Israels barn helliger, har jeg gitt deg og dine sønner som deres del og som en evig rettighet.
04018009	Dette skal høre deg til av det høyhellige og unntas fra ilden: alle deres offer, både matoffer og syndoffer og skyldoffer, som de gir meg til gjengjeld. De er høyhellige og skal høre deg og dine sønner til.
04018010	På det høyhellige sted skal du ete det. Alt mannkjønn kan ete av det. Hellig skal det være for deg.
04018011	Videre skal dette høre deg til som de gaver de skal avgi: Alle Israels barns svingegaver, dem har jeg gitt deg og dine sønner og dine døtre som en evig rettighet. Enhver i ditt hus som er ren, kan ete av det.
04018012	Alt det beste av olje og alt det beste av most og korn, førstegrøden av dette, som de skal gi Herren, har jeg gitt deg.
04018013	Førstegrøden av alt det som er i deres land, som de kommer til Herren med, skal høre deg til. Enhver i ditt hus som er ren, kan ete av det.
04018014	Alt bannlyst i Israel skal høre deg til.
04018015	Alt som åpner morsliv, alt levende som de kommer til Herren med, enten det er mennesker eller dyr, skal høre deg til. Men du skal la dem løse det som er førstefødt av mennesker. Likeså skal du la dem løse det som er førstefødt av de urene dyr.
04018016	Fra de er en måned gamle, skal løsepengene utredes etter det verd du setter: fem sekel sølv etter helligdommens vekt; sekelen regnet til tjue gera.
04018017	Men det førstefødte av kyr eller av sauer eller av geiter skal ikke løses. De er hellige, deres blod skal du stenke på alteret, og fettet skal du brenne som ildoffer til en velbehagelig duft for Herren.
04018018	Men kjøttet skal høre deg til. Likesom svingebrystet og det høyre låret, skal det høre deg til.
04018019	Alle hellige gaver som Israels barn skal gi til Herren, har jeg gitt deg og dine sønner og dine døtre som en evig rettighet. Dette er en evig saltpakt for Herrens åsyn for deg og dine etterkommere.
04018020	Og Herren sa til Aron: Du skal ikke ha noen arv i deres land, og det skal ikke tilfalle deg noen del iblant dem. Jeg er din del og din arv blant Israels barn.
04018021	Men all tiende i Israel har jeg gitt Levis barn til arv, som lønn for den tjenesten de utfører, tjenesten ved sammenkomstens telt.
04018022	Israels barn skal ikke mer komme nær til sammenkomstens telt, for da fører de synd over seg og må dø.
04018023	Men levittene skal utføre tjenesten ved sammenkomstens telt. De skal bære skylden for folkets overtredelser. Det skal være en evig lov, fra slekt til slekt. Men noen arvedel skal de ikke ha blant Israels barn.
04018024	For tienden som Israels barn skal avgi til Herren, har jeg gitt levittene til arv. Derfor har jeg sagt til dem at de ikke skal ha noen arv blant Israels barn.
04018025	Herren talte til Moses og sa:
04018026	Du skal tale til levittene og si til dem: Når dere tar imot den tienden av Israels barn som jeg har sagt dere skal få av dem, som den arv dere skal ha, da skal dere gi Herren en gave av den - tiendedelen av tienden.
04018027	Denne deres gave skal regnes som jevngod med kornet fra treskeplassen og med vinen fra pressen.
04018028	Slik skal også dere gi en gave til Herren av all den tiende som dere får av Israels barn. Denne gaven til Herren av deres tiende skal dere gi til Aron, presten.
04018029	Av alle de gaver dere får, skal dere gi til Herren hele den gaven som tilkommer ham. Det beste av enhver gave skal være den delen som helliges til ham.
04018030	Og du skal si til dem: Når dere har gitt den beste delen av det, da skal det for levittenes del bli regnet likt med det som kommer inn fra treskeplassen og fra vinpressen.
04018031	Dere kan ete det hvor dere vil, dere og deres husfolk. For det er den lønn dere får for tjenesten ved sammenkomstens telt.
04018032	Når dere slik gir det beste av det, kommer dere ikke til å føre synd over dere. Da vanhelliger dere ikke Israels barns hellige gaver og skal ikke dø.
04019001	Herren talte til Moses og Aron og sa:
04019002	Dette er et lovbud som Herren har kunngjort: Si til Israels barn at de skal komme til deg med en rød kvige som ikke har lyte eller feil, og som det ikke er kommet åk på.
04019003	Den skal dere gi til Eleasar, presten. Han skal føre den utenfor leiren, og de skal slakte den for hans åsyn.
04019004	Og Eleasar, presten, skal ta noe av blodet på fingeren, og han skal stenke med blodet sju ganger bort imot forsiden av sammenkomstens telt.
04019005	Så skal de brenne kvigen for hans øyne. Både huden og kjøttet og blodet, og mageinnholdet med, skal de brenne.
04019006	Og presten skal ta sedertre og isop og karmosinrød ull og kaste det i ilden, der hvor kvigen brennes.
04019007	Deretter skal presten vaske sine klær og bade sitt legeme i vann. Så kan han komme inn i leiren. Men han skal være uren til om kvelden.
04019008	Den mannen som brenner kvigen, skal også vaske sine klær i vann og bade sitt legeme i vann. Men han skal være uren til om kvelden.
04019009	En mann som er ren, skal sanke sammen asken av kvigen og legge den utenfor leiren på et rent sted. Den skal gjemmes for Israels barns menighet og brukes til renselsesvann. Det er et syndoffer.
04019010	Og den som sanker sammen asken av kvigen, skal vaske sine klær og være uren til om kvelden. Dette skal være en evig lov for Israels barn og for den fremmede som bor blant dem.
04019011	Den som rører ved en død, ved liket av et menneske, han skal være uren i sju dager.
04019012	Den tredje og den sjuende dagen skal han rense seg med vannet, så blir han ren. Men renser han seg ikke den tredje dagen og den sjuende dagen, da blir han ikke ren.
04019013	Hver den som rører ved en død, ved liket av et menneske som er dødt, og ikke renser seg, han gjør Herrens tabernakel urent, og han skal utryddes av Israel. Fordi det ikke er stenket renselsesvann på ham, er han uren, urenheten henger fremdeles ved ham.
04019014	Dette er loven: Når et menneske dør i et telt, skal hver den som kommer inn i teltet, og alt det som er i teltet, være urent i sju dager.
04019015	Og hvert åpent kar som det ikke er bundet dekke over, er urent.
04019016	Hver den som ute på marken rører ved en som er drept med sverd, eller ved et annet lik eller ved et menneskeben eller ved en grav, skal være uren i sju dager.
04019017	For å rense den som slik er blitt uren, skal de ta noe av asken etter det brente syndofferet og helle rennende vann på det i et kar.
04019018	Og en mann som er ren, skal ta isop og dyppe i vannet og stenke på teltet og på alle de ting og alle de folk som var der, og på den som har rørt ved menneskeben eller ved en som er drept, eller ved et annet lik eller ved en grav.
04019019	Den tredje dagen og den sjuende dagen skal den som er ren, stenke noe av vannet på den som er blitt uren. Når hans renselse er fullført på den sjuende dagen, skal han vaske sine klær og bade seg i vann, så blir han ren om kvelden.
04019020	Men den som blir uren og ikke renser seg, han skal utryddes av menigheten. For han har gjort Herrens helligdom uren. Det er ikke stenket renselsesvann på ham, han er uren.
04019021	Dette skal være en evig lov for dem. Den som stenker med renselsesvannet, skal vaske sine klær, og den som rører ved renselsesvannet, skal være uren til om kvelden.
04019022	Alt det den urene rører ved, skal være urent. Og den som rører ved ham, skal være uren til om kvelden.
04020001	I den første måneden kom Israels barn, hele menigheten, til ørkenen Sin. Og folket ble noen tid i Kadesj. Der døde Mirjam, og der ble hun begravet.
04020002	Men folket hadde ikke vann. Da samlet de seg mot Moses og Aron.
04020003	Og folket trettet med Moses og sa: Å, om vi var omkommet den gang brødrene våre omkom for Herrens åsyn!
04020004	Hvorfor har dere ført Herrens menighet inn i denne ørkenen, så vi må dø her, både vi og buskapen vår?
04020005	Hvorfor har dere ført oss opp fra Egypt, så vi er kommet til dette onde stedet, hvor det verken vokser korn eller fiken eller vintrær eller granatepler, og hvor det ikke finnes vann å drikke?
04020006	Men Moses og Aron gikk bort fra folket, til inngangen til sammenkomstens telt, og de falt på sitt ansikt. Da åpenbarte Herrens herlighet seg for dem.
04020007	Og Herren talte til Moses og sa:
04020008	Ta staven og kall menigheten sammen, du og Aron, din bror. Og dere skal tale til klippen midt for deres øyne, så skal den gi vann fra seg. Slik skal du la vannet strømme ut fra klippen for dem og gi både folket og buskapen å drikke.
04020009	Da tok Moses staven som lå foran Herrens åsyn, slik som Herren hadde befalt ham.
04020010	Og Moses og Aron kalte menigheten sammen foran klippen, og han sa til dem: Nå, dere opprørere! Mon vi kan la vann strømme fram for dere av denne klippen?
04020011	Så løftet Moses hånden og slo to ganger på klippen med staven. Da strømmet det mye vann ut, så både folket og buskapen fikk drikke.
04020012	Men Herren sa til Moses og Aron: Fordi dere ikke trodde på meg og ikke helliget meg for Israels barns øyne, derfor skal dere ikke føre dette folk inn i det landet jeg har gitt dem.
04020013	Dette var Meribas vann, hvor Israels barn trettet med Herren, og han helliget seg på dem.
04020014	Fra Kadesj sendte Moses bud til Edoms konge og lot si: Så sier din bror Israel: Du vet hvor mye ondt vi har lidd.
04020015	Våre fedre dro ned til Egypt, og vi bodde i Egypt i lang tid. Egypterne for ille med oss og våre fedre.
04020016	Da ropte vi til Herren, og han hørte vår bønn og sendte en engel og førte oss ut av Egypt. Nå er vi her i byen Kadesj like ved grensen til ditt land.
04020017	Kjære, la oss få dra gjennom ditt land! Vi skal verken gå gjennom åker eller vingård, heller ikke drikke vann av noen brønn. Etter kongeveien vil vi dra og ikke bøye av verken til høyre eller til venstre, før vi er kommet gjennom ditt land.
04020018	Men Edom svarte: Du får ikke dra gjennom landet mitt, ellers drar jeg ut mot deg med sverd.
04020019	Da sa Israels barn til ham: Vi skal følge landeveien, og dersom vi eller buskapen vår drikker av ditt vann, så vil vi gi deg vederlag for det. Det er ikke stort jeg ber om! Jeg vil bare dra igjennom til fots.
04020020	Men han sa: Du får ikke dra igjennom her! Og Edom dro ut mot ham med en mengde folk og med våpen i hånd.
04020021	Slik nektet Edom Israel å dra gjennom sitt land. Og Israel bøyde til side for ham.
04020022	Så brøt de opp fra Kadesj, og Israels barn, hele menigheten, kom til fjellet Hor.
04020023	Herren sa til Moses og Aron ved fjellet Hor, på grensen til Edoms land:
04020024	Aron skal samles til sine fedre. Han skal ikke komme inn i det landet jeg har gitt Israels barn, fordi dere var ulydige mot mitt ord ved Meribas vann.
04020025	Ta Aron og Eleasar, hans sønn, og før dem opp på fjellet Hor.
04020026	Ta av Aron hans klær og la Eleasar, hans sønn, ta dem på. Så skal Aron samles til sine fedre og dø der.
04020027	Og Moses gjorde som Herren hadde befalt. De gikk opp på fjellet Hor for hele menighetens øyne,
04020028	og Moses tok av Aron klærne hans og lot Eleasar, sønnen hans, ta dem på. Og Aron døde der på toppen av fjellet. Men Moses og Eleasar steg ned fra fjellet.
04020029	Da hele menigheten så at Aron var død, gråt hele Israels hus over Aron i tretti dager.
04021001	Da den kana’aneiske kongen i Arad, som bodde i sydlandet, hørte at Israel dro fram på veien til Atarim, ga han seg i strid med Israel og førte noen av dem bort som fanger.
04021002	Da ga Israel et løfte til Herren og sa: Gir du dette folk i min hånd, så vil jeg slå deres byer med bann.
04021003	Og Herren hørte Israels bønn og overga kana’aneerne til dem. De slo dem og deres byer med bann. Og de kalte stedet Horma.
04021004	Så brøt de opp fra fjellet Hor og tok veien til Rødehavet for å dra utenom Edoms land. Men på veien ble folket utålmodig.
04021005	De talte mot Gud og mot Moses og sa: Hvorfor har dere ført oss opp fra Egypt, så vi må dø her i ørkenen? For her er verken brød eller vann, og vi er inderlig lei av denne usle maten!
04021006	Da sendte Herren serafslanger inn blant folket. De bet folket, og mye folk av Israel døde.
04021007	Så kom folket til Moses og sa: Vi har syndet, fordi vi har talt mot Herren og mot deg. Be til Herren at han vil ta slangene bort fra oss! Og Moses ba for folket.
04021008	Da sa Herren til Moses: Lag deg en serafslange og sett den på en merkestang. Så skal hver den som er bitt og ser på den, få leve.
04021009	Så laget Moses en kobberslange og satte den på en merkestang. Og når en slange hadde bitt noen, og han så på kobberslangen, ble han i live.
04021010	Siden brøt Israels barn opp og slo leir i Obot.
04021011	Så brøt de opp fra Obot og slo leir ved Ije-Ha’abarim i ørkenen rett øst for Moab.
04021012	Derfra brøt de opp og slo leir i Sered-dalen.
04021013	Derfra brøt de opp og slo leir på den andre siden av Arnon, som går gjennom ørkenen og kommer fra amorittenes land. For Arnon er grensen mellom Moab og amorittene.
04021014	Derfor sies det i boken om Herrens kriger: Vaheb tok de med storm, og bekkene, Arnons bekker,
04021015	og bekkelien som strekker seg bort til Ar-bygden og støter til grensen av Moab.
04021016	Derfra dro de til Be’er. Det er den brønnen som Herren talte om da han sa til Moses: Kall folket sammen, så vil jeg gi dem vann.
04021017	Da sang Israel denne sangen: Vell opp, du brønn! Hils den med sang!
04021018	Du brønn som høvdinger har gravd, som folkets fremste menn har boret med herskerstav, med sine kongespir! - Fra ørkenen dro de til Mattana,
04021019	og fra Mattana dro de til Nahaliel og fra Nahaliel til Bamot
04021020	og fra Bamot til den dalen som ligger på Moab-sletten, tett ved toppen av Pisga, der en skuer ut over ørkenen.
04021021	Så sendte Israel bud til Sihon, amorittenes konge, og lot si:
04021022	La meg få dra gjennom ditt land! Vi skal ikke komme inn på åkrene eller i vingårdene, heller ikke drikke vann av noen brønn. Etter kongeveien vil vi dra, til vi er kommet gjennom ditt land.
04021023	Men Sihon ga ikke Israel lov til å dra gjennom sitt land. Han samlet alt sitt folk og dro ut i ørkenen mot Israel, og han kom til Jahas og kjempet mot Israel.
04021024	Men Israel slo ham med sverdets egg og tok hans land fra Arnon til Jabbok, til Ammons barns land. For Ammons barns grense var befestet.
04021025	Israel tok alle disse byene. Og Israel bosatte seg i alle amorittenes byer, i Hesjbon og i alle byene som hørte under det.
04021026	Hesjbon var amorittkongen Sihons by. Han hadde ført krig mot Moabs forrige konge og hadde tatt alt hans land fra ham like til Arnon.
04021027	Derfor sier skaldene: Kom til Hesjbon! Bygges og grunnfestes skal Sihons by!
04021028	For ild for ut fra Hesjbon, en lue fra Sihons by. Den fortærte Ar i Moab, dem som bodde på høydene ved Arnon.
04021029	Ve deg, Moab! Fortapt er du, Kamosj’ folk! Han har sendt sine sønner som flyktninger og sine døtre som fanger til amorittenes konge Sihon.
04021030	Vi skjøt dem ned. Ødelagt er Hesjbon, like til Dibon! Vi herjet til Nofah, med ild helt til Medba.
04021031	Så ble Israel boende i amorittenes land.
04021032	Og Moses sendte folk for å utspeide Jaser, og de tok de byene som hørte under det, og han drev ut amorittene som bodde der.
04021033	Så vendte de seg til en annen kant og dro oppover til Basan. Men Og, kongen i Basan, dro ut mot dem til Edre’i med alt sitt folk for å kjempe mot dem.
04021034	Da sa Herren til Moses: Frykt ikke for ham! Jeg har gitt ham og alt hans folk og hans land i din hånd. Du skal gjøre med ham som du gjorde med Sihon, amorittenes konge, som bodde i Hesjbon.
04021035	Så slo de ham og sønnene hans og alt folket hans, så ingen ble tilbake eller slapp unna. Og de tok hans land i eie.
04022001	Så brøt Israels barn opp og slo leir på Moabs ødemarker på den andre siden av Jordan midt imot Jeriko.
04022002	Da Balak, Sippors sønn, så alt det Israel hadde gjort mot amorittene,
04022003	ble Moab meget redd for dette folket, fordi det var så tallrikt. De gruet seg for Israels barn.
04022004	Og Moab sa til de eldste i Midian: Nå vil denne store flokken ete opp alt det som er her rundt omkring oss, slik som oksen eter opp markens grønne urter. - På den tiden var Balak, Sippors sønn, konge i Moab.
04022005	Han sendte bud til Bileam, Beors sønn, i Petor, som ligger ved den store elven, i det landet hvor han bodde blant folket sitt. De skulle be ham komme, og de skulle si til ham: Se, her er kommet et folk fra Egypt. Det fyller hele landet, og har slått leir rett imot meg.
04022006	Så kom nå og forbann dette folket for meg. Det er for mektig for meg! Kanskje jeg da kunne slå det og drive det ut av landet. For jeg vet at den du velsigner, er velsignet, og den du forbanner, er forbannet.
04022007	Og Moabs eldste dro av sted sammen med Midians eldste og hadde spåmannslønn med seg. Da de kom til Bileam, la de fram Balaks ord til ham.
04022008	Da sa han til dem: Bli her i natt, så vil jeg gi dere svar etter som Herren taler til meg. Og Moabs høvdinger ble hos Bileam.
04022009	Da kom Gud til Bileam og sa: Hva er det for folk som er hos deg?
04022010	Bileam svarte Gud: Balak, Sippors sønn, kongen i Moab, har sendt dette bud til meg:
04022011	Se, det er kommet et folk fra Egypt, og det fyller hele landet. Kom nå og forbann det for meg! Kanskje jeg da blir i stand til å kjempe mot dette folket og drive det ut.
04022012	Da sa Gud til Bileam: Du skal ikke gå med dem. Du skal ikke forbanne folket, for det er velsignet.
04022013	Om morgenen, da Bileam var stått opp, sa han til Balaks høvdinger: Dra hjem til deres land! For Herren vil ikke gi meg lov til å følge med dere.
04022014	Da tok Moabs høvdinger av sted, og da de kom tilbake til Balak, sa de: Bileam ville ikke følge med oss.
04022015	Da sendte Balak andre høvdinger, flere og gjevere enn de første.
04022016	De kom til Bileam og sa til ham: Så sier Balak, Sippors sønn: Kjære, la deg ikke hindre fra å komme til meg!
04022017	Jeg vil vise deg stor ære, og alt du sier til meg, vil jeg gjøre. Så kom da og forbann dette folket for meg!
04022018	Da svarte Bileam og sa til Balaks tjenere: Om Balak ga meg hele sitt hus fullt av sølv og gull, kunne jeg ikke gjøre noe mot Herrens, min Guds ord, verken i smått eller stort.
04022019	Men bli nå her i natt, for at jeg kan få vite hva mer Herren har å si meg.
04022020	Og Gud kom til Bileam om natten og sa til ham: Dersom disse mennene er kommet for å hente deg, så gjør deg ferdig og dra med dem! Men gjør ikke annet enn det jeg sier til deg!
04022021	Om morgenen sto Bileam opp og salte sin eselhoppe og dro med Moabs høvdinger.
04022022	Men Guds vrede ble opptent fordi han reiste. Herrens engel stilte seg på veien for å stå ham imot da han kom ridende på eselet sitt og hadde sine to tjenere med seg.
04022023	Eselet så Herrens engel, som sto på veien med et løftet sverd i sin hånd. Da tok det av veien og ut på marken. Men Bileam slo eselet for å få det inn på veien igjen.
04022024	Siden stilte Herrens engel seg på en smal vei mellom vingårdene, hvor det var steingjerde på begge sider.
04022025	Da eselet så Herrens engel, trykte det seg inn til muren og klemte Bileams fot mot muren. Da slo han det igjen.
04022026	Så gikk Herrens engel lenger fram og stilte seg på et trangt sted, hvor det ikke var mulig å bøye av, verken til høyre eller til venstre.
04022027	Da eselet så Herrens engel, la det seg ned under Bileam. Da ble Bileams vrede opptent, og han slo eselet med kjeppen sin.
04022028	Men Herren åpnet munnen på eselet, og det sa til Bileam: Hva har jeg gjort deg, siden du nå har slått meg tre ganger?
04022029	Bileam svarte eselet: Du har holdt meg for narr! Hadde jeg bare et sverd i hånden, så ville jeg nå slå deg i hjel.
04022030	Da sa eselet til Bileam: Er ikke jeg ditt esel, som du har ridd på all din tid like til denne dag? Har jeg noen gang hatt for vane å gjøre slik mot deg? Han sa: Nei!
04022031	Da åpnet Herren Bileams øyne, så han kunne se Herrens engel, som sto på veien med et løftet sverd i sin hånd. Da bøyde han seg og falt ned på sitt ansikt.
04022032	Herrens engel sa til ham: Hvorfor har du nå tre ganger slått eselet ditt? Se, jeg er gått ut for å stå deg imot, for jeg ser at veien du går, fører til undergang.
04022033	Eselet så meg og har nå tre ganger bøyd av fra veien for meg. Hvis det ikke hadde bøyd av fra veien for meg, så hadde jeg nå slått deg i hjel, men latt eselet leve.
04022034	Da sa Bileam til Herrens engel: Jeg har syndet, fordi jeg ikke skjønte at du sto imot meg på veien. Men hvis dette er deg imot, så vil jeg vende tilbake.
04022035	Herrens engel sa til Bileam: Følg med mennene! Men tal ikke annet enn det jeg sier til deg! Så fulgte Bileam med Balaks høvdinger.
04022036	Da Balak hørte at Bileam kom, dro han ham i møte til den byen i Moab som ligger på grensen ved Arnon, ved den ytterste grensen.
04022037	Og Balak sa til Bileam: Sendte jeg ikke bud til deg og ba deg komme hit? Hvorfor kom du ikke til meg? Mener du jeg ikke skulle kunne vise deg ære nok?
04022038	Bileam svarte: Nå ser du jeg er kommet til deg! Men står det vel i min makt å tale noe? Det ordet Gud legger i min munn, det må jeg tale.
04022039	Så dro Bileam med Balak, og de kom til Kirjat-Husot.
04022040	Og Balak ofret storfe og småfe, og han sendte av det til Bileam og de høvdingene som var med ham.
04022041	Morgenen etter tok Balak med seg Bileam og førte ham opp på Bamot Ba’al. Derfra så han utkanten av folket.
04023001	Da sa Bileam til Balak: Bygg sju altere for meg her, og la meg få hit sju okser og sju værer!
04023002	Balak gjorde som Bileam sa, og Balak og Bileam ofret en okse og en vær på hvert alter.
04023003	Så sa Bileam til Balak: Bli stående her ved ditt brennoffer, så vil jeg gå bort en stund. Kanskje Herren kommer meg i møte. Det som han lar meg skue, det skal jeg la deg få vite. Så gikk han opp på en bar høyde.
04023004	Der kom Gud Bileam i møte, og Bileam sa til ham: Nå har jeg gjort i stand sju altere og ofret en okse og en vær på hvert alter.
04023005	Da la Herren et ord i Bileams munn og sa: Vend tilbake til Balak og tal som jeg har sagt deg!
04023006	Da han kom tilbake, så han Balak stå ved sitt brennoffer sammen med alle Moabs høvdinger.
04023007	Da stemte han i med sitt kvad og sa: Balak henter meg fra Aram, fra Østens fjell Moabs konge: Kom og forbann Jakob for meg! Kom og tal ondt over Israel!
04023008	Hvordan kan jeg forbanne den Gud ikke forbanner? Hvordan skal jeg fordømme den Herren ikke fordømmer?
04023009	Fra fjellets tinde ser jeg ham, fra høydene skuer jeg ham: Se, det er et folk som bor for seg selv, og blant hedningefolkene regner det seg ikke.
04023010	Hvem kan telle Jakobs ætt, talløs som støvet, eller bare fjerdedelen av Israel? - Må min sjel dø de oppriktiges død, må min siste slutt bli som deres!
04023011	Da sa Balak til Bileam: Hva har du gjort mot meg? Jeg hentet deg for at du skulle forbanne fiendene mine, og se, du har velsignet!
04023012	Men han svarte: Skulle jeg ikke akte på det Herren legger i min munn, og tale det?
04023013	Da sa Balak til ham: Kjære, kom og vær med meg til et annet sted, hvor du kan se dem. Du vil bare få se utkanten av folket, hele folket får du ikke se. Derfra skal du forbanne dem for meg!
04023014	Så tok han ham med seg til speiderhaugen på toppen av Pisga-fjellet. Der bygde han sju altere og ofret en okse og en vær på hvert alter.
04023015	Og Bileam sa til Balak: Bli stående her ved ditt brennoffer. Jeg går dit bort for å møte Gud.
04023016	Og Herren kom Bileam i møte og la et ord i hans munn og sa: Vend tilbake til Balak og tal det som jeg har sagt deg!
04023017	Da Bileam kom tilbake til ham, så han Balak stå ved sitt brennoffer sammen med Moabs høvdinger. Og Balak sa til ham: Hva har Herren talt?
04023018	Da stemte han i sitt kvad og sa: Stå opp, Balak, og hør! Lytt til meg, du Sippors sønn!
04023019	Gud er ikke et menneske så han skulle lyve, heller ikke et menneskebarn så han skulle angre. Skulle han si noe og ikke gjøre det? Skulle han tale og ikke sette det i verk?
04023020	Se, jeg fikk bud om å velsigne! Han har velsignet, og jeg kan ikke omstøte det.
04023021	Han skuer ingen urett i Jakob. Han ser ingen elendighet i Israel. Herren hans Gud er med ham, og kongejubel lyder der.
04023022	Gud førte dem ut av Egypt, styrke har de som en villokse.
04023023	For det finnes ikke trolldom i Jakob, ikke spådomskunster i Israel. Når tiden er inne, blir det sagt til Jakob og til Israel hva Gud vil gjøre.
04023024	Se, et folk reiser seg som en løvinne, springer opp som en løve! Det legger seg ikke til ro før det har mettet seg med rov og drukket blodet av de drepte.
04023025	Da sa Balak til Bileam: Du skal verken forbanne eller velsigne det!
04023026	Men Bileam svarte Balak: Har jeg ikke alt sagt deg at jeg i ett og alt må gjøre som Herren sier?
04023027	Da sa Balak til Bileam: Kjære, kom med meg, så vil jeg ta deg til et annet sted. Kanskje det vil være rett i Guds øyne at du forbanner dem for meg derfra.
04023028	Så tok Balak med seg Bileam opp på toppen av Peor, der en kan se ut over hele ørkenlandet.
04023029	Da sa Bileam til Balak: Bygg sju altere for meg her og la meg få sju okser og sju værer!
04023030	Og Balak gjorde som Bileam sa, han ofret en okse og en vær på hvert alter.
04024001	Da Bileam så at det var Herrens vilje at han skulle velsigne Israel, gikk han ikke bort for å søke tegn, slik han hadde gjort de to første gangene, men han vendte seg mot ørkenen.
04024002	Og Bileam løftet sine øyne og så Israel leiret etter sine stammer. Da kom Guds Ånd over ham
04024003	og han stemte i sitt kvad: Så sier Bileam, Beors sønn, så sier mannen med lukket øye,
04024004	så sier han som hører ord fra Gud, som skuer syner fra Den Allmektige - sunket til jorden med opplatt øye:
04024005	Hvor fagre er dine telt, Jakob, dine boliger, Israel!
04024006	Som vide daler, som hager ved en elv, som aloëtrær Herren har plantet, som sedrer ved vannet!
04024007	Vann tømmes ut av hans kar, hans utsæd får rikelig vann. Mektigere enn Agag skal hans konge være, opphøyet skal hans kongerike være!
04024008	Gud førte ham ut fra Egypt, styrke har han som en villokse. Han skal fortære hedningefolk som står ham imot, knuse deres ben og gjennombore dem med sine piler.
04024009	Han legger seg, han hviler som en løve, som en løvinne. Hvem våger å vekke ham? Velsignet være den som velsigner deg, og forbannet den som forbanner deg!
04024010	Da ble Balaks vrede opptent mot Bileam, og han slo hendene sammen. Og Balak sa til Bileam: Jeg kalte deg hit for å forbanne fiendene mine, og nå har du velsignet tre ganger!
04024011	Far nå hjem så fort du kan! Jeg hadde tenkt å vise deg ære, men du ser at Herren har nektet deg den.
04024012	Bileam svarte Balak: Sa jeg ikke allerede til dine sendebud:
04024013	Om Balak ga meg sitt hus fullt av sølv og gull, kunne jeg ikke gjøre noe mot Herrens ord og handle etter mitt eget hjerte, verken godt eller ondt. Jeg kan ikke tale annet enn det Herren sier.
04024014	Se, jeg vender nå hjem til folket mitt. Men la meg først varsle deg om hva dette folket skal gjøre med ditt folk i de siste dager.
04024015	Og han stemte i sitt kvad og sa: Så sier Bileam, Beors sønn. Så sier mannen med lukket øye.
04024016	Så sier han som hører ord fra Gud og har fått kunnskap fra Den Høyeste. Han som skuer syner fra Den Allmektige, sunket til jorden med opplatt øye:
04024017	Jeg ser ham, men ikke nå. Jeg skuer ham, men ikke nær. En stjerne stiger opp av Jakob, et spir løfter seg fra Israel. Han knuste Moabs tinninger og utryddet ufredsætten.
04024018	Edom blir ham underlagt, Se’ir, hans fiende, blir ham underlagt. Stort velde vinner Israel.
04024019	En hersker går ut fra Jakob, han utrydder dem som har reddet seg inn i byene.
04024020	Så fikk han se amalekittene. Da begynte han å fremsi sitt kvad: Det første blant hedningefolkene er Amalek, men til sist skal han gå til grunne.
04024021	Så fikk han se kenittene, og han sa fram sitt kvad: Fast er din bolig, på berget har du bygd ditt rede,
04024022	men likevel skal Ka’in bli ødelagt når Assur fører deg bort i fangenskap.
04024023	Så stemte han igjen i med sitt kvad og sa: Ve! Hvem skal bli i live når Gud lar dette skje?
04024024	En flåte av skip kommer fra Kittims kyst. De underkuer Assur. De underkuer Eber. Men også de skal gå til grunne.
04024025	Så sto Bileam opp og vendte hjem igjen. Og Balak dro også sin vei.
04025001	Mens Israel oppholdt seg i Sjittim, begynte folket å drive hor med Moabs døtre,
04025002	som innbød folket til offermåltidene for gudene sine. Og folket åt og tilba deres guder.
04025003	Israel holdt seg til Ba’al-Peor. Da ble Herrens vrede opptent mot Israel.
04025004	Og Herren sa til Moses: Ta alle lederne i folket og la dem nagle til pælen under solen for Herren, for at Herrens brennende vrede kan vendes bort fra Israel.
04025005	Og Moses sa til Israels dommere: Hver av dere skal slå i hjel dem av sine folk som har holdt seg til Ba’al-Peor!
04025006	Da kom en mann av Israels barn med en midianittisk kvinne. Han førte henne inn blant sine brødre, like for øynene på Moses og hele Israels menighet, mens de satt og gråt ved inngangen til sammenkomstens telt.
04025007	Da Pinehas, sønn av Eleasar og sønnesønn av Aron, presten, så det, steg han fram av menigheten. Han tok et spyd i hånden.
04025008	Så gikk han etter den israelittiske mannen inn i det innerste rommet i teltet. Der stakk han spydet gjennom dem begge, både den israelittiske mannen og kvinnen, så det gikk inn i hennes liv. Da stanset sotten og vek fra Israels barn.
04025009	De som døde i sotten, var tjuefire tusen.
04025010	Og Herren talte til Moses og sa:
04025011	Pinehas, sønn av Eleasar og sønnesønn av Aron, presten, har vendt min vrede bort fra Israels barn. For han brant av min nidkjærhet blant dem, så jeg ikke gjorde ende på Israels barn i min nidkjærhet.
04025012	Derfor skal du si: Se, jeg gjør min pakt med ham at det skal gå ham vel.
04025013	Med ham og hans etterkommere gjør jeg en pakt at de skal ha et evig prestedømme, fordi han var nidkjær for sin Gud og gjorde soning for Israels barn.
04025014	Men navnet på den drepte israelittiske mannen, han som ble drept sammen med den midianittiske kvinnen, var Simri, sønn av Salu, høvding for en familie blant simeonittene.
04025015	Og den drepte midianittiske kvinnens navn var Kosbi, datter av Sur. Han var høvding for en stammefamilie blant midianittene.
04025016	Og Herren talte til Moses og sa:
04025017	Angrip midianittene og slå dem!
04025018	For de angrep dere og la svikefulle planer mot dere, da dette hendte med Peor og med Kosbi, deres søster, den midianittiske fyrstens datter, hun som ble drept den gang sotten kom over dere for Peors skyld.
04026001	Da sotten var forbi, sa Herren til Moses og til Eleasar, sønn av Aron, presten:
04026002	Ta opp manntall over hele Israels barns menighet fra tjueårsalderen og oppover, etter deres familier. Tell alle dem i Israel som kan dra ut i strid.
04026003	Moses og Eleasar, presten, talte med dem på Moabs ødemarker ved Jordan, midt imot Jeriko, og sa:
04026004	Fra tjueårsalderen og oppover skal de mønstres - slik som Herren hadde befalt Moses og Israels barn, de som var dratt ut av Egypt.
04026005	Ruben var Israels førstefødte. Rubens barn var: Fra Hanok hanokittenes ætt, fra Pallu pallu’ittenes ætt,
04026006	fra Hesron hesronittenes ætt, fra Karmi karmittenes ætt.
04026007	Dette var rubenittenes ætter, og de som ble mønstret av dem, var førtitre tusen sju hundre og tretti.
04026008	Pallus sønn var Eliab,
04026009	og Eliabs barn var Nemuel og Datan og Abiram. Det var den Datan og den Abiram som var utvalgt av forsamlingen, og som yppet strid mot Moses og Aron den gang Korahs flokk satte seg opp mot Herren,
04026010	og jorden åpnet sitt gap og slukte både dem og Korah. Hele flokken omkom da ilden fortærte de to hundre og femti menn, og de ble til et advarende tegn.
04026011	Men Korahs barn omkom ikke.
04026012	Simeons barn var etter sine ætter: Fra Nemuel nemuelittenes ætt, fra Jamin jaminittenes ætt, fra Jakin jakinittenes ætt,
04026013	fra Serah serahittenes ætt, fra Sa’ul sa’ulittenes ætt.
04026014	Dette var simeonittenes ætter, tjueto tusen to hundre.
04026015	Gads barn var etter sine ætter: Fra Sefon sefonittenes ætt, fra Haggi haggittenes ætt, fra Sjuni sjunittenes ætt,
04026016	fra Osni osnittenes ætt, fra Eri erittenes ætt,
04026017	fra Arod arodittenes ætt, fra Areli arelittenes ætt.
04026018	Dette var Gads barns ætter, så mange av dem som ble mønstret, førti tusen fem hundre.
04026019	Judas barn var Er og Onan, men Er og Onan døde i Kana’ans land.
04026020	Og Judas barn var etter sine ætter: Fra Sjelah sjelanittenes ætt, fra Peres peresittenes ætt, fra Serah serahittenes ætt.
04026021	Peres’ barn var: Fra Hesron hesronittenes ætt, fra Hamul hamulittenes ætt.
04026022	Dette var Judas ætter, så mange av dem som ble mønstret, syttiseks tusen fem hundre.
04026023	Issakars barn var etter sine ætter: Fra Tola tola’ittenes ætt, fra Puva punittenes ætt,
04026024	fra Jasjub jasjubittenes ætt, fra Sjimron sjimronittenes ætt.
04026025	Dette var Issakars ætter, så mange av dem som ble mønstret, sekstifire tusen tre hundre.
04026026	Sebulons barn var etter sine ætter: Fra Sered sardittenes ætt, fra Elon elonittenes ætt, fra Jahle’el jahle’elittenes ætt.
04026027	Dette var sebulonittenes ætter, så mange av dem som ble mønstret, seksti tusen fem hundre.
04026028	Josefs barn var etter sine ætter: Manasse og Efra’im.
04026029	Manasses barn var: Fra Makir makirittenes ætt, og Makir var far til Gilead, fra Gilead gileadittenes ætt.
04026030	Gileads barn var: Fra Jeser jeserittenes ætt, fra Helek helkittenes ætt,
04026031	fra Asriel asrielittenes ætt, fra Sikem sikmittenes ætt,
04026032	fra Sjemida sjemida’ittenes ætt og fra Hefer hefrittenes ætt.
04026033	Men Selofhad, Hefers sønn, hadde ingen sønner, bare døtre. Selofhads døtre hette Mahla og Noa, Hogla, Milka og Tirsa.
04026034	Dette var Manasses ætter, og de av dem som ble mønstret, var femtito tusen sju hundre.
04026035	Efra’ims barn var etter deres ætter: Fra Sjutelah sjutelahittenes ætt, fra Beker bekerittenes ætt, fra Tahan tahanittenes ætt.
04026036	Sjutelahs barn var: Fra Eran eranittenes ætt.
04026037	Dette var Efra’ims barns ætter, så mange av dem som ble mønstret, trettito tusen fem hundre. Dette var Josefs barn etter deres ætter.
04026038	Benjamins barn var etter sine ætter: Fra Bela balittenes ætt, fra Asjbel asjbelittenes ætt, fra Akiram akiramittenes ætt,
04026039	fra Sefufam sufamittenes ætt, fra Hufam hufamittenes ætt.
04026040	Belas barn var: Ard og Na’aman - fra Ard ardittenes ætt, fra Na’aman na’amittenes ætt.
04026041	Dette var Benjamins barn etter deres ætter, og de som ble mønstret av dem, var førtifem tusen seks hundre.
04026042	Dans barn var etter sine ætter: Fra Sjuham sjuhamittenes ætt. Dette var Dans ætter etter deres ættetavle.
04026043	Alle sjuhamittenes ætter, så mange som ble mønstret av dem, var sekstifire tusen fire hundre.
04026044	Asjers barn var etter sine ætter: Fra Jimna jimna’ittenes ætt, fra Jisjvi jisjvittenes ætt, fra Beria beri’ittenes ætt.
04026045	Av Berias barn: Fra Heber hebrittenes ætt, fra Malkiel malkielittenes ætt.
04026046	Asjers datter hette Serah.
04026047	Dette var Asjers barns ætter, så mange som ble mønstret av dem, femtitre tusen fire hundre.
04026048	Naftalis barn var etter sine ætter: Fra Jahse’el jahse’elittenes ætt, fra Guni gunittenes ætt,
04026049	fra Jeser jisrittenes ætt, fra Sjillem sjillemittenes ætt.
04026050	Dette var Naftalis ætter etter deres ættetavle, og de som ble mønstret av dem, var førtifem tusen fire hundre.
04026051	Dette var de av Israels barn som ble mønstret, seks hundre og ett tusen sju hundre og tretti.
04026052	Og Herren talte til Moses og sa:
04026053	Mellom disse skal landet skiftes ut til arv etter folketallet.
04026054	Den stammen som er stor, skal du gi en stor arv, den som er liten, skal du gi en liten arv. Hver stamme skal få sin arv etter tallet på dem som ble mønstret der.
04026055	Ved loddkasting skal landet skiftes ut. Etter navnene på sine fedrestammer skal de ta arv.
04026056	Etter som loddet faller, skal hver stamme, stor eller liten, få sin arv.
04026057	Dette var de av levittene som ble mønstret, etter sine ætter: Fra Gersjon gersjonittenes ætt, fra Kahat kahatittenes ætt, fra Merari merarittenes ætt.
04026058	Dette var levittenes ætter: libnittenes ætt, hebronittenes ætt, mahlittenes ætt, musjittenes ætt, korahit-tenes ætt. Kahat var far til Amram,
04026059	og Amrams kone hette Jokebed. Hun var datter av Levi og født i Egypt. Med henne fikk Amram Aron og Moses og deres søster Mirjam.
04026060	Og Aron fikk sønnene Nadab og Abihu, Eleasar og Itamar.
04026061	Men Nadab og Abihu døde den gang de bar fremmed ild inn for Herrens åsyn.
04026062	Og de av levittene som ble mønstret, var tjuetre tusen. Det var alt som var av mannkjønn blant dem, medregnet den som var en måned gammel og oppover. De ble ikke mønstret sammen med de andre Israels barn, fordi det ikke var gitt dem arv blant Israels barn.
04026063	Dette var de som ble mønstret av Moses og Eleasar, presten, da de mønstret Israels barn på Moabs ødemarker ved Jordan midt imot Jeriko.
04026064	Blant disse var det ikke noen av dem som ble mønstret av Moses og Aron, presten, den gang de mønstret Israels barn i Sinai ørken.
04026065	For Herren hadde sagt at de skulle dø i ørkenen. Og det var ingen tilbake av dem uten Kaleb, Jefunnes sønn, og Josva, Nuns sønn.
04027001	Selofhad var sønn av Hefer, Gileads sønn, som igjen var sønn av Makir, Manasses sønn. Han var av Manasses, Josefs sønns ætt, og døtrene hans hette Mahla, Noa og Hogla og Milka og Tirsa.
04027002	De gikk fram for Moses og Eleasar, presten, og høvdingene og hele menigheten ved inngangen til sammenkomstens telt og sa:
04027003	Vår far døde i ørkenen. Han var ikke med i den flokken som satte seg opp mot Herren, i Korahs flokk, men han døde for sin egen synds skyld. Og han hadde ingen sønner.
04027004	Hvorfor skal vår fars navn gå ut av hans ætt, bare fordi han ikke hadde noen sønn? Gi oss eiendom blant vår fars brødre!
04027005	Og Moses førte deres sak fram for Herrens åsyn.
04027006	Da sa Herren til Moses:
04027007	Selofhads døtre har rett i det de sier. Du skal gi dem eiendom til arv blant deres fars brødre og la farsarven gå over til dem.
04027008	Og til Israels barn skal du tale slik: Når en mann dør, og han ikke har noen sønn, skal dere la hans arv gå over til hans datter.
04027009	Men dersom han ikke har noen datter, skal dere gi arven til brødrene hans.
04027010	Dersom han ikke har noen brødre, skal dere gi arven til hans fars brødre.
04027011	Men dersom hans far ikke har noen brødre, skal dere gi hans arv til den nærmeste slektning i ætten, han skal arve den. Dette skal gjelde som rett blant Israels barn, slik som Herren har befalt Moses.
04027012	Siden sa Herren til Moses: Stig opp på Abarim-fjellet her og se ut over det landet som jeg har gitt Israels barn!
04027013	Og når du har sett det, da skal også du samles til dine fedre likesom din bror Aron ble samlet til sine fedre,
04027014	fordi dere var ulydige mot mitt ord i ørkenen Sin, den gang menigheten trettet med meg. Da skulle dere helliget meg ved å la vann strømme fram for deres øyne. Det er Meribas vann ved Kadesj i ørkenen Sin.
04027015	Da talte Moses til Herren og sa:
04027016	Måtte Herren, han som er Gud over ånden i alt kjød, sette en mann over menigheten,
04027017	en som kan gå ut og inn foran dem, og som kan føre dem ut og føre dem inn, så Herrens menighet ikke skal være som får uten hyrde!
04027018	Og Herren sa til Moses: Ta Josva, Nuns sønn. Han er en mann som det er ånd i. Legg din hånd på ham,
04027019	og still ham fram for Eleasar, presten, og for hele menigheten og innsett ham i hans tjeneste for deres øyne.
04027020	Legg noe av din verdighet på ham, så hele Israels barns menighet må lyde ham!
04027021	Han skal stå fram for Eleasar, presten, og Eleasar skal for Herrens åsyn søke urims dom for ham. Etter hans ord skal de gå ut, og etter hans ord skal de gå inn, han selv med alle Israels barn og hele menigheten.
04027022	Så gjorde Moses som Herren hadde befalt ham. Han tok Josva og stilte ham fram for Eleasar, presten, og for hele menigheten,
04027023	og han la hendene på ham og innsatte ham i tjenesten, slik som Herren hadde talt ved Moses.
04028001	Og Herren talte til Moses og sa:
04028002	Tal til Israels barn og gi dem dette påbud: Mitt offer, min mat, mine ildoffer, som er til velbehagelig duft for meg, skal dere akte på å bære fram for meg til fastsatt tid.
04028003	Du skal si til dem: Dette er det ildoffer som dere skal bære fram for Herren hver dag: to årsgamle lam uten lyte til et stadig brennoffer.
04028004	Det ene lammet skal du ofre om morgenen, det andre skal du ofre mellom de to aftenstundene.
04028005	Som matoffer skal du ofre tiendedelen av en efa fint mel blandet med fjerdedelen av en hin olje av knuste oliven.
04028006	Dette er det stadige brennoffer, det samme som ble ofret ved Sinai berg til en velbehagelig duft, et ildoffer for Herren.
04028007	Drikkofferet som hører til det første lammet, skal være fjerdedelen av en hin. I helligdommen skal du ofre drikkoffer av sterk drikk til Herren.
04028008	Det andre lammet skal du ofre mellom de to aftenstundene. Du skal ofre det med det samme matofferet som om morgenen og med det samme drikkofferet. Det er et ildoffer til en velbehagelig duft for Herren.
04028009	På sabbatsdagen skal du ofre to årsgamle lam uten lyte og som matoffer to tiendedeler av en efa fint mel blandet med olje, og drikkofferet som hører til.
04028010	Dette er sabbatsbrennofferet, det som skal bæres fram hver sabbat, i tillegg til det stadige brennoffer med tilhørende drikkoffer.
04028011	Den første dagen i hver måned skal dere ofre til Herren et brennoffer: to unge okser og en vær og sju årsgamle lam uten lyte.
04028012	Til matoffer skal dere ofre for hver okse tre tiendedeler av en efa fint mel blandet med olje, og til væren to tiendedeler fint mel blandet med olje,
04028013	og for hvert lam en tiendedel fint mel blandet med olje. Da er det et brennoffer til en velbehagelig duft, et ildoffer for Herren.
04028014	Drikkofrene som hører til, skal være en halv hin vin for hver okse og tredjedelen av en hin til væren og fjerdedelen av en hin for hvert lam. Dette er månedsbrennofferet, som skal bæres fram hver nymånedag i året.
04028015	Det skal også ofres en geitebukk som syndoffer til Herren, i tillegg til det stadige brennoffer med tilhørende drikkoffer.
04028016	I den første måneden, på den fjortende dagen i måneden, er det påske for Herren.
04028017	Og på den femtende dagen i samme måneden er det høytid, i sju dager skal det etes usyret brød.
04028018	På den første dagen skal det være en hellig sammenkomst. Dere skal ikke gjøre deres vanlige arbeid.
04028019	Dere skal ofre et ildoffer, et brennoffer for Herren: to unge okser og en vær og sju årsgamle lam - uten lyte skal de være -
04028020	og som tilhørende matoffer fint mel blandet med olje. Dere skal ofre tre tiendedeler av en efa for hver okse, to tiendedeler til væren,
04028021	og en tiendedel for hvert av de sju lammene.
04028022	Dere skal også ofre en geitebukk som syndoffer, for å gjøre soning for dere.
04028023	Disse skal dere ofre i tillegg til morgenbrennofferet, som tilhører det stadige brennoffer.
04028024	Slike offer skal dere ofre hver dag i sju dager. Det er ildoffermat til en velbehagelig duft for Herren. Det skal ofres i tillegg til det stadige brennoffer med tilhørende drikkoffer.
04028025	På den sjuende dagen skal dere holde en hellig sammenkomst. Dere skal ikke gjøre deres vanlige arbeid.
04028026	På førstegrødens dag, når dere bærer fram for Herren et offer av den nye grøden, på ukenes høytid, skal dere holde en hellig sammenkomst. Dere skal ikke gjøre deres vanlige arbeid.
04028027	Dere skal ofre et brennoffer til en velbehagelig duft for Herren: to unge okser og en vær og sju årsgamle lam.
04028028	Som tilhørende matoffer skal dere ofre fint mel blandet med olje, tre tiendedeler av en efa for hver okse, til væren to tiendedeler,
04028029	og en tiendedel for hvert av de sju lammene.
04028030	Og en geitebukk skal dere ofre til å gjøre soning for dere.
04028031	I tillegg til det stadige brennoffer med tilhørende matoffer, skal dere bære fram disse offer - uten lyte skal de være - med tilhørende drikkoffer.
04029001	I den sjuende måneden, på den første dagen i måneden, skal dere holde en hellig sammenkomst. Dere skal ikke gjøre deres vanlige arbeid. Den dagen skal det blåses i trompet hos dere.
04029002	Dere skal ofre et brennoffer til en velbehagelig duft for Herren: en ung okse og en vær og sju årsgamle lam uten lyte.
04029003	Det tilhørende matoffer skal være fint mel blandet med olje, tre tiendedeler av en efa til oksen, to tiendedeler til væren,
04029004	og en tiendedel for hvert av de sju lammene.
04029005	Dere skal ofre en geitebukk som syndoffer, til å gjøre soning for dere.
04029006	Dette skal ofres i tillegg til månedsbrennofferet med tilhørende matoffer, og det stadige brennoffer med tilhørende matoffer og foreskrevne drikkoffer, til en velbehagelig duft, et ildoffer for Herren.
04029007	Den tiende dagen i den samme sjuende måneden skal dere holde en hellig sammenkomst. Da skal dere faste. Dere skal ikke gjøre deres vanlige arbeid.
04029008	Og dere skal ofre til Herren et brennoffer til en velbehagelig duft: en ung okse og en vær og sju årsgamle lam - uten lyte skal de være.
04029009	Det tilhørende matofferet skal være fint mel blandet med olje, tre tiendedeler av en efa til oksen, to tiendedeler til væren,
04029010	og en tiendedel for hvert av de sju lammene.
04029011	Dere skal ofre en geitebukk som syndoffer, i tillegg til soningssyndofferet og det stadige brennoffer med tilhørende matoffer og drikkoffer.
04029012	Den femtende dagen i den sjuende måneden skal dere holde en hellig sammenkomst. Dere skal ikke gjøre deres vanlige arbeid. Dere skal holde høytid for Herren i sju dager.
04029013	Og dere skal ofre et brennoffer, et ildoffer til en velbehagelig duft for Herren: tretten unge okser og to værer og fjorten årsgamle lam - uten lyte skal de være.
04029014	Det tilhørende matofferet skal være fint mel blandet med olje, tre tiendedeler av en efa for hver av de tretten oksene, to tiendedeler for hver av de to værene,
04029015	og en tiendedel for hvert av de fjorten lammene.
04029016	Dere skal ofre en geitebukk som syndoffer, i tillegg til det stadige brennoffer med tilhørende matoffer og drikkoffer.
04029017	Den andre dagen skal dere ofre tolv unge okser og to værer og fjorten årsgamle lam uten lyte,
04029018	med tilhørende matoffer og drikkoffer, svarende til tallet på oksene og værene og lammene, alt slik som det er foreskrevet.
04029019	Og dere skal ofre en geitebukk som syndoffer, i tillegg til det stadige brennoffer med tilhørende matoffer og drikkoffer.
04029020	Den tredje dagen skal dere ofre elleve okser og to værer og fjorten årsgamle lam uten lyte,
04029021	med tilhørende matoffer og drikkoffer, svarende til tallet på oksene og værene og lammene, slik som det er foreskrevet.
04029022	Og dere skal ofre en geitebukk som syndoffer, i tillegg til det stadige brennoffer med tilhørende matoffer og drikkoffer.
04029023	Den fjerde dagen skal dere ofre ti okser og to værer og fjorten årsgamle lam uten lyte,
04029024	med tilhørende matoffer og drikkoffer, svarende til tallet på oksene og værene og lammene, slik som det er foreskrevet.
04029025	Og dere skal ofre en geitebukk som syndoffer, i tillegg til det stadige brennoffer med tilhørende matoffer og drikkoffer.
04029026	Den femte dagen skal dere ofre ni okser og to værer og fjorten årsgamle lam uten lyte,
04029027	med tilhørende matoffer og drikkoffer, svarende til tallet på oksene og værene og lammene, slik som det er foreskrevet.
04029028	Og dere skal ofre en geitebukk som syndoffer, i tillegg til det stadige brennoffer med tilhørende matoffer og drikkoffer.
04029029	Den sjette dagen skal dere ofre åtte okser og to værer og fjorten årsgamle lam uten lyte,
04029030	med tilhørende matoffer og drikkoffer, svarende til tallet på oksene og værene og lammene, slik som det er foreskrevet.
04029031	Og dere skal ofre en geitebukk som syndoffer, i tillegg til det stadige brennoffer med tilhørende matoffer og drikkoffer.
04029032	Den sjuende dagen skal dere ofre sju okser og to værer og fjorten årsgamle lam uten lyte,
04029033	med tilhørende matoffer og drikkoffer, svarende til tallet på oksene og værene og lammene, slik som det er foreskrevet.
04029034	Og dere skal ofre en geitebukk som syndoffer, i tillegg til det stadige brennoffer med tilhørende matoffer og drikkoffer.
04029035	Den åttende dagen skal dere ha en høytidssamling. Dere skal ikke gjøre deres vanlige arbeid.
04029036	Og dere skal ofre et brennoffer, et ildoffer til en velbehagelig duft for Herren: en okse og en vær og sju årsgamle lam uten lyte,
04029037	med tilhørende matoffer og drikkoffer, svarende til oksen og væren og antallet av lam, slik som det er foreskrevet.
04029038	Og dere skal ofre en geitebukk som syndoffer, i tillegg til det stadige brennoffer med tilhørende matoffer og drikkoffer.
04029039	Disse offer skal dere ofre til Herren på deres høytider, i tillegg til deres løfteoffer og deres frivillige offer, enten det er brennoffer eller matoffer eller drikkoffer eller fredsoffer.
04030001	Og Moses sa dette til Israels barn. I alt og ett sa han slik Herren hadde befalt ham.
04030002	Og Moses talte til høvdingene for Israels barns stammer og sa: Slik har Herren befalt:
04030003	Når en mann gir Herren0et løfte eller forplikter seg ved ed til avhold i en eller annen ting, så må han ikke bryte sitt ord. Alt det han har sagt, skal han gjøre.
04030004	Når en ung kvinne som ennå er hjemme hos sin far, gjør Herren et løfte eller binder seg til avhold i noen ting,
04030005	og hennes far får høre om hennes løfte eller om den forpliktelsen som hun har pålagt seg, og tier til det, da skal hennes løfter og enhver forpliktelse som hun har pålagt seg, stå ved makt.
04030006	Men dersom hennes far samme dag han hører om det, sier nei til det, da skal ingen av hennes løfter eller de forpliktelser som hun har pålagt seg, stå ved makt. Herren skal tilgi henne, fordi hennes far sa nei til det.
04030007	Blir hun en manns hustru, og hviler det noe løfte på henne, eller det er kommet et tankeløst ord over hennes lepper, som hun har bundet seg med,
04030008	og så hennes mann får høre om det, men tier til det den dagen han hører om det, da skal hennes løfter og de forpliktelsene som hun har pålagt seg, stå ved makt.
04030009	Men dersom hennes mann samme dag han hører om det, sier nei til det, så gjør han det løfte hun har på seg, ugyldig, og likeså det tankeløse ord som er kommet over hennes lepper, og som hun har bundet seg med. Og Herren skal tilgi henne.
04030010	Når en enke eller en fraskilt hustru gir et løfte, skal det stå ved makt for henne, hva hun så har forpliktet seg til.
04030011	Men dersom hun i sin manns hus har lovt noe eller med ed har forpliktet seg til avhold i en eller annen ting,
04030012	og hennes mann fikk høre om det, men tidde og ikke sa nei til det, da skal alle hennes løfter og hver forpliktelse til avhold som hun har pålagt seg, stå ved makt.
04030013	Men har hennes mann gjort dem ugyldige den dagen han hørte om det, da skal ikke noe stå ved makt av det som er kommet over hennes lepper, enten det er et løfte hun har gjort, eller det er en forpliktelse til avhold. Hennes mann har gjort dem ugyldige, og Herren skal tilgi henne.
04030014	Hvert løfte og hver forpliktelse til avhold og faste som hun med ed har pålagt seg, kan hennes mann enten stadfeste eller gjøre ugyldig.
04030015	Tier hennes mann til det fra den ene dagen til den andre, så har han stadfestet alle hennes løfter eller alle de forpliktelsene som hviler på henne. Han har stadfestet dem, fordi han tidde til det den dagen han hørte om det.
04030016	Men gjør han dem først ugyldige en tid etter at han har fått høre om dem, da skal han bære ansvaret for hennes misgjerning.
04030017	Dette er de forskrifter som Herren ga om den rett en mann har over sin hustru, og en far har over sin datter så lenge hun er ung og ennå er hjemme hos sin far.
04031001	Herren talte til Moses og sa:
04031002	Ta hevn over midianittene for det de har gjort mot Israels barn! Deretter skal du samles til dine fedre.
04031003	Da talte Moses til folket og sa: Noen av dere må ruste seg til strid! De skal kjempe mot midianittene og føre Herrens hevn over Midian.
04031004	Tusen av hver stamme, av alle Israels stammer, skal dere sende ut i strid.
04031005	Så ble der av Israels tusener tatt ut tusen av hver stamme - tolv tusen rustet til strid.
04031006	Dem sendte Moses ut i striden - tusen av hver stamme - og med dem Pinehas, sønn av Eleasar, presten. Han hadde med seg helligdommens redskaper og larmtrompetene.
04031007	Og de kjempet mot Midian, som Herren hadde befalt Moses, og de slo alle menn i hjel.
04031008	Og blant dem de slo i hjel, var også Midians konger, Evi og Rekem og Sur og Hur og Reba - Midians fem konger. Også Bileam, Beors sønn, slo de i hjel med sverdet.
04031009	Og Israels barn førte Midians kvinner og barn bort som fanger. Alle deres husdyr og all deres buskap og alt deres gods tok de til bytte.
04031010	Alle byene overalt hvor de bodde, og alle teltleirene brente de opp med ild.
04031011	De tok alt byttet, alt det de hadde tatt i krigen, både folk og fe,
04031012	og de førte fangene og byttet, alt hærfanget, til Moses og Eleasar, presten, og til Israels barns forsamling, til leiren på Moabs ødemarker ved Jordan, midt imot Jeriko.
04031013	Og Moses og Eleasar, presten, og alle menighetens høvdinger gikk for å møte dem utenfor leiren.
04031014	Men Moses ble vred på lederne over hæren, på høvdingene over tusen og høvdingene over hundre, da de kom tilbake fra krigstoget.
04031015	Moses sa til dem: Har dere latt alle kvinner leve?
04031016	Det var jo de som på Bileams råd forførte Israels barn til troløshet mot Herren for Peors skyld, så sotten kom over Herrens menighet.
04031017	Slå nå i hjel alle guttebarn og alle kvinner som har hatt samleie med menn.
04031018	Men alle unge piker som ikke har hatt samleie med menn, skal dere la leve. De skal høre dere til.
04031019	Så skal dere holde dere utenfor leiren i sju dager! Hver den av dere som har slått noen i hjel, og hver som har rørt ved en som er slått i hjel, skal rense seg på den tredje og på den sjuende dagen - både dere og fangene deres.
04031020	Og alle klær og alt som er gjort av skinn eller av geitehår, og alle trekar skal dere rense.
04031021	Eleasar, presten, sa til krigsmennene som hadde vært med i krigen: Dette er det lovbudet som Herren har gitt Moses:
04031022	Gull og sølv, kobber, jern, tinn og bly,
04031023	alt som tåler ild, skal dere la gå gjennom ilden, så blir det rent. Men det skal også renses med renselsesvannet. Men alt som ikke tåler ild, skal dere la gå gjennom vann.
04031024	Den sjuende dagen skal dere vaske deres klær, så blir dere rene. Og deretter kan dere komme inn i leiren.
04031025	Og Herren sa til Moses:
04031026	Ta tallet på hele det bortførte byttet, både folk og fe, du og Eleasar, presten, og overhodene for menighetens familier.
04031027	Og du skal dele byttet i to deler mellom krigsfolket som dro ut i striden, og hele menigheten.
04031028	Du skal ta en avgift til Herren av krigsfolket som dro ut i striden, ett liv av hvert fem hundre, både av mennesker og av storfeet og av eslene og småfeet.
04031029	Dette skal dere ta av den halvdelen som tilfaller krigsfolket. Du skal gi det til Eleasar, presten, som en gave til Herren.
04031030	Av den halvdelen som tilfaller Israels barn, skal du ta ut ett liv av hvert femti, både av mennesker og av storfeet og eslene og småfeet - av alt feet. Og du skal gi dem til levittene, som tar vare på tjenesten ved Herrens tabernakel.
04031031	Og Moses og Eleasar, presten, gjorde slik som Herren hadde befalt Moses.
04031032	Og byttet - det som var igjen av alt hærfanget som stridsmennene hadde tatt, var: av småfe seks hundre og syttifem tusen,
04031033	av storfe syttito tusen,
04031034	av esler sekstien tusen.
04031035	Av mennesker, kvinner som ikke hadde hatt samleie med menn, var det i alt trettito tusen.
04031036	Halvdelen av dette - den del som falt på stridsmennene - besto av tre hundre og trettisju tusen fem hundre småfe,
04031037	derav seks hundre og syttifem som avgift til Herren,
04031038	trettiseks tusen storfe, derav syttito som avgift til Herren,
04031039	og tretti tusen fem hundre esler, derav sekstien som avgift til Herren.
04031040	Tallet på mennesker var seksten tusen, derav trettito som avgift til Herren.
04031041	Moses ga avgiften til Eleasar, presten, som en gave til Herren, slik Herren hadde befalt Moses.
04031042	Den halvdelen som tilfalt Israels barn, og som Moses hadde skilt ut fra stridsmennenes del -
04031043	den halvdelen som tilfalt menigheten - besto av tre hundre og trettisju tusen fem hundre småfe,
04031044	trettiseks tusen storfe,
04031045	tretti tusen fem hundre esler
04031046	og seksten tusen mennesker.
04031047	Av denne halvdelen, den som tilfalt Israels barn, tok Moses ut én av femti, både av mennesker og av dyr, og ga dem til levittene, som hadde tjenesten ved Herrens tabernakel, slik som Herren hadde befalt Moses.
04031048	Så gikk lederne over hærens tusener, høvdingene over tusen og høvdingene over hundre, fram for Moses.
04031049	Og de sa til ham: Dine tjenere har tatt tall på stridsmennene som sto under vår befaling, og det mangler ikke én mann av oss.
04031050	Derfor bærer vi fram som gave til Herren det som hver enkelt av oss har tatt av gullsaker, armkjeder og armbånd, fingerringer, øreringer og kulekjeder. Det skal være en soning for oss for Herrens åsyn.
04031051	Moses og Eleasar, presten, tok imot gullet av dem, alt var fint utførte ting.
04031052	Hele den gaven av gull som høvdingene over tusen og høvdingene over hundre ga til Herren, var seksten tusen sju hundre og femti sekel.
04031053	Hver stridsmann hadde også tatt bytte for seg selv.
04031054	Da Moses og Eleasar, presten, hadde tatt imot gullet av høvdingene over tusen og over hundre, bar de det inn i sammenkomstens telt, for at det skulle minne om Israels barn for Herrens åsyn.
04032001	Rubens barn og Gads barn hadde en mengde fe, en stor mengde. Og da de så at Jasers land og Gileads land var vel skikket for feavl,
04032002	kom de - både Gads barn og Rubens barn - og sa til Moses og Eleasar, presten, og menighetens høvdinger:
04032003	Atarot og Dibon og Jaser og Nimra og Hesjbon og El’ale og Sebam og Nebo og Beon,
04032004	det landet som Herren har vunnet for Israels folk, er et land som er vel skikket for feavl, og dine tjenere har mye fe.
04032005	Og de sa: Dersom vi har funnet nåde for dine øyne, så la dine tjenere få dette landet til eiendom, la oss slippe å dra over Jordan!
04032006	Da sa Moses til Gads barn og Rubens barn: Skal deres brødre dra i krigen, og dere bli her?
04032007	Hvorfor vil dere vende Israels barns hjerter bort, så de ikke vil dra over til det landet Herren har gitt dem?
04032008	Det samme gjorde deres fedre da jeg sendte dem fra Kadesj-Barnea for å se på landet.
04032009	Da de var dratt opp til Esjkol-dalen og hadde sett på landet, vendte de Israels barns hjerter bort, så de ikke ville gå inn i det landet Herren hadde gitt dem.
04032010	Den dagen ble Herrens vrede opptent, og han sverget og sa:
04032011	Ingen av de menn som dro opp fra Egypt, fra tjueårsalderen og oppover, skal få se det landet som jeg med ed har lovt Abraham, Isak og Jakob. For de har ikke fulgt meg som de skulle -
04032012	ingen uten Kaleb, Jefunnes sønn, kenisitten, og Josva, Nuns sønn. For de har fulgt Herren trofast.
04032013	Så ble Herrens vrede opptent mot Israel, og han lot dem flakke omkring i ørkenen i førti år, til hele den slekten var utdødd som hadde gjort det som var ondt i Herrens øyne.
04032014	Og nå trer dere i deres fedres spor, etterkommere av syndige menn, for enda mer å øke Herrens brennende vrede mot Israel.
04032015	For dersom dere vender dere bort og ikke vil følge ham, da vil han la Israel bli enda lenger i ørkenen, og dere vil føre ulykke over hele folket.
04032016	Da gikk de fram til ham og sa: Vi vil bare bygge innhegninger her for feet og byer for våre kvinner og barn.
04032017	Men selv vil vi skynde oss og dra fram foran Israels barn, til vi har ført dem dit de skal. Men våre kvinner og barn skal bli i befestede byer, så de kan være trygge for landets innbyggere.
04032018	Vi vil ikke vende tilbake til våre hus før Israels barn har fått hver sin arv.
04032019	For vi vil ikke ta arv med dem på den andre siden av Jordan og lenger borte når vi har fått vår arv på denne siden, østafor Jordan.
04032020	Da sa Moses til dem: Dersom dere gjør dette, så dere væpner dere for Herrens åsyn til krigen,
04032021	og alle deres væpnede menn drar over Jordan for Herrens åsyn, til han har drevet sine fiender bort fra sine øyne,
04032022	og dere ikke vender tilbake før landet er undertvunget for Herrens åsyn, så skal dere være uten skyld både for Herren og for Israel. Og dere skal ha landet her til eiendom for Herrens åsyn.
04032023	Men dersom dere ikke gjør dette, da synder dere mot Herren, og dere skal vite at deres synd skal finne dere.
04032024	Bygg dere da byer for deres kvinner og barn, og innhegninger for småfeet. Og gjør som dere har lovt!
04032025	Da sa Gads barn og Rubens barn til Moses: Dine tjenere skal gjøre som du, herre, har befalt.
04032026	Våre barn, våre koner, vårt fe og alle våre husdyr skal bli her i Gileads byer.
04032027	Men dine tjenere, så mange av oss som er væpnet til strid, vil dra over Jordan for Herrens åsyn og være med i krigen, slik som du, herre, sier.
04032028	Og Moses ga befaling om dem til Eleasar, presten, og til Josva, Nuns sønn, og til overhodene for familiene i Israels barns stammer.
04032029	Moses sa til dem: Dersom Gads barn og Rubens barn, så mange av dem som er væpnet, drar med dere over Jordan til krigen for Herrens åsyn, og dere legger landet under dere, da skal dere gi dem Gileads land til eiendom.
04032030	Men dersom de ikke drar væpnet over med dere, da skal de få sin eiendom i Kana’ans land, sammen med dere andre.
04032031	Og Gads barn og Rubens barn svarte og sa: Det som Herren har sagt til dine tjenere, det vil vi gjøre.
04032032	Vi vil dra væpnet over til Kana’ans land for Herrens åsyn. Men vår arvelodd skal være på denne siden av Jordan.
04032033	Så lot Moses Gads barn og Rubens barn og halvdelen av Manasses, Josefs sønns stamme, få de riker som Sihon, amorittenes konge, og Og, kongen i Basan, hadde eid. De fikk hele landet med byer og omliggende marker, alle byene i landet rundt omkring.
04032034	Gads barn bygde opp igjen Dibon og Atarot og Aroer
04032035	og Atrot-Sofan og Jaser og Jogbeha
04032036	og Bet-Nimra og Bet-Haran, befestede byer og innhegninger for feet.
04032037	Rubens barn bygde opp igjen Hesjbon og El’ale og Kirjatajim
04032038	og Nebo og Ba’al-Meon - navnene ble forandret - og Sibma. De satte navn på de byene som de hadde bygd opp igjen.
04032039	Og Makirs, Manasses sønns barn dro til Gilead og inntok det, og de drev bort de amorittene som bodde der.
04032040	Moses ga Makir, Manasses sønn, Gilead, og han bodde der.
04032041	Og Ja’ir, Manasses sønn, dro av sted og inntok deres teltbyer. Og han kalte dem Ja’irs teltbyer.
04032042	Nobah dro av sted og inntok Kenat med tilhørende småbyer. Og han kalte det Nobah etter sitt eget navn.
04033001	Dette var Israels barns vandringer da de dro ut av landet Egypt, hær for hær, med Moses og Aron som ledere.
04033002	Etter Herrens befaling skrev Moses opp de stedene som de dro ut fra på sine vandringer. Dette er deres vandringer regnet etter de stedene som de dro ut fra:
04033003	I den første måneden, på den femtende dagen i måneden, dro de ut fra Ra’amses. Dagen etter påske dro Israels barn ut med løftet hånd for alle egypternes øyne,
04033004	mens egypterne begravde dem som Herren hadde slått i hjel blant dem, alle sine førstefødte. Også over deres guder hadde Herren holdt dom.
04033005	Så dro da Israels barn fra Ra’amses og slo leir i Sukkot.
04033006	Og de dro fra Sukkot og slo leir i Etam, som ligger ved grensen til ørkenen.
04033007	De dro fra Etam og vendte så om og tok veien til Pi-Hakirot, som ligger midt imot Ba’al-Sefon, og de slo leir foran Migdol.
04033008	De dro fra Hakirot og gikk gjennom havet til ørkenen. Så dro de tre dagsreiser gjennom Etams ørken og slo leir i Mara.
04033009	De dro fra Mara og kom til Elim. I Elim var det tolv vannkilder og sytti palmetrær, og der slo de leir.
04033010	Så dro de fra Elim og slo leir ved Rødehavet.
04033011	Og de dro fra Rødehavet og slo leir i ørkenen Sin.
04033012	De dro så fra ørkenen Sin og slo leir i Dofka.
04033013	Og de dro fra Dofka og slo leir i Alusj.
04033014	Fra Alusj dro de og slo leir i Refidim, der hadde folket ikke vann å drikke.
04033015	Så dro de fra Refidim og slo leir i Sinai-ørkenen.
04033016	De dro fra Sinai-ørkenen og slo leir i Kibrot-Hatta’ava.
04033017	De dro fra Kibrot-Hatta’ava og slo leir i Haserot.
04033018	De dro fra Haserot og slo leir i Ritma.
04033019	De dro fra Ritma og slo leir i Rimmon-Peres.
04033020	De dro fra Rimmon-Peres og slo leir i Libna.
04033021	De dro fra Libna og slo leir i Rissa.
04033022	De dro fra Rissa og slo leir i Kehelata.
04033023	De dro fra Kehelata og slo leir ved Sefer-fjellet.
04033024	De dro fra Sefer-fjellet og slo leir ved Harada.
04033025	De dro fra Harada og slo leir i Makhelot.
04033026	De dro fra Makhelot og slo leir i Tahat.
04033027	De dro fra Tahat og slo leir i Tarah.
04033028	De dro fra Tarah og slo leir i Mitka.
04033029	De dro fra Mitka og slo leir i Hasmona.
04033030	De dro fra Hasmona og slo leir i Moserot.
04033031	De dro fra Moserot og slo leir i Bene-Ja’akan.
04033032	De dro fra Bene-Ja’akan og slo leir i Hor-Hagidgad.
04033033	De dro fra Hor-Hagidgad og slo leir i Jotbata.
04033034	De dro fra Jotbata og slo leir i Abrona.
04033035	De dro fra Abrona og slo leir i Esjon-Geber.
04033036	De dro fra Esjon-Geber og slo leir i ørkenen Sin, i Kadesj.
04033037	Og de dro fra Kadesj og slo leir ved fjellet Hor på grensen av Edoms land.
04033038	Da gikk Aron, presten, etter Herrens befaling opp på fjellet Hor. Der døde han i det førtiende året etter at Israels barn var gått ut fra landet Egypt, i den femte måneden, på den første dagen i måneden.
04033039	Aron var ett hundre og tjuetre år gammel da han døde på fjellet Hor.
04033040	Men den kana’aneiske kongen i Arad, som bodde i den sydlige delen av Kana’ans land, fikk høre at Israels barn kom.
04033041	Så dro de fra fjellet Hor og slo leir i Salmona.
04033042	Og de dro fra Salmona og slo leir i Punon.
04033043	De dro fra Punon og slo leir i Obot.
04033044	De dro fra Obot og slo leir i Ije-Ha’abarim ved grensen til Moab.
04033045	De dro fra Ijim og slo leir i Dibon-Gad.
04033046	De dro fra Dibon-Gad og slo leir i Almon-Diblatajim.
04033047	De dro fra Almon-Diblatajim og slo leir ved Abarim-fjellene, foran Nebo.
04033048	De dro fra Abarim-fjellene og slo leir på Moabs ødemarker ved Jordan, midt imot Jeriko.
04033049	Og leiren ved Jordan strakte seg fra Bet-Jesjimot til Abel-Sjittim på Moabs ødemarker.
04033050	Herren talte til Moses på Moabs ødemarker ved Jordan, midt imot Jeriko, og sa:
04033051	Tal til Israels barn og si til dem: Når dere drar over Jordan inn i Kana’ans land,
04033052	da skal dere drive alle landets innbyggere bort foran dere og tilintetgjøre alle deres steiner med innhogde bilder, dere skal tilintetgjøre alle deres støpte bilder og ødelegge alle deres offerhauger.
04033053	Dere skal ta landet i eie og bo i det, for dere har jeg gitt landet til eiendom.
04033054	Dere skal skifte landet mellom dere ved loddkasting etter deres ætter. Den ætt som er stor, skal dere gi en stor arv. Og den ætt som er liten, skal du gi en liten arv. Enhver skal få sin del, etter som loddet faller. Etter deres fedrestammer skal dere skifte det mellom dere.
04033055	Men dersom dere ikke driver landets innbyggere bort foran dere, da skal de som dere lar bli tilbake av dem, bli torner i øynene og brodder i sidene deres. Og de skal plage dere i det landet som dere bor i.
04033056	Og det som jeg hadde tenkt å gjøre med dem, det vil jeg da gjøre med dere.
04034001	Herren talte til Moses og sa:
04034002	Tal til Israels barn og gi dem dette budet: Når dere kommer inn i Kana’ans land, så er dette det landet som skal tilfalle dere som arv - Kana’ans land så langt dets grenser når.
04034003	På sørsiden skal landet gå fra ørkenen Sin langsmed Edom. Sørgrensen skal i øst begynne ved enden av Salthavet.
04034004	Så skal grensen svinge sør for Akrabbim-skaret og gå fram til Sin. Den skal gå sør for Kadesj-Barnea og så gå videre til Hasar-Addar og derfra ta over til Asmon.
04034005	Fra Asmon skal grensen svinge bort til Egypterbekken og så gå ut i havet.
04034006	I vest skal dere ha Storhavet og landet langsmed det til grense. Dette er grensen dere skal ha mot vest.
04034007	Og dette er grensen dere skal ha i nord: Fra Storhavet skal dere dra grenselinjen til fjellet Hor.
04034008	Fra fjellet Hor skal dere trekke grensen dit hvor veien går til Hamat, og grensen skal gå ut ved Sedad.
04034009	Så skal grensen gå videre til Sifron og ende ved Hasar-Enan. Dette er grensen dere skal ha i nord.
04034010	Mot øst skal dere trekke dere en grenselinje som går fra Hasar-Enan til Sjefam.
04034011	Fra Sjefam skal grensen gå ned til Ribla øst for Ajin og derfra gå videre ned til den når fjellskråningen øst for Kinnerets sjø.
04034012	Så skal grensen gå videre ned til Jordan og ende ved Salthavet. Dette skal være deres land og grensene som omgir det.
04034013	Moses bød Israels barn og sa: Dette er det landet dere skal få til arv ved loddkasting, det som Herren har befalt at de ni stammer og den halve stammen skal få.
04034014	For Rubens barns stamme med sine familier og Gads barns stamme med sine familier og den halve Manasses stamme har alt fått sin arv.
04034015	Disse to og en halv stamme har fått sin arv på denne siden av Jordan midt imot Jeriko - mot øst, mot solens oppgang.
04034016	Og Herren talte til Moses og sa:
04034017	Dette er navnene på de menn som skal skifte ut landet mellom dere: Eleasar, presten, og Josva, Nuns sønn.
04034018	Dessuten skal det være en høvding for hver stamme, som dere skal velge til å skifte ut landet.
04034019	Dette er navnene på disse mennene: For Judas stamme Kaleb, Jefunnes sønn,
04034020	for Simeons barns stamme Semuel, Ammihuds sønn,
04034021	for Benjamins stamme Elidad, Kislons sønn,
04034022	for Dans barns stamme en høvding, Bukki, Joglis sønn,
04034023	for Josefs barn: for Manasses barns stamme en høvding, Hanniel, Efods sønn,
04034024	og for Efra’ims barns stamme en høvding, Kemuel, Sjiftans sønn,
04034025	for Sebulons barns stamme en høvding, Elisafan, Parnaks sønn,
04034026	for Issakars barns stamme en høvding, Paltiel, Assans sønn,
04034027	for Asjers barns stamme en høvding, Akihud, Sjelomis sønn,
04034028	for Naftalis barns stamme en høvding, Pedael, Ammihuds sønn.
04034029	Disse mennene var det som Herren satte til å skifte ut Kana’ans land mellom Israels barn.
04035001	Herren talte til Moses på Moabs ødemarker ved Jordan, midt imot Jeriko. Og han sa:
04035002	Byd Israels barn at de skal gi levittene byer til å bo i av den arveeiendommen de får. Dessuten skal de gi levittene jordstykker rundt omkring disse byene.
04035003	De skal ha byene til å bo i, og jordstykkene som hører til, skal være til beite for deres kveg og for deres husdyr og for hva de ellers har av dyr.
04035004	Beitemarkene omkring byene, som dere skal gi levittene, skal strekke seg fra bymuren tusen alen utover på alle kanter.
04035005	Utenfor byen skal dere måle to tusen alen på østsiden og to tusen alen på sørsiden og to tusen alen på vestsiden og to tusen alen på nordsiden, og byen skal være i midten. Dette skal være de beitemarkene de har rundt disse byene.
04035006	De byene dere skal gi levittene, skal være seks tilfluktssteder, for at drapsmenn kan flykte dit. I tillegg til disse skal dere gi dem førtito byer.
04035007	I alt skal dere gi levittene førtiåtte byer med beitemarkene som hører med.
04035008	Og av de byene som dere skal gi dem av Israels barns eiendom, skal dere ta flere byer i de store stammene og færre i de mindre. Hver av stammene skal gi levittene byer ettersom de har fått land til.
04035009	Og Herren talte til Moses og sa:
04035010	Tal til Israels barn og si til dem: Når dere er gått over Jordan inn i Kana’ans land,
04035011	da skal dere velge ut noen byer som kan være tilfluktssteder for dere, for at en drapsmann som av vanvare slår noen i hjel, kan flykte dit.
04035012	Disse byene skal dere ha til tilfluktssteder for drapsmannen når han flykter fra blodhevneren, for at han ikke skal dø før han har stått til doms for menigheten.
04035013	Og de av deres byer som dere skal gi til tilfluktssteder, skal være seks i tallet.
04035014	Tre av byene skal dere gi på den andre siden av Jordan, og de tre andre byene skal dere gi i Kana’ans land. De skal være tilfluktssteder.
04035015	Både for Israels barn og for de fremmede og innflytterne som bor blant dere, skal disse seks byene være tilfluktssteder, så hver den som av vanvare slår noen i hjel, kan flykte dit.
04035016	Den som slår noen med et jernredskap så han dør, han er en drapsmann, og drapsmannen skal dø.
04035017	Den som tar en stein i sin hånd stor nok til å drepe med og slår noen med den så han dør, han er en drapsmann, og drapsmannen skal dø.
04035018	Eller om en har et redskap av tre i hånden, som han kan drepe folk med, og slår noen med det så han dør, da er han en drapsmann, og drapsmannen skal dø.
04035019	Blodhevneren kan drepe drapsmannen. Når han treffer på ham, kan han drepe ham.
04035020	Dersom en støter til noen av hat eller kaster noe på ham med vilje så han dør,
04035021	eller av fiendskap slår ham med hånden så han dør, da skal den som slo, late livet. Han er en drapsmann. Blodhevneren kan drepe drapsmannen når han treffer på ham.
04035022	Men dersom en støter til noen av vanvare, uten fiendskap, eller kaster en eller annen ting på ham uten å ville noe ondt,
04035023	eller uten å se ham rammer ham med en stein stor nok til å drepe ham med, så han dør, men drapsmannen ikke er hans fiende og ikke vil ham noe ondt,
04035024	da skal menigheten dømme mellom ham som slo og blodhevneren, etter disse lover.
04035025	Menigheten skal verge drapsmannen mot blodhevneren og la ham vende tilbake til den tilfluktsbyen som han var flyktet til. Der skal han bli til ypperstepresten - han som er salvet med den hellige oljen - er død.
04035026	Men dersom drapsmannen kommer utenfor grensen til den tilfluktsbyen som han har flyktet til,
04035027	og blodhevneren treffer ham utenfor hans tilfluktsbys område og dreper drapsmannen, så har han ingen blodskyld på seg.
04035028	For drapsmannen skal bli i sin tilfluktsby til ypperstepresten er død. Men etter yppersteprestens død kan han vende tilbake til den bygden hvor han har sin eiendom.
04035029	Dette skal være en rettsordning for dere fra slekt til slekt, hvor dere så bor.
04035030	Om en slår noen i hjel, skal drapsmannen lide døden etter at vitner er hørt. Men ett vitne er ikke nok til at noen dømmes til døden.
04035031	Dere skal ikke ta imot løsepenger for en drapsmanns liv når han er skyldig til døden. Han skal dø.
04035032	Og dere skal ikke ta imot løsepenger for en som er flyktet til en tilfluktsby, så han kan vende tilbake og slå seg ned i landet før presten er død.
04035033	Dere skal ikke vanhellige det landet dere bor i. For blod vanhelliger landet, og landet kan ikke få soning for det blod som blir utøst der, uten ved at den som utøser blodet, må dø.
04035034	Du skal ikke gjøre landet dere bor i urent, det landet der jeg bor midt iblant dere. For jeg er Herren, som bor midt iblant Israels barn.
04036001	Overhodene for familiene som nedstammet fra Gilead, sønn av Manasses sønn Makir, og som tilhørte Josefs barns ætter, gikk fram for Moses og for de høvdingene som var overhoder for Israels barns familier,
04036002	og de sa: Herren har befalt min herre å gi Israels barn landet til arv ved loddkasting, og min herre har fått befaling av Herren om å gi vår bror Selofhads arv til hans døtre.
04036003	Men blir nå de gift med menn fra Israels barns andre stammer, så går deres arv fra våre fedres arv og legges til den stammens arv som de kommer til å tilhøre. Slik blir vår arvedel mindre.
04036004	Og når jubelåret kommer for Israels barn, så blir deres arv lagt til den stammens arv som de kommer til å tilhøre, og deres arv går fra vår fedrestammes arv.
04036005	Da bød Moses Israels barn etter Herrens ord og sa: Josefs barns stamme har rett i det de sier.
04036006	Slik byr Herren om Selofhads døtre: De kan gifte seg med hvem de vil, bare de gifter seg innenfor sin fedrestammes ætt,
04036007	for at ikke noen arv hos Israels barn skal gå over fra en stamme til en annen. Israels barn skal holde fast hver ved sin fedrestammes arv.
04036008	Enhver datter i Israels barns stammer som får arv, skal gifte seg med en mann av sin fedrestammes ætt, for at Israels barn kan arve hver sine fedres arv,
04036009	og for at ingen arv skal gå over fra en stamme til en annen, men Israels barns stammer holde fast hver ved sin arv.
04036010	Selofhads døtre gjorde slik som Herren hadde befalt Moses.
04036011	Mahla, Tirsa, Hogla, Milka og Noa, Selofhads døtre, ble gift med sine farbrødres sønner,
04036012	de ble gift med menn av Manasses, Josefs sønns ætter, så deres arv ble hos deres fedreætts stamme.
04036013	Dette er de bud og lover som Herren ga Israels barn ved Moses på Moabs ødemarker ved Jordan, rett imot Jeriko.
05001001	Dette er de ordene som Moses talte til hele Israel i ørkenen på den andre siden av Jordan. Det var i ødemarken, midt imot Suf, mellom Paran og Tofel og Laban og Haserot og Di-Sahab,
05001002	elleve dagsreiser fra Horeb etter den veien som fører til Se’ir-fjellene, til Kadesj-Barnea.
05001003	Det var i det førtiende året, i den ellevte måneden, den første dagen i måneden, at Moses talte til Israels barn og bar fram alt det Herren hadde befalt ham å tale til dem.
05001004	Det var etter at han hadde slått Sihon, amorittenes konge, som bodde i Hesjbon, og etter at han ved Edre’i hadde slått Og, kongen i Basan, som bodde i Asjtarot.
05001005	På den andre siden av Jordan, i Moabs land, begynte Moses å utlegge denne loven, og han sa:
05001006	Herren vår Gud talte til oss ved Horeb og sa: Lenge nok har dere oppholdt dere ved dette fjellet.
05001007	Bryt nå opp og gi dere på veien til amorittfjellene og til alle de folk som bor der omkring, i ødemarken, i fjellbygdene og i lavlandet og i sydlandet og ved havstranden - til kana’aneernes land og til Libanon, helt til den store elven, elven Frat.
05001008	Se, jeg har gitt dere dette landet. Dra av sted og innta det landet som Herren med ed har lovt å gi deres fedre Abraham, Isak og Jakob og deres ætt etter dem!
05001009	Den gang sa jeg til dere: Jeg makter ikke alene å bære dere.
05001010	Herren deres Gud har gjort dere tallrike, så dere i dag er mange som stjernene på himmelen.
05001011	Måtte bare Herren, deres fedres Gud, gjøre dere tusen ganger flere enn dere er, og velsigne dere, som han har lovt!
05001012	Men hvordan kan jeg alene bære strevet og byrden med dere og all kranglingen deres?
05001013	Kom med noen vise og forstandige og prøvede menn fra hver av stammene! Så vil jeg sette dem til høvdinger over dere.
05001014	Da svarte dere meg: Det er både rett og godt det du sier.
05001015	Så tok jeg stammehøvdingene deres, vise og prøvede menn, og satte dem til høvdinger over dere. Noen satte jeg over tusen, noen over hundre, noen over femti og noen over ti. Jeg gjorde dem til tilsynsmenn over stammene.
05001016	Den gang bød jeg også deres dommere og sa: Hør på de sakene som deres brødre har seg imellom, og døm med rettferdighet mellom en mann og hans bror eller en fremmed som bor hos ham!
05001017	Dere skal ikke gjøre forskjell på folk når dere dømmer. Den minste som den største skal dere høre på. Dere skal ikke være redde for noen, for dommen hører Gud til. Men om noen sak er for vanskelig for dere, skal dere føre den fram for meg. Så vil jeg høre på den.
05001018	På samme tid bød jeg dere alt det dere skulle gjøre.
05001019	Så brøt vi opp fra Horeb og dro gjennom hele den store og forferdelige ørkenen som dere har sett, på vei til amorittfjellene, slik som Herren vår Gud befalte oss. Og vi kom til Kadesj-Barnea.
05001020	Da sa jeg til dere: Nå er dere kommet til amorittfjellene, som Herren vår Gud vil gi oss.
05001021	Se, Herren din Gud har gitt dere landet. Dra opp og innta det, som Herren, dine fedres Gud, har sagt deg! Frykt ikke og vær ikke redd!
05001022	Da kom dere til meg alle sammen og sa: La oss sende folk i forveien for oss, så de kan utspeide landet for oss og gi oss melding om veien dit opp, og om byene vi kommer til!
05001023	Dette syntes jeg godt om, og jeg tok ut blant dere tolv menn, én mann for hver stamme.
05001024	De dro av sted og dro opp i fjellene og kom til Esjkol-dalen. Og de utspeidet landet.
05001025	De tok med seg noe av landets frukt ned til oss, og de ga oss melding og sa: Det landet som Herren vår Gud vil gi oss, er et godt land.
05001026	Men dere ville ikke dra dit opp. Dere var gjenstridige mot Herrens, deres Guds ord.
05001027	Dere knurret i teltene deres og sa: Herren hater oss! Derfor har han ført oss ut av Egypt og vil gi oss i amorittenes hånd og ødelegge oss.
05001028	Hva er det for et land vi skal dra opp til? Våre brødre har gjort vårt hjerte motløst, for de sa: Det er et folk som er større og høyere enn vi! De har store byer med murer som når til himmelen, og der så vi også anakittenes barn.
05001029	Da sa jeg til dere: La dere ikke skremme, og vær ikke redde for dem.
05001030	Herren deres Gud, som går foran dere, han skal kjempe for dere, slik som dere så han gjorde det for dere i Egypt
05001031	og siden i ørkenen. Der så du hvordan Herren din Gud bar deg, som en mann bærer sitt barn, hele den veien dere gikk, til dere kom til dette stedet.
05001032	Likevel trodde dere ikke på Herren deres Gud,
05001033	han som gikk foran dere på veien for å finne leirplass for dere, om natten i en ild, så dere kunne se den veien dere skulle gå, og om dagen i en sky.
05001034	Da Herren hørte det dere sa, ble han vred og sverget:
05001035	Sannelig, ikke noen av disse menn, av denne onde slekt, skal se det gode landet jeg har sverget å ville gi deres fedre -
05001036	ingen uten Kaleb, Jefunnes sønn. Han skal få se det. Til ham og hans barn vil jeg gi det landet han har trådt på med sin fot, for han har trofast fulgt Herren.
05001037	Også meg ble Herren vred på for deres skyld. Og han sa: Heller ikke du skal komme dit inn.
05001038	Josva, Nuns sønn, som går deg til hånde, han skal komme dit inn. Sett mot i ham, for han skal skifte landet ut til arv blant Israel.
05001039	Og deres barn, som dere sa ville bli til krigsbytte, deres sønner, som ennå ikke kan skille godt fra ondt, de skal komme dit inn. Dem vil jeg gi det, de skal ta det i eie.
05001040	Men snu nå og dra ut i ørkenen, på veien til Rødehavet!
05001041	Da svarte dere meg og sa til meg: Vi har syndet mot Herren! Nå vil vi dra opp og kjempe, slik som Herren vår Gud har befalt oss. Og dere bandt våpnene på dere hver og en, og dere mente det var en lett sak å dra opp i fjellandet.
05001042	Da sa Herren til meg: Si til dem: Dere skal ikke dra opp, og dere skal ikke kjempe, for jeg er ikke med dere. Dere kommer bare til å bli slått av fiendene.
05001043	Og jeg talte til dere, men dere hørte ikke på meg. Dere var gjenstridige mot Herrens ord, og dere var så overmodige at dere dro opp i fjellene.
05001044	Men amorittene, som bodde der i fjellene, dro ut mot dere, og de forfulgte dere som en bisverm. De slo dere sønder og sammen i Se’ir og drev dere like til Horma.
05001045	Da vendte dere tilbake og gråt for Herrens åsyn. Men Herren hørte ikke på klagene og vendte ikke sitt øre til dere.
05001046	Derfor måtte dere bli i Kadesj i så lang tid, hele den tiden dere var der.
05002001	Så snudde vi om og dro til ørkenen på veien til Rødehavet, slik som Herren hadde talt til meg. I lang tid dro vi omkring i Se’ir-fjellene.
05002002	Da sa Herren til meg:
05002003	Lenge nok har dere dratt omkring disse fjellene. Vend dere nå mot nord!
05002004	Og tal til folket og by dem: Dere drar nå fram gjennom det landet som tilhører deres brødre Esaus barn, som bor i Se’ir. De blir redde for dere, men dere skal ta dere vel i akt,
05002005	så dere ikke gir dere i strid med dem. Jeg vil ikke gi dere så mye som en fotsbredd av deres land, for jeg har gitt Esau Se’ir-fjellene til eiendom.
05002006	Mat skal dere kjøpe av dem for penger, så dere har noe å ete. Og vann skal dere også kjøpe av dem for penger, så dere kan drikke.
05002007	For Herren din Gud har velsignet deg i alle dine henders gjerninger. Han har båret omsorg for deg på din vandring gjennom denne store ørkenen. I førti år har Herren din Gud nå vært med deg. Du har ikke manglet noe.
05002008	Så dro vi videre, bort fra våre brødre Esaus barn, som bor i Se’ir. Vi tok av fra veien som går fra Eilat og Esjon-Geber gjennom ødemarken, og vendte oss til en annen kant og dro fram på veien til Moabs ørken.
05002009	Da sa Herren til meg: Du må ikke angripe moabittene og ikke gi deg i strid med dem. Jeg vil ikke gi deg noe av deres land til eiendom, for jeg har gitt Lots barn Ar til eiendom.
05002010	Før i tiden bodde emittene der, et stort og tallrikt folk og like høye av vekst som anakittene.
05002011	Også de blir regnet for refa’itter likesom anakittene, og moabittene kaller dem emitter.
05002012	Og i Se’ir bodde før i tiden horittene, men Esaus barn drev dem bort og utryddet dem og bosatte seg i deres sted, slik som Israel nå har gjort med sitt land, det som Herren har gitt dem til eiendom.
05002013	Bryt opp nå, og gå over Sered-bekken! Så gikk vi over Sered-bekken.
05002014	I trettiåtte år var vi på vandring fra Kadesj-Barnea, til vi gikk over Sered-bekken. Da var hele den slekt - alle våpenføre menn - utdødd av leiren, slik Herren hadde sverget at det skulle gå dem.
05002015	Og Herrens hånd var mot dem, så han utryddet dem av leiren til det var ute med dem.
05002016	Da alle våpenføre menn var utdødd av folket,
05002017	talte Herren til meg og sa:
05002018	Nå drar du over Moabs landemerker, gjennom Ar,
05002019	og du kommer nær Ammons barns land. Men du må ikke angripe dem eller gi deg i strid med dem. Jeg vil ikke gi deg noe av Ammons barns land til eiendom, for jeg har gitt Lots barn det til eiendom.
05002020	Også dette landet blir regnet for et refa’ittland. Før i tiden bodde refa’itter der, ammonittene kaller dem samsummitter.
05002021	De var et stort og tallrikt folk og like høye av vekst som anakittene. Men Herren utryddet dem for Ammons barn, så de drev dem bort og bosatte seg der i deres sted.
05002022	Det samme gjorde han for Esaus barn, som bor i Se’ir. For dem utryddet han horittene, så de drev dem bort og bosatte seg der i deres sted. Der har de bodd til denne dag.
05002023	På samme måte gikk det med avittene, som bodde i landsbyene like til Gasa. De ble ødelagt av kaftorerne, som kom fra Kaftor og bosatte seg der i deres land.
05002024	Bryt opp, dra videre, og gå over Arnon-elven! Se, jeg har begynt å gi amoritten Sihon, kongen i Hesjbon, og hans land i din hånd. Gå nå i gang med å innta det, og gå til kamp mot ham!
05002025	Fra denne dag vil jeg la redsel for deg og frykt for deg komme over alle folk under himmelen. Alle som får høre om deg, skal skjelve og beve for deg.
05002026	Fra ørkenen Kedemot sendte jeg bud til Sihon, kongen i Hesjbon, med ord om fred. Jeg sa:
05002027	La meg få dra gjennom ditt land! Jeg skal holde meg på veien, jeg vil ikke vike av, verken til høyre eller til venstre.
05002028	Mat kan du selge meg for penger, så jeg har noe å ete, og vann kan du også gi meg for penger, så jeg kan drikke. La meg bare få dra igjennom til fots,
05002029	slik som de Esaus barn, som bor i Se’ir, og de moabittene, som bor i Ar, ga meg lov til å gjøre - så jeg kan gå over Jordan til det landet som Herren vår Gud gir oss.
05002030	Men Sihon, kongen i Hesjbon, ville ikke la oss dra gjennom sitt land. For Herren din Gud hadde forherdet hans ånd og gjort hans hjerte hardt for å gi ham i din hånd, som en kan se i dag.
05002031	Og Herren sa til meg: Se, jeg har begynt å overgi Sihon og hans land til deg. Gå nå du i gang med å innta det, så landet blir ditt.
05002032	Og Sihon og hele hans folk dro ut mot oss til strid, til Jahas.
05002033	Og Herren vår Gud ga ham i vår vold, vi slo ham og hans sønner og alt hans folk i hjel.
05002034	Vi inntok den gang alle hans byer og slo hver by med bann, menn og kvinner og barn. Vi lot ikke noen bli tilbake eller slippe unna.
05002035	Bare feet tok vi til bytte i tillegg til hærfanget fra byene som vi inntok.
05002036	Fra Aroer, som ligger ved bredden av Arnon-elven, og fra byen i dalen like til Gilead var det ikke en by hvor murene var for høye for oss. Herren vår Gud overga dem alle til oss.
05002037	Men Ammons barns land kom du ikke nær, verken landet langsmed Jabbok-elven eller byene i fjellene eller noe annet som Herren vår Gud hadde forbudt oss å ta.
05003001	Så tok vi en annen retning og dro oppover veien til Basan. Da dro Og, kongen i Basan, og hele hans folk ut for å kjempe mot oss ved Edre’i.
05003002	Og Herren sa til meg: Frykt ikke for ham! For jeg har gitt ham og hele hans folk og hans land i din hånd. Du skal gjøre med ham som du gjorde med Sihon, amorittenes konge, som bodde i Hesjbon.
05003003	Så ga Herren vår Gud også Og, kongen i Basan, og hele hans folk i vår hånd. Vi slo ham så vi ikke lot noen bli tilbake eller slippe unna.
05003004	Og vi inntok den gang alle hans byer. Det var ikke en by uten at vi tok den fra dem, seksti byer, hele Argob-landet, Ogs rike i Basan.
05003005	Alle disse var befestede byer med høye murer, dobbelte porter og bommer. I tillegg tok vi en stor mengde landsbyer.
05003006	Og vi slo dem med bann, slik vi hadde gjort med Sihon, kongen i Hesjbon. Hver by slo vi med bann, menn og kvinner og barn.
05003007	Men alt feet og hærfanget fra byene tok vi til bytte.
05003008	Slik tok vi den gang landet fra begge amorittkongene på denne siden av Jordan, fra Arnon-elven like til fjellet Hermon -
05003009	sidonierne kaller Hermon for Sirjon, og amorittene kaller det Senir.
05003010	Vi inntok alle byene på sletten og hele Gilead og hele Basan like til byene Salka og Edre’i i Ogs rike i Basan.
05003011	Og, kongen i Basan, var den siste som var tilbake av refa’ittene. Som alle vet, står hans seng i ammonittbyen Rabba. Den er av jern, og den er ni alen lang og fire alen bred, en alen regnet etter lengden av en manns underarm.
05003012	Dette landet inntok vi den gang. Bygdene fra Aroer, som ligger ved Arnon-elven, og halvdelen av Gilead-fjellene med byene der ga jeg til rubenittene og gadittene.
05003013	Resten av Gilead og hele Basan, Ogs rike, ga jeg til den halve Manasses stamme - hele Argob-landet, hele Basan, det er det som kalles refa’ittenes land.
05003014	Ja’ir, Manasses sønn, inntok hele Argob-landet like til gesurittenes og ma’akatittenes grenser. Og dette landet, Basanlandet, kalte han etter sitt eget navn Ja’irs teltbyer. Så har det hett til denne dag.
05003015	Til Makir ga jeg Gilead.
05003016	Til rubenittene og gadittene ga jeg landet fra Gilead til Arnon-elven, til midt i elven, og landet langsmed den, til Jabbok-elven, Ammons barns grense,
05003017	og ødemarken og Jordan og landet langsmed den, fra Kinnerets sjø til Ødemarkshavet, Salthavet, nedenfor Pisga-liene, mot øst.
05003018	Den gang bød jeg dere og sa: Herren deres Gud har gitt dere dette landet så dere kan ta det til eie. Alle krigsdyktige menn blant dere skal nå med våpen i hånd dra fram foran deres brødre, Israels barn.
05003019	Bare deres koner og barn og deres fe - jeg vet at dere har mye kveg - skal bli igjen i de byene jeg har gitt dere,
05003020	inntil Herren lar deres brødre komme til ro likesom dere, og de har tatt det landet i eie som Herren deres Gud gir dem på den andre siden av Jordan. Da kan dere vende tilbake, hver til den eiendom jeg har gitt dere.
05003021	På samme tid bød jeg Josva og sa: Du har med egne øyne sett alt det Herren deres Gud har gjort med disse to kongene. Slik vil Herren gjøre med alle de rikene du er på vei til.
05003022	Dere skal ikke være redde for dem, for Herren deres Gud vil selv kjempe for dere.
05003023	Jeg bønnfalt den gang Herren og sa:
05003024	Herre Herre! Du har begynt å la din tjener se din storhet og din sterke hånd. For hvor er det en gud i himmelen og på jorden som kan gjøre slike gjerninger og storverk som du?
05003025	La meg nå få dra over og se det gode landet på den andre siden av Jordan, dette gode fjellandet og Libanon!
05003026	Men Herren var vred på meg for deres skyld. Han hørte ikke på meg, men sa til meg: La det nå være nok! Tal ikke mer til meg om dette.
05003027	Gå opp på Pisgas topp og løft dine øyne mot vest og mot nord og mot sør og mot øst, og se vidt omkring deg! For over Jordan her skal du ikke komme.
05003028	Og gi Josva befaling og gjør ham frimodig og sterk! For han skal føre dette folket over. Han skal gi dem til arv det landet du skal få se.
05003029	Så ble vi da i dalen rett imot Bet-Peor.
05004001	Så hør nå, Israel, de lover og de bud som jeg lærer dere å holde, for at dere må leve og gå inn i det landet som Herren, deres fedres Gud, gir dere, og ta det i eie.
05004002	Dere skal ikke legge noe til det ordet jeg byr dere, og dere skal ikke trekke noe fra, men dere skal holde Herrens, deres Guds bud, som jeg gir dere.
05004003	Dere har med egne øyne sett hva Herren gjorde ved Ba’al-Peor. For Herren din Gud utryddet hver mann blant dere som holdt seg til Ba’al-Peor.
05004004	Men dere som holdt fast ved Herren deres Gud, dere lever alle den dag i dag.
05004005	Se, jeg har lært dere lover og bud, slik som Herren min Gud bød meg, for at dere skal gjøre etter dem i det landet dere drar inn i og skal ta i eie.
05004006	Så skal dere da ta vare på dem og holde dem, da vil andre folkeslag se for en visdom og forstand dere har. For når de får høre om alle disse lovene, vil de si: Sannelig, et vist og forstandig folk er dette store folket.
05004007	For hvor finnes det et folk, om det er aldri så stort, som har guder som er så nær dem som Herren vår Gud er nær oss, hver gang vi kaller på ham?
05004008	Og hvor finnes det et folk, om det er aldri så stort, som har så rettferdige lover og bud som hele denne lov jeg legger fram for dere i dag?
05004009	Vokt deg bare og ta deg vel i akt så du ikke glemmer det dine øyne har sett. La det ikke gå deg av minne alle ditt livs dager, men gjør det kjent for dine barn og barnebarn,
05004010	det som skjedde den dagen da du sto for Herrens, din Guds åsyn ved Horeb, da Herren sa til meg: Kall folket sammen for meg, for at jeg kan la dem høre mine ord, så de kan lære å frykte meg alle de dager de lever på jorden, og også lære sine barn dem.
05004011	Da kom dere nær til og sto nedenfor fjellet, mens fjellet sto i lys lue like til himmelen. Der var mørke og skyer og skodde.
05004012	Og Herren talte til dere midt ut av ilden. Dere hørte lyden av ordene, men noen skikkelse så dere ikke. Dere hørte bare en røst.
05004013	Og han forkynte dere sin pakt, som han bød dere å holde, de ti ord. Han skrev dem på to steintavler.
05004014	På samme tid bød Herren meg å lære dere lover og bud, som dere skal leve etter i det landet dere drar over til og skal ta i eie.
05004015	Så ta dere nå vel i vare, så sant dere har deres liv kjært. Dere så ingen skikkelse den dagen Herren talte til dere på Horeb midt ut av ilden.
05004016	Derfor må dere ikke handle så ille at dere lager noe utskåret bilde, noe slags avgudsbilde, i skikkelse av mann eller kvinne
05004017	eller av noe firføtt dyr på jorden eller av noen vinget fugl som flyr under himmelen,
05004018	eller av noe dyr som kryper på jorden, eller av noen fisk i vannet nedenfor jorden.
05004019	Når du løfter dine øyne opp til himmelen og ser solen og månen og stjernene, hele himmelens hær, må du ikke la deg forføre, så du begynner å tilbe dem og dyrke dem. Det har Herren din Gud overlatt til alle folkene under himmelen.
05004020	Men dere har Herren tatt og ført ut av jernovnen, av Egypt, for at dere skal være hans eiendomsfolk, slik som dere er i dag.
05004021	Herren ble vred på meg for deres skyld og sverget at jeg ikke skulle få gå over Jordan og ikke komme inn i det gode landet som Herren din Gud gir deg til arv.
05004022	Jeg må dø her i dette landet, jeg kommer ikke over Jordan. Men dere skal gå over Jordan og ta dette gode landet i eie.
05004023	Ta dere da i vare så dere ikke glemmer Herrens, deres Guds pakt, som han har gjort med dere. Gjør dere ikke noe utskåret bilde av noe slag. For det har Herren din Gud forbudt deg.
05004024	For Herren din Gud er en fortærende ild, en nidkjær Gud.
05004025	Når du får barn og barnebarn, og dere blir gamle i landet, og dere handler så ille at dere lager et utskåret bilde av noe slag, og dermed gjør det som er ondt i Herrens, deres Guds øyne og egger ham til vrede,
05004026	så tar jeg i dag himmelen og jorden til vitne mot dere at dere for visst snart skal utryddes av det landet som dere nå drar inn i over Jordan og skal ta i eie. Dere skal ikke leve mange dager der, men bli helt ødelagt.
05004027	Herren skal spre dere blant folkene, så bare en liten flokk av dere blir tilbake blant de hedningefolkene Herren fører dere bort til.
05004028	Der skal dere dyrke guder som er gjort av menneskehender, stokk og stein, som ikke ser og ikke hører og ikke eter og ikke lukter.
05004029	Der skal dere søke Herren din Gud, og du skal finne ham når du søker ham av hele ditt hjerte og av hele din sjel.
05004030	Når du er i trengsel, og alle disse tingene kommer over deg, i de siste dager, da skal du omvende deg til Herren din Gud og høre på hans røst.
05004031	For Herren din Gud er en barmhjertig Gud. Han skal ikke slippe deg og ikke la deg gå til grunne. Han skal ikke glemme pakten med dine fedre som han stadfestet med ed.
05004032	For spør bare om de svunne dager, som var før din tid, like fra den dagen da Gud skapte menneskene på jorden. Og spør fra den ene ende av himmelen til den andre om det er hendt eller hørt noe som er så stort som dette?
05004033	Har noe folk hørt Guds røst tale midt ut av ilden, slik som du har gjort, og er enda blitt i live?
05004034	Har Gud prøvd på å komme og ta seg et folk midt ut av et annet folk ved prøvelser, ved tegn og undergjerninger og ved krig og med sterk hånd og utrakt arm og store, forferdelige gjerninger, slik som du med egne øyne har sett Herren deres Gud gjorde med dere i Egypt?
05004035	Du har fått se alt dette, for at du skal vite at Herren er Gud, han og ingen annen.
05004036	Fra himmelen har han latt deg høre sin røst for å lære deg, og på jorden har han latt deg se sin store ild, og hans ord har du hørt midt ut av ilden.
05004037	Fordi han elsket dine fedre og utvalgte deres etterkommere, førte han deg selv med sin store kraft ut av Egypt,
05004038	for å drive ut for deg større og sterkere folk enn du er, og føre deg inn og gi deg deres land til arv, slik som det er i dag.
05004039	Så skal du da i dag vite og ta deg det til hjertet at Herren han er Gud, både i himmelen der oppe og på jorden her nede, han og ingen annen.
05004040	Du skal ta vare på hans lover og hans bud, som jeg gir deg i dag, for at det kan gå deg vel, og dine barn etter deg, og for at du kan leve mange dager i det landet Herren din Gud gir deg til evig eie.
05004041	På den tiden skilte Moses ut tre byer på den andre siden av Jordan, på østsiden,
05004042	for at en drapsmann som hadde slått sin neste i hjel av vanvare og uten før å ha båret hat til ham, kunne flykte dit - til en av disse byene - og redde livet.
05004043	Det var Beser i ørkenen på sletten for Rubens stamme, og Ramot i Gilead for Gads stamme, og Golan i Basan for Manasses stamme.
05004044	Dette er den lov som Moses la fram for Israels barn.
05004045	Dette er de vitnesbyrd og forskrifter og bud som Moses forkynte for Israels barn etter at de var gått ut av Egypt.
05004046	Det skjedde på den andre siden av Jordan i dalen rett imot Bet-Peor, i det landet som hadde tilhørt amorittenes konge Sihon, han som bodde i Hesjbon, han som Moses og Israels barn slo da de var gått ut av Egypt.
05004047	Da inntok de både hans land og Basan-kongen Ogs land, begge amorittkongenes land på den andre siden av Jordan, på østsiden.
05004048	De tok landet fra Aroer, som ligger ved bredden av Arnon-elven, til fjellet Sirjon, det er Hermon,
05004049	og hele ødemarken på den andre siden av Jordan, på østsiden, like til Ødemarkshavet nedenfor Pisga-liene.
05005001	Moses kalte hele Israel sammen og sa til dem: Hør, Israel, de lover og de bud som jeg taler for deres ører i dag. Lær dem og ta vare på dem så dere holder dem!
05005002	Herren vår Gud gjorde en pakt med oss på Horeb.
05005003	Ikke med våre fedre gjorde Herren denne pakten, men med oss, vi som er her, alle vi som er i live i dag.
05005004	Ansikt til ansikt talte Herren med dere på fjellet midt ut av ilden.
05005005	Jeg sto den gang mellom Herren og dere for å kunngjøre dere Herrens ord, for dere var redde for ilden og gikk ikke opp på fjellet. Og han sa:
05005006	Jeg er Herren din Gud, som førte deg ut av landet Egypt, av trellehuset.
05005007	Du skal ikke ha andre guder enn meg.
05005008	Du skal ikke gjøre deg noe utskåret bilde, noen avbildning av det som er oppe i himmelen, eller av det som er nede på jorden, eller av det som er i vannet nedenfor jorden.
05005009	Du skal ikke tilbe dem og ikke tjene dem. For jeg, Herren din Gud, er en nidkjær Gud, som hjemsøker fedres misgjerning på barn, på dem i tredje og på dem i fjerde ledd, på dem som hater meg,
05005010	og som gjør miskunn gjennom tusen ledd, mot dem som elsker meg og holder mine bud.
05005011	Du skal ikke misbruke Herrens, din Guds navn, for Herren vil ikke holde den uskyldig som misbruker hans navn.
05005012	Ta hviledagen i akt så du holder den hellig, slik som Herren din Gud har befalt deg.
05005013	Seks dager skal du arbeide og gjøre all din gjerning.
05005014	Men den sjuende dagen er sabbat for Herren din Gud. Da skal du ikke gjøre noe arbeid, verken du eller din sønn eller din datter eller din trell eller din trellkvinne eller din okse eller ditt esel eller noen av dine dyr eller den fremmede som er hos deg innenfor dine porter, for at også din trell og din trellkvinne skal få hvile, som du selv.
05005015	For du skal huske at du selv var trell i landet Egypt, og at Herren din Gud førte deg ut derfra med sterk hånd og utrakt arm. Derfor har Herren din Gud befalt deg å holde sabbatsdagen.
05005016	Hedre din far og din mor, slik som Herren din Gud har befalt deg, så dine dager må bli mange, og det må gå deg vel i det landet Herren din Gud gir deg.
05005017	Du skal ikke slå i hjel.
05005018	Du skal ikke bryte ekteskapet.
05005019	Du skal ikke stjele.
05005020	Du skal ikke si falskt vitnesbyrd mot din neste.
05005021	Du skal ikke begjære din nestes hustru. Og du skal ikke begjære din nestes hus, hans jord eller hans tjener eller hans tjenestepike, hans okse eller hans esel eller noe som hører din neste til.
05005022	Disse ordene talte Herren på fjellet med høy røst til dere alle, hele menigheten, midt ut av ilden, skyen og mørket, og han la ikke noe til. Han skrev dem på to steintavler og ga meg dem.
05005023	Men da dere hørte røsten midt ut av mørket, mens fjellet sto i lys lue, da kom dere til meg, alle overhodene for deres stammer og deres eldste.
05005024	Og dere sa: Se, Herren vår Gud har latt oss se sin herlighet og sin storhet. Vi har hørt hans røst midt ut av ilden. På denne dag har vi sett at Gud kan tale med et menneske, og mennesket likevel bli i live.
05005025	Hvorfor skal da vi dø? For denne store ild vil fortære oss. Dersom vi enda lenger skal høre Herrens, vår Guds røst, må vi dø.
05005026	For hvem er det på hele jorden som har hørt den levende Guds røst tale midt ut av ilden som vi, og enda er blitt i live?
05005027	Gå du nær til og hør alt det Herren vår Gud sier, så du kan tale til oss alt det Herren vår Gud taler til deg. Vi vil høre på det og gjøre etter det.
05005028	Herren hørte deres ord da dere talte til meg, og Herren sa til meg: Jeg har hørt de ordene som dette folket har talt til deg. De har talt vel i alt de har sagt.
05005029	Måtte de bare alle dager ha det samme hjertelag til å frykte meg og ta vare på alle mine bud, så det kan gå dem og deres barn vel til evig tid!
05005030	Gå og si til dem: Vend tilbake til teltene!
05005031	Men du skal stå her hos meg, så vil jeg kunngjøre deg alle de bud og lover og forskrifter som du skal lære dem, og som de skal leve etter i det landet jeg gir dem til eie.
05005032	Så akt nå på det som Herren deres Gud har befalt dere, og gjør etter det! Dere skal ikke vike av, verken til høyre eller til venstre.
05005033	Hele den veien Herren deres Gud har befalt dere å følge, skal dere gå. Da skal dere få leve, det skal gå dere vel, og deres dager skal bli mange i det landet dere skal ta i eie.
05006001	Dette er de bud, de lover og de forskrifter som Herren deres Gud har befalt meg å lære dere, og som dere skal leve etter i det landet dere drar over til og skal ta i eie.
05006002	Slik skal du frykte Herren din Gud og ta vare på alle hans lover og bud, som jeg byr deg, både du og din sønn og din sønnesønn, alle ditt livs dager, for at dine dager må bli mange.
05006003	Så hør, Israel, og akt vel på å holde dem, så det må gå deg vel, og dere må øke og bli tallrike, slik som Herren, dine fedres Gud, har lovt deg - i et land som flyter med melk og honning.
05006004	Hør, Israel! Herren er vår Gud, Herren er én.
05006005	Og du skal elske Herren din Gud av hele ditt hjerte og av hele din sjel og av all din makt.
05006006	Disse ordene som jeg byr deg i dag, skal du gjemme i ditt hjerte.
05006007	Og du skal innprente dem i dine barn. Du skal tale om dem når du sitter i ditt hus, når du går på veien, når du legger deg, og når du står opp.
05006008	Du skal binde dem som et tegn på din hånd, de skal være som en minneseddel på din panne.
05006009	Du skal skrive dem på dørstolpene i ditt hus og på dine porter.
05006010	Når Herren din Gud fører deg inn i det landet han med ed har lovt å gi dine fedre Abraham, Isak og Jakob - store og gode byer som du ikke har bygd,
05006011	hus fulle av gode ting som du ikke har samlet, utgravde brønner som du ikke har gravd, vingårder og oljetrær som du ikke har plantet - når du eter og blir mett,
05006012	da ta deg i vare at du ikke glemmer Herren, som førte deg ut av landet Egypt, av trellehuset!
05006013	Herren din Gud skal du frykte, og ham skal du tjene. Ved hans navn skal du sverge.
05006014	Dere skal ikke følge andre guder, av de folks guder som bor rundt omkring dere -
05006015	for en nidkjær Gud er Herren din Gud, som er midt iblant dere - for at ikke Herrens, din Guds vrede skal opptennes mot deg, og han skal utrydde deg av jorden.
05006016	Dere må ikke friste Herren deres Gud, slik som dere fristet ham i Massa.
05006017	Dere skal ta vare på Herrens, deres Guds bud og hans vitnesbyrd og hans forskrifter, som han har gitt deg.
05006018	Du skal gjøre det som er rett og godt i Herrens øyne, for at det må gå deg vel, og du må komme inn i det gode landet som Herren med ed har lovt dine fedre, og ta det i eie.
05006019	Han skal drive ut alle dine fiender for deg, slik som Herren har sagt.
05006020	Når din sønn i fremtiden spør deg og sier: Hva er meningen med de vitnesbyrd og de forskrifter og bud som Herren vår Gud har gitt dere?
05006021	- skal du si til ham: Vi var treller hos farao i Egypt. Men Herren førte oss ut av Egypt med sterk hånd.
05006022	Herren gjorde store og ødeleggende tegn og under på egypterne, på farao og på hele hans hus for våre øyne.
05006023	Men oss førte han ut derfra for å føre oss inn i, og gi oss det landet han med ed hadde lovt våre fedre.
05006024	Herren bød oss å holde alle disse lover, og frykte Herren vår Gud, så han kunne holde oss i live, og det kunne gå oss vel alle dager, slik det er gått til denne dag.
05006025	Det skal tjene oss til rettferdighet, når vi akter vel på å holde alle disse budene for Herrens, vår Guds åsyn, slik han bød oss.
05007001	Når Herren din Gud har ført deg inn i det landet som du nå drar inn i og skal ta i eie, driver han ut mange folkeslag for deg: hetittene og girgasittene og amorittene og kana’aneerne og ferisittene og hevittene og jebusittene, sju folk, som er større og sterkere enn du.
05007002	Når Herren din Gud gir dem i din vold, så du vinner over dem, skal du slå dem med bann. Du skal ikke gjøre pakt med dem og ikke vise dem nåde.
05007003	Du skal ikke bli svoger til noen av dem. Du skal ikke gi dine døtre til hans sønner og ikke ta hans døtre til hustruer for dine sønner.
05007004	For de vil få dine sønner til å vike av fra meg, så de dyrker andre guder. Da vil Herrens vrede bli opptent mot dere, og han vil snart gjøre ende på deg.
05007005	Men slik skal du gjøre med dem: Deres altere skal dere bryte ned, deres billedstøtter skal dere knuse, deres Astarte-bilder skal dere hogge i stykker, og deres utskårne bilder skal dere brenne opp med ild.
05007006	For et hellig folk er du for Herren din Gud. Deg har Herren din Gud utvalgt av alle folk på jorden til å være hans eiendomsfolk.
05007007	Ikke fordi dere var større enn alle andre folk, fant Herren behag i dere, så han utvalgte dere. For dere er det minste av alle folkene.
05007008	Men fordi Herren elsket dere, og fordi han ville holde den eden han hadde sverget deres fedre, derfor førte Herren dere ut med sterk hånd og fridde deg ut av trellehuset, fra faraos, egypterkongens hånd.
05007009	Så skal du vite at Herren din Gud, han er Gud, den trofaste Gud, som holder sin pakt og bevarer sin miskunn gjennom tusen ledd, mot dem som elsker ham og holder hans bud.
05007010	Men han gjengjelder dem som hater ham, og det gjør han åpenlyst, så han lar dem omkomme. Han er ikke sen når det gjelder den som hater ham. Like opp i hans øyne gjengjelder han ham.
05007011	Så ta da vare på de bud og de lover og de forskrifter som jeg i dag befaler deg å holde.
05007012	Når dere nå hører disse budene og tar vare på dem og holder dem, da skal Herren din Gud holde fast ved den pakten og den miskunn han har lovt dine fedre med ed.
05007013	Han skal elske deg og velsigne deg og øke din ætt. Og han skal velsigne ditt livs frukt og ditt lands frukt, ditt korn og din most og din olje, kalvene av ditt storfe og lammene av ditt småfe, i det landet han med ed har lovt dine fedre å gi deg.
05007014	Velsignet skal du være fremfor alle andre folk. Det skal ingen ufruktbar være blant dine menn eller dine kvinner, og heller ikke blant dine husdyr.
05007015	Herren skal holde all sykdom borte fra deg, og ingen av Egypts onde sykdommer som du lærte å kjenne, skal han legge på deg. Men han skal legge dem på alle dem som hater deg.
05007016	Alle de folk som Herren din Gud gir i din hånd, skal du gjøre ende på. Du skal ikke spare dem. Og du skal ikke dyrke deres guder, for det vil bli en snare for deg.
05007017	Men om du tenker som så: Disse folkene er større enn jeg, hvordan skal jeg makte å drive dem ut?
05007018	- da skal du ikke være redd for dem. Husk hva Herren din Gud gjorde med farao og med alle egypterne,
05007019	de store plagene som du så for dine øyne, de tegn og under du så da Herren din Gud førte deg ut med sterk hånd og utrakt arm. Det samme skal Herren din Gud gjøre med alle de folkene som du er redd for.
05007020	Herren din Gud skal endog sende vepser mot dem, til alle de er omkommet som er blitt tilbake og har gjemt seg for deg.
05007021	Du skal ikke være redd for dem. For Herren din Gud er i din midte, en stor og forferdelig Gud.
05007022	Herren din Gud vil litt etter litt drive disse folkene ut for deg. Du skal ikke makte å gjøre ende på dem på kort tid, for da kom villdyrene til å bli for mange for deg.
05007023	Herren din Gud skal overgi dem til deg og slå dem med stor forvirring, til de er ødelagt.
05007024	Han skal gi deres konger i din hånd, og du skal tilintetgjøre deres navn under himmelen. Ingen skal kunne stå seg mot deg, til du har utryddet dem.
05007025	Deres guders utskårne bilder skal dere brenne opp med ild. Du skal ikke ha lyst til sølvet eller gullet som er på dem, eller ta det til deg, for at det ikke skal bli til en snare for deg. For det er en vemmelse for Herren din Gud.
05007026	Du skal ikke la noe motbydelig komme inn i ditt hus, så du blir slått med bann sammen med det. Du skal avsky det og akte det for noe vemmelig, for det er slått med bann.
05008001	Alle de bud jeg gir deg i dag, skal dere akte vel på å holde, så dere må leve og bli tallrike. Da skal dere komme inn i det landet Herren med ed har lovt deres fedre, og ta det i eie.
05008002	Kom i hu hele den veien Herren din Gud har ført deg i disse førti år i ørkenen, for å ydmyke deg og prøve deg og for å kjenne hva som var i ditt hjerte, om du ville holde hans bud eller ikke.
05008003	Han ydmyket deg og lot deg hungre. Han ga deg manna å ete, en mat som verken du eller dine fedre kjente, fordi han ville la deg vite at mennesket ikke lever av brød alene, men at mennesket lever av hvert ord som går ut av Herrens munn.
05008004	Dine klær ble ikke utslitt, og din fot ble ikke hoven i disse førti år.
05008005	Så forstå da i ditt hjerte at likesom en mann opptukter sin sønn, slik opptuktet Herren din Gud deg.
05008006	Og hold Herrens, din Guds bud, så du vandrer på hans veier og frykter ham!
05008007	Når Herren din Gud fører deg inn i et godt land, et land med rennende bekker, med kilder og dype vann, som veller fram i dalene og på fjellene,
05008008	et land med hvete og bygg og vintrær og fikentrær og granatepletrær, et land med oljetrær og honning,
05008009	et land hvor du ikke skal ete ditt brød i armod, hvor du ikke skal mangle noe, et land hvor steinene er jern, og hvor du kan hogge ut kobber av fjellene,
05008010	og når du så eter og blir mett og lover Herren din Gud for det gode landet han har gitt deg,
05008011	da vokt deg for å glemme Herren din Gud, så du ikke tar vare på hans bud og hans forskrifter og hans lover, som jeg pålegger deg i dag.
05008012	Når du kan ete og blir mett og bygger gode hus og bor i dem,
05008013	og ditt storfe og ditt småfe økes, og ditt sølv og ditt gull økes, og all din eiendom økes -
05008014	vokt deg at du da ikke opphøyer deg i ditt hjerte, så du glemmer Herren din Gud, som førte deg ut av landet Egypt, av trellehuset.
05008015	Han er den som ledet deg i den store og forferdelige ørkenen blant giftige slanger og skorpioner og på tørre ødemarker, hvor det ikke fantes vann. Han lot det strømme vann ut for deg av den harde klippen.
05008016	Han ga deg manna å ete i ørkenen, en mat som dine fedre ikke kjente, for å ydmyke deg og prøve deg og så til sist gjøre vel imot deg.
05008017	Si da ikke ved deg selv: Det er min kraft og min sterke hånd som har vunnet meg denne rikdommen.
05008018	Men kom Herren din Gud i hu! For det er han som gir deg kraft til å vinne deg rikdom, fordi han vil holde sin pakt som han med ed har inngått med dine fedre, som en kan se den dag i dag.
05008019	Men dersom du glemmer Herren din Gud og følger andre guder og dyrker dem og tilber dem, da vitner jeg mot dere i dag at dere for visst skal omkomme.
05008020	Likesom de hedningene Herren lar omkomme for dere, slik skal også dere omkomme, fordi dere ikke hører på Herrens, deres Guds røst.
05009001	Hør, Israel! Du går nå over Jordan for å komme inn og underlegge deg folk som er større og sterkere enn du. De har store byer med murer som når til himmelen.
05009002	Det er et stort folk og høyt av vekst, anakittenes barn. Du kjenner dem selv, og du har hørt hva som blir sagt om dem: Hvem kan stå seg mot Anaks barn?
05009003	Så skal du vite i dag at Herren din Gud, han som går fram foran deg som en fortærende ild, han skal ødelegge dem. Han skal ydmyke dem for deg, så du raskt kan drive dem bort og gjøre ende på dem, slik som Herren har sagt til deg.
05009004	Når nå Herren din Gud driver dem ut for deg, må du ikke tenke som så: Det er for min rettferdighets skyld Herren har ført meg inn i dette landet og latt meg få det til eiendom. Nei, det er for deres ugudelighets skyld Herren driver disse hedningene ut for deg.
05009005	Ikke for din rettferdighets skyld eller for ditt oppriktige hjertes skyld kommer du inn i deres land og tar det i eie. Men det er for deres ugudelighets skyld Herren din Gud driver disse hedningene ut for deg, og for å holde det løftet Herren med ed har gitt dine fedre Abraham, Isak og Jakob.
05009006	Så skal du vite at det ikke er for din rettferdighets skyld Herren din Gud gir deg dette gode landet til eie. For du er et hardnakket folk.
05009007	Kom i hu og glem ikke hvordan du vakte Herrens, din Guds vrede i ørkenen! Like fra den dagen du gikk ut av landet Egypt, og til dere kom til dette stedet, har dere vært gjenstridige mot Herren.
05009008	Allerede ved Horeb vakte dere Herrens vrede. Herren ble harm på dere, så han ville ha gjort ende på dere.
05009009	Da jeg var gått opp på fjellet for å ta imot steintavlene, tavlene med den pakten som Herren hadde gjort med dere, da ble jeg på fjellet i førti dager og førti netter uten å ete brød og uten å drikke vann.
05009010	Og Herren ga meg de to steintavlene, skrevet med Guds finger. På dem sto skrevet alle de ordene Herren hadde talt med dere på fjellet midt ut av ilden den dagen dere var samlet der.
05009011	Det var da de førti dagene og førti nettene var over, at Herren ga meg de to steintavlene, paktens tavler.
05009012	Og Herren sa til meg: Skynd deg og stig ned herfra! Ditt folk, som du førte ut av Egypt, har gjort en skammelig ting. De har allerede veket av fra den veien jeg bød dem å vandre. De har gjort seg et støpt bilde.
05009013	Og Herren sa til meg: Jeg har lagt merke til dette folket og sett at det er et hardnakket folk.
05009014	La nå meg få råde, så vil jeg gjøre ende på dem og utslette deres navn under himmelen, og jeg vil gjøre deg til et sterkere og større folk enn dette.
05009015	Da vendte jeg meg og gikk ned av fjellet, mens fjellet sto i lys lue, og i mine to hender hadde jeg paktens to tavler.
05009016	Jeg fikk se at dere hadde syndet mot Herren deres Gud og gjort dere en støpt kalv. Dere var allerede veket av fra den vei Herren hadde befalt dere å vandre.
05009017	Så tok jeg begge tavlene som jeg hadde i hendene, og kastet dem fra meg og slo dem i stykker for deres øyne.
05009018	Enda en gang kastet jeg meg ned for Herrens åsyn. Jeg åt ikke brød og drakk ikke vann i førti dager, på grunn av alle de synder dere hadde gjort dere skyldig i. Dere gjorde det som var ondt i Herrens øyne, og egget ham til vrede.
05009019	For jeg fryktet for den vrede og harme som ble opptent mot dere hos Herren, så han ville gjøre ende på dere. Også denne gangen hørte Herren meg.
05009020	Også på Aron var Herren så vred at han ville ødelegge ham. Men jeg ba også for Aron den gang.
05009021	Men deres syndige verk, kalven som dere hadde laget, tok jeg og kastet på ilden og knuste og malte den vel, så den ble til fint støv. Og støvet kastet jeg i bekken som flyter ned fra fjellet.
05009022	Også i Tabera og i Massa og i Kibrot-Hatta’ava vakte dere Herrens vrede.
05009023	Og da Herren sendte dere fra Kadesj-Barnea og sa: Dra opp og innta landet som jeg har gitt dere! - da var dere gjenstridige mot Herrens, deres Guds ord og trodde ikke på ham og hørte ikke på hans røst.
05009024	Gjenstridige har dere vært mot Herren så lenge jeg har kjent dere!
05009025	Så kastet jeg meg da ned for Herrens åsyn i de førti dagene og førti nettene, fordi Herren hadde sagt at han ville gjøre ende på dere.
05009026	Og jeg ba til Herren og sa: Herre Herre! Ødelegg ikke ditt folk og din arv, som du frelste ved din store kraft, og som du førte ut av Egypt med sterk hånd!
05009027	Kom i hu dine tjenere, Abraham, Isak og Jakob! Se ikke på dette folkets hardhet og dets ugudelighet og dets synd,
05009028	for at ikke de som bor i det landet du har ført oss ut av, skal si: Herren maktet ikke å føre dem inn i det landet han hadde lovt dem. Han hatet dem, og derfor førte han dem ut i ørkenen og lot dem omkomme der.
05009029	De er jo ditt folk og din arv, som du har ført ut med din store kraft og med din utrakte arm.
05010001	På den tiden sa Herren til meg: Hogg ut to steintavler, av samme slag som de første, og stig opp på fjellet til meg. Du skal også lage en ark av tre.
05010002	Så vil jeg skrive på tavlene de ordene som sto på de første tavlene, de som du slo i stykker, og du skal legge dem i arken.
05010003	Da laget jeg en ark av akasietre og hogg ut to steintavler likesom de første. Og jeg gikk opp på fjellet med de to tavlene i hånden.
05010004	Han skrev på tavlene det samme som var skrevet første gangen, de ti ord som Herren hadde talt til dere på fjellet midt ut av ilden den dagen dere var samlet der. Og Herren ga dem til meg.
05010005	Så vendte jeg meg og gikk ned fra fjellet og la tavlene i den arken jeg hadde laget. Der ble de liggende, slik som Herren hadde befalt meg.
05010006	Så brøt Israels barn opp fra Bene-Ja’akans brønner og kom til Mosera. Der døde Aron, og der ble han begravet. Og hans sønn Eleasar tjente som prest i hans sted.
05010007	Derfra dro de til Gudgoda, og fra Gudgoda til Jotbata, et land med mange bekker.
05010008	På den tiden valgte Herren Levis stamme til å bære Herrens paktsark og til å stå for Herrens åsyn og tjene ham og velsigne i hans navn, som de har gjort til denne dag.
05010009	Derfor fikk Levi ingen del eller arv med sine brødre. Herren er hans arv, slik som Herren din Gud har sagt til ham.
05010010	Så ble jeg da på fjellet slik som første gangen i førti dager og førti netter. Herren hørte meg også denne gangen, Herren ville ikke ødelegge deg.
05010011	Og Herren sa til meg: Stå opp og gå av sted og led folket på veien, for at de kan komme inn og ta i eie det landet jeg med ed har lovt å gi deres fedre.
05010012	Og nå, Israel, hva krever Herren din Gud av deg uten at du skal frykte Herren din Gud og vandre på alle hans veier og elske ham og tjene Herren din Gud av hele ditt hjerte og av hele din sjel,
05010013	så du holder Herrens bud og hans lover som jeg byr deg i dag, for at det kan gå deg vel?
05010014	Se, himlenes himler, jorden og alt det som er på den, hører Herren din Gud til.
05010015	Men bare dine fedre har Herren lagt sin kjærlighet på, så han elsket dem. Og dere som er deres etterkommere, utvalgte han fremfor alle andre folkeslag, slik som en kan se det på denne dag.
05010016	Så omskjær da deres hjertes forhud, og vær ikke så hardnakket!
05010017	For Herren deres Gud, han er gudenes Gud og herrenes Herre, den store, den mektige og den forferdelige Gud, som ikke gjør forskjell på folk og ikke tar imot gaver,
05010018	som hjelper den farløse og enken til deres rett, og som elsker den fremmede, så han gir ham mat og klær.
05010019	Derfor skal også dere elske den fremmede. Dere har selv vært fremmede i landet Egypt.
05010020	Herren din Gud skal du frykte, ham skal du tjene, og ham skal du holde fast ved, og ved hans navn skal du sverge.
05010021	Han er din ære, og han er din Gud, som har gjort disse store og forferdelige ting for deg, som dine øyne har sett.
05010022	Sytti i tallet dro dine fedre ned til Egypt. Men nå har Herren din Gud gjort deg tallrik som himmelens stjerner.
05011001	Så skal du da elske Herren din Gud og holde alt det han har pålagt deg, hans lover og hans forskrifter og hans bud, alle dager.
05011002	Og dere skal i dag vite - for jeg taler ikke til deres barn, som ikke kjenner og ikke har sett Herrens, deres Guds tukt, hans storhet, hans sterke hånd og hans utrakte arm
05011003	og hans tegn og gjerninger, som han gjorde i Egypt med farao, kongen i Egypt, og med hele hans land;
05011004	det han gjorde med egypternes hær, med deres hester og vogner, da han lot vannet i Rødehavet strømme sammen over dem mens de forfulgte dere, og lot dem gå til grunne, så ingen har sett dem mer til denne dag;
05011005	det han gjorde med dere i ørkenen inntil dere kom til dette stedet;
05011006	og det han gjorde med Datan og Abiram, sønnene til Eliab, Rubens sønn, da jorden åpnet sitt gap og midt iblant hele Israel slukte dem og deres hus og deres telt og hvert liv som var i følge med dem
05011007	- for deres øyne har sett hele Herrens storverk som han har gjort.
05011008	Ta da vare på alle de bud jeg gir deg i dag, for at dere kan bli sterke og komme inn og eie det landet dere nå drar over til og skal innta.
05011009	Så får dere leve lenge i det landet Herren med ed lovte å gi deres fedre og deres etterkommere, et land som flyter med melk og honning.
05011010	For det landet du kommer inn i og skal ta i eie, er ikke som landet Egypt, som dere dro ut fra. Der sådde du en utsæd, og så måtte du bruke foten når du vannet jorden - som i en kjøkkenhage.
05011011	Men det landet dere drar over til og skal innta, er et land med fjell og daler, som drikker vann av himmelens regn.
05011012	Det er et land som Herren din Gud bærer omsorg for. Alltid hviler Herrens, din Guds øye på det, fra årets begynnelse til dets ende.
05011013	Dersom dere nå er lydige mot mine bud som jeg gir dere i dag, og elsker Herren deres Gud og tjener ham av hele deres hjerte og hele deres sjel,
05011014	da vil jeg gi landet regn i rette tid, tidligregn og senregn, så du skal samle i hus ditt korn og din most og din olje.
05011015	Jeg vil la din buskap få gress på markene, og du skal ete og bli mett.
05011016	Vokt dere så ikke deres hjerte blir bedratt, så dere viker av og dyrker andre guder og tilber dem.
05011017	For da vil Herrens vrede bli opptent mot dere. Han vil lukke himmelen til så det ikke kommer regn, og jorden ikke gir sin grøde, og dere vil snart bli utryddet av det gode landet Herren gir dere.
05011018	Så legg dere da disse mine ord på hjerte og sinn og bind dem som et tegn på deres hånd og la dem være som en minneseddel på pannen.
05011019	Lær deres barn dem ved å tale om dem når du sitter i ditt hus, og når du går på veien, og når du legger deg, og når du står opp.
05011020	Skriv dem på dørstolpene i ditt hus og på dine porter,
05011021	for at dere og deres barn skal få mange dager i det landet som Herren med ed har lovt å gi deres fedre - så dere må leve der like så lenge som himmelen hvelver seg over jorden.
05011022	For dersom dere nøye holder alle disse bud som jeg befaler dere å holde, så dere elsker Herren deres Gud og vandrer på alle hans veier og holder fast ved ham,
05011023	da skal Herren drive ut alle disse folkene for dere. Dere skal jage bort folk som er større og mer tallrike enn dere selv.
05011024	Hvert sted dere trår på med deres fot, skal høre dere til, fra ørkenen og Libanon, fra den store elven, elven Frat, og til havet i vest skal deres grenser nå.
05011025	Ingen skal kunne stå seg mot dere. Redsel for dere og frykt for dere skal Herren deres Gud la komme over hele det landet dere setter foten på, slik som han har sagt til dere.
05011026	Se, jeg legger i dag fram for dere velsignelsen og forbannelsen:
05011027	Velsignelsen, så sant dere lyder Herrens, deres Guds bud, som jeg gir dere i dag,
05011028	og forbannelsen, dersom dere ikke lyder Herrens, deres Guds bud, men viker av fra den veien jeg i dag byr dere å vandre på, og følger andre guder, som dere ikke kjenner.
05011029	Når Herren din Gud fører deg inn i det landet du nå drar inn i og skal ta i eie, da skal du lyse velsignelsen på fjellet Garisim og forbannelsen på fjellet Ebal.
05011030	Disse to fjell ligger, som dere vet, på den andre siden av Jordan bortenfor veien som bærer mot vest, i kana’aneernes land, de som bor i ødemarken rett imot Gilgal, ved Mores terebintelund.
05011031	For nå går dere over Jordan for å komme inn og ta det landet i eie som Herren deres Gud gir dere. Og dere skal ta det i eie og bo der.
05011032	Akt da vel på at dere holder alle de bud og lover som jeg i dag legger fram for dere!
05012001	Dette er de bud og de lover dere skal akte på å leve etter i det landet som Herren, dine fedres Gud, har gitt deg til eie, alle de dager dere lever på jorden:
05012002	Dere skal ødelegge alle de stedene hvor hedningene som dere driver bort, har dyrket sine guder, på høye fjell og på hauger og under hvert grønt tre.
05012003	Dere skal rive ned deres altere og knuse deres billedstøtter. Astarte-bildene skal dere brenne opp med ild, og de utskårne gudebilder skal dere hogge i stykker og utslette deres navn fra det stedet hvor de sto.
05012004	Dere skal ikke gjøre som de når dere dyrker Herren deres Gud.
05012005	Men Herren deres Gud vil utvelge et sted blant alle deres stammer for å la sitt navn bo der. Dit skal dere søke, og dit skal du komme.
05012006	Dit skal dere føre deres brennoffer og deres slaktoffer og deres tiender og de gaver deres hender vil gi og deres løfteoffer og deres frivillige offer og det førstefødte av storfeet og av småfeet.
05012007	Der skal dere holde måltid for Herrens, deres Guds åsyn og glede dere med deres husfolk over alt det dere har vunnet ved deres arbeid, alt det Herren din Gud har velsignet deg med.
05012008	Dere skal ikke gjøre slik som vi gjør her i dag, for nå gjør enhver det som han synes er rett.
05012009	For dere er ennå ikke kommet inn til den hvilen og den arven Herren din Gud gir deg.
05012010	Men når dere er gått over Jordan og bor i det landet Herren deres Gud gir dere til arv, og han har gitt dere ro for alle deres fiender rundt om, da skal dere bo trygt.
05012011	Da skal det stedet som Herren deres Gud utvelger for å la sitt navn bo der, være det stedet hvor dere skal føre fram alt det jeg byr dere: deres brennoffer og deres slaktoffer, deres tiender og de gaver deres hender gir og alle deres utvalgte offer som dere lover Herren.
05012012	Dere skal være glade for Herrens, deres Guds åsyn, dere og deres sønner og deres døtre og deres treller og deres trellkvinner og levitten som bor hos dere - for han har ingen del eller arv med dere.
05012013	Vokt deg så du ikke ofrer dine brennoffer på noe sted som du selv ser deg ut!
05012014	Men på det stedet som Herren utvelger i en av dine stammer, der skal du ofre dine brennoffer, og der skal du gjøre alt det jeg påbyr deg.
05012015	Men ellers kan du, etter det du har lyst til, slakte og ete kjøtt rundt om i alle dine byer, etter som Herren din Gud gir deg sin velsignelse. Den urene så vel som den rene kan ete av det som om det var en gasell eller en hjort.
05012016	Men blodet må dere ikke ete. Dere skal slå det ut på jorden som vann.
05012017	Hjemme i dine byer må du slett ikke ete tienden av ditt korn eller av din most eller av din olje, heller ikke det førstefødte av ditt storfe eller av ditt småfe, heller ikke noe av dine løfteoffer eller dine frivillige offer eller det din hånd gir.
05012018	Men for Herrens, din Guds åsyn skal du ete det på det stedet Herren din Gud utvelger, du og din sønn og din datter og din trell og din trellkvinne og levitten som bor hos deg. Og du skal glede deg for Herrens, din Guds åsyn over alt det du har vunnet ved ditt arbeid.
05012019	Vokt deg at du ikke glemmer levitten, så lenge du lever i ditt land!
05012020	Når Herren din Gud utvider dine grenser, slik som han har lovt deg, og du sier: Jeg ville gjerne ete kjøtt, fordi du har lyst til det, da kan du ete kjøtt etter som du har lyst til det.
05012021	Hvis du har lang vei til det stedet Herren din Gud utvelger for å la sitt navn bo der, da kan du gjøre som jeg har befalt deg. Du kan slakte av ditt storfe og av ditt småfe, som Herren har gitt deg, og du kan ete det hjemme i dine byer etter som du har lyst til.
05012022	Men du skal ete det som en eter en gasell eller en hjort. Både den urene og den rene kan ete det.
05012023	Vær nøye med at du ikke eter blodet! For blodet er sjelen, og du skal ikke ete sjelen sammen med kjøttet.
05012024	Du skal ikke ete det, du skal helle det ut på jorden som vann.
05012025	Et det ikke, så skal det gå deg vel og dine barn etter deg, når du gjør det som er rett i Herrens øyne.
05012026	Men dine hellige gaver som du vil gi, og dine løfteoffer skal du ta og føre med deg til det stedet som Herren utvelger.
05012027	Du skal ofre dine brennoffer, både kjøttet og blodet, på Herrens, din Guds alter. Og av dine slaktoffer skal blodet helles ut på Herrens, din Guds alter, men kjøttet kan du ete.
05012028	Vær nøye med å lyde alle disse bud som jeg gir deg, for at det må gå deg vel og dine barn etter deg til evig tid, når du gjør det som er godt og rett i Herrens, din Guds øyne.
05012029	Når Herren din Gud har utryddet folkene for deg der hvor du nå kommer for å drive dem bort, og du har drevet dem bort og bor i deres land,
05012030	vokt deg da, så du ikke lar deg lokke til å følge i deres spor etter at de er utryddet for deg. Du må ikke spørre etter deres guder og si: Hvordan tjente disse folk sine guder? Slik vil også jeg gjøre!
05012031	Du skal ikke gjøre som de når du dyrker Herren din Gud. For alt det som er vemmelig for Herren, og som han hater, det gjør de for sine guder. De brenner til og med sine sønner og sine døtre i ilden for sine guder.
05012032	Alt det jeg befaler dere, skal dere akte vel på å gjøre. Du skal ikke legge noe til og ikke ta noe fra.
05013001	Dersom det står fram en profet eller en som har drømmesyner hos deg, og han varsler deg et tegn eller et under,
05013002	og det tegnet eller underet som han talte til deg om, virkelig skjer, samtidig som han sier: La oss følge andre guder - slike som du ikke kjenner - og la oss dyrke dem!
05013003	- da skal du ikke høre på denne profetens ord eller på ham som hadde drømmen. For Herren din Gud vil bare prøve dere for å kjenne om dere elsker Herren deres Gud av hele deres hjerte og av hele deres sjel.
05013004	Herren deres Gud skal dere følge. Ham skal dere frykte. Hans røst skal dere høre. Ham skal dere tjene, og ham skal dere holde fast ved.
05013005	Men profeten eller han som hadde drømmen, skal dø, fordi han har forkynt frafall fra Herren deres Gud, som førte dere ut av landet Egypt og fridde deg ut av trellehuset, og fordi han ville føre deg bort fra den veien som Herren din Gud har befalt deg å vandre på. Slik skal du utrydde det onde hos dere.
05013006	Om din bror, din mors sønn, eller din sønn eller din datter, eller din hustru i din favn eller din venn, som du har så kjær som din egen sjel - om noen av disse lokker deg i hemmelighet og sier: La oss gå bort og dyrke andre guder - slike som du og dine fedre ikke har kjent,
05013007	av gudene hos de folk som bor rundt omkring dere, enten nær ved deg eller langt borte fra deg, fra jordens ene ende til den andre -
05013008	da skal du ikke samtykke og ikke høre på ham. Du skal ikke spare ham og ikke ha medynk med ham og ikke skjule ham,
05013009	men du skal slå ham i hjel. Du skal selv være den første som løfter hånden mot ham for å ta livet av ham, og siden skal hele folket gjøre det samme.
05013010	Du skal steine ham så han dør, fordi han søkte å føre deg bort fra Herren din Gud, som førte deg ut av landet Egypt, av trellehuset.
05013011	Og hele Israel skal høre det og frykte, så det ikke mer blir gjort så ond en gjerning blant dere.
05013012	Dersom du får høre fra en av de byene som Herren din Gud gir deg til å bo i:
05013013	Det er stått fram fordervede menn blant dere, og de har forført innbyggerne i sin by og sagt: La oss gå bort og dyrke andre guder - slike som dere ikke kjenner -
05013014	da skal du granske og undersøke og spørre nøye etter. Og dersom det da er sant, dersom det er sikkert og visst at denne avskyelige gjerning er gjort blant dere,
05013015	da skal du slå innbyggerne i denne byen i hjel med sverdets egg. Du skal bannlyse den og alt det som er i den. Også feet der skal du slå med sverdets egg.
05013016	Alt byttet du tar der, skal du samle midt på torget, og du skal brenne opp med ild både byen og alt byttet du har tatt, som et ildoffer for Herren din Gud. Og byen skal være en grushaug for alle tider. Den skal ikke bygges opp mer.
05013017	Ikke det minste av det bannlyste må bli hengende ved din hånd, for at Herren må la sin brennende vrede fare og være deg nådig og miskunne seg over deg og gjøre deg tallrik, som han med ed har lovt dine fedre.
05013018	Det vil han gjøre når du hører på Herrens, din Guds røst, så du holder alle hans bud som jeg gir deg i dag, og gjør det som er rett i Herrens, din Guds øyne.
05014001	Dere er barn av Herren deres Gud. Dere skal ikke skjære dere i kjøttet og ikke rake dere skallet over pannen av sorg over en som er død.
05014002	For et hellig folk er du for Herren din Gud. Deg har Herren utvalgt av alle de folk som er på jorden til å være hans eiendomsfolk.
05014003	Du skal ikke ete noe som er avskyelig.
05014004	Dette er de firføtte dyr som dere kan ete: okse, sau og geit,
05014005	hjorten, gasellen, dådyret, steinbukken, antilopen, villoksen og villgeiten.
05014006	Alle de firføtte dyr som har klover og har dem tvekløvd helt igjennom, og som tygger drøv, dem kan dere ete.
05014007	Det er bare disse dere ikke skal ete blant dem som tygger drøv, og blant dem som har klover som er kløvd helt igjennom: kamelen og haren og fjellgrevlingen, for de tygger vel drøv, men har ikke klover, de skal være urene for dere,
05014008	og svinet, for det har vel klover, men tygger ikke drøv, det skal være urent for dere. Dere skal ikke ete kjøttet av disse dyrene, og dere skal ikke røre ved dem når de først er døde.
05014009	Dette kan dere ete av alt det som er i vannet: Alt det som har finner og skjell, kan dere ete.
05014010	Men alt det som ikke har finner og skjell, skal dere ikke ete, det skal være urent for dere.
05014011	Alle rene fugler kan dere ete.
05014012	Men disse fuglene skal dere ikke ete: ørnen og lammegribben og svartgribben
05014013	og kråken og falken, og alle slags glenter,
05014014	og alle slags ravner,
05014015	og strutsen og gjøken og måken, og alle slags hauker,
05014016	kattuglen og hubroen og nattravnen
05014017	og pelikanen og gribben og skarven
05014018	og storken, og alle slags hegrer, og hærfuglen og flaggermusen.
05014019	Alt kryp som har vinger, skal være urent for dere, det skal dere ikke ete.
05014020	Men alt som flyr og er rent, kan dere ete.
05014021	Dere skal ikke ete noe selvdødt dyr. Du kan gi det til den fremmede som bor hos deg, for at han kan ete det, eller du kan selge det til en utlending. For et hellig folk er du for Herren din Gud. Du skal ikke koke et kje i morens melk.
05014022	Du skal være nøye med å gi tiende av all din avling, av grøden som vokser på marken år for år.
05014023	For Herrens, din Guds åsyn, på det stedet han utvelger til å la sitt navn bo, skal du ete tienden av ditt korn og din most og din olje og det førstefødte av ditt storfe og av ditt småfe, for at du kan lære å frykte Herren din Gud alle dager.
05014024	Men hvis veien er for lang for deg, så du ikke makter å føre det dit, fordi det stedet Herren din Gud utvelger til bolig for sitt navn, er for langt borte fra deg, og Herren din Gud har velsignet deg rikelig,
05014025	så kan du selge det for penger, og pengene skal du pakke inn og ta dem med deg til det stedet som Herren din Gud utvelger.
05014026	Pengene kan du bruke til å kjøpe alt det du har lyst til, storfe og småfe og vin og sterk drikk, alt det ditt hjerte attrår, og du skal ete det for Herrens, din Guds åsyn og være glad, du og ditt hus.
05014027	Og så må du ikke glemme levitten som bor i dine byer! For han har ingen del eller arv hos deg.
05014028	Ved slutten av hvert tredje år skal du legge til side hele tienden av avlingen i det året og samle det opp i dine byer.
05014029	Så skal levitten - som ikke har noen del eller arv med deg - og den fremmede og den farløse og enken som bor hos deg, komme og ete seg mett, for at Herren din Gud må velsigne deg i alt det arbeidet du tar deg fore.
05015001	Hvert sjuende år skal du la være et ettergivelsesår.
05015002	Slik skal det være med ettergivelsen: Enhver som har lånt noe til sin neste, skal ettergi ham det. Han skal ikke kreve sin neste og sin bror, for den ettergivelse som er utlyst, er fra Herren.
05015003	Utlendingen kan du kreve, men det du har til gode hos din bror, skal du ettergi.
05015004	Det skulle ikke finnes noen fattig hos deg, for Herren din Gud skal velsigne deg i det landet som Herren din Gud gir deg til arv og eie,
05015005	når du bare lytter oppmerksomt på Herrens, din Guds røst, så du akter vel på å holde alle disse bud som jeg gir deg i dag.
05015006	For da skal Herren din Gud velsigne deg, slik som han har lovt. Du skal låne til mange folk, men selv skal du ikke trenge til å låne av noen. Du skal herske over mange folk, men de skal ikke herske over deg.
05015007	Når det er en fattig hos deg, blant dine brødre i noen av byene i det landet som Herren din Gud gir deg, da skal du ikke være hardhjertet og lukke din hånd for din fattige bror,
05015008	men du skal lukke opp din hånd for ham og låne ham det han mangler og trenger til.
05015009	Vokt deg at det ikke kommer en fordervet tanke opp i ditt hjerte, så du sier: Nå er det snart det sjuende året, ettergivelsesåret! Og du ser med onde øyne på din fattige bror og gir ham ikke noe - for da kommer han til å klage over deg til Herren, og du fører synd over deg.
05015010	Du skal gjerne gi ham, og la ikke ditt hjerte være ondt når du gir ham. For Herren din Gud vil velsigne deg i alt ditt arbeid og i alt det du tar deg fore, fordi du gir.
05015011	For fattige kommer det alltid til å være i landet. Derfor byr jeg deg og sier: Du skal lukke opp din hånd for din bror, for de trengende og fattige som du har i ditt land.
05015012	Når noen av ditt folk, en hebraisk mann eller kvinne, blir solgt til deg, da skal han tjene deg i seks år. Men i det sjuende året skal du gi ham fri, så han kan gå hvor han vil.
05015013	Når du gir ham fri, skal du ikke la ham gå tomhendt fra deg.
05015014	Du skal sørge vel for ham med gaver av ditt småfe og fra din treskeplass og fra din vinpresse. Du skal gi ham av det som Herren din Gud har velsignet deg med.
05015015	Husk at du selv har vært trell i landet Egypt, og at Herren din Gud fridde deg ut. Derfor byr jeg deg dette i dag.
05015016	Men sier han til deg: Jeg vil ikke gå fra deg! - fordi han har det godt hos deg og holder av deg og dine,
05015017	da skal du ta en syl og stikke den gjennom hans øre inn i døren, og så skal han være din trell for all tid. Det samme skal du gjøre med din trellkvinne.
05015018	La det ikke falle deg tungt å gi din trell fri og la ham gå! For i seks år har han opptjent for deg dobbelt så mye som du måtte ha gitt en dagarbeider i lønn. Og Herren din Gud skal velsigne deg i alt det du gjør.
05015019	Alt førstefødt av hannkjønn blant ditt storfe og ditt småfe, skal du hellige til Herren din Gud. Du skal ikke bruke det førstefødte av ditt storfe til arbeid, og du skal ikke klippe det førstefødte av ditt småfe.
05015020	Du og ditt hus skal ete det hvert år for Herrens åsyn på det sted Herren utvelger.
05015021	Men er det noe lyte på det, blir det halt eller blindt eller har det noen annen alvorlig feil, da skal du ikke ofre det til Herren din Gud.
05015022	Hjemme i dine byer kan du ete det. Både den urene og den rene kan ete det, som om det var en gasell eller en hjort.
05015023	Men blodet skal du ikke ete. Du skal helle det ut på jorden som vann.
05016001	Akt vel på måneden abib, så du holder påske for Herren din Gud! For i måneden abib førte Herren din Gud deg ut fra Egypt ved nattetid.
05016002	Du skal slakte påskeoffer for Herren din Gud, småfe og storfe, på det stedet Herren utvelger for å la sitt navn bo der.
05016003	Du skal ikke ete syret brød til det. I sju dager skal du ete usyret brød til det, trengselsbrød - for i hast dro du ut av landet Egypt - for at du alle ditt livs dager skal komme i hu den dagen du gikk ut av landet Egypt.
05016004	I sju dager skal det ikke finnes surdeig hos deg i hele ditt land. Og av det kjøttet du slakter om kvelden den første dagen, skal ikke noe ligge natten over til om morgenen.
05016005	Du må ikke slakte påskeofferet i noen av de byene som Herren din Gud gir deg,
05016006	men på det stedet hvor Herren din Gud velger å la sitt navn bo. Der skal du slakte påskeofferet om kvelden, ved solnedgang, på den samme tiden som da du dro ut fra Egypt.
05016007	Du skal steke og ete det på det stedet Herren din Gud utvelger. Og om morgenen kan du vende tilbake og gå til dine telt.
05016008	Seks dager skal du ete usyret brød. Men den sjuende dagen skal det være festsammenkomst for Herren din Gud. Da skal du ikke gjøre noe arbeid.
05016009	Så skal du telle sju uker: Fra den tiden du begynner å skjære kornet med sigden, skal du telle sju uker fram.
05016010	Og så skal du holde ukenes høytid for Herren din Gud og bære fram dine frivillige gaver, alt etter som Herren din Gud velsigner deg.
05016011	Du skal være glad for Herrens, din Guds åsyn på det stedet hvor Herren din Gud velger å la sitt navn bo, både du og din sønn og din datter og din trell og din trellkvinne og levitten som bor hos deg, og den fremmede og den farløse og enken som bor hos deg.
05016012	Husk at du selv var trell i Egypt, og du skal passe nøye på at du holder disse forskriftene.
05016013	Løvhyttefesten skal du holde i sju dager, når du har samlet inn fra din låve og fra din vinpresse.
05016014	Du skal være glad på din høytid, du og din sønn og din datter og din trell og din trellkvinne og levitten og den fremmede og den farløse og enken som bor i dine byer.
05016015	Sju dager skal du holde høytid for Herren din Gud på det stedet Herren utvelger. For Herren din Gud skal velsigne deg i all din avling og i alt det du tar deg fore, så du kan være full av glede.
05016016	Tre ganger om året skal alle menn blant dere vise seg for Herrens, din Guds åsyn på det stedet han utvelger: på de usyrede brøds høytid og på ukenes høytid og på løvhyttefesten. Ingen skal vise seg for Herrens åsyn tomhendt.
05016017	Hver skal komme med den gaven han har råd til, alt etter den velsignelse som Herren din Gud har gitt deg.
05016018	Dommere og tilsynsmenn skal du innsette i alle de byene som Herren din Gud gir deg, for hver av dine stammer. De skal dømme folket etter lov og rett.
05016019	Du skal ikke bøye retten. Du skal ikke gjøre forskjell på folk og ikke ta imot gaver. For gaver blinder vismenns øyne og ødelegger saken for dem som har rett.
05016020	Rettferdighet, rettferdighet skal du strebe etter, så skal du få leve og eie det landet Herren din Gud gir deg.
05016021	Du skal ikke sette opp et Astarte-bilde av noe slags tre ved siden av Herrens, din Guds alter, det som du skal bygge deg.
05016022	Du skal ikke reise noen billedstøtte, for det hater Herren din Gud.
05017001	Du skal ikke ofre til Herren din Gud et dyr av storfeet eller småfeet som har noe lyte eller noen skade. For det er avskyelig for Herren din Gud.
05017002	Dersom det finnes hos deg, i en av byene som Herren din Gud gir deg, en mann eller kvinne som gjør det som er ondt i Herrens, din Guds øyne, så han bryter hans pakt,
05017003	og han mot mitt bud går bort og dyrker andre guder og tilber dem eller solen eller månen eller hele himmelens hær,
05017004	og dette blir meldt deg, og du får høre om det, da skal du granske saken nøye. Er det da sannhet, er det sikkert og visst at denne avskyelige gjerningen er gjort i Israel,
05017005	da skal du føre den mannen eller den kvinnen som har gjort denne onde gjerningen, ut til byens port. Og enten det er en mann eller en kvinne, skal du steine dem, så de dør.
05017006	Etter to eller tre vitners utsagn skal dødsdommen bli fullbyrdet. Ingen skal dø bare etter ett vitnes utsagn.
05017007	Vitnene skal først løfte hånden for å avlive ham, dernest hele folket. Slik skal du utrydde det onde hos dere.
05017008	Når en sak er for vanskelig til at du kan dømme i den, enten det gjelder en drapssak eller en rettstvist eller et søksmål for skade på legemet, eller i det hele noen sak som det er strid om i dine byer, da skal du uten opphold dra opp til det stedet Herren din Gud utvelger.
05017009	Og du skal gå til de levittiske prestene og til den som er dommer på den tiden, og du skal spørre deg for hos dem, så skal de si deg hva som er rett.
05017010	Du skal gjøre etter det de sier deg på det stedet Herren utvelger. Du skal i alle deler akte på å gjøre som de lærer deg.
05017011	Den loven de lærer deg, og den dommen de forkynner deg, skal du rette deg etter. Du skal ikke vike fra det de sier deg, verken til høyre eller til venstre.
05017012	Men den mann som er så overmodig at han ikke hører på presten, som står der for å tjene Herren din Gud, eller på dommeren, den mannen skal dø. Slik skal du rydde det onde bort fra Israel.
05017013	Og hele folket skal høre det og frykte og aldri mer handle så overmodig.
05017014	Når du kommer inn i det landet Herren din Gud gir deg, og du eier det og bor i det, og du så sier: Jeg vil sette en konge over meg, slik som alle de folk som bor rundt omkring meg!
05017015	- da skal du sette den til konge over deg som Herren din Gud utvelger. En av dine brødre skal du sette til konge over deg. Du må ikke sette over deg en fremmed mann, en som ikke er din bror.
05017016	Men han skal ikke holde mange hester og ikke sende folket tilbake til Egypt for å hente mange hester. For Herren har sagt til dere: Dere skal ikke mer vende tilbake den veien.
05017017	Han skal heller ikke ta seg mange hustruer, for at hans hjerte ikke skal komme på avveier. Heller ikke skal han samle seg mye sølv og gull.
05017018	Når han så sitter på sin kongetrone, skal han få denne loven hos de levittiske prester og la den skrive av for seg i en bok.
05017019	Og den skal han ha hos seg og lese i den alle sitt livs dager, for at han kan lære å frykte Herren sin Gud; så han nøye holder alle denne lovens ord og disse forskriftene og retter seg etter dem;
05017020	så han ikke skal opphøye seg over sine brødre, og ikke vike av fra budet, verken til høyre eller til venstre. Da skal han leve lenge som konge i Israel, både han og hans sønner.
05018001	De levittiske prester, hele Levis stamme, skal ikke ha noen del eller arv med Israel. De skal leve av Herrens ildoffer og av hans arv.
05018002	Men noen arv skal de ikke ha blant sine brødre. Herren er deres arv, slik som han har sagt til dem.
05018003	Dette skal prestene ha rett til å få av folket - av dem som ofrer et slaktoffer, enten av storfeet eller av småfeet: De skal gi presten bogen og kjevene og vommen.
05018004	Førstegrøden av ditt korn, av din most og av din olje og den første ullen av dine sauer skal du gi ham.
05018005	For Herren din Gud har utvalgt ham av alle dine stammer, for at han skal stå og gjøre tjeneste i Herrens navn, han og hans sønner, alle dager.
05018006	Dersom en levitt flytter fra en av byene rundt om i Israel, hvor han oppholder seg, til det stedet Herren utvelger, og han kommer med et oppriktig hjerte,
05018007	og så gjør tjeneste i Herrens, din Guds navn, slik som alle hans brødre, de andre levittene som står der for Herrens åsyn,
05018008	så skal de alle nyte like stor del av gavene, bortsett fra det han kan ha fått ved salg av sin fedrearv.
05018009	Når du kommer til det landet Herren din Gud gir deg, skal du ikke ta etter disse folks motbydelige skikker.
05018010	Det skal ikke finnes hos deg noen som lar sin sønn eller datter gå gjennom ilden. Heller ikke noen som gir seg av med spådomskunster, eller som spår av skyene eller tyder varsler eller er en trollmann.
05018011	Heller ikke noen heksemester, ingen som spør en dødningemaner, ingen spåmann, ingen som gjør spørsmål til de døde.
05018012	For hver den som gjør slikt, er vemmelig for Herren. Og for disse vemmelige tings skyld er det Herren din Gud driver dem bort for deg.
05018013	Ustraffelig skal du være for Herren din Gud.
05018014	For disse folkene som du skal drive ut, de hører på dem som spår av skyene, og på tegntydere. Men deg har Herren din Gud ikke tillatt slikt.
05018015	En profet av din midte, av dine brødre, likesom meg, skal Herren din Gud reise opp for deg. På ham skal dere høre -
05018016	slik som du ba Herren din Gud om ved Horeb den dagen dere var samlet der og du sa: Jeg kan ikke lenger høre på Herrens, min Guds røst! Og denne store ilden kan jeg ikke lenger se på, for da må jeg dø!
05018017	Da sa Herren til meg: De har talt vel i det de har sagt!
05018018	En profet vil jeg reise opp for dem av deres brødre, likesom deg. Jeg vil legge mine ord i hans munn, og han skal tale til dem alt det jeg byr ham.
05018019	Og hver den som ikke hører på mine ord, som han skal tale i mitt navn, ham vil jeg kreve til regnskap.
05018020	Men den profet som i overmot drister seg til å tale noe i mitt navn som jeg ikke har befalt ham å tale, eller som taler i andre guders navn, den profeten skal dø.
05018021	Kanskje du sier ved deg selv: Hva skal vi kjenne det ordet på som Herren ikke har talt?
05018022	Når det ordet profeten taler i Herrens navn, ikke skjer og ikke går i oppfyllelse, da er det et ord som Herren ikke har talt. Det er et ord som profeten i overmot har dristet seg til å tale, og du skal ikke være redd ham.
05019001	Når Herren din Gud utrydder folkene i det landet Herren din Gud gir deg, og du driver dem ut og bor i deres byer og i deres hus,
05019002	da skal du skille ut tre byer midt i det landet som Herren din Gud gir deg.
05019003	Du skal gjøre veien til dem i stand og skifte ut hele det landet som Herren din Gud gir deg i arv, i tre deler, for at hver drapsmann kan flykte dit.
05019004	Slik skal det være med den drapsmann som skal kunne flykte dit og berge livet: Når noen dreper sin neste av vanvare og uten å ha hatet ham i forveien,
05019005	slik det kan skje når en går med sin neste ut i skogen for å hogge tømmer og han hogger til med øksen for å felle et tre, men øksen farer av skaftet og treffer hans neste, så han dør - da kan han flykte til en av disse byene og berge livet.
05019006	For blodhevneren kunne ellers i sin brennende vrede forfølge drapsmannen og nå ham igjen hvis veien var for lang. Og han kunne slå ham i hjel, skjønt han ikke var skyldig til døden, fordi han ikke hadde båret hat til ham i forveien.
05019007	Derfor byr jeg deg og sier: Du skal skille ut tre byer.
05019008	Og når Herren din Gud utvider dine landområder, slik som han med ed har lovt dine fedre, og han gir deg hele det landet han har lovt å gi dine fedre,
05019009	såfremt du akter vel på å holde alle disse bud som jeg gir deg i dag, så du elsker Herren din Gud og vandrer på hans veier alle dager - da skal du legge enda tre byer til disse tre,
05019010	for at det ikke skal bli utøst uskyldig blod i det landet som Herren din Gud gir deg i arv, så det kommer blodskyld over deg.
05019011	Men om en mann hater sin neste og lurer på ham og faller over ham og slår ham, og han dør, og han så flykter til en av disse byene,
05019012	da skal de eldste i hans by sende bud og hente ham derfra og overgi ham til blodhevnerens hånd, og han skal dø.
05019013	Du skal ikke spare ham, men du skal rense Israel for uskyldig blod, for at det må gå deg vel.
05019014	Du skal ikke flytte merkesteinene mellom deg og din neste, de som de gamle har satt på den jorden du skal få i arv i det landet Herren din Gud gir deg i eie.
05019015	Det skal ikke stå bare ett vitne fram mot en mann, når det gjelder noen misgjerning eller noen synd, hva synd det så er han har gjort. Etter to vitners utsagn eller etter tre vitners utsagn skal en sak stå fast.
05019016	Når et ondsinnet vitne står fram mot noen for å vitne mot ham om frafall,
05019017	da skal begge de mennene som står i strid mot hverandre, tre fram for Herrens åsyn og for de prestene og dommerne som har tjeneste på den tiden.
05019018	Og dommerne skal granske saken nøye. Er da vitnet et falskt vitne, har han vitnet falskt mot sin bror,
05019019	da skal dere gjøre mot ham som han hadde tenkt å gjøre mot sin bror. Slik skal du utrydde det onde hos deg,
05019020	for at de andre må høre det og frykte, så de ikke mer gjør noen slik ond gjerning blant dere.
05019021	Du skal ikke spare noen: Liv for liv, øye for øye, tann for tann, hånd for hånd, fot for fot!
05020001	Når du drar ut i krig mot din fiende, og du ser hester og vogner og flere krigsfolk enn du selv har, da skal du ikke være redd dem. For Herren din Gud er med deg, han som førte deg opp fra landet Egypt.
05020002	Når dere er i ferd med å gå i striden, skal presten tre fram og tale til folket.
05020003	Og han skal si til dem: Hør, Israel! Dere er i dag i ferd med å gå til strid mot deres fiender. Mist ikke motet! Frykt ikke, bli ikke forferdet og la dere ikke skremme av dem!
05020004	For Herren deres Gud går selv med dere for å kjempe for dere mot deres fiender og frelse dere.
05020005	Og tilsynsmennene skal tale til folket og si: Er her noen mann som har bygd et nytt hus og ikke innviet det? Han kan vende tilbake til sitt hus, for at han ikke skal dø i striden og en annen innvie det.
05020006	Og er her noen mann som har plantet en vingård og ennå ikke har tatt den i bruk? Han kan vende tilbake til sitt hus, for at han ikke skal dø i striden og en annen nyte dens frukt.
05020007	Og er her noen mann som har forlovet seg med en kvinne, men ennå ikke har tatt henne til ekte? Han kan gå og vende tilbake til sitt hus, for at han ikke skal dø i striden og en annen ta henne til ekte.
05020008	Og tilsynsmennene skal fortsette å tale til folket og si: Er her noen mann som er redd og motløs? Han kan gå og vende tilbake til sitt hus, for at ikke hans brødres hjerte skal bli like mismodig som hans.
05020009	Og når så tilsynsmennene har endt sin tale til folket, da skal de sette hærførere over folket.
05020010	Når du går fram mot en by for å kjempe mot den, så skal du først tilby den fred.
05020011	Og dersom den svarer deg fredelig og lukker opp for deg, da skal alt folket i byen være arbeidspliktig og tjene deg.
05020012	Men dersom den ikke vil ha fred med deg, men fører krig mot deg, da skal du beleire den.
05020013	Og Herren din Gud skal gi byen i din hånd. Du skal slå alt mannkjønn der i hjel med sverdets egg.
05020014	Men kvinnene og barna og feet og alt som er i byen, alt hærfanget der, kan du ta som ditt bytte. Du kan gjøre bruk av alt det byttet som Herren din Gud har latt deg ta fra dine fiender.
05020015	Slik skal du gjøre med alle de byene som ligger langt borte fra deg og ikke hører til folkene i nærheten.
05020016	Men i de byene som hører disse folkene til, og som Herren din Gud gir deg til arv, der skal du ikke la noe som drar ånde, bli i live.
05020017	Du skal slå dem med bann, både hetittene og amorittene og kana’aneerne og ferisittene, hevittene og jebusittene, slik som Herren din Gud har befalt deg,
05020018	for at de ikke skal lære dere å ta etter alle de motbydelige tingene som de har gjort for sine guder, så dere synder mot Herren deres Gud.
05020019	Når du holder en by beileiret i lang tid og kjemper mot den for å innta den, så skal du ikke ødelegge dens trær ved å skadehogge dem med øksen. Du kan ete av dem, men du skal ikke hogge dem ned. Trærne på marken er da ikke mennesker, så du skulle angripe dem også?
05020020	Men de trærne som du vet ikke bærer spiselig frukt, dem kan du ødelegge og hogge ned og bruke til å bygge bolverk mot den byen som fører krig mot deg, til den faller.
05021001	Når noen finner en mann som ligger drept på marken i det landet Herren din Gud gir deg i eie, og ingen vet hvem som har slått ham i hjel,
05021002	da skal dine eldste og dine dommere gå ut og måle hvor langt det er fra den drepte til de byene som ligger der omkring.
05021003	Og de eldste i den byen som er nærmest den drepte, skal ta en kvige som ikke har vært brukt til arbeid og ikke har båret åk.
05021004	De eldste i denne byen skal føre kvigen ned til en bekk som stadig renner, i en dal som ikke dyrkes eller blir tilsådd. Der ved bekken skal de bryte nakken på kvigen.
05021005	Så skal prestene, Levis sønner, tre fram. For dem har Herren din Gud utvalgt til å tjene ham og til å velsigne i Herrens navn. Og etter deres ord skal hver tvist og hver skade avgjøres.
05021006	Og alle de eldste i denne byen, de som bor nærmest den drepte, skal vaske sine hender over kvigen som de har knekket nakken på ved bekken.
05021007	De skal ta til orde og si: Våre hender har ikke utøst dette blodet, og våre øyne har ikke sett det.
05021008	Herre, ta skylden bort fra ditt folk Israel, som du har forløst! La ikke uskyldig blod komme over ditt folk Israel! Da får de soning for dette blodet.
05021009	Slik renser du deg for uskyldig blod. For du skal gjøre det som er rett i Herrens øyne.
05021010	Når du drar ut i krig mot dine fiender, og Herren din Gud gir dem i din hånd, og du tar fanger blant dem,
05021011	og du så blant fangene ser en kvinne som er vakker av skapning, og du synes godt om henne og vil ta henne til hustru,
05021012	da skal du føre henne inn i ditt hus, og hun skal klippe håret og skjære neglene,
05021013	og hun skal legge av de klærne som hun hadde på da hun ble tatt til fange. Så skal hun bli i ditt hus og sørge over sin far og mor en måneds tid. Siden kan du gå inn til henne og ta henne til ekte, så hun blir din hustru.
05021014	Men dersom du ikke synes om henne lenger, da skal du la henne fare hvor hun vil. Men du skal ikke selge henne for penger. Du skal ikke behandle henne som en trellkvinne, siden du har levd sammen med henne.
05021015	Når en mann har to hustruer, en som han elsker, og en som han ikke synes om, og han får sønner med dem begge, både med den han elsker og med den han ikke synes om, og den førstefødte er sønn til den han ikke synes om,
05021016	da skal han, når han skifter det han eier mellom sine sønner, ikke ha lov til å la sønnen til den han elsker, få førstefødselsretten fremfor sønnen til den han ikke synes om, han som er den førstefødte.
05021017	Men han skal kjennes ved den førstefødte, sønnen til den han ikke synes om. Og han skal gi ham dobbel del av alt det han eier. For han er den første frukt av hans kraft, og det er han som har førstefødselsretten.
05021018	Når en mann har en ustyrlig og gjenstridig sønn, som ikke vil lyde sin far og mor, og som er ulydig mot dem selv om de tukter ham,
05021019	da skal hans far og mor ta og føre ham ut til de eldste i byen, til byens port.
05021020	Og de skal si til de eldste i byen: Denne sønnen vår er ustyrlig og gjenstridig. Han vil ikke lyde oss, han er ødsel og drikkfeldig.
05021021	Da skal alle mennene i hans by steine ham til døde. Slik skal du utrydde det onde hos deg, og hele Israel skal høre det og frykte.
05021022	Når en mann har en synd på seg som fortjener døden, og han blir henrettet og deretter hengt på et tre,
05021023	da skal hans døde kropp ikke bli natten over på treet, men du skal begrave ham samme dag. For forbannet av Gud er den som blir hengt. Og du skal ikke gjøre ditt land urent, det som Herren din Gud gir deg til arv.
05022001	Dersom du ser at din brors okse eller lam har gått seg vill, må du ikke la være å hjelpe. Du skal føre dem tilbake til din bror.
05022002	Men dersom din bror ikke bor i nærheten av deg, eller du ikke vet hvem det er, da skal du ta dem hjem til deg. De skal være hos deg til din bror spør etter dem. Da skal du gi ham dem tilbake.
05022003	Det samme skal du gjøre med eselet hans og med klærne hans og med alt det din bror har mistet - det som er kommet bort for ham, og som du finner. Du har ikke lov til å la være å hjelpe.
05022004	Dersom du ser din brors esel eller okse ligge over ende på veien, skal du ikke dra deg unna. Du skal hjelpe ham med å reise dem opp.
05022005	En kvinne skal ikke ha mannsklær på seg, og en mann skal ikke kle seg i kvinneklær. Hver den som gjør det, er motbydelig for Herren din Gud.
05022006	Når du på din vei treffer på et fuglereir i et tre eller på jorden, med unger eller egg i, og moren ligger på ungene eller eggene, da skal du ikke ta både moren og ungene.
05022007	Du skal la moren fly, men ungene kan du ta. Da skal det gå deg vel, og du skal leve lenge.
05022008	Når du bygger et nytt hus, skal du gjøre et rekkverk om taket, for at du ikke skal føre blodskyld over ditt hus om noen faller ned fra det.
05022009	Du skal ikke så to slags sæd i din vingård, for at ikke hele avlingen, både det du har sådd, og frukten av vingården, skal tilfalle helligdommen.
05022010	Du skal ikke pløye med en okse og et esel for samme plog.
05022011	Du skal ikke gå med klær av forskjellig slags tøy, ull og lin sammen.
05022012	Du skal gjøre deg dusker på de fire kantene av kappen som du dekker deg med.
05022013	Når en mann tar seg en hustru og går inn til henne, men siden får uvilje mot henne
05022014	og beskylder henne for skammelige ting og setter ut ondt rykte om henne og sier: Denne kvinnen tok jeg til ekte, men da jeg kom nær henne, fant jeg at hun ikke var jomfru!
05022015	- da skal pikens far og mor ta tegnet på hennes jomfrudom og ha med seg ut til porten, til byens eldste
05022016	og pikens far skal si til de eldste: Jeg ga denne mannen min datter til hustru, men nå har han fått uvilje mot henne,
05022017	og så beskylder han henne for skammelige ting og sier: Jeg fant at datteren din ikke var jomfru! - Men her er tegnet på at min datter var jomfru. Så skal de bre ut kledet for de eldste i byen.
05022018	Og de eldste i byen skal ta mannen og straffe ham.
05022019	Og de skal ilegge ham en bot på hundre sekel sølv og gi dem til pikens far, fordi han har satt ut et ondt rykte om en jomfru i Israel. Og hun skal være hans hustru. Han må ikke skille seg fra henne så lenge han lever.
05022020	Men var det sant, dersom piken ikke var jomfru,
05022021	da skal de føre henne ut foran døren til hennes fars hus, og mennene i hennes by skal steine henne til døde, fordi hun har gjort en skammelig gjerning i Israel og drevet hor i sin fars hus. Slik skal du utrydde det onde hos deg.
05022022	Når en mann ligger hos en gift kvinne og blir grepet, så skal de begge dø, både mannen som lå hos kvinnen, og kvinnen selv. Slik skal du rydde det onde bort av Israel.
05022023	Når en pike som er jomfru, er forlovet med en mann, og en annen mann treffer henne i byen og ligger med henne,
05022024	så skal dere føre dem begge ut til byens port og steine dem til døde, piken fordi hun ikke skrek om hjelp i byen, og mannen fordi han krenket sin nestes hustru. Slik skal du utrydde det onde hos deg.
05022025	Men dersom en mann treffer en forlovet pike ute på marken, og han holder henne fast og ligger med henne, da er det bare mannen som lå med henne, som skal dø.
05022026	Med piken skal du ikke gjøre noe, hun har ingen dødsskyld. For med denne saken har det seg på samme vis som når en overfaller sin neste og slår ham i hjel.
05022027	Han traff den forlovede piken ute på marken, hun skrek, men det var ingen som kunne hjelpe henne.
05022028	Når en mann treffer en pike som er jomfru og ikke forlovet, og tar fatt på henne og ligger hos henne, og noen kommer over dem,
05022029	da skal den mannen som lå hos henne, gi pikens far femti sekel sølv, og hun skal være hans hustru, fordi han krenket henne. Han må ikke skille seg fra henne så lenge han lever.
05022030	Ingen må ta sin fars hustru til ekte og slik vanære sin fars leie.
05023001	Ingen som er gjeldet, enten ved knusing eller ved skjæring, skal være med i Herrens menighet.
05023002	Ingen som er født i hor, skal være med i Herrens menighet, selv ikke hans ætt i tiende ledd skal være med i Herrens menighet.
05023003	Ingen ammonitt eller moabitt skal være med i Herrens menighet. Selv ikke deres ætt i tiende ledd skal noen gang være med i Herrens menighet,
05023004	fordi de ikke kom dere i møte med brød og vann på veien, da dere dro ut av Egypt, og fordi han leide Bileam, Beors sønn, fra Petor i Mesopotamia imot deg til å forbanne deg.
05023005	Men Herren din Gud ville ikke høre på Bileam, og Herren din Gud vendte forbannelsen til velsignelse for deg, fordi Herren din Gud hadde deg kjær.
05023006	Du skal aldri i dine levedager søke deres velferd og lykke.
05023007	Men edomitten skal du ikke avsky, for han er din bror. Og du skal ikke avsky egypteren, for du har levd som fremmed i hans land.
05023008	Deres ætt i tredje ledd kan få være med i Herrens menighet.
05023009	Når du drar ut mot dine fiender og slår leir, da skal du vokte deg for alt som er usømmelig.
05023010	Er det noen blant dere som er uren etter noe som er hendt ham om natten, skal han gå utenfor leiren og ikke komme inn igjen i leiren.
05023011	Mot kveld skal han bade seg i vann, og når solen går ned, kan han komme inn i leiren.
05023012	Du skal ha et sted utenfor leiren som du kan gå til.
05023013	Mellom dine redskaper skal du ha en spade. Med den skal du grave et hull, når du setter deg ned der ute, og så igjen dekke over det som er gått fra deg.
05023014	For Herren din Gud vandrer midt i din leir for å redde deg og gi dine fiender i din vold, og din leir skal være hellig, for at han ikke skal se noe motbydelig hos deg og vende seg bort fra deg.
05023015	Du skal ikke sende en trell tilbake til hans herre når han har rømt fra sin herre og har flyktet til deg.
05023016	Han skal bli hos deg i ditt land på det stedet han velger, i en av dine byer, hvor han helst vil være. Du skal ikke være hard mot ham.
05023017	Verken blant Israels døtre eller Israels sønner skal det finnes noen som driver tempelhor.
05023018	Du skal ikke komme inn i Herrens, din Guds hus med horelønn eller hundepenger, selv om du skulle ha lovt det. For begge deler er avskyelig for Herren din Gud.
05023019	Du skal ikke ta rente av din bror, verken av penger eller av matvarer eller av noen annen ting som det tas rente av.
05023020	Av utlendingen kan du ta rente, men ikke av din bror. Da skal Herren din Gud velsigne deg i alt det du tar deg fore i det landet du kommer inn i for å ta det i eie.
05023021	Når du gir Herren din Gud et løfte, da skal du ikke vente med å holde det. For Herren din Gud vil kreve det av deg, og det vil ligge skyld på deg.
05023022	Men om du lar være å gjøre noe løfte, vil du ikke få skyld på deg.
05023023	Hva dine lepper har talt, skal du holde og gjøre, for du har gitt Herren ditt løfte frivillig og med din egen munn.
05023024	Når du kommer inn i din nestes vingård, kan du ete druer, så mye du vil, til du er mett. Men du må ikke sanke noe i ditt spann.
05023025	Når du kommer inn i din nestes kornåker, kan du plukke aks med hånden. Men sigd må du ikke bruke på din nestes kornåker.
05024001	Dersom en mann tar seg en hustru og gifter seg med henne, og han ikke bryr seg om henne lenger, fordi han har funnet noe ved henne som byr ham imot, da kan han skrive et skilsmissebrev og gi henne i hånden og sende henne bort fra sitt hus.
05024002	Om hun så, etter å ha flyttet fra ham, går bort og gifter seg med en annen mann,
05024003	og denne andre mannen også får uvilje mot henne og skriver et skilsmissebrev og gir henne det i hånden og sender henne bort fra sitt hus, eller dersom han dør, denne andre mannen som har tatt henne til hustru,
05024004	da må ikke hennes første mann, som sendte henne fra seg, ta henne til hustru igjen, etter at hun er blitt uren. For det er avskyelig for Herrens åsyn. Og du skal ikke føre synd over det landet Herren din Gud gir deg til arv.
05024005	Når en mann nylig har tatt seg en hustru, skal han ikke dra ut i krig. Heller ikke skal det legges noen annen byrde på ham. Han skal være fri ett år til beste for sitt hus og til glede for hustruen som han har tatt til ekte.
05024006	Ingen må ta en håndkvern eller en kvernstein i pant, for da tar han livet i pant.
05024007	Dersom en mann blir grepet i å røve en av sine brødre blant Israels barn og mishandle eller selge ham, da skal denne tyven dø. Slik skal du rydde det onde bort hos deg.
05024008	Når det gjelder spedalskhet, så må du være veldig nøye med å gjøre alt det de levittiske prestene lærer dere! Dere skal nøye gjøre slik som jeg har befalt dem.
05024009	Kom i hu det Herren din Gud gjorde med Mirjam på veien, da dere dro ut av Egypt!
05024010	Når du låner din neste noe, skal du ikke gå inn i hans hus for å hente det pantet han skal gi.
05024011	Du skal bli stående utenfor, og den mannen du låner til, skal komme ut til deg med pantet.
05024012	Dersom det er en fattig mann, så skal du ikke legge deg til å sove med hans pant i din besittelse.
05024013	Du skal gi ham pantet tilbake når solen går ned, for at han kan legge seg i sin kappe og velsigne deg. Det skal tjene deg til rettferdighet for Herrens, din Guds åsyn.
05024014	Du skal ikke gjøre urett mot en nødlidende og fattig dagarbeider, enten han er en av dine brødre eller en av de fremmede som bor i ditt land, rundt om i dine byer.
05024015	Du skal gi ham lønn på dagen, og før solen går ned. For han er fattig og stunder etter sin lønn. Ellers kunne han rope over deg til Herren, og du kunne få skyld på deg.
05024016	Foreldre skal ikke lide døden for sine barns skyld, og barn skal ikke lide døden for sine foreldres skyld. Enhver skal dø for sin egen synd.
05024017	Du skal ikke bøye retten for en fremmed eller en farløs, og du skal ikke ta en enkes klær i pant.
05024018	Husk at du selv var trell i Egypt, og at Herren din Gud fridde deg ut derfra. Derfor byr jeg deg å gjøre dette.
05024019	Når du høster inn kornet på din åker, og du glemmer et kornbånd på åkeren, skal du ikke vende tilbake for å hente det. Den fremmede, den farløse og enken skal ha det. Så skal Herren din Gud velsigne deg i alt det du tar deg fore.
05024020	Når du slår ned dine oliven, skal du ikke finplukke greinene etterpå. Den fremmede, den farløse og enken skal ha det.
05024021	Når du høster din vingård, skal du ikke holde ettersanking. Den fremmede, den farløse og enken skal ha det.
05024022	Husk at du selv var trell i landet Egypt. Derfor byr jeg deg å gjøre slik.
05025001	Når det er trette mellom menn, og de trer fram for retten, og deres sak blir pådømt, så skal en dømme den som har rett til å ha rett, og den som har urett til å ha urett.
05025002	Dersom da den skyldige skal straffes med slag, så skal dommeren la dem legge ham ned og i sitt påsyn la dem gi ham så mange slag som svarer til den uretten han har gjort.
05025003	Førti slag kan han la dem gi ham, men ikke flere. Din bror skal ikke bli æreløs i dine øyne ved å få enda mange flere slag.
05025004	Du skal ikke binde munnen til på en okse som tresker.
05025005	Når brødre bor sammen, og en av dem dør og ikke har noen sønn, da skal den avdødes hustru ikke gifte seg med en fremmed mann utenfor ætten. Hennes manns bror skal gå inn til henne og ta henne til hustru, og slik ta henne til ekte i sin brors sted.
05025006	Den første sønnen hun får, skal kalles sønn av den avdøde bror, for at den avdødes navn ikke skal utslettes av Israel.
05025007	Men dersom mannen ikke har lyst til å gifte seg med sin brors hustru, da skal hun gå opp til porten, til de eldste, og si: Min manns bror nekter å oppreise sin bror et navn i Israel. Han vil ikke ta meg til ekte i sin brors sted.
05025008	Og de eldste i hans by skal kalle ham for seg og tale med ham. Holder han da fast på sitt og sier: Jeg har ikke lyst til å gifte meg med henne!
05025009	- da skal hans brors hustru tre fram til ham for de eldstes øyne og dra skoen av hans fot og spytte ham i ansiktet, og hun skal ta til orde og si: Slik skal en gjøre med den mannen som ikke vil bygge opp igjen sin brors hus.
05025010	Hans ætt skal siden i Israel bli kalt den barbentes hus.
05025011	Når to menn slåss, og den enes hustru kommer til og vil hjelpe sin mann mot den som slår ham, og hun rekker hånden fram og griper ham i kjønnsdelene,
05025012	da skal du hogge hånden av henne. Du skal ikke spare henne.
05025013	Du skal ikke ha to slags vektsteiner i pungen din, en stor og en liten.
05025014	Du skal ikke ha to slags efa i huset ditt, en stor og en liten.
05025015	Hele og rette vektsteiner, hel og rett efa skal du ha. Da skal du leve lenge i det landet Herren din Gud gir deg.
05025016	For hver den som gjør slikt, hver den som gjør urett, er avskyelig for Herren din Gud.
05025017	Husk hva Amalek gjorde mot deg på veien, da dere dro ut av Egypt,
05025018	hvordan han kom mot deg på veien mens du var trett og sliten, og slo alle de utmattede i baktroppen som var blitt liggende etter. Han fryktet ikke Gud.
05025019	Og når Herren din Gud gir deg ro for alle dine fiender rundt om i det landet Herren din Gud gir deg til arv og eie, da skal du utslette minnet om Amalek over hele jorden. Glem ikke det!
05026001	Når du kommer inn i det landet Herren din Gud gir deg til arv, og du tar det i eie og bor der,
05026002	da skal du ta førstegrøden av all jordens frukt som du høster i det landet Herren din Gud gir deg. Du skal legge det i en kurv og gå til det stedet Herren din Gud utvelger for å la sitt navn bo der.
05026003	Du skal gå til den som er prest på den tiden, og si til ham: Jeg vitner i dag for Herren din Gud at jeg er kommet inn i det landet Herren med ed har lovt våre fedre å gi oss.
05026004	Og presten skal ta kurven av din hånd og sette den ned foran Herrens, din Guds alter.
05026005	Da skal du ta til orde og si for Herrens, din Guds åsyn: Min far var en omvankende arameer. Han dro ned til Egypt og bodde der som fremmed med en liten flokk. Der ble han til et stort, sterkt og tallrikt folk.
05026006	Men egypterne for ille med oss og plaget oss og la hardt trellearbeid på oss.
05026007	Da ropte vi til Herren, våre fedres Gud. Og Herren hørte vår røst og så vår nød, vårt strev og vår trengsel.
05026008	Og Herren førte oss ut av Egypt med sterk hånd og med utrakt arm og med store, forferdelige gjerninger og med tegn og under.
05026009	Han førte oss til dette stedet og ga oss dette landet, et land som flyter med melk og honning.
05026010	Her kommer jeg nå med førstegrøden av landets frukter som du, Herre, har gitt meg. - Så skal du legge det ned for Herrens, din Guds åsyn og tilbe for Herrens, din Guds åsyn.
05026011	Og du skal glede deg over alt det gode Herren din Gud har gitt deg og ditt hus, du og levitten og den fremmede som bor i ditt land.
05026012	Når du i det tredje året, tiendeåret, er blitt ferdig med å utrede hele tienden av avlingen din, når du har gitt levitten, den fremmede, den farløse og enken, så de kan ete seg mett hos deg i dine byer,
05026013	da skal du si for Herrens, din Guds åsyn: Nå har jeg båret det hellige ut av huset og gitt det til levitten og til den fremmede, til den farløse og til enken, nøyaktig etter det bud som du har gitt meg. Jeg har ikke overtrådt noen av dine bud og ikke glemt noe.
05026014	Jeg har ikke ett noe av tienden mens jeg hadde sorg, og ikke båret bort noe av den mens jeg var uren, og jeg har ikke gitt noe av den til de døde. Jeg har vært lydig mot Herrens, min Guds røst. Jeg har i ett og alt gjort slik som du har befalt meg.
05026015	Se ned fra din hellige bolig, fra himmelen! Og velsign ditt folk Israel og det landet du har gitt oss, slik som du med ed har lovt våre fedre, et land som flyter med melk og honning!
05026016	På denne dagen byr Herren din Gud deg å holde disse lover og bud. Du skal akte vel på at du holder dem av hele ditt hjerte og av hele din sjel.
05026017	I dag har du sagt at Herren skal være din Gud, og at du vil vandre på hans veier og holde hans lover og hans bud og hans forskrifter og lyde hans røst.
05026018	Og Herren har i dag lovt deg at du skal være hans eiendomsfolk, slik som han har sagt til deg, for at du skal holde alle hans bud.
05026019	Han vil sette deg høyt over alle folk han har skapt, til pris og til ry og til pryd. Du skal være et hellig folk for Herren din Gud, slik som han har sagt.
05027001	Moses og de eldste i Israel bød folket og sa: Ta vare på alle de bud jeg gir dere i dag!
05027002	Og når dere kommer over Jordan til det landet Herren din Gud gir deg, skal du reise opp noen store steiner og stryke dem med kalk.
05027003	Og når du er kommet over, skal du skrive alle ordene i denne loven på dem, så du kan få komme inn i det landet Herren din Gud gir deg. Det er et land som flyter med melk og honning, slik som Herren, dine fedres Gud, har lovt deg.
05027004	Så snart dere er kommet over Jordan, skal dere reise opp på Ebal-fjellet disse steinene som jeg i dag gir dere befaling om. Og du skal stryke dem med kalk.
05027005	Der skal du bygge et alter for Herren din Gud, et alter av steiner. Du skal ikke bruke jern på dem.
05027006	Av hele steiner skal du bygge alteret for Herren din Gud, og på det skal du ofre brennoffer til Herren din Gud.
05027007	Du skal ofre fredsoffer og ete dem der og være glad for Herrens, din Guds åsyn.
05027008	På steinene skal du skrive alle ordene i denne loven, klart og tydelig.
05027009	Moses og de levittiske prestene talte til hele Israel og sa: Gi akt og hør, Israel! På denne dagen er du blitt Herrens, din Guds folk.
05027010	Så lyd da Herrens, din Guds røst, og hold hans bud og hans lover, som jeg gir deg i dag!
05027011	Samme dag bød Moses folket og sa:
05027012	Når dere er kommet over Jordan, skal disse stå på fjellet Garisim og velsigne folket: Simeon og Levi og Juda og Issakar og Josef og Benjamin.
05027013	Og disse skal stå på fjellet Ebal og lyse forbannelsen: Ruben og Gad og Asjer og Sebulon og Dan og Naftali.
05027014	Levittene skal ta til orde og si med høy røst til hver mann i Israel:
05027015	Forbannet være den mann som lager et utskåret eller et støpt bilde, en vemmelse for Herren, et verk av en kunstners hender, og stiller det opp i hemmelighet! Og alt folket skal svare og si: Amen.
05027016	Forbannet være den som forakter sin far eller sin mor! Og alt folket skal si: Amen.
05027017	Forbannet være den som flytter merkesteinene mellom seg og sin neste! Og alt folket skal si: Amen.
05027018	Forbannet være den som får en blind til å fare vill på veien! Og alt folket skal si: Amen.
05027019	Forbannet være den som bøyer retten for en fremmed, en farløs og en enke! Og alt folket skal si: Amen.
05027020	Forbannet være den som ligger med sin fars hustru, for han har vanæret sin fars leie! Og alt folket skal si: Amen.
05027021	Forbannet være den som har kjønnsomgang med noe dyr! Og alt folket skal si: Amen.
05027022	Forbannet være den som ligger hos sin søster, sin fars eller sin mors datter! Og alt folket skal si: Amen.
05027023	Forbannet være den som ligger hos sin hustrus mor! Og alt folket skal si: Amen.
05027024	Forbannet være den som slår sin neste i hjel i hemmelighet! Og alt folket skal si: Amen.
05027025	Forbannet være den som tar imot bestikkelse for å slå noen i hjel og utøser uskyldig blod! Og alt folket skal si: Amen.
05027026	Forbannet være den som ikke holder ordene i denne loven og ikke gjør etter dem! Og alt folket skal si: Amen.
05028001	Dersom du nå hører på Herrens, din Guds røst, så du akter vel på å holde alle hans bud, som jeg gir deg i dag, da skal Herren din Gud heve deg høyt over alle folkene på jorden.
05028002	Og alle disse velsignelsene skal komme over deg og nå deg, så sant du hører på Herrens, din Guds røst:
05028003	Velsignet være du i byen, og velsignet være du på marken!
05028004	Velsignet være ditt livs frukt og frukten av din jord og frukten av ditt fe, det som fødes av ditt storfe, og det som fødes av ditt småfe!
05028005	Velsignet være din kurv og ditt deigtrau!
05028006	Velsignet være du i din inngang, og velsignet være du i din utgang!
05028007	Herren skal la dine fiender som reiser seg mot deg, ligge under for deg. På én vei skal de dra ut mot deg, og på sju veier skal de flykte for deg.
05028008	Herren skal befale velsignelsen å være hos deg i dine lagerhus og følge deg i alt det du tar deg fore. Han skal velsigne deg i det landet Herren din Gud gir deg.
05028009	Herren skal gjøre deg til et hellig folk for seg, som han har lovt deg med ed, såfremt du tar vare på Herrens, din Guds bud og vandrer på hans veier.
05028010	Og alle folk på jorden skal se at du er kalt med Herrens navn, og de skal frykte deg.
05028011	Herren skal gi deg overflod av alt som godt er, både av ditt livs frukt og av frukten av ditt kveg og av frukten av din jord i det landet som Herren med ed lovte dine fedre å gi deg.
05028012	Herren skal lukke opp for deg sitt rike skattkammer, himmelen, og gi ditt land regn i rette tid, og han skal velsigne alt dine henders arbeid. Du skal låne til mange folk, men selv skal du ikke trenge til å låne av noen.
05028013	Herren skal gjøre deg til hode og ikke til hale. Du skal alltid være ovenpå og aldri ligge under, såfremt du hører på Herrens, din Guds bud, som jeg i dag byr deg å ta vare på og holde,
05028014	og såfremt du ikke viker av fra noen av de ordene jeg legger fram for dere i dag, verken til høyre eller til venstre, så du følger andre guder og dyrker dem.
05028015	Men dersom du ikke hører på Herrens, din Guds røst, og ikke akter vel på å holde alle hans bud og hans lover, som jeg gir deg i dag, da skal alle disse forbannelsene komme over deg og nå deg:
05028016	Forbannet være du i byen, og forbannet være du på marken!
05028017	Forbannet være din kurv og ditt deigtrau!
05028018	Forbannet være ditt livs frukt og din jords frukt, det som fødes av ditt storfe, og det som fødes av ditt småfe!
05028019	Forbannet være du i din inngang, og forbannet være du i din utgang!
05028020	Herren skal sende forbannelse, forvirring og trussel mot deg i alt det du rekker din hånd ut til og tar deg fore, inntil du blir ødelagt og går i hast til grunne for dine onde gjerningers skyld, fordi du forlot meg.
05028021	Herren skal la pest henge fast ved deg til han har utryddet deg av det landet du kommer inn i og skal ta i eie.
05028022	Herren skal slå deg med tæring og feber, med betennelse og verk, med tørke og kornsot og rust, og de skal forfølge deg til du går til grunne.
05028023	Himmelen over ditt hode skal være som kobber, og jorden under deg som jern.
05028024	Herren skal la støv og sand være det regnet han gir ditt land. Det skal komme ned over deg fra himmelen til du blir ødelagt.
05028025	Herren skal la deg ligge under for dine fiender: På én vei skal du dra ut mot dem, og på sju veier skal du flykte for dem. Du skal bli mishandlet av alle jordens riker.
05028026	Dine døde kropper skal bli til føde for alle himmelens fugler og for jordens dyr, og ingen skal jage dem bort.
05028027	Herren skal slå deg med Egypts byller, med svulster og med skabb og med utslett som ikke kan leges.
05028028	Herren skal slå deg med vanvidd og med blindhet og med forvirring av ditt sinn.
05028029	Du skal famle deg fram midt på dagen, som den blinde famler seg fram i mørket. Du skal ingen lykke ha på dine veier, og du skal bare bli undertrykt og utplyndret alle dager. Og det skal ikke være noen som frelser.
05028030	Du skal forlove deg med en kvinne, og en annen mann skal ligge med henne. Du skal bygge et hus og ikke bo i det. Du skal plante en vingård og ikke ta den i bruk.
05028031	Din okse skal bli slaktet for dine øyne, og du skal ikke ete av den. Ditt esel skal bli røvet mens du ser på, og ikke komme tilbake til deg. Ditt småfe skal gis til dine fiender, og ingen skal hjelpe deg.
05028032	Dine sønner og dine døtre skal overgis til et fremmed folk. Dine øyne skal se det og fortæres av lengsel etter dem hele dagen, og din hånd skal være maktesløs.
05028033	Frukten av din jord og av alt ditt arbeid skal fortæres av folk du ikke kjenner. Du skal bare bli undertrykt og mishandlet alle dager.
05028034	Du skal bli vanvittig av det synet som dine øyne må se.
05028035	Herren skal slå deg på knær og lår med onde byller som ikke kan leges, fra fotsåle til isse.
05028036	Herren skal føre deg og din konge, som du setter over deg, bort til et folk som verken du eller dine fedre har kjent. Der skal du dyrke andre guder, stokk og stein.
05028037	Du skal bli til et skremsel, til et ordspråk og en spott blant alle de folkene Herren fører deg til.
05028038	Du skal føre mye såkorn ut på marken, men lite skal du samle inn, for gresshoppen skal ete det opp.
05028039	Vingårder skal du plante og dyrke, men vin skal du ikke drikke og ikke kunne lagre, for makk skal ete den opp.
05028040	Oliventrær skal du ha i hele ditt land, men du skal ikke salve deg med olje, for ditt oljetre skal kaste karten av.
05028041	Sønner og døtre skal du få, men du skal ikke beholde dem, for de skal gå i fangenskap.
05028042	Alle dine trær og all din jords frukt skal gresshoppen ta i eie.
05028043	Den fremmede som bor i ditt land, skal stige opp over deg, høyere og høyere, men du skal synke dypere og dypere.
05028044	Han skal låne til deg, men du skal ikke kunne låne til ham. Han skal være hode, og du skal være hale.
05028045	Alle disse forbannelser skal komme over deg og forfølge deg og nå deg til du blir ødelagt, fordi du ikke hørte på Herrens, din Guds røst, og ikke tok vare på hans bud og hans lover, som han ga deg.
05028046	De skal være til et tegn og et under som skal henge ved deg og din ætt til evig tid.
05028047	Fordi du ikke tjente Herren din Gud med glede og av hjertens lyst, enda du hadde overflod på alt,
05028048	så skal du tjene dine fiender, som Herren skal sende mot deg, i hunger og tørst og i nakenhet og i mangel på alt. Han skal legge et jernåk på din hals, til han har ødelagt deg.
05028049	Herren skal føre over deg et folk langt bortefra, fra jordens ende. Det er et folk som kommer flyvende lik en ørn, et folk med et språk du ikke forstår.
05028050	Det er et folk med hardt ansikt, som ikke akter den gamle og ikke har medynk med den unge.
05028051	Det eter opp frukten av ditt fe og frukten av din jord, til du blir ødelagt. Det levner deg verken korn eller most eller olje, heller ikke det som fødes av ditt storfe, eller det som fødes av ditt småfe, til de har gjort ende på deg.
05028052	De beleirer deg i alle dine byer, inntil dine høye og faste murer, som du satte din lit til, faller i hele ditt land. De beleirer deg i alle dine byer i hele ditt land, det som Herren din Gud har gitt deg.
05028053	Da skal du ete ditt livs frukt, kjøttet av dine sønner og dine døtre, som Herren din Gud gir deg. Så stor er den trengsel og angst, som din fiende skal føre over deg.
05028054	Den fineste og mest bortskjemte av dine menn skal se med onde øyne på sin bror og på hustruen i sin favn og på de barn han ennå har tilbake,
05028055	og ikke unne noen av dem det minste grann av sine barns kjøtt, som han eter, fordi intet annet ble levnet ham. Så stor er den trengselen og angsten som din fiende skal føre over deg i alle dine byer.
05028056	Den fineste og mest bortskjemte av dine kvinner, som aldri prøvde å sette sin fot på jorden, så fin og forvent var hun, skal se med onde øyne på mannen i sin favn og på sin sønn og sin datter
05028057	og ikke unne dem sin etterbyrd, som går fra henne, eller de barn hun får. For i mangel på alt skal hun ete dem i hemmelighet. Så stor er den trengselen og angsten som din fiende skal føre over deg i dine byer.
05028058	Dersom du ikke gir akt på å holde alle ordene i denne loven, de som står skrevet i denne boken - dersom du ikke frykter dette herlige og forferdelige navn: Herren din Gud,
05028059	da skal Herren sende uhørte plager over deg og uhørte plager over din ætt, store og vedholdende plager og onde og langvarige sykdommer.
05028060	Han skal la alle Egypts sykdommer, som du gruer for, komme over deg, og de skal henge ved deg.
05028061	Alle andre sykdommer og alle andre plager, som det ikke står skrevet noe om i denne lovens bok, skal Herren la komme over deg, til du er ødelagt.
05028062	Bare en liten flokk skal bli igjen av dere - dere som var så tallrike som himmelens stjerner - fordi du ikke hørte på Herrens, din Guds røst.
05028063	Likesom Herren gledet seg over å gjøre vel mot dere og gjøre dere tallrike, slik skal Herren glede seg ved å forderve dere og ødelegge dere. Dere skal rykkes opp av det landet du kommer inn i og skal ta i eie.
05028064	Herren skal spre deg blant alle folkene fra jordens ene ende til den andre. Der skal du dyrke andre guder, som verken du eller dine fedre har kjent, stokk og stein.
05028065	Blant disse folkene skal du aldri ha ro. Der skal ingen hvile være for din fot. Herren skal der gi deg et bevende hjerte og uttærte øyne og en avmektig sjel.
05028066	Ditt liv skal henge i et hår. Du skal engstes natt og dag og aldri være sikker på ditt liv.
05028067	Om morgenen skal du si: Var det bare kveld! Og om kvelden skal du si: Var det bare morgen! - for den angsten du kjenner i ditt hjerte, og for det synet du ser med dine øyne.
05028068	Herren skal føre deg tilbake til Egypt på skip, den veien som jeg sa deg at du aldri mer skulle få se. Der skal dere bli budt ut til dine fiender som treller og trellkvinner, men det er ingen som kjøper.
05029001	Dette er den paktens ord som Herren bød Moses å gjøre med Israels barn i Moabs land, i tillegg til den pakten han hadde gjort med dem på Horeb.
05029002	Moses kalte hele Israel til seg og sa til dem: Dere har sett alt det Herren gjorde for deres øyne i landet Egypt med farao og alle hans tjenere og hele hans land,
05029003	de store plagene som du så for dine øyne, de store tegnene og undrene.
05029004	Men like til denne dag har Herren ikke gitt dere hjerte til å forstå eller øyne til å se eller ører til å høre med.
05029005	Jeg lot dere vandre førti år i ørkenen. Deres klær ble ikke utslitt, og skoene ble ikke utslitt på din fot.
05029006	Dere fikk ikke brød å ete eller vin og sterk drikk å drikke, for at dere skulle kjenne at jeg, Herren, er deres Gud.
05029007	Da dere kom til dette stedet, dro Sihon, kongen i Hesjbon, og Og, kongen i Basan, ut imot oss til kamp, og vi slo dem.
05029008	Vi tok deres land og lot rubenittene og gadittene og den halve Manasses stamme få det til arv.
05029009	Så ta da vare på denne paktens ord og hold dem, så dere farer viselig fram i alt det dere gjør.
05029010	I dag står dere alle for Herrens, deres Guds åsyn - deres høvdinger, deres stammer, deres eldste og deres tilsynsmenn, hver mann i Israel,
05029011	deres barn, deres hustruer og den fremmede som er i din leir, både vedhoggeren og vannbæreren,
05029012	for at du skal gå inn i pakten med Herren din Gud og i edsforbundet med ham, det som Herren din Gud oppretter med deg i dag.
05029013	For han vil i dag gjøre deg til sitt folk, og selv vil han være din Gud, som han har tilsagt deg, og som han med ed har lovt dine fedre Abraham, Isak og Jakob.
05029014	Ikke bare med dere gjør jeg denne pakten og dette edsforbundet,
05029015	men både med dem som i dag står her sammen med oss for Herrens, vår Guds åsyn, og med dem som ikke er her sammen med oss i dag.
05029016	For dere vet selv hvordan vi bodde i landet Egypt, og hvordan vi dro fram gjennom landene til de folkene dere har dratt igjennom.
05029017	Dere så deres avskyelige gudebilder, de guder av tre og stein, av sølv og gull, som de hadde.
05029018	La det ikke være hos dere noen mann eller kvinne eller ætt eller stamme som i dag i sitt hjerte vender seg bort fra Herren vår Gud, så han går bort og dyrker disse folkenes guder! La det ikke være hos dere noen rot som bærer trollbær eller malurt.
05029019	Ingen må, når han hører dette edsforbundets ord, prise seg lykkelig og tenke at det skal gå ham vel selv om han følger sitt eget harde hjerte. Da ødelegger han det vannrike landet sammen med det tørre.
05029020	Herren vil ikke tilgi ham. Nei, da skal Herrens vrede og nidkjærhet blusse opp mot den mannen. Og alle de forbannelsene som er skrevet i denne boken, skal hvile på ham. Og Herren skal utslette hans navn under himmelen.
05029021	Herren skal skille ham ut fra alle Israels stammer til fordervelse, etter alle forbannelsene i den pakten som er skrevet i denne lovens bok.
05029022	Når den kommende slekt, deres barn som vokser opp etter dere, og den fremmede som kommer fra et fjernt land, ser de slag som har rammet dette landet, og de sykdommer som Herren har påført det,
05029023	- svovel og salt, hele dets jord oppbrent, så den ikke kan bli tilsådd og ikke gi grøde, og ingen plante kan vokse der, en ødeleggelse som Sodomas og Gomorras, Admas og Sebojims, den gang Herren ødela dem i sin vrede og harme - da skal de si,
05029024	ja, alle folkene skal si: Hvorfor har Herren gjort slik mot dette landet? Hva er dette for en svær vredesild?
05029025	Da skal de få til svar: Fordi de forlot den pakten som Herren, deres fedres Gud gjorde med dem da han førte dem ut av landet Egypt,
05029026	og de gikk bort og dyrket andre guder og tilba dem, guder som de ikke kjente, og som han ikke hadde gitt dem lov til å dyrke,
05029027	derfor ble Herrens vrede opptent mot dette landet, så han førte over det alle de forbannelsene som er skrevet i denne boken.
05029028	Herren rykket dem opp av deres land i vrede og harme og stor forbitrelse og kastet dem bort til et fremmed land, slik som det er i dag.
05029029	Det skjulte hører Herren vår Gud til, men det åpenbarte er for oss og for våre barn til evig tid, for at vi skal holde alle ordene i denne loven.
05030001	Når alle disse tingene kommer over deg, velsignelsen og forbannelsen som jeg har forelagt deg, og du tar det til hjertet ute blant alle de folk som Herren din Gud har drevet deg bort til,
05030002	og når du av hele ditt hjerte og hele din sjel omvender deg til Herren din Gud og hører på hans røst i alt det som jeg byr deg i dag, både du og dine barn,
05030003	da skal Herren din Gud gjøre ende på ditt fangenskap og miskunne seg over deg. Han skal igjen samle deg fra alle de folkene som Herren din Gud hadde spredt deg iblant.
05030004	Selv om dere er drevet bort til himmelens ende, så skal Herren din Gud samle deg og hente deg der.
05030005	Og Herren din Gud skal føre deg til det landet dine fedre eide, og du skal ta det i eie. Han skal gjøre vel imot deg og gjøre deg mer tallrik enn dine fedre.
05030006	Og Herren din Gud skal omskjære ditt hjerte og dine etterkommeres hjerte, så du elsker Herren din Gud av hele ditt hjerte og av hele din sjel. Da skal du få leve.
05030007	Herren din Gud skal legge alle disse forbannelsene på dine fiender og på dem som har hatet og forfulgt deg.
05030008	Men du skal igjen høre på Herrens røst og holde alle hans bud, som jeg gir deg i dag.
05030009	I alt det du tar deg fore, skal Herren din Gud gi deg overflod på alt som godt er, både av ditt livs frukt og av frukten av ditt fe og av frukten av din jord. For Herren skal igjen glede seg over deg og gjøre vel imot deg, likesom han gledet seg over dine fedre,
05030010	så sant du hører på Herrens, din Guds røst, så du tar vare på hans bud og hans lover, og det som er skrevet i denne lovens bok, og så sant du omvender deg til Herren din Gud av hele ditt hjerte og av hele din sjel.
05030011	For dette bud som jeg gir deg i dag, er ikke for høyt for deg, og det er ikke langt borte.
05030012	Det er ikke oppe i himmelen, så du må si: Hvem vil fare opp til himmelen for oss og hente det ned og la oss høre det, så vi kan gjøre etter det?
05030013	Det er heller ikke på den andre siden av havet, så du må si: Hvem vil fare over havet for oss og hente det til oss og la oss høre det, så vi kan gjøre etter det?
05030014	Men ordet er deg ganske nær, i din munn og i ditt hjerte, så du kan gjøre etter det.
05030015	Se, jeg har i dag lagt fram for deg livet og det gode, og døden og det onde.
05030016	Jeg byr deg i dag å elske Herren din Gud, og vandre på hans veier og ta vare på hans bud og hans lover og hans forskrifter, så du kan leve og bli tallrik, og Herren din Gud kan velsigne deg i det landet du kommer inn i og skal ta i eie.
05030017	Men dersom ditt hjerte vender seg bort, og du ikke vil være lydig, men lar deg forføre og tilber andre guder og dyrker dem,
05030018	da forkynner jeg dere i dag at dere skal gå helt til grunne. Dere skal ikke leve lenge i det landet som du nå drar til over Jordan for å komme inn i det og ta det i eie.
05030019	Jeg tar i dag himmelen og jorden til vitne mot dere: Livet og døden har jeg lagt fram for deg, velsignelsen og forbannelsen. Velg da livet, så du kan få leve, du og din ætt!
05030020	Elsk Herren din Gud. Hør på hans røst og hold fast ved ham! For dette er ditt liv. Og da skal du nå en høy alder og få være i det landet som Herren med ed har lovt å gi til dine fedre Abraham, Isak og Jakob.
05031001	Og Moses gikk fram og talte disse ordene til hele Israel -
05031002	han sa til dem: Jeg er i dag hundre og tjue år gammel. Jeg kan ikke mer gå ut og inn som før, og Herren har sagt til meg: Du skal ikke komme over Jordan her.
05031003	Herren din Gud vil selv dra fram foran deg. Han vil utrydde disse folkene for deg, så du kan ta deres land i eie. Josva, han skal dra fram foran deg, slik som Herren har sagt.
05031004	Herren skal gjøre med dem som han gjorde med Sihon og Og, amorittenes konger, den gang han gjorde ende på dem og ødela deres land.
05031005	Herren skal gi dem i deres hånd, og dere skal gjøre med dem nøyaktig som jeg har befalt dere.
05031006	Vær frimodige og sterke! Frykt ikke og vær ikke redd for dem! For Herren din Gud går selv med deg, han skal ikke slippe deg og ikke forlate deg.
05031007	Og Moses kalte Josva til seg og sa til ham så hele Israel hørte det: Vær frimodig og sterk! For du skal dra inn med dette folket i det landet som Herren med ed har lovt å gi deres fedre, og du skal skifte det ut til arv mellom dem.
05031008	Herren, han som drar foran deg, han skal være med deg - han skal ikke slippe deg og ikke forlate deg. Du skal ikke frykte og ikke være motløs.
05031009	Så skrev Moses opp denne loven og overga den til prestene, Levis sønner, som bar Herrens paktsark, og til alle de eldste i Israel.
05031010	Og Moses bød dem og sa: Hvert sjuende år, i ettergivelsesåret, på løvhyttefesten,
05031011	når hele Israel møter fram for å vise seg for Herrens, din Guds åsyn på det stedet han utvelger, da skal du lese opp denne loven for hele Israel så de hører på det.
05031012	Kall folket sammen, mennene og kvinnene og barna og de fremmede som bor i dine byer, så de kan høre det og lære å frykte Herren deres Gud og akte vel på å holde alle ordene i denne loven.
05031013	Deres barn, som ikke kjenner den, skal få høre den og lære å frykte Herren deres Gud alle de dager dere lever i det landet som dere nå drar til over Jordan og skal ta i eie.
05031014	Og Herren sa til Moses: Se, din dødsdag er nær. Kall på Josva og still dere fram ved sammenkomstens telt, for at jeg kan gi ham mine befalinger. Og Moses og Josva gikk fram og stilte seg ved sammenkomstens telt.
05031015	Da åpenbarte Herren seg ved teltet i en skystøtte, og skystøtten sto ved inngangen til teltet.
05031016	Og Herren sa til Moses: Når du hviler hos dine fedre, da vil dette folket komme til å drive hor med de fremmede guder i det landet de kommer inn i. De vil forlate meg og bryte min pakt, som jeg har gjort med dem.
05031017	Den dagen skal min vrede bli opptent mot dem. Jeg vil forlate dem og skjule mitt åsyn for dem, så de går til grunne. Mangfoldige ulykker og trengsler kommer over dem. Og de skal si på den dagen: Er det ikke fordi min Gud ikke er med meg at disse ulykkene er kommet over meg?
05031018	Men på den dagen vil jeg ganske skjule mitt åsyn for dem, fordi de har gjort så mye ondt og vendt seg til andre guder.
05031019	Så skriv nå opp for dere denne sangen og lær Israels barn den, legg den i deres munn, så den kan være et vitne for meg mot Israels barn.
05031020	For jeg vil føre dem inn i det landet som jeg med ed har lovt å gi deres fedre, et land som flyter med melk og honning. Men når de har ett og er blitt mette og fete, da vil de vende seg til andre guder og dyrke dem og forakte meg og bryte min pakt.
05031021	Når mange ulykker og trengsler kommer over dem, skal denne sangen lyde for dem som et vitne - den skal ikke glemmes hos dem som kommer etter, og ikke dø i deres munn. For jeg kjenner de tanker som de går med allerede nå, før jeg fører dem inn i det landet som jeg med ed har lovt å gi dem.
05031022	Samme dag skrev Moses opp denne sangen og lærte Israels barn den.
05031023	Og han bød Josva, Nuns sønn, og sa: Vær frimodig og sterk! For du skal føre Israels barn inn i det landet jeg med ed har lovt dem, og jeg vil være med deg.
05031024	Da Moses var ferdig med å skrive denne lovens ord i en bok helt til enden,
05031025	bød han levittene, som bar Herrens paktsark, og sa:
05031026	Ta denne lovens bok og legg den ved siden av Herrens, deres Guds paktsark! Der skal den ligge som et vitne mot deg.
05031027	For jeg kjenner din gjenstridighet og din stive nakke. Se, ennå i dag mens jeg lever og er iblant dere, har dere vært gjenstridige mot Herren. Hvor mye mer da etter min død!
05031028	Kall nå sammen til meg alle de eldste i deres stammer og deres tilsynsmenn, så vil jeg tale disse ordene for dem og ta himmelen og jorden til vitne mot dem.
05031029	For jeg vet at etter min død vil dere gjøre det som er galt og vike av fra den veien jeg har befalt dere å vandre. Ulykken skal komme over dere i de siste dager, fordi dere gjør det som er ondt i Herrens øyne, og egger ham til vrede ved det som deres hender har gjort.
05031030	Deretter fremsa Moses denne sangen, fra begynnelsen til enden, for hele Israels menighet.
05032001	Lytt, dere himler, og jeg vil tale! La jorden høre på min munns ord!
05032002	La min lære risle som regnet, og mine ord dryppe som duggen, som regnskur på grønne spirer, som regnbyger på urter og gress!
05032003	For Herrens navn vil jeg forkynne. Gi vår Gud ære!
05032004	Klippen! Fullkomment er hans verk, for rettferd er alle hans veier. En trofast Gud, uten svik, rettferdig og rettvis er han.
05032005	Dårlig handlet de mot ham, de er ikke sønner av ham, en fordervet og vrang slekt.
05032006	Lønner dere Herren slik, du dårlige og uvise folk? Er han ikke din Far, som gjorde deg til sin eiendom? Han skapte deg og dannet deg.
05032007	Kom svunne dager i hu, gi akt på årene fra slekt til slekt! Spør din far, han vil kunngjøre deg det - dine gamle, de vil si deg det.
05032008	Da Den Høyeste ga folkene arv, da han skilte menneskenes barn, satte han folkenes grenser etter tallet på Israels sønner.
05032009	For Herrens del er hans folk, Jakob er hans arvedel.
05032010	Han fant ham i et øde land, i villmarken, blant hyl fra villdyr i ørkenen. Han vernet om ham, han våket over ham, han voktet ham som sin øyesten.
05032011	Som ørnen vekker sitt rede og svever over sine unger, slik bredte han ut sine vinger. Han tok ham opp og bar ham på sine slagfjær.
05032012	Det var Herren alene som førte ham, og ingen fremmed gud var med ham.
05032013	Han lot ham fare fram over jordens høyder. Han åt markens grøde. Han lot ham suge honning av klippen og olje av det hardeste fjell.
05032014	Han ga ham rømme av kyr og melk av sauer og fett av lam og av værer fra Basan og av bukker, og hvetens feteste marg. Druers blod drakk du, skummende vin.
05032015	Da ble Jesurun fet og spente bakut - du ble fet og tykk og stinn. Han forkastet Gud, som hadde skapt ham, og foraktet sin frelses klippe.
05032016	De vakte hans nidkjærhet ved fremmede guder, ved motbydelige avguder vakte de hans harme.
05032017	De ofret til åndemaktene, som ikke er Gud, til guder som de ikke kjente, nye og nylig oppkommet, som deres fedre ikke fryktet.
05032018	Klippen, ditt opphav, enset du ikke. Du glemte Gud, han som fødte deg.
05032019	Herren så det og forkastet dem, for hans sønner og døtre hadde krenket ham.
05032020	Og han sa: Jeg vil skjule mitt åsyn for dem. Jeg vil se hva ende det vil ta med dem. For en vrang slekt er de, barn som det ikke er troskap i.
05032021	De vakte min nidkjærhet med det som ikke er Gud. De vakte min harme ved sine tomme avguder. Også jeg vil vekke deres nidkjærhet med det som ikke er et folk, ved et uforstandig folk vil jeg vekke deres harme.
05032022	For en ild er opptent i min vrede og brenner til dypeste dødsrike. Den fortærer landet og dets grøde og setter fjellenes grunnvoller i brann.
05032023	Jeg vil samle ulykker over dem. Alle de pilene jeg har, vil jeg bruke mot dem.
05032024	De skal utsuges av sult og fortæres av brennende feber og giftig sott. Villdyrs tann vil jeg sende mot dem og eiter av ormen som kryper i støvet.
05032025	Ute skal sverdet, inne i kamrene skal redsel rive bort både unge menn og jomfruer, det diende barnet og den gråhårede mannen.
05032026	Jeg sa: Jeg vil knuse dem, utslette minnet om dem blant menneskene!
05032027	Men jeg fryktet for at fiendene skulle krenke meg, at deres motstandere skulle mistyde det og si: Det var vår hånd som var så sterk, det var ikke Herren som gjorde alt dette.
05032028	For de er et folk uten visdom, det er ikke forstand hos dem.
05032029	Dersom de var vise, ville de forstå dette, innse hvordan det vil gå dem til slutt.
05032030	Hvordan kunne én forfølge tusen, og to drive ti tusen på flukt, hvis ikke deres klippe hadde solgt dem, og Herren overgitt dem?
05032031	For deres klippe er ikke som vår klippe - det kan våre fiender selv vitne!
05032032	Deres vintre er av Sodomas vintre og fra Gomorras marker. Deres druer er giftige druer, de har beske klaser.
05032033	Deres vin er slangers brennende gift og fryktelig ormeeiter.
05032034	Er ikke dette gjemt hos meg, under segl i mine lagerrom?
05032035	Meg hører hevn og gjengjeldelse til på den tid når deres fot vakler. For deres undergangs dag er nær, hastig kommer det som venter dem.
05032036	For Herren skal dømme sitt folk og ha medynk med sine tjenere, når han ser at deres makt er borte, at det er ute både med store og små.
05032037	Og han skal si: Hvor er nå deres guder, klippen som de satte sin lit til,
05032038	de som åt fettet av deres slaktoffer og drakk deres drikkoffers vin? La dem reise seg og hjelpe dere! La dem være deres vern!
05032039	Nå ser dere hvem jeg er, og at det er ingen Gud uten meg. Jeg tar liv og gir liv. Jeg sårer, og jeg leger, og det er ingen som redder av min hånd.
05032040	For jeg løfter min hånd mot himmelen og sier: Så sant jeg lever evig:
05032041	Når jeg kvesser mitt lynende sverd og tar dommen i min hånd, da vil jeg føre hevn over mine fiender og gjengjelde dem som hater meg.
05032042	Jeg vil gjøre mine piler drukne av blod, og mitt sverd skal ete kjøtt, blod av falne og fangne, av fiendtlige høvdingers hode.
05032043	Dere hedninger, pris hans folk! For han hevner sine tjeneres blod. Over sine fiender fører han hevn, og han gjør soning for sitt land, for sitt folk.
05032044	Så kom da Moses og sa fram hele denne sangen for folket, han og Josva, Nuns sønn.
05032045	Og da Moses var ferdig med å tale alle disse ordene til hele Israel,
05032046	sa han til dem: Akt på alle de ordene som jeg i dag gjør til et vitne mot dere. Byd deres barn å ta vare på dem, så de holder alle ordene i denne lov!
05032047	For dette er ikke noe tomt ord for dere, men det er deres liv. Og ved dette ordet skal dere leve lenge i det landet dere nå drar til over Jordan og skal ta i eie.
05032048	Samme dag talte Herren til Moses og sa:
05032049	Gå opp på Abarim-fjellet her, på Nebo-fjellet i Moabs land rett imot Jeriko, og se ut over Kana’ans land, som jeg gir Israels barn til eiendom.
05032050	Der på fjellet som du går opp på, skal du dø og samles til dine fedre, likesom Aron, din bror, døde på fjellet Hor og ble samlet til sine fedre,
05032051	fordi dere syndet mot meg blant Israels barn ved Meribas vann i Kadesj i ørkenen Sin og ikke helliget meg blant Israels barn.
05032052	Du skal få se landet rett foran deg, men du skal ikke komme inn i det landet som jeg gir Israels barn.
05033001	Dette er den velsignelsen som Moses, Guds mann, lyste over Israels barn før han døde.
05033002	Han sa: Herren kom fra Sinai, han steg opp for dem fra Se’ir. Han strålte fram fra Parans fjell og kom med titusener av hellige. Ved hans høyre hånd lyste lovens ild for dem.
05033003	Ja, han elsker sitt folk! Alle dine hellige er i din hånd, de ligger for din fot, de tar imot dine ord.
05033004	En lov ga Moses oss, en arvedel for Jakobs menighet.
05033005	Og han ble konge i Jesurun, da folkets høvdinger samlet seg, Israels stammer alle sammen.
05033006	Måtte Ruben leve og ikke dø, og hans menn være talt.
05033007	Og dette sa han om Juda: Hør, Herre, Judas røst, og før ham hjem til sitt folk! Med sine hender strir han for det. Du skal være hans hjelp mot hans fiender.
05033008	Om Levi sa han: Dine tummim og urim hører din fromme mann til, han som du fristet ved Massa, og som du trettet med ved Meribas vann,
05033009	han som sa om sin far og sin mor: Jeg ser dem ikke! - og som ikke kjentes ved sine brødre og ikke visste av sine barn, fordi han tok vare på ditt ord og aktet vel på din pakt.
05033010	De skal lære Jakob dine bud og Israel din lov. De skal legge røkelse for ditt ansikt og heloffer på ditt alter.
05033011	Herre, velsign hans kraft, og la hans henders gjerning behage deg! Knus hoftene på hans motstandere og dem som hater ham, så de ikke reiser seg mer!
05033012	Om Benjamin sa han: Herrens elskede er han! Trygt bor han hos ham. Hele dagen holder han sin hånd over ham. Han hviler mellom hans skuldrer.
05033013	Og om Josef sa han: Velsignet av Herren være hans land med himmelens ypperste gaver, med dugg og med vann fra de store dyp der nede,
05033014	med det ypperste av det som solen fostrer, med det ypperste av det som måneskiftene driver fram,
05033015	med det herligste fra de eldgamle fjell og det ypperste fra de evige hauger,
05033016	med det ypperste av jorden og dens fylde og med nåde fra ham som bodde i tornebusken! Må det komme over Josefs hode, over hans isse, han som er fyrste blant sine brødre!
05033017	Herlig er den førstefødte av hans okser, og hans horn er som villoksens horn. Med dem stanger han alle folkene like til jordens ender. Det er Efra’ims ti tusener, det er Manasses tusener.
05033018	Og om Sebulon sa han: Gled deg, Sebulon, i din utferd, og du, Issakar, i dine telt!
05033019	Folkeslag kaller de til sitt fjell. Der ofrer de rettferdighetsoffer. For havets overflod og sandens skjulte skatter suger de inn.
05033020	Om Gad sa han: Lovet være han som gir Gad vidt rom! Som en løvinne har han lagt seg ned, og han river av både arm og hode.
05033021	Han så seg ut den første parten for seg selv, for der var herskerens del gjemt. Og folkets høvdinger kom sammen. Det som var rett for Herren, det som han hadde fastsatt, gjorde han, sammen med Israel.
05033022	Om Dan sa han: Dan er en løveunge som springer fram fra Basan.
05033023	Og om Naftali sa han: Naftali, mettet med nåde og fylt med Herrens velsignelse - må han ta eiendom i vest og sør!
05033024	Og om Asjer sa han: Velsignet fremfor sønner være Asjer! Må han være den kjæreste blant sine brødre og dyppe sin fot i olje!
05033025	Din lås skal være av jern og kobber. Som dine dager er, skal din styrke være!
05033026	Det er ingen som Gud, Jesurun! Han farer fram over himmelen med hjelp for deg, og i sin høyhet på skyene.
05033027	En bolig er den eldgamle Gud, og her nede er evige armer. Han driver fienden bort for deg og sier: Rydd ut!
05033028	Så bor Israel trygt for seg selv! Jakobs kilde er skjult i et land med korn og most. Ja, hans himmel drypper av dugg.
05033029	Salig er du, Israel! Hvem er som du, et folk som har sin frelse i Herren. Han er ditt hjelpende skjold og ditt høye sverd. Dine fiender kryper for deg, mens du skrider fram over deres høyder.
05034001	Så gikk Moses fra Moabs ødemarker opp på Nebo-fjellet, på Pisgas topp, som ligger rett imot Jeriko. Og Herren lot ham se ut over hele landet: Gilead like til Dan
05034002	og hele Naftalis og Efra’ims og Manasses land og hele Judas land helt til havet i vest
05034003	og sydlandet og Jordan-sletten, dalen ved Jeriko, Palmebyen, helt til Soar.
05034004	Og Herren sa til ham: Dette er det landet som jeg med ed har lovt Abraham, Isak og Jakob idet jeg sa: Din ætt vil jeg gi det! Nå har jeg latt deg se det med dine øyne, men du skal ikke få komme inn i det.
05034005	Så døde Moses, Herrens tjener, der i Moabs land slik Herren hadde sagt.
05034006	Og han begravde ham i dalen i Moabs land midt imot Bet-Peor, og ingen vet til denne dag hvor graven hans er.
05034007	Moses var ett hundre og tjue år gammel da han døde. Hans øye var ikke sløvet, og hans kraft var ikke veket bort.
05034008	Og Israels barn gråt over Moses på Moabs ødemarker i tretti dager. Da var gråtens dager til ende, sorgen over Moses.
05034009	Og Josva, Nuns sønn, var fylt med visdoms ånd, for Moses hadde lagt sine hender på ham. Og Israels barn var lydige mot ham og gjorde som Herren hadde befalt Moses.
05034010	Men det sto ikke mer fram noen profet i Israel som Moses, han som Herren kjente ansikt til ansikt -
05034011	slik at han gjorde alle de tegn og under som Herren sendte ham for å gjøre i landet Egypt, med farao og alle hans tjenere og hele hans land,
05034012	og hele den veldige kraften og alle de store, forferdelige gjerningene som Moses gjorde for hele Israels øyne.
06001001	Da Herrens tjener Moses var død, sa Herren til Josva, Nuns sønn, Moses’ tjener:
06001002	Moses, min tjener, er død. Gjør deg nå klar til å gå over Jordan, du og hele dette folket, inn i det landet som jeg vil gi Israels barn.
06001003	Hvert sted dere setter foten på, gir jeg dere, slik jeg sa til Moses.
06001004	Fra ørkenen og Libanon helt til den store elven, til elven Frat, over hele hetittenes land, og helt til det store havet i vest, skal deres land nå.
06001005	Ingen skal kunne stå seg mot deg alle ditt livs dager. Likesom jeg var med Moses, vil jeg være med deg. Jeg vil ikke slippe deg og ikke forlate deg.
06001006	Vær frimodig og sterk! For du skal skifte ut til arv blant dette folket det landet som jeg med ed lovte deres fedre å gi dem.
06001007	Vær du bare riktig frimodig og sterk, så du legger vinn på å gjøre etter hele den loven som Moses, min tjener, lærte deg! Vik ikke av fra den, verken til høyre eller til venstre, så du kan gå klokt fram i alt det du tar deg fore.
06001008	Denne lovens bok skal ikke vike fra din munn. Du skal grunne på den dag og natt, så du akter vel på å gjøre etter alt det som står skrevet i den. Da skal du lykkes på dine veier, og da skal du gå klokt fram.
06001009	Har jeg ikke befalt deg: Vær frimodig og sterk! Frykt ikke, og vær ikke redd! For Herren din Gud er med deg i alt det du tar deg fore.
06001010	Josva ga da folkets tilsynsmenn denne befalingen:
06001011	Gå gjennom leiren og si til folket: Gjør i stand reisekost! For om tre dager skal dere gå over Jordan her, for å gå og innta det landet som Herren deres Gud har gitt dere til eiendom.
06001012	Til Ruben og Gad og til den halve Manasses stamme sa Josva:
06001013	Husk hva Moses, Herrens tjener, bød dere da han sa: Herren deres Gud lar dere nå komme til ro og gir dere dette landet.
06001014	Deres koner og barn og buskapen deres skal bli igjen i det landet Moses har gitt dere øst for Jordan. Men selv skal dere, så mange av dere som er våpenføre menn, dra fullt rustet fram foran deres brødre og hjelpe dem.
06001015	Men når Herren lar deres brødre komme til ro likesom dere, når også de har tatt i eie det landet som Herren deres Gud har gitt dem, da skal dere vende tilbake og bosette dere i deres eget land, det som Moses, Herrens tjener, ga dere på østsiden av Jordan.
06001016	Da svarte de Josva og sa: Alt det du har befalt oss, vil vi gjøre, og hvor du sender oss, vil vi gå.
06001017	Likesom vi adlød Moses i alle ting, slik vil vi også adlyde deg. Måtte bare Herren din Gud være med deg, likesom han var med Moses.
06001018	Hver den som setter seg imot din befaling og ikke lyder dine ord i alt det du befaler ham, han skal dø. Vær bare frimodig og sterk!
06002001	Josva, Nuns sønn, sendte hemmelig to speidere ut fra Sjittim og sa: Gå av sted og se dere om i landet og særlig i Jeriko! De gikk da av sted og kom inn i huset til en horkvinne som hette Rahab, og der overnattet de.
06002002	Det ble da meldt til kongen i Jeriko: Noen israelittiske menn er kommet hit i natt for å utspeide landet.
06002003	Da sendte kongen i Jeriko bud til Rahab og sa: Før fram de mennene som kom til deg og tok inn i huset ditt! De er kommet for å utspeide hele landet.
06002004	Men kvinnen tok og gjemte de to mennene, og så sa hun: Ja, disse mennene kom til meg, men jeg visste ikke hvor de var fra.
06002005	I skumringen, da byporten skulle stenges, gikk mennene ut. Jeg vet ikke hvor de tok veien. Skynd dere og sett etter dem, så når dere dem nok igjen.
06002006	Men hun hadde latt dem stige opp på taket og hadde gjemt dem under linstenglene som hun hadde liggende utbredt der.
06002007	Kongens menn satte da etter dem på veien til Jordan, til vadestedene. Så snart de som satte etter dem, var dratt ut, ble porten stengt.
06002008	Før speiderne hadde lagt seg til å sove, gikk hun opp til dem på taket.
06002009	Og hun sa til dem: Jeg vet at Herren har gitt dere dette landet. Nå er det kommet over oss en redsel for dere. Alle som bor i landet forgår av frykt for dere.
06002010	For vi har hørt hvordan Herren tørket ut vannet i Rødehavet foran dere da dere dro ut av Egypt, og vi har hørt hva dere gjorde med begge amorittkongene på den andre siden av Jordan, Sihon og Og, som dere slo med bann.
06002011	Da vi hørte det, ble hjertet vårt fullt av angst, og nå er det ingen som våger å møte dere. For Herren deres Gud, han er Gud både i himmelen der oppe og på jorden her nede.
06002012	Lov meg da og sverg ved Herren, at fordi jeg har vist barmhjertighet mot dere, så skal også dere vise barmhjertighet mot min fars hus. Gi meg et sikkert tegn på
06002013	at dere vil la min far og min mor og mine brødre og mine søstre og alle som hører dem til, få leve, og frelse vårt liv fra døden!
06002014	Da sa mennene til henne: Med vårt eget liv skal vi stå inne for deres liv! Så sant dere ikke lar noen få vite noe om ærendet vårt, skal vi, når Herren gir oss landet, vise barmhjertighet og troskap mot deg.
06002015	Så firte hun dem ned gjennom vinduet med et rep. For huset hennes lå ved bymuren, hun bodde tett inntil muren.
06002016	Hun sa til dem: Gå opp i fjellet, så at de som forfølger dere, ikke treffer på dere. Og hold dere skjult der i tre dager, til forfølgerne kommer tilbake. Siden kan dere gå hvor dere vil.
06002017	Mennene sa da: Vi regner oss for å være løst fra denne ed som du tok av oss, hvis du ikke gjør dette:
06002018	Når vi kommer inn i landet, skal du binde denne skarlagenrøde snoren i vinduet som du firte oss ned fra. Og så skal du samle din far og mor, brødrene dine og hele slekten din her i huset hos deg.
06002019	Går da noen ut av døren i huset ditt, da kommer hans blod over hans eget hode, og vi er skyldfrie. Men blir det lagt hånd på noen som er hos deg i huset, skal hans blod komme over vårt hode.
06002020	Og dersom du røper ærendet vårt for noen, så er vi løst fra den eden du tok av oss.
06002021	Hun sa: La det være som dere sier! Så lot hun dem gå. De dro av sted, og hun bandt den skarlagenrøde snoren i vinduet.
06002022	De gikk til de kom opp i fjellet. Der slo de seg til i tre dager, til de som forfulgte dem, var kommet tilbake. De lette hele veien uten å finne dem.
06002023	Så vendte de to mennene tilbake og gikk ned fra fjellet. De satte over elven og kom til Josva, Nuns sønn, og fortalte ham alt det som hadde hendt dem.
06002024	Og de sa til Josva: Herren har gitt hele landet i vår hånd. Alle landets innbyggere holder på å forgå av frykt for oss.
06003001	Morgenen etter sto Josva tidlig opp. Han brøt opp fra Sjittim med alle Israels barn og kom til Jordan. Der ble de en tid før de gikk over elven.
06003002	Da tre dager var gått, gikk tilsynsmennene gjennom leiren.
06003003	De bød folket og sa: Når dere ser Herrens, deres Guds paktsark, og de levittiske prestene i ferd med å bære den, så skal dere bryte opp fra leirplassene og følge etter den.
06003004	Men det skal være en avstand mellom dere og arken, omkring to tusen alen. Dere må ikke komme for nær den. Slik kan dere vite hva vei dere skal gå, for dere har ikke gått denne veien før.
06003005	Da sa Josva til folket: Hellige dere! For i morgen vil Herren gjøre underfulle ting blant dere.
06003006	Og til prestene sa Josva: Ta paktens ark og gå fram foran folket! Da tok de opp paktens ark og gikk fram foran folket.
06003007	Herren sa til Josva: På denne dagen vil jeg begynne å gjøre deg stor for hele Israels øyne, så de skal forstå at likesom jeg var med Moses, slik vil jeg òg være med deg.
06003008	Du skal si til prestene som bærer paktens ark: Når dere kommer til bredden av Jordans vann, så skal dere bli stående der ved Jordan.
06003009	Og Josva sa til Israels barn: Kom hit og hør Herren deres Guds ord!
06003010	Og Josva sa: På dette skal dere kjenne at den levende Gud er midt iblant dere, og at han helt sikkert skal drive bort for dere kana’aneerne og hetittene og hevittene og ferisittene og girgasittene og amorittene og jebusittene.
06003011	Se, han som er all jordens Herre, hans paktsark går foran dere ut i Jordan.
06003012	Så velg nå ut tolv menn av Israels stammer, én mann for hver stamme.
06003013	Og når så prestene som bærer Herrens, all jordens Herres ark, står stille med sine føtter i Jordans vann, da skal Jordans vann, det vann som kommer ovenfra, demmes opp, så det står som en vegg.
06003014	Folket brøt så opp fra teltene sine for å gå over Jordan, og prestene som bar paktens ark, gikk foran folket.
06003015	Da de som bar arken, kom ned til Jordan, og så snart prestene som bar arken, satte sine føtter i vannet ved elvebredden - Jordan gikk over alle sine bredder gjennom hele skurdtiden -
06003016	da stanset det vannet som kom ovenfra. Det sto som en vegg langt borte, oppe ved byen Adam, som ligger tett ved Sartan. Og det vannet som rant ned til Ødemarkshavet, det er Salthavet, rant bort, og folket gikk over rett imot Jeriko.
06003017	Prestene som bar Herrens paktsark, ble stående på tørr grunn midt ute i Jordan mens hele Israel gikk tørrskodd over, inntil hele folket var kommet vel over Jordan.
06004001	Da nå hele folket var kommet vel over Jordan, sa Herren til Josva:
06004002	Velg ut tolv menn av folket, én mann av hver stamme,
06004003	og befal dem og si: Ta opp tolv steiner fra Jordans bunn, fra det stedet der prestenes føtter står. Og dere skal bære dem med dere over og legge dem ned på det stedet hvor dere slår leir for natten.
06004004	Da kalte Josva til seg de tolv mennene som han hadde utvalgt blant Israels barn, én mann for hver stamme.
06004005	Og Josva sa til dem: Gå foran Herrens, deres Guds ark, ut i Jordan og ta hver sin stein opp på skulderen, etter tallet på Israels barns stammer!
06004006	Disse steinene skal være et tegn blant dere. Når barna deres i fremtiden spør: Hva er dette for steiner?
06004007	da skal dere si til dem: Jordans vann delte seg foran Herrens paktsark. Da den kom ut i Jordan, delte Jordans vann seg. Og disse steinene skal være til et minne om dette for Israels barn til evig tid.
06004008	Israels barn gjorde som Josva befalte. De tok tolv steiner opp av Jordan, slik Herren hadde sagt til Josva, etter tallet på Israels barns stammer, og de bar dem med seg over til det stedet hvor de ble natten over, og der la de dem ned.
06004009	Og ute i Jordan, på det stedet hvor de prestene som bar paktens ark, sto med sine føtter, reiste Josva tolv steiner opp. De står der den dag i dag.
06004010	Prestene som bar paktens ark, ble stående midt ute i Jordan til det var utført, alt det som Herren hadde befalt Josva å si til folket, i samsvar med det Moses hadde gitt Josva påbud om. Og folket skyndte seg og gikk over.
06004011	Da hele folket var kommet vel over, dro Herrens ark og prestene fram foran folket.
06004012	Og Rubens barn og Gads barn og den halve Manasses stamme dro fullt rustet fram i spissen for Israels barn, slik som Moses hadde sagt til dem.
06004013	Det var omkring førti tusen menn som dro fram for Herrens åsyn, rustet til strid, til kamp på Jerikos ødemarker.
06004014	Denne dagen gjorde Herren Josva stor for hele Israels øyne. De hadde ærefrykt for ham, likesom de hadde hatt ærefrykt for Moses, alle hans livs dager.
06004015	Og Herren sa til Josva:
06004016	Si til prestene som bærer vitnesbyrdets ark, at de skal stige opp av Jordan!
06004017	Og Josva bød prestene og sa: Stig opp av Jordan!
06004018	Da nå prestene som bar Herrens paktsark, steg opp av Jordan og hadde satt sine føtter på tørt land, da vendte Jordans vann tilbake til sitt leie og gikk som før over alle sine bredder.
06004019	Det var den tiende dagen i den første måneden at folket steg opp av Jordan. Og de slo leir ved Gilgal, lengst mot øst i landet omkring Jeriko.
06004020	Der i Gilgal reiste Josva opp de tolv steinene som var tatt opp av Jordan.
06004021	Og han sa til Israels barn: Når barna deres i fremtiden spør sine fedre: Hva er dette for steiner?
06004022	da skal dere fortelle deres barn om dette og si: På tørt land gikk Israel over Jordan her,
06004023	fordi Herren deres Gud lot Jordans vann tørke bort foran dere til dere kom over, likesom Herren deres Gud gjorde med Rødehavet, som han lot tørke bort foran oss til vi var kommet over.
06004024	Dette gjorde han for at alle folk på jorden skal kjenne at Herrens hånd er sterk, og for at dere alle dager skal frykte Herren deres Gud.
06005001	Alle amorittkongene som bodde på vestsiden av Jordan, og alle kana’aneerkongene som bodde ved havet, hørte at Herren hadde latt Jordans vann tørke bort foran Israels barn inntil vi var kommet over. Da ble hjertene deres grepet av frykt, og de hadde ikke lenger mot til å møte Israels barn.
06005002	På den tiden sa Herren til Josva: Gjør deg steinkniver og omskjær igjen Israels barn for andre gang.
06005003	Da gjorde Josva seg steinkniver og omskar Israels barn ved Ha’aralot-haugen.
06005004	Og dette var grunnen til at Josva omskar dem: Hele folket som dro ut av Egypt - alle menn som kunne gå i krig - var døde i ørkenen på veien fra Egypt.
06005005	Alle de som dro ut, var omskåret. Men alle de som var født i ørkenen på veien fra Egypt, var ikke blitt omskåret.
06005006	I førti år vandret Israels barn omkring i ørkenen, inntil alt folket - de våpenføre menn som dro ut av Egypt - var døde. De hørte ikke på Herrens røst, derfor sverget Herren at han ikke ville la dem se det landet som Herren med ed hadde lovt deres fedre å gi oss - et land som flyter med melk og honning.
06005007	Men sønnene deres, som han hadde latt vokse opp i deres sted, dem omskar Josva. De hadde forhud, for de var ikke blitt omskåret på veien.
06005008	Da hele folket var blitt omskåret, holdt de seg i ro der hvor de var i leiren, til de ble friske igjen.
06005009	Og Herren sa til Josva: I dag har jeg veltet av dere skammen fra Egypt. - Siden har dette stedet vært kalt Gilgal like til denne dag.
06005010	Mens Israels barn lå i leir ved Gilgal, holdt de påske der på Jeriko-sletten, om kvelden den fjortende dagen i måneden.
06005011	Og dagen etter påsken åt de av landets grøde, usyret brød og ristet korn åt de den dagen.
06005012	Mannaen hørte opp dagen etter, for nå åt de av landets grøde. Israels barn fikk ikke mer manna, men de åt dette året av det som var avlet i Kana’ans land.
06005013	Mens Josva var ved Jeriko, hendte det en gang at han så opp og fikk øye på en mann som sto foran ham med et løftet sverd i hånden. Josva gikk bort til ham og sa: Er du for oss, eller er du med fiendene våre?
06005014	Han svarte: Nei, jeg er høvdingen over Herrens hær. Nå er jeg kommet. - Da falt Josva på sitt ansikt til jorden og tilba og sa til ham: Hva har min herre å si til sin tjener?
06005015	Og høvdingen over Herrens hær sa til Josva: Dra skoen av din fot! For det stedet du står på, er hellig. - Og Josva gjorde så.
06006001	Jeriko holdt portene lukket og låst på grunn av Israels barn. Ingen gikk ut, og ingen kom inn.
06006002	Da sa Herren til Josva: Se, jeg har gitt Jeriko med kongen og de tapre krigerne i din hånd.
06006003	La nå alle stridsmennene gå omkring byen, rundt om den én gang! Slik skal du gjøre i seks dager.
06006004	Sju prester skal bære sju jubelhorn foran arken. Men den sjuende dagen skal dere gå sju ganger omkring byen, og prestene skal blåse i hornene.
06006005	Når de så blåser i jubelhornet med lange toner, og dere hører lyden av hornet, da skal hele folket sette i et høyt rop. Da skal bymuren falle ned der hvor den står, så folket kan stige over den, hver rett fram for seg.
06006006	Da kalte Josva, Nuns sønn, prestene til seg og sa til dem: Dere skal bære paktens ark, og sju prester skal bære sju jubelhorn foran Herrens ark.
06006007	Og til folket sa han: Dra fram og gå omkring byen. De væpnede menn skal gå foran Herrens ark.
06006008	Da Josva hadde sagt dette til folket, gikk de sju prestene fram, de som bar de sju jubelhornene for Herrens åsyn. De blåste i hornene, og Herrens paktsark fulgte etter dem.
06006009	De væpnede mennene gikk foran prestene som blåste i hornene, og de som avsluttet toget, gikk etter arken, mens det ustanselig ble blåst i hornene.
06006010	Josva bød folket og sa: Dere skal ikke rope og ikke la deres røst høre. Det skal ikke gå et ord ut av munnen deres før jeg sier til dere: Rop nå! Da skal dere rope.
06006011	Så førte han Herrens ark omkring byen, én gang rundt om den. Deretter dro de inn i leiren og ble der natten over.
06006012	Morgenen etter sto Josva tidlig opp, og prestene bar Herrens ark.
06006013	Og de sju prestene som bar de sju jubelhornene foran Herrens ark, gikk hele tiden og blåste i hornene. De væpnede mennene gikk foran dem, og de som sluttet toget, gikk etter Herrens ark. Hele tiden ble det blåst i hornene.
06006014	Slik gikk de den andre dagen én gang omkring byen. Så vendte de tilbake til leiren. Dette gjorde de i seks dager.
06006015	Den sjuende dagen sto de tidlig opp, med det samme det grydde av dag, og så gikk de sju ganger rundt byen. De bar seg at på samme måten som før, bare at de denne dagen gikk sju ganger omkring byen.
06006016	Og da prestene blåste i hornene den sjuende gangen, da sa Josva til folket: Rop nå! for Herren har gitt dere byen.
06006017	Byen og alt som er i den, skal være viet til Herren og bannlyst. Bare horkvinnen Rahab og alle som er i huset hos henne, skal få leve, fordi hun skjulte de mennene som vi hadde sendt ut.
06006018	Men vokt dere vel for det som er bannlyst, så dere ikke først slår med bann og siden tar av det som er bannlyst. For da legger dere Israels leir under bann og fører den i ulykke.
06006019	Men alt sølv og gull og alle ting som er av kobber og jern, skal være helliget til Herren og komme i Herrens skattkammer.
06006020	Så ropte folket, og de blåste i hornene. Og det skjedde da folket hørte lyden fra hornene, og de satte i et høyt rop, da falt muren helt sammen, og folket steg rett inn i byen og inntok den.
06006021	Og de slo med bann alt som var i byen. Både menn og kvinner, både unge og gamle, storfe og småfe og esler slo de med sverdets egg.
06006022	Men Josva sa til de to mennene som hadde utspeidet landet: Gå inn i horkvinnens hus og før kvinnen og alle dem som hører henne til, ut derfra, slik som dere har lovt henne med ed.
06006023	De unge mennene som hadde vært speidere, gikk da inn og førte Rahab ut av huset, likeså hennes far og mor og brødre og alle som hørte henne til. Hele hennes slekt førte de ut og lot dem få oppholde seg et sted utenfor Israels leir.
06006024	Men byen med alt det som var i den, brente de opp med ild. Bare sølvet og gullet og alle de ting som var av kobber og jern, la de ned i skattkammeret i Herrens hus.
06006025	Horkvinnen Rahab og hennes fars slekt og alle dem som hørte henne til, lot Josva få leve. Hun ble boende blant Israels folk inntil denne dag, fordi hun skjulte de mennene som Josva hadde sendt for å utspeide Jeriko.
06006026	Den gang lot Josva folket sverge denne ed: Forbannet for Herrens åsyn være den mannen som går i gang med å bygge opp igjen denne byen Jeriko! Når han legger byens grunnvoll, skal det koste ham hans førstefødte sønn, og når han setter opp byportene, skal det koste ham hans yngste sønn.
06006027	Og Herren var med Josva, og ryktet om ham kom ut over hele landet.
06007001	Men Israels barn handlet troløst med det bannlyste godset. Akan, sønn av Karmi, som var sønn av Sabdi og sønnesønn av Serah, av Judas stamme, tok noe av det som var bannlyst. Da ble Herrens vrede opptent mot Israels barn.
06007002	Fra Jeriko sendte Josva noen menn til Ai, som ligger ved Bet-Aven, østafor Betel, og han ba dem å dra opp og utspeide landet. Så dro mennene opp og utspeidet Ai.
06007003	Da de kom tilbake til Josva, sa de til ham: La ikke hele folket dra dit opp! Omkring to eller tre tusen mann kan dra opp og ta Ai. Du trenger ikke å umake hele folket dit, for de er ikke mange.
06007004	Så dro da omkring tre tusen mann av folket dit opp. Men de flyktet for mennene i Ai.
06007005	Stridsmennene fra Ai slo i hjel omkring trettiseks mann av Israel. De forfulgte dem fra byporten like til steinbruddene og hogg dem ned i bakkene. Da ble folkets hjerte grepet av angst, og ble som vann.
06007006	Da flerret Josva klærne sine og falt ned på sitt ansikt til jorden foran Herrens ark. Der ble han liggende helt til om kvelden, både han og Israels eldste, og de strødde støv på sitt hode.
06007007	Josva sa: Å Herre Herre! Hvorfor førte du dette folket over Jordan når du bare ville gi oss i amorittenes hånd og la oss gå til grunne? Å, om vi hadde nøyd oss med å bli på den andre siden av Jordan!
06007008	Hør meg, Herre! Hva skal jeg nå si, når Israel har vendt sine fiender ryggen?
06007009	Når kana’aneerne og alle som bor her i landet får høre om dette, vil de omringe oss og utrydde vårt navn fra jorden. Hva vil da du gjøre med ditt store navn?
06007010	Da sa Herren til Josva: Reis deg opp! Hvorfor ligger du her på ditt ansikt?
06007011	Israel har syndet og brutt min pakt som jeg har opprettet med dem. De har tatt av det bannlyste godset. De har stjålet og bedratt, og de har gjemt det blant sine egne ting.
06007012	Derfor kan Israels barn ikke stå seg mot sine fiender, men må flykte for dem. For de er selv kommet under bann. Hvis dere ikke skiller dere av med det bannlyste, vil jeg ikke lenger være med dere.
06007013	Stå opp! La folket hellige seg! Si til dem at de skal hellige seg til i morgen. For så sier Herren, Israels Gud: Det finnes bannlyst gods hos deg, Israel! Du kan ikke stå deg mot dine fiender før dere skiller dere helt av med det bannlyste.
06007014	I morgen tidlig skal dere tre fram, stamme for stamme. Den stammen som Herren tar ut, skal tre fram ætt for ætt. Den ætten som Herren tar ut, skal tre fram hus for hus. Og det huset Herren tar ut, skal tre fram mann for mann.
06007015	Den som det bannlyste godset blir funnet hos, han skal brennes med ild, både han og alt det han eier og har, fordi han har brutt Herrens pakt og gjort en skammelig gjerning i Israel.
06007016	Morgenen etter sto Josva tidlig opp og lot Israel tre fram, stamme for stamme. Og Judas stamme ble tatt ut.
06007017	Han lot så ættene i Juda tre fram, og serahittætten ble tatt ut. Så lot han serahittætten tre fram mann for mann, og Sabdi ble tatt ut.
06007018	Så lot han Sabdis husstand tre fram mann for mann, og Akan ble tatt ut. Han var sønn av Karmi, som var sønn av Sabdi og sønnesønn av Serah, av Judas stamme.
06007019	Da sa Josva til Akan: Min sønn! Gi Herren, Israels Gud, ære og pris. Si meg hva du har gjort, skjul det ikke for meg!
06007020	Og Akan svarte Josva og sa: Det er sant, jeg har syndet mot Herren, Israels Gud. Dette har jeg gjort:
06007021	Jeg så blant byttet en prektig babylonisk kappe og to hundre sekel sølv og en gullblokk som veide femti sekel. Disse tingene fikk jeg lyst på og tok dem. De ligger nedgravd i jorden under teltet mitt, sølvet nederst.
06007022	Da sendte Josva noen menn dit, og de løp til teltet. Der i teltet fant de tingene nedgravd, sølvet nederst.
06007023	De tok alt dette ut av teltet og bar det med seg til Josva og alle Israels barn, og de la det fram for Herrens åsyn.
06007024	Og Josva sammen med hele Israel, tok med seg Akan, Serahs sønn, og sølvet og kappen og gullblokken og hans sønner og døtre og hans storfe, esler og småfe, hans telt og alt det han hadde, og de førte det opp i Akor-dalen.
06007025	Og Josva sa: For en ulykke du har ført over oss! I dag skal Herren føre ulykke over deg. - Og hele Israel steinet ham, og de brente dem opp med ild og steinet dem.
06007026	Deretter kastet de en stor steinrøys sammen over ham. Den er der den dag i dag. Og Herren vendte om fra sin brennende vrede. Derfor kaltes dette stedet Akor-dalen, og det navnet har det den dag i dag.
06008001	Og Herren sa til Josva: Frykt ikke og vær ikke redd! Ta med deg alt krigsfolket, gjør deg klar og dra opp mot Ai. Se, jeg har gitt kongen i Ai og hans folk og hans by og hans land i din hånd.
06008002	Du skal gjøre med Ai og kongen der som du gjorde med Jeriko og kongen der. Men byttet og buskapen som dere tar, kan dere selv beholde. Legg nå folk i bakhold på vestsiden av byen.
06008003	Da gjorde Josva og alt krigsfolket seg klar til å dra opp mot Ai. Josva valgte ut tretti tusen mann, tapre stridsmenn, og sendte dem av sted om natten.
06008004	Han ga dem denne ordren: Nå skal dere legge dere i bakhold mot byen, på vestsiden, ikke svært langt fra byen. Og hold dere ferdig, alle sammen.
06008005	Så vil jeg og alt det folket som er med meg, gå fram mot byen. Når de så rykker ut mot oss, slik de gjorde første gangen, vil vi flykte for dem.
06008006	Da vil de dra ut etter oss slik at vi får lokket dem bort fra byen. De vil si: De flykter for oss slik som første gangen! Men mens vi drar oss unna dem,
06008007	skal dere reise dere fra bakholdet og innta byen. Herren deres Gud skal gi den i deres hånd.
06008008	Når dere har inntatt byen, skal dere sette ild på den. Dere skal gjøre etter Herrens ord. Se, jeg har nå sagt dere hva dere skal gjøre.
06008009	Så sendte Josva dem av sted, og de gikk og la seg i bakhold mellom Betel og Ai, vest for Ai. Men Josva selv ble denne natten blant folket.
06008010	Morgenen etter sto Josva tidlig opp og mønstret folket. Så dro han og Israels eldste foran folket opp til Ai.
06008011	Alle stridsmennene som var med ham, dro opp og rykket fram til de sto rett foran byen. De slo leir nord for Ai med dalen mellom seg og Ai.
06008012	Så tok Josva omkring fem tusen mann og la dem i bakhold mellom Betel og Ai, vest for byen.
06008013	De fylket nå krigsfolket, både de som lå i leir nord for byen, og de som lå i bakhold vest for byen. Samme natt gikk Josva midt ned i dalen.
06008014	Da kongen i Ai så dette, skyndte byens menn seg - kongen og hele hans folk - og dro tidlig om morgenen ut til kamp mot Israel på et avtalt sted foran ødemarken. Men han visste ikke at det lå et bakhold mot ham vest for byen.
06008015	Josva og hele Israel lot seg drive bort fra dem og flyktet bort imot ødemarken.
06008016	Da ble alt folket som var i byen, ropt sammen for å forfølge dem. Og de forfulgte Josva og kom på den måten lenger og lenger bort fra byen.
06008017	Det ble ikke én mann tilbake i Ai og Betel, alle dro de ut etter Israel. De lot byen ligge åpen etter seg og forfulgte Israel.
06008018	Da sa Herren til Josva: Rekk ut spydet du har i hånden mot Ai! For jeg vil gi byen i din hånd. - Så rakte Josva spydet som han hadde i hånden, ut mot byen.
06008019	Med det samme han rakte hånden ut, reiste bakholdet seg fra plassen sin og sprang fram. De kom inn i byen og inntok den, og de skyndte seg og satte ild på byen.
06008020	Da nå mennene fra Ai snudde seg, fikk de se røken fra byen stige opp mot himmelen, men det var ikke mulig for dem å flykte verken hit eller dit, for det krigsfolket som hadde rømt ut i ødemarken, vendte seg nå mot forfølgerne.
06008021	For da Josva og hele Israel så at de som lå i bakhold, hadde inntatt byen, og at røken av den steg opp, vendte de om og slo Ai-mennene.
06008022	Samtidig kom de som hadde inntatt byen, ut imot dem, så mennene fra Ai fikk israelittene omkring seg på begge sider. De ble slått ned, det var ingen tilbake som slapp unna og ble reddet.
06008023	Men kongen i Ai tok de levende og førte ham til Josva.
06008024	Da Israel hadde slått i hjel alle Ais innbyggere på slagmarken ute i ødemarken, dit de hadde forfulgt dem, og de var falt for sverdets egg til siste mann, da vendte hele Israel tilbake til Ai og slo alle som var der, med sverdets egg.
06008025	Det var tolv tusen som falt denne dagen, alle Ais innbygere, både menn og kvinner.
06008026	Josva trakk ikke tilbake hånden med spydet som han hadde rakt ut, før han hadde slått alle Ais innbyggere med bann.
06008027	Bare buskapen og hærfanget i denne byen tok Israel for seg selv etter det ordet som Herren hadde talt til Josva.
06008028	Og Josva brente opp Ai og gjorde den til en ruinhaug for alle tider, et øde sted, slik som den har vært til denne dag.
06008029	Kongen i Ai lot han henge opp på et tre. Der ble han hengende til om kvelden. Men da solen gikk ned, bød Josva dem å ta hans døde legeme ned av treet og kaste det ved inngangen til byporten. Der kastet de sammen en stor steinrøys over ham, og den er der den dag i dag.
06008030	Da bygde Josva et alter for Herren, Israels Gud, på Ebal-fjellet,
06008031	slik som Moses, Herrens tjener, hadde befalt Israels barn, etter det som står skrevet i Mose lovbok, et alter av utilhogde steiner som det ikke hadde vært brukt jern på. På dette ofret de brennoffer for Herren og ofret fredsoffer.
06008032	Og han skrev der på steinene en avskrift av Mose lov, den lov som Moses hadde skrevet for Israels barns åsyn.
06008033	Hele Israel med sine eldste og tilsynsmenn og sine dommere sto på begge sider av arken midt imot de levittiske prestene som bar Herrens paktsark - hele Israel, både de fremmede og de innfødte, den ene halvdel av dem mot Garisim-fellet, og den andre halvdel mot Ebal-fjellet, slik Moses, Herrens tjener, før hadde befalt å velsigne Israels folk.
06008034	Deretter leste han opp alle lovens ord, velsignelsen og forbannelsen, i ett og alt slik som skrevet er i lovens bok.
06008035	Det var ikke et ord av alt det som Moses hadde befalt, uten at Josva leste det opp for hele Israels menighet med kvinner og barn og for de fremmede som fulgte med dem.
06009001	Nå fikk de høre om dette som var skjedd, alle kongene vest for Jordan, i fjellbygdene og i lavlandet og langs hele kysten av det store havet opp mot Libanon - hetittene, amorittene, kana’aneerne, perisittene, hevittene og jebusittene.
06009002	Da samlet de seg alle som én for å kjempe mot Josva og Israel.
06009003	Men da innbyggerne i Gibeon hørte hva Josva hadde gjort med Jeriko og Ai,
06009004	da gikk de for sin del fram med list: De tok av sted og ga seg ut for å være sendebud. De la utslitte kløvsekker på eslene sine og gamle vinskinn som var sprukne og bøtt,
06009005	og de tok utslitte og lappete sko på føttene og tok på seg utslitte klær. All nistematen deres var tørr og smuldret.
06009006	De kom til Josva i leiren ved Gilgal og sa til ham og Israels menn: Vi kommer fra et land langt borte, gjør nå en pakt med oss!
06009007	Men Israels menn sa til hevittene: Kanskje bor dere her midt iblant oss, hvordan kan vi da gjøre noen pakt med dere?
06009008	Da sa de til Josva: Vi er dine tjenere! Og Josva sa til dem: Hvem er dere, og hvor kommer dere fra?
06009009	De svarte: Dine tjenere kommer fra et land langt, langt borte. Vi kommer for Herrens, din Guds navns skyld, for vi har hørt ryktet om ham og alt det han har gjort i Egypt,
06009010	og alt det han har gjort med begge amorittkongene øst for Jordan, Sihon, kongen i Hesjbon, og Og, kongen i Basan, som bodde i Asjtarot.
06009011	Derfor sa våre eldste og alle vårt lands innbyggere til oss: Ta niste med dere på veien og gå dem i møte og si til dem: Vi vil være deres tjenere, slutt nå en pakt med oss!
06009012	Her ser dere brødet vårt. Det var varmt da vi tok det med oss hjemmefra den dagen vi dro av sted til dere, men se hvor tørt og smuldret det er!
06009013	Og her ser dere vinsekkene våre. De var nye da vi fylte dem, men nå er de sprukne. Og her ser dere klærne og skoene våre, de er blitt utslitt på denne lange, lange reisen.
06009014	Da tok mennene og smakte på nisten deres. Men Herren spurte de ikke til råds.
06009015	Josva tilsa dem så fred og gjorde pakt med dem om at de skulle få leve, og menighetens høvdinger avla ed på dette.
06009016	Men tre dager etter at de hadde sluttet pakt med dem, fikk de høre at de var naboene deres og bodde midt iblant dem.
06009017	For da Israels barn brøt opp, kom de den tredje dagen til byene deres, det var Gibeon og Hakkefira og Be’erot og Kirjat-Jearim.
06009018	Men Israels barn slo dem ikke i hjel, fordi menighetens høvdinger hadde sverget ved Herren, Israels Gud, og lovt dem fred. Da knurret hele menigheten mot høvdingene.
06009019	Men alle høvdingene sa til hele menigheten: Vi har sverget ved Herren, Israels Gud, og lovt dem fred, og nå kan vi ikke legge hånd på dem.
06009020	Slik vil vi gjøre med dem: Vi vil la dem få leve, for at det ikke skal komme vrede over oss på grunn av den ed som vi har sverget dem.
06009021	Høvdingene sa altså: De skal få leve! - Så ble de vedhoggere og vannbærere for hele menigheten, slik høvdingene hadde sagt til israelittene.
06009022	Så kalte Josva mennene fra Gibeon for seg og sa til dem: Hvorfor narret dere oss og sa: Vi bor langt, langt borte fra dere! Og så bor dere her midt iblant oss!
06009023	Derfor skal dere nå være forbannet. Ingen av dere skal slippe å være trell og hogge ved og bære vann til min Guds hus.
06009024	De svarte Josva og sa: Dine tjenere hadde fått vite at Herren din Gud hadde sagt til Moses, sin tjener, at han ville gi dere hele landet og utrydde alle landets innbyggere for dere. Da ble vi redde for at dere skulle ta vårt liv, derfor gjorde vi dette.
06009025	Men nå er vi i din hånd. Gjør med oss det som er godt og rett i dine øyne!
06009026	Dette gjorde han så med dem: han reddet dem av Israels barns hånd, så de ikke slo dem i hjel,
06009027	men Josva gjorde dem samme dag til vedhoggere og vannbærere for menigheten og for Herrens alter, på det stedet han ville utvelge seg, og det har de vært til denne dag.
06010001	Adoni-Sedek, kongen i Jerusalem, fikk høre at Josva hadde inntatt Ai og slått det med bann, og at han hadde gjort det samme med Ai og kongen der som han hadde gjort med Jeriko og kongen der. Han fikk også høre at innbyggerne i Gibeon hadde sluttet fred med Israel og bodde midt iblant dem.
06010002	Da ble de meget redde, for Gibeon var en stor by, som en av kongebyene, større enn Ai, og alle mennene der var tapre stridsmenn.
06010003	Så sendte Adoni-Sedek, kongen i Jerusalem, bud til Hoham, kongen i Hebron, og til Piream, kongen i Jarmut, og til Jafia, kongen i Lakisj, og til Debir, kongen i Eglon, og sa:
06010004	Kom opp til meg og hjelp meg, så vi kan slå Gibeon! For de har sluttet fred med Josva og Israels barn.
06010005	De fem amorittkongene, kongen i Jerusalem, kongen i Hebron, kongen i Jarmut, kongen i Lakisj og kongen i Eglon, slo seg da sammen og dro opp med alle hærene sine. De slo leir ved Gibeon og førte krig mot byen.
06010006	Da sendte innbyggerne i Gibeon bud til Josva i leiren ved Gilgal og sa: Slå ikke hånden av dine tjenere! Kom opp til oss så fort du kan, og berg oss og hjelp oss! For alle amorittkongene som bor i fjellbygdene, har slått seg sammen mot oss.
06010007	Så dro Josva opp fra Gilgal med alt sitt krigsfolk og alle sine tapre stridsmenn.
06010008	Og Herren sa til Josva: Vær ikke redd dem! Jeg har gitt dem i dine hender, og ikke én av dem skal kunne stå seg mot deg.
06010009	Josva kom brått over dem. Han brøt opp fra Gilgal og marsjerte hele natten.
06010010	Herren slo dem med redsel for Israel, og Josva påførte dem et stort mannefall ved Gibeon. Siden forfulgte han dem på veien opp til Bet-Horon og hogg dem ned, helt til Aseka og Makkeda.
06010011	Mens de nå flyktet for Israel og var på veien ned fra Bet-Horon, kastet Herren store steiner ned over dem fra himmelen, hele veien fram til Aseka, så de døde. De som ble drept ved haglsteinene, var flere enn de Israels barn slo i hjel med sverdet.
06010012	På denne dagen da Herren ga amorittene i Israels barns hånd, talte Josva til Herren. Han sa så hele Israel hørte det: Stå stille, sol, i Gibeon, og du måne, i Ajalons dal!
06010013	Og solen sto stille, og månen ble stående inntil folket hadde fått hevn over sine fiender. Står det ikke skrevet så i «Den rettskafnes bok»: - Solen ble stående midt på himmelen og drøyde nesten en hel dag, før den gikk ned.
06010014	Aldri har det vært noen dag som denne, verken før eller siden, da Herren hørte på en manns røst. For Herren stred for Israel.
06010015	Så vendte Josva med hele Israel tilbake til leiren ved Gilgal.
06010016	Men de fem kongene flyktet og skjulte seg i hulen ved Makkeda.
06010017	Det ble meldt Josva: De fem kongene er funnet! De har gjemt seg i hulen ved Makkeda.
06010018	Josva sa: Velt store steiner for inngangen til hulen og sett folk der til å vokte på dem!
06010019	Men selv må dere ikke stanse. Forfølg fiendene deres og hogg ned baktroppen. La dem ikke komme inn i byene. For Herren deres Gud har gitt dem i deres hånd.
06010020	Josva og Israels barn voldte et meget stort mannefall blant dem, de gjorde rent ende på dem slik at bare noen få av dem kom seg unna og slapp inn i de befestede byene.
06010021	Så vendte hele folket tilbake i fred til Josva i leiren ved Makkeda. Ingen våget mer å kny mot noen av Israels barn.
06010022	Da sa Josva: Åpne inngangen til hulen og før de fem kongene ut til meg!
06010023	De gjorde så, de førte de fem kongene ut fra hulen til ham: kongen i Jerusalem, kongen i Hebron, kongen i Jarmut, kongen i Lakisj og kongen i Eglon.
06010024	Da de hadde ført kongene ut til Josva, kalte han til seg alle Israels menn, og han sa til førerne for de stridsmenn som hadde dratt ut med ham: Kom hit og sett foten på nakken av disse kongene! - Og de kom fram og satte foten på nakken deres.
06010025	Josva sa til dem: Frykt ikke og vær ikke redde! Vær frimodige og sterke! For slik skal Herren gjøre med alle fiender som dere kommer i strid med.
06010026	Deretter hogg Josva dem ned. Han drepte dem og hengte dem opp på fem trær, og de ble hengende på trærne helt til kvelden.
06010027	Men ved solnedgang befalte Josva sine folk å ta dem ned av trærne og kaste dem inn i den hulen hvor de hadde gjemt seg. Foran inngangen til hulen la de store steiner, og de ligger der den dag i dag.
06010028	Samme dagen inntok Josva Makkeda og slo byen med sverdets egg. Kongen der slo han med bann, og hver sjel som var der. Han lot ikke noen bli i live eller slippe unna. Han gjorde med kongen i Makkeda som han hadde gjort med kongen i Jeriko.
06010029	Fra Makkeda dro Josva og hele Israel med ham til Libna og kjempet mot Libna.
06010030	Herren ga også denne byen og dens konge i Israels hånd. Josva slo byen med sverdets egg og hogg ned hver sjel som var der. Han lot ikke noen bli i live eller slippe unna. Han gjorde med kongen der som han hadde gjort med kongen i Jeriko.
06010031	Så dro Josva med hele Israel fra Libna til Lakisj. Han slo leir ved byen og kjempet mot den.
06010032	Og Herren ga Lakisj i Israels hånd. Den andre dagen inntok Josva byen og slo den med sverdets egg. Han hogg ned hver sjel som var der, slik som han hadde gjort med Libna.
06010033	Da dro Horam, kongen i Geser, opp for å hjelpe Lakisj. Men Josva slo ham og hans folk og lot ikke noen av dem bli i live eller slippe unna.
06010034	Fra Lakisj dro Josva med hele Israel til Eglon. De slo leir ved byen og kjempet mot den.
06010035	Og de inntok byen samme dag og slo den med sverdets egg. Hver sjel som var der, slo han med bann samme dag, slik han hadde gjort med Lakisj.
06010036	Så dro Josva med hele Israel fra Eglon opp til Hebron, og de stred mot byen.
06010037	De inntok byen og slo den med sverdets egg, både den og kongen der og alle småbyene som lå under den. De hogg ned hver sjel som var der. Josva lot ikke noen bli i live eller slippe unna, slik han hadde gjort med Eglon. Han slo byen og hver sjel som var der, med bann.
06010038	Deretter vendte Josva seg med hele Israel mot Debir og stred mot byen.
06010039	Og han tok byen og kongen der og alle småbyene som lå under den. De slo dem med sverdets egg, og hver sjel som var der, slo de med bann. Josva lot ikke noen bli i live eller slippe unna. Som han hadde gjort med Hebron, og som han hadde gjort med Libna og dets konge, slik gjorde han med Debir og kongen der.
06010040	Slik inntok Josva hele landet, både fjellbygdene og sydlandet og lavlandet og liene, og slo alle kongene der. Han lot ikke noen bli i live eller slippe unna, men slo hver levende sjel med bann, slik som Herren, Israels Gud, hadde befalt.
06010041	Han undertvang hele landet mellom Kadesj-Barnea og Gasa, og hele Gosen-landet like til Gibeon.
06010042	Alle disse kongene og deres land tok Josva på samme tid, for Herren, Israels Gud, stred for Israel.
06010043	Deretter vendte Josva med hele Israel tilbake til leiren ved Gilgal.
06011001	Jabin, kongen i Hasor, hørte om alt dette. Da sendte han bud til Jobab, kongen i Madon, og til kongen i Sjimron og til kongen i Aksjaf
06011002	og til kongene i nord, i fjellbygdene og i traktene sør for Kinneret, i lavlandet og på Dor-høydene ved havet.
06011003	Han sendte bud til kana’aneerne i øst og i vest, til amorittene og hetittene og ferisittene og jebusittene i fjellbygdene og til hevittene ved foten av Hermon i Mispa-landet.
06011004	Disse dro ut med alle sine hærer, en mengde så tallrik som sanden på havets bredd, med hester og vogner i store mengder.
06011005	Alle disse kongene satte hverandre stevne. De kom og slo leir sammen ved Merom-elven for å kjempe mot Israel.
06011006	Da sa Herren til Josva: Vær ikke redd dem! For i morgen ved denne tiden legger jeg dem alle sammen ihjelslått foran Israel. Du skal skjære over hasene på hestene deres, og vognene skal du brenne opp med ild.
06011007	Josva og alle stridsmennene hans kom brått over fienden ved Merom-elven og overfalt dem.
06011008	Og Herren ga dem i Israels hånd. De slo dem og forfulgte dem helt til det store Sidon og til Misrefot-Majim og i øst helt til Mispe-dalen. De hogg dem ned og lot ingen bli i live eller slippe unna.
06011009	Josva gjorde med dem som Herren hadde sagt: han skar hasene over på hestene deres, og vognene brente han opp med ild.
06011010	Straks etter vendte Josva tilbake og inntok Hasor, og kongen der slo han i hjel med sverdet. For Hasor var før i tiden den ledende byen for alle disse kongerikene.
06011011	Hver sjel som var der, slo de med sverdets egg, og de slo byen med bann. Det ble ikke en levende sjel igjen, og Hasor brente de opp med ild.
06011012	Alle de andre kongebyene med alle deres konger inntok Josva og slo dem med sverdets egg. Han slo dem med bann, slik som Moses, Herrens tjener hadde befalt.
06011013	Men ingen av byene som lå der på sine hauger, brente Israel opp. Det var bare Hasor Josva brente opp.
06011014	Alt krigsbyttet i disse byene og buskapen der tok Israels barn for seg selv. Men hele folket slo de med sverdets egg inntil de hadde utryddet dem, de lot ikke en levende sjel bli igjen.
06011015	Det som Herren hadde pålagt Moses, sin tjener, det hadde Moses pålagt Josva. Og dette gjorde Josva, han lot ikke noe ugjort av alt det Herren hadde pålagt Moses.
06011016	Slik inntok Josva hele dette landet: fjellbygdene og hele sydlandet og hele Gosen-landet, lavlandet og ødemarken og fjellbygdene i Israel og lavlandet der,
06011017	fra det nakne fjellet som strekker seg opp imot Se’ir til Ba’al-Gad i Libanon-dalen ved foten av Hermon-fjellet. Alle kongene der tok han til fange og hogg dem ned og drepte dem.
06011018	I lang tid førte Josva krig med alle disse kongene.
06011019	Det var ikke noen by som sluttet fred med Israels barn, bortsett fra hevittene som bodde i Gibeon. De tok det alt sammen i strid.
06011020	For Herren laget det så at de forherdet sitt hjerte og dro ut i krig mot Israel, for at de skulle bli slått med bann og ingen nåde få, men ødelegges slik som Herren hadde befalt Moses.
06011021	På denne tiden kom Josva og utryddet anakittene i fjellbygdene, i Hebron, i Debir, i Anab og i alle fjellbygdene både i Juda og i Israel. Josva slo dem og byene deres med bann.
06011022	Det ble ingen anakitter igjen i Israels barns land, bare i Gasa, i Gat og i Asjdod ble noen tilbake.
06011023	Så inntok Josva hele landet, slik som Herren hadde sagt til Moses. Josva ga det som arv til Israel etter deres ættegrener i deres stammer. Og landet hadde nå ro etter krigen.
06012001	Dette var de kongene i landet som Israels barn slo. Deres land på østsiden av Jordan tok de i eie - fra Arnon-elven til Hermon-fjellet, og hele ødemarken i øst:
06012002	Sihon, amorittkongen, som bodde i Hesjbon og rådde over landet fra Aroer ved bredden av Arnon-elven, fra midten av elven, og over halvdelen av Gilead til Jabbok-elven, som er grensen mot Ammons barn.
06012003	Han rådde også over ødemarken inntil østsiden av Kinneret-sjøen og til østsiden av Ødemarks-havet eller Salthavet, bort imot Bet-Jesjimot og i sør til foten av Pisga-liene.
06012004	Likeså inntok Israel det landet som tilhørte Og, kongen i Basan, en av dem som var tilbake av refa’ittene. Han bodde i Asjtarot og Edre’i,
06012005	og han rådde over Hermon-fjellet og over Salka og over hele Basan inntil gesjurittenes og ma’akatittenes land, og over halvdelen av Gilead, til grensen mot Sihon, kongen i Hesjbon.
06012006	Disse kongene hadde Moses, Herrens tjener, og Israels barn slått. Landet deres hadde Moses, Herrens tjener, gitt Ruben og Gad og halvdelen av Manasses stamme til eiendom.
06012007	Og dette var de kongene i landet som Josva og Israels barn slo på vestsiden av Jordan - fra Ba’al-Gad i Libanon-dalen til det nakne fjellet som strekker seg opp imot Se’ir. Dette landet ga Josva Israels stammer til eiendom etter deres ættegreiner -
06012008	i fjellbygdene og i lavlandet og i ødemarken og i liene og i ørkenen og i sydlandet, hetittenes land og amorittenes og kana’aneernes, perisittenes, hevittenes og jebusittenes land.
06012009	Dette er kongene som Josva overvant: kongen i Jeriko, én, kongen i Ai, som ligger ved siden av Betel, én,
06012010	kongen i Jerusalem, én, kongen i Hebron, én,
06012011	kongen i Jarmut, én, kongen i Lakisj, én,
06012012	kongen i Eglon, én, kongen i Geser, én,
06012013	kongen i Debir, én, kongen i Geder, én,
06012014	kongen i Horma, én, kongen i Arad, én,
06012015	kongen i Libna, én, kongen i Adullam, én,
06012016	kongen i Makkeda, én, kongen i Betel, én,
06012017	kongen i Tappuah, én, kongen i Hefer, én,
06012018	kongen i Afek, én, kongen i Lassaron, én,
06012019	kongen i Madon, én, kongen i Hasor, én,
06012020	kongen i Sjimron-Meron, én, kongen i Aksjaf, én,
06012021	kongen i Ta’anak, én, kongen i Megiddo, én,
06012022	kongen i Kedesj, én, kongen i Jokneam ved Karmel, én,
06012023	kongen i Dor på Dor-høydene, én, kongen over Gojim ved Gilgal, én,
06012024	kongen i Tirsa, én, i alt trettien konger.
06013001	Da Josva var blitt gammel og langt opp i årene, sa Herren til ham: Du er nå blitt gammel og er kommet langt opp i årene. Men ennå står det en meget stor del av landet igjen som skal inntas.
06013002	Dette er det landet som står igjen: Alle filistrenes bygder og hele gesjurittlandet,
06013003	for alt som ligger mellom Sjihor øst for Egypt og Ekrons grense mot nord, skal regnes som kana’aneisk land, både de fem filisterfyrstene i Gasa og Asjdod og Asjkelon og Gat og Ekron, og avittene.
06013004	Mot syd hele kana’aneernes land, og Meara, som tilhører sidonierne, helt til Afek, til amorittenes grense,
06013005	og giblittenes land og hele Libanon mot øst, fra Ba’al-Gad ved foten av Hermon-fjellet like til Hamat-veien,
06013006	alle de som bor i fjellbygdene, fra Libanon til Misrefot-Majim, alle sidonierne. Jeg vil selv drive dem bort for Israels barn. Men du skal dele ut landet ved loddkasting til arv for Israel, slik som jeg har befalt deg!
06013007	Så skift nå ut dette landet til arv for de ni stammene og den halve delen av Manasses stamme!
06013008	Sammen med Manasse hadde rubenittene og gadittene fått sin arv, som Moses ga dem på østsiden av Jordan. Dette hadde Moses, Herrens tjener, tildelt dem:
06013009	landet fra Aroer, som ligger ved bredden av Arnon-elven, og fra den byen som ligger midt i dalen, og hele sletten ved Medba like til Dibon,
06013010	og alle de byene som tilhørte Sihon, amorittkongen, som regjerte i Hesjbon, like til Ammons barns grense,
06013011	og Gilead og gesjurittenes og ma’akatittenes land og hele Hermon-fjellet og hele Basan like til Salka -
06013012	hele det riket som tilhørte Og i Basan, han som regjerte i Asjtarot og Edre’i. Han var den siste som var tilbake av refa’ittene, de som ble slått av Moses og drevet bort.
06013013	Men Israels barn drev ikke bort gesjurittene og ma’akatittene. Gesjur og Ma’akat er blitt boende blant Israel til denne dag.
06013014	Bare Levis stamme ga han ingen arv. Herrens, Israels Guds ildoffer er hans arv, slik han hadde sagt til ham.
06013015	Først ga Moses Rubens barns stamme arv etter deres ætter.
06013016	De fikk landet fra Aroer, som ligger ved bredden av Arnon-elven, og fra den byen som ligger midt i dalen, og hele sletten ved Medba,
06013017	Hesjbon og alle tilhørende byer som ligger på sletten: Dibon og Bamot-Ba’al og Bet-Ba’al-Meon
06013018	og Jahsa og Kedemot og Mefa’at
06013019	og Kirjatajim og Sibma og Seret-Hassahar på fjellet i dalen
06013020	og Bet-Peor og Pisga-liene og Bet-Jesjimot
06013021	og alle byene på sletten og hele det riket som tilhørte Sihon, amorittkongen, som regjerte i Hesjbon - det var ham Moses slo på samme tid som han slo midianittfyrstene Evi og Rekem og Sur og Hur og Reba, som var Sihons underkonger og bodde der i landet.
06013022	Også Bileam, Beors sønn, spåmannen, slo Israels barn i hjel med sverdet, sammen med de andre som de slo i hjel.
06013023	Og Rubens barns grense var Jordan og landet langsmed den. Dette var Rubens barns arv etter deres ætter, byene med tilhørende landsbyer.
06013024	Så ga Moses Gads stamme - Gads barn - arv etter deres ætter.
06013025	Det landet de fikk, var Jaser og alle byene i Gilead og halvdelen av Ammons barns land helt til Aroer, som ligger midt imot Rabba,
06013026	fra Hesjbon til Ramat-Hammispe og Betonim og fra Mahanajim til Debirs landegrense,
06013027	og i dalen fikk de Bet-Haram og Bet-Nimra og Sukkot og Safon, resten av det riket som hadde tilhørt Sihon, kongen i Hesjbon, med Jordan og landet langsmed den inntil enden av Kinneret-sjøen, på østsiden av Jordan.
06013028	Dette var Gads barns arv etter deres ætter, byene med tilhørende landsbyer.
06013029	Så ga Moses den halve Manasses stamme arv, så at de også - den ene halvdelen av Manasses barns stamme - fikk arv etter sine ætter.
06013030	Det landet de fikk, strakte seg fra Mahanajim over hele Basan - hele det riket som hadde tilhørt Og, kongen i Basan - både alle Ja’irs teltbyer som ligger i Basan, seksti byer,
06013031	og halvdelen av Gilead, og Asjtarot og Edre’i, byer i det riket som hadde tilhørt Og i Basan. Alt dette fikk Manasses sønn Makirs barn - den ene halvdelen av Makirs barn - etter sine ætter.
06013032	Dette var det som Moses delte ut til arv på Moabs ødemarker på østsiden av Jordan, midt imot Jeriko.
06013033	Men til Levis stamme ga Moses ingen arv. Herren, Israels Gud, er deres arv, slik han hadde sagt til dem.
06014001	Dette er de arvedelene som Israels barn fikk i Kana’ans land, og som Eleasar, presten, og Josva, Nuns sønn, og overhodene for slektene i Israels barns stammer delte ut blant dem
06014002	ved loddkasting, så de fikk hver sin arv, slik Herren hadde befalt ved Moses. Det var disse ni og en halv stamme som den gang fikk arv.
06014003	For de to og en halv stamme hadde Moses gitt arv på den andre siden av Jordan. Men levittene hadde han ikke gitt arv blant dem.
06014004	For Josefs barn utgjorde to stammer, Manasse og Efra’im. Og levittene fikk ikke noen del i landet, men bare noen byer til å bo i med tilhørende beitemarker for deres buskap og fe.
06014005	Israels barn gjorde som Herren hadde befalt Moses, og skiftet ut landet.
06014006	Da trådte Judas barn fram for Josva i Gilgal. Og Kaleb, Jefunnes sønn, kenisitten, sa til ham: Du vet hva Herren sa til Moses, Guds mann, om meg og om deg i Kadesj-Barnea.
06014007	Jeg var førti år gammel da Moses, Herrens tjener, sendte meg fra Kadesj-Barnea for å utspeide landet. Og jeg kom tilbake til ham med svar etter mitt beste skjønn.
06014008	Mine brødre, som hadde dratt opp sammen med meg, tok motet fra folket. Men jeg holdt meg trofast til Herren min Gud.
06014009	Den dagen sverget Moses og sa: Sannelig, det landet som din fot trådte på, skal være din og dine barns arv til evig tid, fordi du trofast holdt deg til Herren, min Gud.
06014010	Og nå ser du at Herren har gjort med meg som han sa. Han har latt meg leve i førtifem år fra den tid Herren talte disse ordene til Moses - hele den tiden Israel vandret i ørkenen. Og i dag er jeg åttifem år gammel.
06014011	Ennå er jeg like sterk som jeg var den dagen Moses sendte meg ut. Min styrke er den samme nå som den var den gang, både i strid og til å gå ut og inn.
06014012	Så gi meg nå denne fjellbygden som Herren talte om den dagen! For du hørte selv den gang at anakittene bor der, og at de har store, befestede byer. Kanskje Herren er med meg, så jeg får drevet dem bort, slik som Herren har sagt.
06014013	Da velsignet Josva ham, og han ga Kaleb, Jefunnes sønn, Hebron til arv.
06014014	Slik fikk Kaleb, Jefunnes sønn, kenisitten, Hebron til arv, som det er den dag i dag, fordi han trofast holdt seg til Herren, Israels Gud.
06014015	Men Hebrons navn var før Kirjat-Arba. Arba var den største mann blant anakittene. - Og landet hadde nå ro etter krigen.
06015001	Den lodd som tilfalt Judas barns stamme etter deres ætter, strakte seg bort imot Edom, helt til Sin-ørkenen i sør.
06015002	Og grensen i sør gikk ut fra enden av Salthavet, fra den bukten som vender mot sør.
06015003	Den bøyde sør om Akrabbim-skaret, tok så over til Sin og oppetter sør for Kadesj-Barnea. Den gikk så over til Hesron og opp til Adar, der svingte den bort til Karka,
06015004	tok så bortetter til Asmon, gikk fram til Egypterbekken og endte ute ved havet. Dette skal være deres grense mot sør.
06015005	Grensen mot øst var Salthavet opp til Jordans utløp. Mot nord gikk grensen fra den viken av Salthavet der Jordan har sitt utløp.
06015006	Derfra gikk den opp til Bet-Hogla og videre nord for Bet-Ha’araba, opp til den steinen som har navn etter Bohan, Rubens sønn.
06015007	Så gikk grensen fra Akor-dalen opp til Debir og vendte seg mot nord til Gilgal, som ligger midt imot Adummim-skaret sør for bekken, og gikk så over til vannet ved En-Semes og fram til En-Rogel.
06015008	Derfra gikk grensen opp til Hinnoms sønns dal, til sørsiden av Jebus, det er Jerusalem, og gikk så opp til toppen av det fjellet som ligger rett vest for Hinnoms dal ved nordenden av Refa’im-dalen.
06015009	Fra denne fjelltoppen strakte grensen seg bort til Neftoah-vannets kilde og holdt fram til byene i Efrons fjellbygd, og tok så bortetter til Ba’ala, det er Kirjat-Jearim.
06015010	Fra Ba’ala svingte grensen vestover til Se’ir-fjellet, tok over til nordsiden av Jearim-fjellet, det er Kesalon, og gikk så ned til Bet-Sjemesj og fram til Timna.
06015011	Deretter gikk grensen nordover til Ekrons fjellrygg. Der svingte den bort til Sjikkeron, tok så over til Ba’ala-fjellet, gikk fram til Jabne’el og endte ute ved havet.
06015012	Grensen mot vest var det store havet og landet langsmed det. Dette var grensene på alle sider for det landet Judas barn fikk etter deres ætter.
06015013	Men Kaleb, Jefunnes sønn, fikk sin del midt iblant Judas barn etter Herrens ord til Josva. Det var den byen som hadde navn etter Arba, anakittenes stamfar, og som nå heter Hebron.
06015014	Kaleb drev bort derfra de tre anakittene Sjesai og Akiman og Talmai, etterkommere av Anak.
06015015	Derfra dro han opp mot innbyggerne i Debir - Debirs navn var før Kirjat-Sefer.
06015016	Og Kaleb sa: Den som vinner over Kirjat-Sefer og inntar det, ham vil jeg gi min datter Aksa til kone.
06015017	Kenisitten Otniel, Kalebs bror, inntok det, og han ga ham sin datter Aksa til kone.
06015018	Da hun kom til ham, egget hun ham til å be hennes far om en jordeiendom. Da hun sprang ned av eselet, spurte Kaleb henne: Hva er det du vil?
06015019	Hun svarte: Gi meg en avskjedsgave! Du har giftet meg bort til dette tørre sydlandet, gi meg nå vannkilder! Så ga han henne de øvre og de nedre kildene.
06015020	Dette er den arv som tilfalt Judas barns stamme etter deres ætter:
06015021	Byene ved den ytterste grensen av Judas barns stamme mot Edoms grense, i sydlandet, var: Kabse’el og Eder og Jagur
06015022	og Kina og Dimona og Adada
06015023	og Kedesj og Hasor og Jitnan,
06015024	Sif og Telem og Bealot
06015025	og Hasor-Hadatta og Kerijot, Hesron, det er Hasor,
06015026	Amam og Sjema og Molada
06015027	og Hasar-Gadda og Hesjmon og Bet-Pelet
06015028	og Hasar-Sjual og Be’er-Sjeba og Bisjotja,
06015029	Ba’ala og Ijim og Esem
06015030	og Eltolad og Kesil og Horma
06015031	og Siklag og Madmanna og Sansanna
06015032	og Lebaot og Sjilhim og Ajin og Rimmon - i alt tjueni byer med tilhørende landsbyer.
06015033	I lavlandet: Esjtaol og Sora og Asjna
06015034	og Sanoah og En-Gannim, Tappuah og Haenam,
06015035	Jarmut og Adullam, Soko og Aseka
06015036	og Sja’arajim og Aditajim og Haggedera og Gederotajim - fjorten byer med tilhørende landsbyer.
06015037	Senan og Hadasja og Migdal-Gad
06015038	og Dilan og Mispe og Jokte’el,
06015039	Lakisj og Boskat og Eglon
06015040	og Kabbon og Lahmas og Kitlis
06015041	og Gederot, Bet-Dagon og Na’ama og Makkeda - seksten byer med tilhørende landsbyer.
06015042	Libna og Eter og Asjan
06015043	og Jiftah og Asjna og Nesib
06015044	og Ke’ila og Aksib og Maresja - ni byer med tilhørende landsbyer.
06015045	Ekron med tilhørende byer og landsbyer.
06015046	Fra Ekron og vestover alt som lå på Asjdod-siden, med tilhørende landsbyer.
06015047	Asjdod med tilhørende byer og landsbyer. Gasa med tilhørende byer og landsbyer til Egypterbekken og det store havet og landet langsmed det.
06015048	I fjellbygdene: Sjamir og Jattir og Soko
06015049	og Danna og Kirjat-Sanna, det er Debir,
06015050	og Anab og Esjtemo og Anim
06015051	og Gosen og Holon og Gilo - elleve byer med tilhørende landsbyer.
06015052	Arab og Duma og Esjan
06015053	og Janim og Bet-Tappuah og Afeka
06015054	og Humta og Kirjat-Arba, det er Hebron, og Sior - ni byer med tilhørende landsbyer.
06015055	Maon, Karmel og Sif og Juta
06015056	og Jisre’el og Jokdeam og Sanoah,
06015057	Kajin, Gibea og Timna - ti byer med tilhørende landsbyer.
06015058	Halhul, Bet-Sur og Gedor
06015059	og Ma’arat og Bet-Anot og Eltekon - seks byer med tilhørende landsbyer.
06015060	Kirjat-Ba’al, det er Kirjat-Jearim, og Harabba - to byer med tilhørende landsbyer.
06015061	I ørkenen: Bet-Ha’araba, Middin og Sekaka
06015062	og Hannibsjan og Ir-Hammelah og En-Gedi - seks byer med tilhørende landsbyer.
06015063	Men jebusittene, som bodde i Jerusalem, kunne Judas barn ikke drive bort. Jebusittene ble boende sammen med Judas barn i Jerusalem, og der bor de den dag i dag.
06016001	Den lodd som tilfalt Josefs barn, gikk fra Jordan ved Jeriko, øst for vannet ved Jeriko, gjennom ødemarken som stiger fra Jeriko opp i fjellet til Betel.
06016002	Fra Betel gikk grensen fram til Lus og videre til arkittenes land, til Atarot.
06016003	Så gikk grensen vestover ned til jafletittenes land, til Nedre Bet-Horons grense og til Geser og endte så ute ved havet.
06016004	Dette var den arven som ble gitt til Josefs barn, til Manasse og Efra’im.
06016005	Efra’ims barns land etter deres ætter lå slik til: Mot øst gikk grensen for deres arvedel over Atrot-Addar fram til Øvre Bet-Horon
06016006	og endte ute ved havet. Mot nord gikk grensen over Mikmetat og bøyde så mot øst til Ta’anat-Sjilo og holdt fram østover til Janoah.
06016007	Fra Janoah førte grensen ned til Atarot og Na’ara, rørte ved Jeriko og endte ved Jordan.
06016008	Fra Tappuah gikk grensen vestover til Kana-bekken og endte ute ved havet. Dette var den arvedelen som Efra’ims barns stamme fikk etter sine ætter.
06016009	Dessuten fikk de alle de byene som ble utskilt for Efra’ims barn inne i Manasses barns arvedel, både byene og de tilhørende landsbyene.
06016010	Men de drev ikke bort de kana’aneerne som bodde i Geser. Kana’aneerne ble boende blant Efra’ims barn, som de gjør den dag i dag, men de ble arbeidspliktige treller.
06017001	Manasses stamme fikk sin arvedel, for han var Josefs førstefødte. Makir, Manasses eldste sønn, gileadittenes stamfar, fikk Gilead og Basan, fordi han var en stridsmann.
06017002	Manasses andre barn fikk også arvedel etter sine ætter: Abiesers barn og Heleks barn og Asriels barn og Sekems barn og Hefers barn og Sjemidas barn, dette var Manasses, Josefs sønns barn på mannssiden, etter sine ætter.
06017003	Men Selofhad, en sønn av Hefer, som var sønn av Gilead og sønnesønn av Makir, Manasses sønn, hadde ikke sønner, men bare døtre. Dette var navnene på hans døtre: Mahla og Noa, Hogla, Milka og Tirsa.
06017004	De gikk fram for Eleasar, presten, og for Josva, Nuns sønn, og for høvdingene og sa: Herren bød Moses at han skulle gi oss arv midt iblant våre brødre. Så fikk de etter Herrens ord arv midt iblant sin fars brødre.
06017005	Slik falt det ti deler på Manasse, i tillegg til Gilead-landet og Basan-landet på den andre siden av Jordan.
06017006	For Manasses døtre fikk arv midt iblant hans sønner, og Gilead-landet hadde Manasses andre barn fått.
06017007	Manasses grense gikk fra Asjer til Mikmetat, som ligger midt imot Sikem. Så tok grensen til høyre til En-Tappuah-bygden.
06017008	Manasse fikk Tappuah-landet, men Tappuah selv på grensen av Manasse tilfalt Efra’ims barn.
06017009	Så gikk grensen ned til Kana-bekken, sør for bekken. Men byene der tilfalt Efra’im, enda de lå mellom Manasses byer. Derfra gikk Manasses grense nord for bekken og endte ute ved havet.
06017010	Alt som lå sønnafor, tilfalt Efra’im, og det som lå nordafor, tilfalt Manasse. Havet ble hans grense. I nord støtte de opp til Asjer og i øst til Issakar.
06017011	I Issakar og i Asjer fikk Manasse Bet-Sean med tilhørende småbyer, og Jibleam med tilhørende småbyer, og innbyggerne i Dor med tilhørende småbyer, og innbyggerne i En-Dor med tilhørende småbyer, og innbyggerne i Ta’anak med tilhørende småbyer, og innbyggerne i Megiddo med tilhørende småbyer, de tre høydedragene.
06017012	Men Manasses barn klarte ikke å innta disse byene, og det lyktes kana’aneerne å bli boende der i landet.
06017013	Da Israels barn senere ble sterkere, gjorde de kana’aneerne arbeidspliktige, men de drev dem ikke bort.
06017014	Og Josefs barn talte med Josva og sa: Hvorfor har du gitt meg bare én lodd og én arvedel, enda jeg er et stort folk, fordi Herren hittil har velsignet meg?
06017015	Da sa Josva til dem: Hvis du er så stort et folk, så gå opp i skogen og rydd deg jord der i ferisittenes og refa’ittenes land, siden Efra’ims fjellbygd er for trang for deg.
06017016	Men Josefs barn sa: Fjellbygden strekker ikke til for oss, og kana’aneerne som bor i dalbygdene, har alle sammen jernvogner, både de som bor i Bet-Sean med tilhørende småbyer og de som bor i Jisre’els dal.
06017017	Da sa Josva til Josefs hus, til Efra’im og Manasse: Du er et stort folk og har stor styrke. Du skal ikke ha bare én lodd.
06017018	Men en fjellbygd skal du få. Der er det skog, du skal hogge den ned, slik at til og med utkantene skal være dine. For du skal drive bort kana’aneerne, selv om de har jernvogner og er sterke.
06018001	Hele Israels barns menighet samlet seg i Sjilo, og der reiste de sammenkomstens telt. Landet hadde de nå lagt under seg.
06018002	Men det var enda sju stammer tilbake blant Israels barn som ikke hadde fått sin arvedel.
06018003	Da sa Josva til Israels barn: Hvor lenge vil dere ennå dryge før dere drar av sted og inntar det landet Herren, deres fedres Gud, har gitt dere?
06018004	Velg nå ut tre menn fra hver stamme! Så vil jeg sende dem ut, og de skal gjøre seg klar og gå igjennom landet og lage en beskrivelse med tanke på utskiftningen, og så komme tilbake til meg.
06018005	Del det så mellom dere i sju deler! Juda skal bli i sitt land mot sør, og Josefs ætt skal bli i sitt land mot nord.
06018006	Dere skal lage en beskrivelse av landet, delt i sju deler, og så komme hit til meg med det dere har skrevet. Så vil jeg kaste lodd for dere her, for Herrens, vår Guds åsyn.
06018007	Levittene skal ikke ha noen del sammen med dere, for Herrens prestedømme er deres arv, Gad og Ruben og den halve Manasses stamme har fått sin arv på østsiden av Jordan - den arv som Moses, Herrens tjener, ga dem.
06018008	Så gjorde mennene seg i stand og gikk. Da de dro av sted, bød Josva dem å skrive opp alt det de så i landet, han sa: Gå av sted og dra omkring i landet og skriv opp alt dere ser der. Kom så tilbake til meg! Så vil jeg kaste lodd for dere for Herrens åsyn her i Sjilo.
06018009	Så gikk da mennene av sted og dro gjennom landet og skrev opp det de så der, by for by, i en bok i sju deler. Deretter kom de tilbake til Josva i leiren i Sjilo.
06018010	Og Josva kastet lodd for dem i Sjilo for Herrens åsyn. Der skiftet Josva landet mellom Israels barn etter deres ættegreiner.
06018011	Først kom loddet ut for Benjamins stamme, ætt for ætt. Det landet som ble deres lodd, kom til å ligge mellom Judas barn og Josefs barn.
06018012	Deres grense i nord gikk ut fra Jordan og dro seg oppover til fjellryggen nord for Jeriko og deretter vestover opp i fjellet og fram til ørkenen ved Bet-Aven.
06018013	Derfra gikk grensen over til Lus, til fjellryggen sør for Lus, det er Betel. Så gikk grensen ned til Atrot-Addar over det fjellet som ligger sør for Nedre Bet-Horon.
06018014	Så gjorde grensen en sving og bøyde seg på vestsiden mot sør fra det fjellet som ligger rett sør for Bet-Horon. Den endte ved Kirjat-Ba’al, det er Kirjat-Jearim, en by som tilhørte Judas barn. Dette var vestsiden.
06018015	Mot sør gikk grensen fra enden av Kirjat-Jearim - der var det grensen begynte i vest - og fram til Neftoah-vannets kilde.
06018016	Så gikk grensen ned til enden av det fjellet som ligger midt imot Hinnoms sønns dal, nord for Refa’im-dalen, og så ned i Hinnoms dal, sør for jebusittenes fjellrygg, og deretter ned til En-Rogel.
06018017	Så svingte grensen mot nord og gikk fram til En-Semes og videre til Gelilot, som ligger midt imot Adummim-skaret. Så gikk den ned til den steinen som har navn etter Bohan, Rubens sønn.
06018018	Der gikk den over til den fjellryggen som ligger rett i nord for Ha’araba, og gikk deretter ned til Ha’araba.
06018019	Grensen gikk så over til nordsiden av fjellryggen ved Bet-Hogla og endte ved den nordlige viken av Salthavet, ved sørenden av Jordan. Dette var grensen i sør.
06018020	Mot øst var Jordan grensen. Dette var Benjamins barns arvedel med dens grenser rundt omkring, etter deres ætter.
06018021	Dette er de byene som tilfalt Benjamins barns stamme etter deres ætter: Jeriko og Bet-Hogla og Emek-Kesis
06018022	og Bet-Ha’araba og Semarajim og Betel
06018023	og Ha’avvim og Happara og Ofra
06018024	og Kefar-Ha’ammoni og Haofni og Geba - tolv byer med tilhørende landsbyer.
06018025	Gibeon og Rama og Be’erot
06018026	og Mispe og Hakkefira og Hammosa
06018027	og Rekem og Jirpe’el og Tarala
06018028	og Sela, Haelef og Jebus, det er Jerusalem, Gibea og Kirjat - fjorten byer med tilhørende landsbyer. Dette var Benjamins barns arvedel etter deres ætter.
06019001	Det andre loddet kom ut for Simeon, for Simeons barns stamme etter deres ætter. Den arvedelen de fikk, lå inne i Judas barns arvedel.
06019002	Til deres arvedel hørte: Be’er-Sjeba og Sjeba og Molada
06019003	og Hasar-Sjual og Bala og Esem
06019004	og Eltolad og Betul og Horma
06019005	og Siklag og Bet-Hammarkabot og Hasar-Susa
06019006	og Bet-Lebaot og Sjaruhen - tretten byer med tilhørende landsbyer.
06019007	Ajin, Rimmon og Eter og Asjan - fire byer med tilhørende landsbyer,
06019008	og alle de småbyene som lå rundt omkring disse byer inntil Ba’alat-Beer, Rama i sydlandet. Dette var den arvedel som Simeons barns stamme fikk etter sine ætter.
06019009	Av den delen som var tilmålt Judas barn, fikk Simeons barn sin arvedel, for Judas barns del var for stor for dem. Derfor fikk Simeons barn sin arv inne i deres område.
06019010	Det tredje loddet kom ut for Sebulons barn etter deres ætter. Grensen for deres arvedel gikk til Sarid.
06019011	Deres grense gikk i vest opp til Marala, støtte til Dabbesjet og nådde den bekken som løper øst for Jokneam.
06019012	Mot øst, mot solens oppgang, bøyde den seg fra Sarid bort til Kislot-Tabors enemerker og gikk fram til Haddaberat og opp til Jafia.
06019013	Derfra gikk den mot øst, mot solens oppgang, over til Gat-Hefer og Et-Kasin, og fram til Rimmon, som strekker seg bort til Hannea.
06019014	Så svingte grensen omkring dette stedet nord til Hannaton og endte i Jiftah-El-dalen.
06019015	Dessuten fikk de Kattat og Nahalal og Sjimron og Jidala og Betlehem, i alt tolv byer med tilhørende landsbyer.
06019016	Dette var Sebulons barns arvedel etter deres ætter, disse byer med tilhørende landsbyer.
06019017	Det fjerde loddet kom ut for Issakar, for Issakars barn etter deres ætter.
06019018	I deres land lå Jisre’ela og Hakkesulot og Sjunem
06019019	og Hafarajim og Sion og Anaharat
06019020	og Harabbit og Kisjon og Ebes
06019021	og Remet og En-Gannim og En-Hadda og Bet-Passes.
06019022	Grensen støtte til Tabor og Sjahasima og Bet-Sjemesj, og den endte ved Jordan - seksten byer med tilhørende landsbyer.
06019023	Dette var den arvedelen som Issakars barns stamme fikk etter sine ætter, byene med tilhørende landsbyer.
06019024	Det femte loddet kom ut for Asjers barns stamme etter deres ætter.
06019025	I deres land lå Helkat og Hali og Beten og Aksjaf
06019026	og Allammelek og Amad og Misjal. Mot vest støtte grensen opp til Karmel og Sjihor-Libnat.
06019027	Så vendte den seg østover til Bet-Dagon, støtte til Sebulon og Jiftah-El-dalen, nord for Bet-Haemek og Ne’iel, og gikk så fram til Kabul i nord.
06019028	Dessuten fikk de Ebron og Rehob og Hammon og Kana, helt til det store Sidon.
06019029	Grensen vendte seg så mot Harama og fortsatte til den befestede byen Tyrus. Deretter førte den mot Hosa og endte ute ved havet, ikke langt fra Aksib.
06019030	Dessuten fikk de Umma og Afek og Rehob, i alt tjueto byer med tilhørende landsbyer.
06019031	Dette var den arvedelen som Asjers barns stamme fikk etter sine ætter, disse byer med tilhørende landsbyer.
06019032	Det sjette loddet kom ut for Naftalis barn, for Naftalis barn etter deres ætter.
06019033	Deres grense gikk fra Helef, fra eiken ved Sa’anannim, om Adami-Hannekeb og Jabne’el fram til Lakkum og endte ved Jordan.
06019034	Så vendte grensen mot vest til Asnot-Tabor og fortsatte til Hukkok og støtte i sør til Sebulon og i vest til Asjer og i øst til Juda ved Jordan.
06019035	Av befestede byer var der: Hassiddim, Ser og Hammat, Rakkat og Kinneret
06019036	og Adama og Harama og Hasor,
06019037	Kedesj og Edre’i og En-Hasor,
06019038	Jiron og Migdal-El, Horem og Bet-Anat og Bet-Sjemesj, i alt nitten byer med tilhørende landsbyer.
06019039	Dette var den arvedelen som Naftalis barns stamme fikk etter sine ætter, byene med tilhørende landsbyer.
06019040	Det sjuende loddet kom ut for Dans barns stamme etter deres ætter.
06019041	I det landet de fikk til arvedel, lå Sora og Esjtaol og Ir-Sjemesj,
06019042	Sja'alabbin og Ajalon og Jitla,
06019043	Elon og Timnata og Ekron,
06019044	Elteke og Gibbeton og Ba’alat,
06019045	Jehud og Bene-Berak og Gat-Rimmon,
06019046	Me-Hajarkon og Harakkon med bygdene bort imot Jaffa.
06019047	Men Dans barns land ble for trangt for dem. Dans barn dro opp og førte krig mot Lesem. De inntok det og slo det med sverdets egg og tok det i eie og bodde der, og de kalte Lesem Dan etter sin stamfar Dan.
06019048	Dette var den arvedelen som Dans barns stamme fikk etter sine ætter, disse byer med tilhørende landsbyer.
06019049	Så var de da ferdige med å skifte ut landet etter dets grenser. Og Israels barn ga Josva, Nuns sønn, en arvedel mellom seg.
06019050	Etter Herrens befaling ga de ham den byen han ba om, Timnat-Serah på Efra’im-fjellet. Han bygde opp byen og bosatte seg der.
06019051	Dette var de arvedelene som Eleasar, presten, og Josva, Nuns sønn, og overhodene for ættene i Israels barns stammer skiftet ut ved loddkasting i Sjilo for Herrens åsyn, ved inngangen til sammenkomstens telt. Så var de ferdige med å skifte ut landet.
06020001	Herren talte til Josva og sa:
06020002	Tal til Israels barn og si: Avgi de tilfluktsstedene som jeg talte til dere om ved Moses.
06020003	Dit skal en drapsmann kunne flykte når han har slått noen i hjel av vanvare, uten forsett. Dere skal ha dem til tilfluktssteder for drapsmannen, når han flyr for blodhevneren.
06020004	Han skal flykte til en av disse byene. Der skal han stille seg ved inngangen til byporten og legge saken sin fram for de eldste i byen. Så skal de ta ham inn til seg i byen og gi ham et sted hos seg hvor han kan bo.
06020005	Når blodhevneren forfølger ham, da skal de ikke overgi drapsmannen i hans hånd, fordi han slo sin neste i hjel av vanvare og uten før å ha båret hat til ham.
06020006	Han skal bli boende der i byen, til han har stått til doms for menigheten, og til den ypperstepresten som da lever, er død. Deretter kan drapsmannen vende tilbake til sin by og sitt hus, til den byen som han rømte fra.
06020007	Så helliget de disse byene: Kedesj i Galilea, i Naftalis fjelland, Sikem i Efra’ims fjelland og Kirjat-Arba, det er Hebron, i Juda-fjellene.
06020008	På østsiden av Jordan, som flyter forbi Jeriko, ga de: i Rubens stamme Beser i ørkenen, på sletten, i Gads stamme Ramot i Gilead, og i Manasses stamme Golan i Basan.
06020009	Dette var de byene som ble fastsatt til tilfluktssteder for alle Israels barn og for de fremmede som oppholder seg blant dem. Hver den som av vanvare kommer til å slå noen i hjel, kan flykte dit så han ikke dør for blodhevnerens hånd, før han er blitt stilt fram for menigheten.
06021001	Overhodene for levittenes slekter trådte fram for Eleasar, presten, og for Josva, Nuns sønn, og for ættehøvdingene i Israels barns stammer.
06021002	De talte til dem i Sjilo i Kana’ans land og sa: Herren bød ved Moses at det skulle bli gitt oss byer å bo i med jord omkring for feet vårt.
06021003	Etter Herrens befaling ga så Israels barn av sine arvedeler levittene disse byene med tilhørende beitemarker:
06021004	Først kom loddet ut for kahatittenes ætter. Blant disse levittene fikk Arons, prestens, sønner ved loddkastingen tretten byer av Judas stamme og av simeonittenes stamme og av Benjamins stamme.
06021005	De andre Kahats barn fikk ved loddkastingen ti byer av Efra’ims stammes ætter og av Dans stamme og av den halve Manasses stamme.
06021006	Gersjons barn fikk ved loddkastingen tretten byer av Issakars stammes ætter og av Asjers stamme og av Naftalis stamme og av den halve Manasses stamme i Basan.
06021007	Meraris barn fikk etter sine ætter tolv byer av Rubens stamme og av Gads stamme og av Sebulons stamme.
06021008	Disse byer med tilhørende beitemarker ga Israels barn levittene ved loddkasting, slik som Herren hadde befalt ved Moses.
06021009	Av Judas barns stamme og av Simeons barns stamme avga de disse byene som nå skal nevnes:
06021010	Arons sønner av kahatittenes ætter, de av Levis barn som loddet først kom ut for,
06021011	fikk Arbas, anakittenes stamfars by, det er Hebron, i Juda-fjellene. De fikk også de tilhørende beitemarkene.
06021012	Men bymarken og dens landsbyer ga de Kaleb, Jefunnes sønn, til eiendom.
06021013	Arons, prestens, sønner fikk både Hebron, som var tilfluktsby for drapsmenn, med tilhørende beitemarker, og Libna med beitemarker,
06021014	og Jattir med beitemarker, og Esjtemoa med beitemarker,
06021015	og Holon med beitemarker, og Debir med beitemarker,
06021016	og Ajin med beitemarker, og Jutta med beitemarker, og Bet-Sjemesj med beitemarker - ni byer av disse to stammene.
06021017	Og av Benjamin stamme: Gibeon med beitemarker, Geba med beitemarker,
06021018	Anatot med beitemarker og Almon med beitemarker - fire byer.
06021019	Slik fikk Arons sønner, prestene, i alt tretten byer med tilhørende beitemarker.
06021020	Og Kahats barns ætter av levittene - de andre av Kahats barn - fikk av Efra’ims stamme disse byene, som utgjorde deres del:
06021021	De fikk Sikem, som var tilfluktsby for drapsmenn, med tilhørende beitemarker i Efra’im-fjellene, og Geser med beitemarker,
06021022	Kibsajim med beitemarker, og Bet-Horon med beitemarker - fire byer.
06021023	Av Dans stamme: Elteke med beitemarker, Gibbeton med beitemarker,
06021024	Ajalon med beitemarker, Gat-Rimmon med beitemarker - fire byer.
06021025	Av den halve Manasses stamme: Ta’anak med beitemarker og Gat-Rimmon med beitemarker - to byer.
06021026	Det var i alt ti byer med tilhørende beitemarker som de andre kahatitters ætter fikk.
06021027	Gersjons barn av levittenes ætter fikk av den halve Manasses stamme Golan i Basan, som var tilfluktsby for drapsmenn, med tilhørende beitemarker, og Be’esjtera med beitemarker - to byer.
06021028	Av Issakars stamme: Kisjon med beitemarker, Daberat med beitemarker,
06021029	Jarmut med beitemarker, En-Gannim med beitemarker - fire byer.
06021030	Av Asjers stamme: Misjal med beitemarker, Abdon med beitemarker,
06021031	Helkat med beitemarker og Rehob med beitemarker - fire byer.
06021032	Av Naftalis stamme: Kedesj i Galilea, som var tilfluktsby for drapsmenn, med tilhørende beitemarker, og Hammot-Dor med beitemarker, og Kartan med beitemarker - tre byer.
06021033	Gersjonittenes byer etter deres ætter utgjorde i alt tretten byer med tilhørende beitemarker.
06021034	Meraris barns ætter, resten av levittene, fikk av Sebulons stamme: Jokneam med beitemarker, Karta med beitemarker,
06021035	Dimna med beitemarker, Nahalal med beitemarker - fire byer.
06021036	Av Rubens stamme: Beser med beitemarker og Jahsa med beitemarker,
06021037	Kedemot med beitemarker og Mefa’at med beitemarker - fire byer.
06021038	Av Gads stamme: Ramot i Gilead, som var tilfluktsby for drapsmenn, med tilhørende beitemarker, og Mahanajim med beitemarker,
06021039	Hesjbon med beitemarker, Jaser med beitemarker - i alt fire byer.
06021040	De byene som Meraris barn, resten av levittenes ætter, fikk som sin del etter sine ætter, var i alt tolv byer.
06021041	I alt hadde levittene førtiåtte byer med tilhørende beitemarker i det landet som Israel fikk til eiendom.
06021042	Hver enkelt av disse byene hadde sine beitemarker omkring seg, og slik var det med dem alle.
06021043	Slik ga Herren Israel hele det landet han med ed hadde lovt å gi deres fedre. Og de inntok det og bosatte seg der.
06021044	Og Herren lot dem ha ro på alle kanter, slik han med ed hadde lovt deres fedre. Ingen av deres fiender kunne holde stand mot dem, men Herren ga alle deres fiender i deres hånd.
06021045	Ikke ett ord slo feil av alle de gode ordene Herren hadde talt til Israels hus, det ble oppfylt alt sammen.
06022001	Da kalte Josva til seg rubenittene og gadittene og den halve Manasses stamme,
06022002	og han sa til dem: Dere har holdt alt det Moses, Herrens tjener, befalte dere. Og dere har vært lydige mot meg i alt det jeg har befalt dere.
06022003	Dere har ikke sviktet brødrene deres i denne lange tiden, like til denne dag, men dere har tatt vare på alt det Herren deres Gud har befalt dere.
06022004	Og nå har Herren deres Gud gitt brødrene deres ro, slik som han hadde lovt dem. Så vend nå tilbake og dra til deres telt, til deres eget land, det som Moses, Herrens tjener, ga dere på den andre siden av Jordan.
06022005	Men pass nøye på at dere lever etter det budet og den loven som Moses, Herrens tjener, ga dere: å elske Herren deres Gud og vandre på alle hans veier, å holde hans bud og holde fast ved ham og tjene ham av hele deres hjerte og av hele deres sjel.
06022006	Så velsignet Josva dem og lot dem fare, og de dro til sine telt.
06022007	Den ene halvdelen av Manasses stamme hadde Moses gitt land i Basan, og den andre halvdelen hadde Josva gitt land sammen med deres brødre på den andre siden av Jordan - på vestsiden. Da Josva nå lot dem fare til sine telt, velsignet han også dem,
06022008	og han sa til dem: Vend nå tilbake til deres telt med deres store rikdommer, med store mengder av husdyr, med sølv og gull og kobber og jern og med klær i stor mengde! Del med deres brødre det krigsbyttet dere har tatt fra deres fiender!
06022009	Så vendte Rubens barn og Gads barn og den halve Manasses stamme tilbake. De skiltes fra Israels barn og brøt opp fra Sjilo, som ligger i Kana’ans land, for å dra til Gilead, sitt eget land, hvor de hadde fått sin eiendom etter den befaling Herren hadde gitt ved Moses.
06022010	Da de kom til landet ved Jordan, den delen av det som hører til Kana’ans land, bygde Rubens barn og Gads barn og den halve Manasses stamme et alter der ved Jordan, et stort alter, som en kunne se lang vei.
06022011	Da hørte Israels barn at det ble sagt: Se, Rubens barn og Gads barn og den halve Manasses stamme har bygd et alter nær grensen av Kana’ans land, i landet ved Jordan, midt imot Israels barn.
06022012	Da Israels barn hørte dette, kom hele Israels barns menighet sammen i Sjilo for å gå til krig mot dem.
06022013	Og Israel sendte Pinehas, presten Eleasars sønn, til Rubens barn og Gads barn og den halve Manasses stamme i Gileads land,
06022014	og sammen med ham ti høvdinger, en ættehøvding for hver av Israels barns stammer. Hver av dem var overhode for sin ætt blant Israels tusener.
06022015	Da de kom til Rubens barn og Gads barn og den halve Manasses stamme i Gileads land, talte de til dem og sa:
06022016	Så sier hele Herrens menighet: Hva er dette for en troløshet dere har vist mot Israels Gud? Dere har jo i dag vendt dere bort fra Herren og bygd dere et alter - og på den måten har dere i dag satt dere opp mot Herren!
06022017	Var det ikke nok med den misgjerningen vi gjorde da vi holdt oss til Peor, en misgjerning som vi til denne dag ikke har renset oss fra, og som brakte plagen over Herrens menighet?
06022018	Og dere vender dere i dag bort fra Herren! Sannelig, om dere i dag setter dere opp mot Herren, så vil han i morgen la sin vrede bryte løs mot hele Israels menighet.
06022019	Synes dere at det landet dere fikk til eiendom, er urent, så kom bare over til det landet Herren selv eier, der hvor Herrens tabernakel står. Få dere eiendom midt iblant oss, men sett dere ikke opp mot Herren og sett dere ikke opp mot oss ved å bygge dere et alter i tillegg til Herrens, vår Guds alter!
06022020	Bar ikke Akan, Serahs sønn, seg troløst at med det bannlyste godset, og kom det ikke da vrede over hele Israels menighet? Han var ikke den eneste som omkom for hans misgjernings skyld.
06022021	Da svarte Rubens barn og Gads barn og den halve Manasses stamme og sa til høvdingene for Israels tusener:
06022022	Gud, Gud Herren, ja, Gud, Gud Herren, han vet det! Og Israel skal vite det: Det var for visst ikke i tross eller i troløshet mot Herren - i så fall må du ikke frelse oss i dag! -
06022023	at vi bygde oss et alter, som om vi ville vende oss bort fra Herren. Sannelig, ikke for å ofre brennoffer og matoffer på det, og sannelig, ikke for å bære fram fredsoffer på det - måtte da Herren selv straffe oss! -
06022024	men sannelig, vi gjorde det av frykt for hva som kunne hende. For vi tenkte at barna deres en gang kunne komme og si til våre barn: Hva har dere å gjøre med Herren, Israels Gud?
06022025	Herren har jo satt Jordan til grense mellom oss og dere, Rubens barn og Gads barn. Dere har ingen del i Herren. Slik kunne barna deres få våre barn til å holde opp med å frykte Herren.
06022026	Derfor sa vi: La oss gå i gang med å bygge et alter, ikke til brennoffer eller til slaktoffer,
06022027	men for at det skal være til et vitne mellom oss og dere, og mellom våre etterkommere, om at vi vil tjene Herren for hans åsyn med våre brennoffer og slaktoffer og fredsoffer. Så skal ikke barna deres en gang si til våre barn: Dere har ingen del i Herren!
06022028	Og vi sa: Hvis de en gang skulle si noe slikt til oss og våre etterkommere, da vil vi svare: Se på den etterligningen av Herrens alter som våre forfedre har laget, ikke til brennoffer eller til slaktoffer, men for at den skal være et vitne mellom oss og dere!
06022029	Vi ville aldri tenke på å sette oss opp mot Herren eller vende oss bort fra Herren i dag ved å bygge et alter til brennoffer eller matoffer eller slaktoffer ved siden av Herrens, vår Guds alter, som står foran hans tabernakel.
06022030	Da presten Pinehas, og menighetens høvdinger og overhodene for Israels tusener, som var med ham, hørte de ordene som Rubens barn og Gads barn og Manasses barn talte, syntes de godt om det.
06022031	Og Pinehas, presten Eleasars sønn, sa til Rubens barn og Gads barn og Manasses barn: I dag skjønner vi at Herren er midt iblant oss, siden dere ikke har gjort denne troløshet mot Herren. Dermed har dere frelst Israels barn av Herrens hånd.
06022032	Så skiltes Pinehas, presten Eleasars sønn, og høvdingene fra Rubens barn og Gads barn i Gileads land og vendte tilbake til Kana’ans land, til Israels barn. De kom tilbake med svar til dem.
06022033	Og Israels barn syntes godt om svaret. De lovet Gud og tenkte ikke mer på å gå til kamp mot dem og ødelegge det landet hvor Rubens barn og Gads barn bodde.
06022034	Og Rubens barn og Gads barn ga alteret navn og sa: Et vitne er det mellom oss om at Herren er Gud.
06023001	Da nå lang tid var gått etter at Herren hadde gitt Israel ro for alle dets fiender rundt om, og Josva var blitt gammel og kommet langt opp i årene,
06023002	da kalte Josva til seg hele Israel, dets eldste, høvdingene, dommerne og tilsynsmennene, og han sa til dem: Nå er jeg blitt gammel og er kommet langt opp i årene.
06023003	Dere har sett alt hva Herren deres Gud har gjort med alle disse folk som han drev ut for dere. For det var Herren deres Gud som kjempet for dere.
06023004	Nå har jeg ved loddkasting tildelt dere de folk som ennå er tilbake, som arvedel for stammene deres, og likeså alle de folk som jeg har utryddet, fra Jordan til det store havet i vest.
06023005	Herren deres Gud skal selv støte dem ut og drive dem bort for dere. Dere skal ta deres land i eie, slik som Herren deres Gud har sagt til dere.
06023006	Vær nå faste, så dere holder og lever etter alt det som er skrevet i Mose lovbok, og ikke viker av til høyre eller til venstre,
06023007	og ikke gir dere i lag med disse folk, de som ennå er igjen hos dere. Deres guders navn skal dere ikke nevne og ikke la noen sverge ved dem og ikke dyrke dem og ikke tilbe dem.
06023008	Men Herren deres Gud skal dere holde fast ved, slik som dere har gjort til denne dag.
06023009	Derfor har Herren drevet store og sterke folk bort for dere, og ingen har holdt stand mot dere til denne dag.
06023010	Én av deres menn drev tusen på flukt, for det var Herren deres Gud som kjempet for dere, slik som han hadde sagt til dere.
06023011	Ta dere da nøye i akt, så sant dere har livet kjært! Og elsk Herren deres Gud.
06023012	For dersom dere vender dere bort fra ham og holder dere til alle disse folk, de som ennå er igjen hos dere, og inngår svogerskap med dem og gir dere i lag med dem, og de med dere,
06023013	da skal dere vite for visst at Herren deres Gud ikke mer vil drive disse folk bort for dere. Men de skal bli til en snare og en felle for dere og bli til en svøpe for deres rygg og til torner i deres øyne, inntil dere er utryddet av dette gode landet som Herren deres Gud har gitt dere.
06023014	Se, jeg går snart all jordens vei! Så skal dere da av hele deres hjerte og av hele deres sjel kjenne at ikke et eneste ord har slått feil av alle de gode ordene Herren deres Gud har talt til dere. De er alle sammen oppfylt for dere, ikke et eneste ord av det har slått feil.
06023015	Men likesom dere har fått oppfylt alle de gode ordene som Herren deres Gud har talt til dere, slik skal Herren la alle de onde ordene bli oppfylt på dere, inntil han har utryddet dere av dette gode landet som Herren deres Gud har gitt dere.
06023016	Når dere bryter Herrens, deres Guds pakt, som han har opprettet med dere, og gir dere til å dyrke andre guder og tilbe dem, da skal Herrens vrede bli opptent mot dere, og dere blir hastig utryddet av det gode landet han har gitt dere.
06024001	Og Josva samlet alle Israels stammer i Sikem. Han kalte til seg Israels eldste og dets høvdinger og dommere og tilsynsmenn, og de trådte fram for Guds åsyn.
06024002	Og Josva sa til hele folket: Så sier Herren, Israels Gud: Fedrene deres, blant dem Tarah, Abrahams og Nakors far, bodde i gammel tid på den andre siden av elven. De dyrket fremmede guder.
06024003	Da tok jeg deres far Abraham fra den andre siden av elven og lot ham vandre om i hele Kana’ans land. Og jeg gjorde hans ætt tallrik og ga ham Isak.
06024004	Og Isak ga jeg Jakob og Esau, og jeg ga Esau Se’ir-fjellene til eie. Men Jakob og hans barn dro ned til Egypt.
06024005	Siden sendte jeg Moses og Aron, og jeg slo Egypt med plager som jeg sendte iblant dere. Deretter førte jeg dere ut.
06024006	Da jeg nå førte deres fedre ut av Egypt, kom dere til havet. Men egypterne forfulgte deres fedre med vogner og hestfolk til Rødehavet.
06024007	Da ropte de til Herren, og han satte et mørke mellom dere og egypterne og lot havet slå sammen over dem, så det skjulte dem. Med egne øyne så dere hva jeg gjorde i Egypt. Siden bodde dere en lang tid i ørkenen.
06024008	Så førte jeg dere inn i amorittenes land, de som bodde på den andre siden av Jordan. De førte krig mot dere, men jeg ga dem i Israels hånd, så dere tok deres land i eie, og jeg utryddet dem for dere.
06024009	Da sto Balak, Sippors sønn, Moabs konge, opp og kjempet mot Israel. Han sendte bud etter Bileam, Beors sønn, for at han skulle forbanne dere.
06024010	Men jeg ville ikke høre på Bileam, han måtte velsigne dere, og jeg frelste dere av hans hånd.
06024011	Så gikk dere over Jordan og kom til Jeriko. Innbyggerne i Jeriko kjempet mot dere, likeså amorittene og ferisittene og kana’aneerne og hetittene og girgasittene, hevittene og jebusittene, men jeg ga dem i deres hånd.
06024012	Jeg sendte vepser foran dere, og de drev dem ut for dere - likeså de to amorittkongene. Det var ikke med sverdet ditt og ikke med buen din de ble drevet ut.
06024013	Jeg ga dere et land som du ikke har hatt slit med, og byer som dere ikke har bygd, og dere bosatte dere i dem. Dere eter av vingårder og oljetrær som dere ikke har plantet.
06024014	Så frykt nå Herren og tjen ham i oppriktighet og troskap. Skill dere av med de gudene som deres fedre dyrket på den andre siden av elven og i Egypt, og tjen Herren!
06024015	Men synes dere ikke om å tjene Herren, så velg i dag hvem dere vil tjene, enten de gudene deres fedre dyrket på den andre siden av elven, eller de gudene amorittene dyrket, de som hadde det landet dere nå bor i! Men jeg og mitt hus, vi vil tjene Herren.
06024016	Da svarte folket og sa: Vi vil aldri tenke på å forlate Herren for å dyrke fremmede guder!
06024017	For Herren vår Gud, han var det som førte oss og våre fedre opp av landet Egypt, av trellehuset. Det var han som gjorde disse store tegnene for våre øyne og voktet oss på hele den veien vi gikk, og blant folkene i de landene vi dro igjennom.
06024018	Og Herren drev ut for oss alle disse folk og de amorittene som bodde i landet. Også vi vil tjene Herren, for han er vår Gud.
06024019	Josva sa til folket: Dere vil ikke makte å tjene Herren, for han er en hellig Gud. En nidkjær Gud er han, han vil ikke bære over med deres overtredelser og synder.
06024020	Når dere forlater Herren og dyrker fremmede guder, da vil han vende seg bort og la det gå dere ille og tilintetgjøre dere, enda han før har gjort vel mot dere.
06024021	Men folket sa til Josva: Nei, Herren vil vi tjene!
06024022	Da sa Josva til folket: Så er dere da vitner mot dere selv at dere har valgt Herren og vil tjene ham. De sa: Ja, det er vi vitner på!
06024023	Josva sa: Så skill dere nå av med de fremmede gudene som dere har hos dere, og bøy hjertene til Herren, Israels Gud!
06024024	Og folket sa til Josva: Herren vår Gud vil vi tjene, og hans ord vil vi lyde.
06024025	Den dagen gjorde Josva en pakt med folket i Sikem og satte lov og rett for dem.
06024026	Og Josva skrev opp disse ordene i Guds lovbok. Han tok en stor stein og reiste den der under den eiken som sto ved Herrens helligdom.
06024027	Og Josva sa til hele folket: Se, denne store steinen skal være et vitne mot oss. For den har hørt alle de ordene som Herren har talt med oss. Og den skal være et vitne mot dere, for at dere ikke skal fornekte deres Gud.
06024028	Så lot Josva folket fare, hver til sin arvedel.
06024029	Noen tid etter dette døde Josva, Nuns sønn, Herrens tjener. Han var ett hundre og ti år gammel.
06024030	Og de gravla ham på hans arvedels grunn i Timnat-Serah, som ligger i Efra’im-fjellene, nord for Ga’asj-fjellet.
06024031	Og Israel tjente Herren så lenge Josva levde, og så lenge alle de eldste var i live, de som overlevde Josva, de som kjente til alle de gjerninger som Herren hadde gjort for Israel.
06024032	Og Josefs ben, som Israels barn hadde ført opp fra Egypt, gravla de ved Sikem på det jordstykket som Jakob hadde kjøpt av Hamors, Sikems fars sønner, for hundre kesitter. Josefs barn fikk det til arvedel.
06024033	Og Eleasar, Arons sønn, døde. De gravla ham på den haugen som hans sønn Pinehas hadde fått i Efra’im-fjellene.
07001001	Etter at Josva var død, spurte Israels barn Herren: Hvem av oss skal først dra opp mot kana’aneerne og kjempe mot dem?
07001002	Herren sa: Juda skal dra opp. Se, jeg har gitt landet i hans hånd.
07001003	Da sa Juda til sin bror Simeon: Dra med meg til det landområdet som er tilfalt meg og la oss kjempe mot kana’aneerne! Så skal jeg dra med deg til ditt område. Og Simeon gikk med ham.
07001004	Så dro Juda opp, og Herren ga kana’aneerne og ferisittene i deres hånd. De slo dem i Besek, ti tusen mann.
07001005	I Besek møtte de Adoni-Besek og kjempet mot ham. De slo kana’aneerne og ferisittene.
07001006	Men Adoni-Besek flyktet. Da forfulgte de ham og grep ham, og hogg av ham tommelfingrene og stortærne.
07001007	Da sa Adoni-Besek: Sytti konger med avhogde tommelfingrer og stortær sanket smuler under bordet mitt. Som jeg gjorde, har Gud gjort mot meg igjen. - Siden førte de ham til Jerusalem, og der døde han.
07001008	Judas barn angrep og inntok Jerusalem. De slo folket med sverdets egg og satte ild på byen.
07001009	Siden dro Judas barn ned for å kjempe mot kana’aneerne som bodde i fjellbygdene og i sydlandet og i lavlandet.
07001010	Juda gikk mot de kana’aneerne som bodde i Hebron, Hebrons navn var før Kirjat-Arba, og de slo Sjesai og Akiman og Talmai.
07001011	Derfra dro Juda mot innbyggerne i Debir - Debirs navn var før Kirjat-Sefer.
07001012	Kaleb sa: Den som overvinner Kirjat-Sefer og inntar byen, ham vil jeg gi min datter Aksa til kone.
07001013	Kenisitten Otniel, Kalebs yngre bror, inntok byen. Og Kaleb ga ham sin datter Aksa til kone.
07001014	Da hun kom til mannen sin, egget hun ham til å be faren om et jordstykke. Hun sprang ned av eselet, og Kaleb sa til henne: Hva vil du?
07001015	Hun svarte: Gi meg en avskjedsgave! Du har giftet meg bort til dette tørre sydlandet! Gi meg nå vannkilder! Så ga Kaleb henne de øvre og de nedre kildene.
07001016	Etterkommerne av kenitten, Moses’ svoger, dro med Judas barn opp fra Palmebyen til Juda ørken, som ligger sør for Arad, og de bosatte seg blant folket der.
07001017	Siden dro Juda ut med sin bror Simeon, og de slo de kana’aneere som bodde i Sefat. De slo byen med bann. Derfor kalte de den Horma.
07001018	Juda inntok Gasa med tilhørende bygder og Asjkelon med tilhørende bygder og Ekron med tilhørende bygder.
07001019	Og Herren var med Juda, så han inntok fjellbygdene. Men han var ikke i stand til å drive bort innbyggerne i dalen, for de hadde jernvogner.
07001020	De ga Hebron til Kaleb, slik som Moses hadde sagt. Og han drev de tre Anak-sønnene bort derfra.
07001021	Men Benjamins barn drev ikke bort jebusittene som bodde i Jerusalem. Jebusittene ble boende sammen med Benjamins barn i Jerusalem, og har bodd der til denne dag.
07001022	Josefs barn dro også ut. De gikk mot Betel, og Herren var med dem.
07001023	Og Josefs barn sendte speidere til Betel. Byen hette før Lus.
07001024	Speiderne fikk se en mann som gikk ut av byen, og de sa til ham: Vis oss hvor vi kan komme inn i byen! Så vil vi vise barmhjertighet mot deg.
07001025	Og han viste dem hvor de kunne komme inn i byen. De slo byen med sverdets egg, men mannen og hele hans slekt lot de gå.
07001026	Mannen dro til hetittenes land, og han bygde en by og kalte den Lus. Det navnet har den hatt til denne dag.
07001027	Manasse drev ikke bort innbyggerne i Bet-Sean med tilhørende småbyer eller i Ta’anak med tilhørende småbyer eller innbyggerne i Dor med tilhørende småbyer eller innbyggerne i Jibleam med tilhørende småbyer eller innbyggerne i Megiddo med tilhørende småbyer. Det lyktes kana’aneerne å bli boende der i landet.
07001028	Da Israel ble sterkt, gjorde de kana’aneerne arbeidspliktige, men de drev dem ikke bort.
07001029	Efra’im drev ikke bort de kana’aneerne som bodde i Geser. Kana’aneerne ble boende midt iblant dem der.
07001030	Sebulon drev ikke bort innbyggerne i Kitron og innbyggerne i Nahalol, men kana’aneerne ble boende midt iblant dem og måtte gjøre tvangsarbeid.
07001031	Asjer drev ikke bort innbyggerne i Akko og innbyggerne i Sidon og Ahlab og Aksib og Helba og Afik og Rehob.
07001032	Asjerittene bosatte seg midt iblant kana’aneerne som bodde i landet, de drev dem ikke bort.
07001033	Naftali drev ikke bort innbyggerne i Bet-Sjemesj og innbyggerne i Bet-Anat. De bosatte seg midt iblant kana’aneerne som bodde i landet. Og innbyggerne i Bet-Sjemesj og Bet-Anat måtte gjøre tvangsarbeid for dem.
07001034	Amorittene trengte Dans barn opp i fjellene. De lot dem ikke få komme ned i dalen.
07001035	Det lyktes amorittene å bli boende i Har-Heres, i Ajalon og i Sja’albim. Men da Josefs barn ble sterkere enn de, måtte de gjøre tvangsarbeid.
07001036	Amorittenes grense gikk fra Akrabbim-skaret, fra Sela og oppover.
07002001	Herrens engel kom fra Gilgal opp til Bokim. Og han sa: Jeg hentet dere opp fra Egypt og førte dere til det landet jeg har lovt deres fedre med ed. Og jeg sa: Aldri i evighet vil jeg bryte min pakt med dere.
07002002	Men dere skal ikke slutte pakt med dem som bor i dette landet. Deres altere skal dere rive ned. Men dere hørte ikke på mine ord. Hva er det dere har gjort?
07002003	Jeg sa også: Jeg vil ikke drive dem ut for dere, men de skal bli til brodder i sidene på dere, og gudene deres skal bli til en snare for dere.
07002004	Da Herrens engel talte disse ordene til alle Israels barn, gråt folket høyt.
07002005	Derfor kalte de stedet Bokim. Og de ofret til Herren der.
07002006	Da Josva hadde latt folket fare, og Israels barn var dratt hver til sin arvedel for å ta landet i eie,
07002007	tjente folket Herren så lenge Josva levde, og så lenge alle de eldste levde som overlevde Josva og hadde sett alle de store gjerningene Herren hadde gjort for Israel.
07002008	Men så døde Josva, Nuns sønn, Herrens tjener. Han var da ett hundre og ti år gammel.
07002009	Og de begravde ham på hans arvedels grunn i Timnat-Heres i Efra’im-fjellene, nord for Ga’asj-fjellet.
07002010	Så ble hele dette slektleddet samlet til sine fedre, og etter dem vokste det opp en annen slekt, som ikke kjente Herren, og heller ikke de gjerningene han hadde gjort for Israel.
07002011	Da gjorde Israels barn det som var ondt i Herrens øyne, og dyrket Ba’alene.
07002012	De forlot Herren, sine fedres Gud, han som hadde ført dem ut av landet Egypt. Og de fulgte andre guder, de gudene som folkene omkring dem hadde. Israels barn tilba dem og vakte Herrens vrede.
07002013	De forlot Herren og dyrket Ba’al og Astarte-bildene.
07002014	Da ble Herrens vrede opptent mot Israel. Han ga dem i røveres hånd, og de plyndret dem. Han overga dem i deres fienders hånd, disse som bodde omkring dem. Og de kunne ikke stå seg mot sine fiender.
07002015	Overalt hvor de dro ut, var Herrens hånd mot dem. Derfor gikk det dem ille, slik Herren hadde sagt dem, og som Herren hadde sverget. Og de kom i stor nød.
07002016	Da reiste Herren opp dommere, og de frelste dem fra røvernes hånd.
07002017	Men heller ikke mot sine dommere var de lydige. De var troløse og drev hor med andre guder og tilba dem. De vek snart av fra den veien deres fedre hadde vandret i lydighet mot Herrens bud, og de gjorde ikke som de.
07002018	Når så Herren reiste opp dommere for dem, da var Herren med dommeren og frelste dem av deres fienders hånd så lenge dommeren levde. For Herren hadde medynk med dem når de sukket over disse som plaget og undertrykte dem.
07002019	Men når så dommeren døde, falt de fra igjen, og for verre fram enn sine fedre: De fulgte andre guder og dyrket og tilba dem. De holdt ikke opp med noen av sine gjerninger eller med sin ulydige ferd.
07002020	Så ble Herrens vrede opptent mot Israel, og han sa: Fordi dette folk har brutt min pakt, som jeg opprettet med deres fedre, og ikke har hørt på min røst,
07002021	så vil jeg heller ikke lenger drive bort for dem noen av de folk som Josva lot bli igjen da han døde.
07002022	Ved dem skulle Israel bli satt på prøve, om de ville ta vare på Herrens vei og vandre på den, som deres fedre gjorde, eller ikke.
07002023	Så lot da Herren disse folk få være der, og han hastet ikke med å drive dem bort. Han ga dem ikke i Josvas hånd.
07003001	Dette er de folk som Herren lot bli tilbake for å prøve Israel ved dem, alle de israelittene som ikke selv hadde vært med i noen av Kana’ans-krigene,
07003002	bare for at de kommende slekter i Israel skulle få kjennskap til krig og bli opplært i det, alle de som ikke før hadde vært med:
07003003	Filistrenes fem fyrster og alle kana’aneerne og sidonierne og hevittene, som bodde på Libanon-fjellene, fra Ba’al-Hermon-fjellet til der hvor veien går til Hamat.
07003004	Ved dem var det Israel skulle bli satt på prøve, så det kunne kjennes om de ville lyde Herrens bud, som han hadde gitt deres fedre ved Moses.
07003005	Men da Israels barn nå bodde midt iblant kana’aneerne, hetittene og amorittene og ferisittene og hevittene og jebusittene,
07003006	tok de døtrene deres til koner og ga sine døtre til deres sønner og dyrket deres guder.
07003007	Israels barn gjorde det som var ondt i Herrens øyne. De glemte Herren sin Gud og dyrket Ba’alene og Astarte-bildene.
07003008	Da ble Herrens vrede opptent mot Israel. Han overga dem i Kusjan-Risatajims hånd, han som var konge i Mesopotamia. Og Israels barn tjente Kusjan-Risatajim i åtte år.
07003009	Da ropte Israels barn til Herren. Og Herren oppreiste en frelser for Israels barn, og han frelste dem. Det var kenisitten Otniel, Kalebs yngre bror.
07003010	Herrens Ånd kom over ham. Han ble dommer i Israel og dro ut i strid, og Herren ga Kusjan-Risatajim, kongen i Mesopotamia, i hans hånd, så han vant over Kusjan-Risatajim.
07003011	Og landet hadde ro i førti år. Så døde Otniel, Kenas’ sønn.
07003012	Men Israels barn fortsatte med å gjøre det som var ondt i Herrens øyne. Og Herren ga Eglon, kongen i Moab, makt over Israel, fordi de gjorde det som var ondt i Herrens øyne.
07003013	Han fikk med seg Ammons barn og Amalek og dro ut og slo Israel, og de inntok Palmebyen.
07003014	Og Israels barn tjente Eglon, kongen i Moab, i atten år.
07003015	Da ropte Israels barn til Herren, og Herren oppreiste en frelser for dem, benjaminitten Ehud, Geras sønn, en keivhendt mann. Israels barn sendte ham en gang med en gave til Eglon, kongen i Moab.
07003016	Da laget Ehud seg et tveegget, alenlangt sverd og bandt det om seg under klærne på sin høyre side.
07003017	Så førte han gaven fram til Eglon, kongen i Moab. Men Eglon var en meget fet mann.
07003018	Da Ehud hadde gitt gaven fra seg, lot han folkene som hadde båret gaven, dra hjem.
07003019	Men selv snudde han ved avgudene ved Gilgal og lot si: Jeg har et hemmelig ord til deg, konge! Da sa kongen: Hysj! Så gikk de ut alle de som sto hos ham.
07003020	Og Ehud kom inn til ham, mens han satt alene i sin kjølige sal på taket. Og Ehud sa: Jeg har et ord fra Gud til deg! - Da reiste han seg opp fra stolen.
07003021	Men Ehud rakte ut sin venstre hånd og tok sverdet fra sin høyre side og stakk det i magen hans.
07003022	Håndtaket fulgte bladet inn, og fettet lukket til om bladet, for han dro ikke sverdet ut av livet på ham. Det stakk ut på baksiden.
07003023	Og Ehud gikk ut i forhallen, og han lukket døren til salen hvor han var, og låste den.
07003024	Og da han var gått ut, kom tjenerne inn. Da de så at døren til salen var låst, sa de: Han har nok et visst ærend i svalkammeret.
07003025	Og de ventet meget lenge, men han lukket ikke opp døren til salen. Da tok de nøkkelen og lukket opp, og se, deres herre lå død på gulvet.
07003026	Mens de ga seg tid, slapp Ehud bort. Han var allerede kommet forbi avgudene og kom fram til Se’ira.
07003027	Da han kom dit, blåste han i hornet på Efra’im-fjellet. Israels barn fulgte ham ned fra fjellet, han gikk selv foran dem.
07003028	Og han sa til dem: Skynd dere etter meg! For Herren har gitt deres fiender, moabittene, i deres hånd. Så dro de ned etter ham, og de besatte vadestedene over Jordan til Moab og lot ingen komme over.
07003029	Den gang hogg de ned omkring ti tusen mann av Moab, alle sterke og djerve menn, og ikke én slapp unna.
07003030	Så ble da Moab på den dagen ydmyket under Israels hånd, og landet hadde ro i åtti år.
07003031	Etter ham kom Sjamgar, Anats sønn. Han slo seks hundre mann av filistrene med en oksedrivers stav. Også han frelste Israel.
07004001	Da Ehud var død, gjorde Israels barn igjen det som var ondt i Herrens øyne.
07004002	Og Herren overga dem i Jabins, Kana’ans konges hånd. Han regjerte i Hasor. Hans hærfører var Sisera, som bodde i Harosjet-Haggojim.
07004003	Israels barn ropte til Herren, for Sisera hadde ni hundre jernvogner, og Israels barn var i hard trengsel i tjue år.
07004004	Og Debora, en profetinne, Lappidots kone, dømte Israel på denne tiden.
07004005	Hun satt under Deboras palmetre mellom Rama og Betel på Efra’im-fjellet, og Israels barn gikk opp til henne for at hun skulle skifte rett mellom dem.
07004006	Hun sendte bud og kalte til seg Barak, Abinoams sønn, fra Kedesj i Naftali, og sa til ham: Hør hva Herren, Israels Gud, har befalt: Gå av sted og dra opp i Tabor-fjellet og ta med deg ti tusen mann av Naftalis sønner og av Sebulons sønner!
07004007	Så vil jeg dra Sisera, Jabins hærfører, og hans vogner og hans hær bort til deg, til Kisjon-bekken, og jeg vil gi ham i din hånd.
07004008	Da sa Barak til henne: Hvis du går med meg, vil jeg gå. Men hvis du ikke går med meg, så går ikke jeg heller.
07004009	Og hun sa: Visst skal jeg gå med deg. Men æren skal ikke bli din for den reisen du gjør. For Herren vil overgi Sisera i en kvinnes hånd. - Så gjorde hun seg klar og gikk med Barak til Kedesj.
07004010	Og Barak kalte Sebulon og Naftali sammen i Kedesj. Ti tusen mann dro opp etter ham. Og Debora gikk med ham.
07004011	Kenitten Heber hadde skilt lag med kenittene, ætlingene til Moses’ svoger Hobab. Han hadde flyttet med sine telt til Sa’ana’im-eiken ved Kedesj.
07004012	Da Sisera fikk spurt at Barak, Abinoams sønn, hadde dratt opp på Tabor-fjellet,
07004013	kalte han sammen alle sine vogner, ni hundre jernvogner, og alt det krigsfolket han hadde, for at de skulle komme fra Harosjet-Haggojim til Kisjon-bekken.
07004014	Da sa Debora til Barak: Bryt opp! Dette er den dagen da Herren har gitt Sisera i din hånd. Drar ikke Herren ut foran deg? - Så dro Barak ned fra Tabor-fjellet, og ti tusen mann fulgte ham.
07004015	Da slo Herren Sisera og alle stridsvognene og hele hæren med forvirring, så de ikke kunne stå seg mot Baraks sverd. Sisera steg ned av vognen og flyktet til fots.
07004016	Men Barak forfulgte vognene og hæren til Harosjet-Haggojim, og hele Siseras hær falt for sverdets egg, det ble ikke en eneste igjen.
07004017	Sisera flyktet til fots til Jaels telt, hun var kenitten Hebers kone. Det var fred mellom Jabin, kongen i Hasor, og kenitten Hebers hus.
07004018	Jael gikk da ut mot Sisera og sa til ham: Kom inn, herre! Kom inn til meg, og vær ikke redd! Og han gikk inn i teltet til henne, og hun gjemte ham under et teppe.
07004019	Han sa til henne: Kjære, gi meg litt vann å drikke! Jeg er tørst. - Da åpnet hun flasken med melk og lot ham drikke. Så dekket hun over ham igjen.
07004020	Han sa til henne: Stå i teltdøren, og dersom det kommer noen og spør deg: Er det noen her? - da si nei!
07004021	Men Jael, Hebers kone, tok en teltplugg og gikk stille inn til ham med en hammer i hånden. Hun slo teltpluggen gjennom tinningen på ham, så den gikk ned i jorden. For trett som han var, var han falt i tung søvn. Slik døde han.
07004022	Da nå Barak forfulgte Sisera, gikk Jael ut til ham og sa til ham: Kom, så skal jeg vise deg den mannen du leter etter! - Han gikk inn til henne, og se, der lå Sisera død med pluggen gjennom tinningen.
07004023	Slik ydmyket Gud på denne dagen Jabin, Kana’ans konge, for Israels barns øyne.
07004024	Og Israels barns hånd lå tyngre og tyngre på Jabin, Kana’ans konge, til de helt hadde gjort ende på Jabin, Kana’ans konge.
07005001	Den dagen sang Debora og Barak, Abinoams sønn, denne sangen:
07005002	Fyrstene i Israel gikk først i striden, og folket møtte villig fram! Lovsyng Herren!
07005003	Hør, dere konger! Lytt til, dere høvdinger! Jeg - for Herren vil jeg synge. Jeg vil lovsynge Herren, Israels Gud.
07005004	Herre, da du gikk ut fra Se’ir, da du skred fram fra Edoms mark, da skalv jorden, himlene dryppet, skyene dryppet av vann.
07005005	Fjellene ristet i skrekk for Herrens åsyn. Sinai der borte skalv for Herrens, Israels Guds åsyn.
07005006	I Sjamgars, Anats sønns dager, i Jaels dager var stiene øde, de veifarende gikk på krokete stier.
07005007	Det fantes ingen fører i Israel. Nei, ingen før jeg, Debora, sto fram - før jeg sto fram, en mor i Israel.
07005008	De valgte seg nye guder. Da var det strid ved portene. Ikke et skjold, heller ikke et spyd ble sett blant førti tusen i Israel.
07005009	Mitt hjerte slår for Israels høvdinger og for de frivillige som møtte fram blant folket. Pris Herren!
07005010	Dere som rir på hvite esler, dere som sitter på rike tepper, dere som vandrer på veien: Syng!
07005011	Med jubel deler de sitt bytte ved brønnene. Der priser de Herrens rettferdige verk, hans styres rettferdige verk i Israel. Den gang dro de ned til portene, Herrens folk.
07005012	Våkn opp! Våkn opp, Debora! Våkn opp! Våkn opp, stem i en sang! Stå opp, Barak, og før dine fanger i fangenskap, du Abinoams sønn!
07005013	Den gang lød det: Stig ned, du lille flokk! Stig ned til heltene, du folk! Herre, stig ned og strid for meg blant kjempene!
07005014	Av Efra’im steg de ned, de som har sin rot på Amaleks fjell. Etter deg kom Benjamin blant dine folk. Av Makir steg høvdinger ned, og av Sebulon de som drar fram med førerstav.
07005015	Issakars fyrster fulgte Debora, og som Issakar, så Barak. I dalen styrter de fram i hans følge. - Ved Rubens bekker ble det holdt store rådslagninger!
07005016	Hvorfor ble du sittende mellom fehegnene og hørte på hyrdefløytene? Ved Rubens bekker ble det holdt store rådslagninger!
07005017	Gilead - på den andre siden av Jordan holdt han seg i ro. Og Dan - hvorfor drøyde han ved skipene? Asjer ble sittende ved havets strand, han holdt seg i ro ved sine viker.
07005018	Sebulon er et folk som setter sitt liv på spill inntil døden, likeså Naftali på sine fjell.
07005019	Konger kom, de kjempet. Den gang kjempet Kana’ans konger ved Ta’anak, ved Megiddos vann. Hærfang av sølv fikk de ikke.
07005020	Fra himmelen kjempet de, stjernene fra sine baner. De stred mot Sisera.
07005021	Kisjons bekk rev fienden bort - den eldgamle bekken, Kisjons bekk. Skrid fram, min sjel, med kraft!
07005022	Da tordnet hestenes hover, hans mektige hingster sprengte fram.
07005023	Forbann Meros! sa Herrens engel. Forbann, forbann dets folk, fordi de ikke kom Herren til hjelp - Herren til hjelp blant kjempene.
07005024	Priset fremfor kvinner være Jael, kenitten Hebers hustru! Fremfor kvinner i telt være hun priset!
07005025	Vann ba han om, melk ga hun ham. Fløte bar hun fram i en prektig skål.
07005026	Hun rekker ut sin hånd etter teltpluggen, sin høyre hånd etter arbeidsmannens hammer. Hun slår Sisera med hammeren, knuser hans hode, slår i stykker og gjennomborer hans tinning.
07005027	For hennes føtter sank han ned, falt han, lå han. For hennes føtter sank han ned, falt han. Der han sank ned, der lå han felt.
07005028	Gjennom vinduet speider hun og roper, Siseras mor - ut gjennom gitteret: Hvorfor venter hans vogn med å komme? Hvor blir det av hans traveres hovslag?
07005029	Hennes klokeste hoffdamer svarer, og selv gir hun seg svar på sine ord:
07005030	For visst finner de hærfang og skifter: En kvinne, to kvinner til manns! Hærfang av fargede klær for Sisera! Hærfang av fargede klær, brokete klær! En farget kledning, to brokete halsduker for hver som har tatt bytte!
07005031	Måtte alle dine fiender omkomme slik, Herre! Måtte de som elsker ham, være som solen når den går fram i sin kraft! - Og landet hadde ro i førti år.
07006001	Israels barn gjorde det som var ondt i Herrens øyne. Og Herren ga dem i midianittenes hånd i sju år.
07006002	Midianittenes hånd lå tungt på Israel. Det var derfor Israels barn innrettet de grottene som finnes oppe i fjellene, hulene og fjellborgene.
07006003	Hver gang Israel hadde sådd, kom midianittene og amalekittene og Østens barn og gikk til angrep mot dem.
07006004	De slo leir rett imot dem og ødela avlingene i landet helt til Gasa og lot det ikke være noe igjen å leve av i Israel, verken småfe eller storfe eller esler.
07006005	For de dro opp med sine flokker og sine telt. De kom som gresshopper i mengde, det var ikke tall på dem og kamelene deres. De kom inn i landet og herjet det.
07006006	Israel ble rent utarmet av midianittene. Da ropte Israels barn til Herren.
07006007	Og da Israels barn ropte til Herren for midianittenes skyld,
07006008	da sendte Herren en profet til Israels barn. Og han sa til dem: Så sier Herren, Israels Gud: Jeg førte dere opp fra Egypt og hentet dere ut av trellehuset.
07006009	Jeg fridde dere av egypternes hånd og av alle deres hånd som undertrykte dere. Jeg drev dem bort for dere, og ga dere landet.
07006010	Jeg sa til dere: Jeg er Herren deres Gud. Dere skal ikke frykte de guder som blir dyrket av amorittene, som eide det landet dere bor i. - Men dere hørte ikke på min røst.
07006011	Og Herrens engel kom og satte seg under eiketreet i Ofra, der Joasj av Abieser-ætten rådde. Gideon, sønnen hans, sto da og tresket hvete i vinpressen for å berge kornet fra midianittene.
07006012	Herrens engel åpenbarte seg for ham og sa til ham: Herren er med deg, du djerve kjempe!
07006013	Men Gideon sa til ham: Hør på meg, Herre! Er Herren med oss, hvorfor har da alt dette rammet oss? Og hvor er alle hans undergjerninger som våre fedre har fortalt oss om, når de sa: Førte ikke Herren oss opp fra Egypt? Men nå har Herren forlatt oss og overgitt oss i midianittenes hånd.
07006014	Da vendte Herren seg til ham og sa: Gå av sted, så sterk som du er, så skal du frelse Israel av midianittenes hånd! Har ikke jeg sendt deg?
07006015	Men han sa til ham: Å, Herre! Hvordan skal jeg kunne frelse Israel? Min ætt er jo den ringeste i Manasse, og jeg er den yngste i min fars hus.
07006016	Da sa Herren til ham: Jeg vil være med deg, og du skal slå midianittene ned til siste mann.
07006017	Gideon sa til ham: Dersom jeg har funnet nåde for dine øyne, så gi meg et tegn på at det er du som taler med meg!
07006018	Gå ikke herfra før jeg kommer ut til deg med min offergave og legger den fram for ditt åsyn! Og han sa: Jeg skal bli her til du kommer tilbake.
07006019	Så gikk Gideon inn og stelte til et kje, og han tok en efa mel til usyret brød. Kjøttet la han i en kurv, og suppen hadde han i en krukke. Dette bar han ut til ham under eiketreet og satte det fram for ham.
07006020	Da sa Guds engel til ham: Ta kjøttet og de usyrede kakene og legg det på steinen der, og hell suppen over! Og han gjorde så.
07006021	Og Herrens engel rakte ut staven som han hadde i hånden, og rørte ved kjøttet og de usyrede kakene med spissen av den. Da steg det ild opp fra steinen og fortærte kjøttet og de usyrede kakene, mens Herrens engel for bort for hans øyne.
07006022	Da Gideon så at det var Herrens engel, sa han: Ve meg, Herre Herre! For jeg har sett Herrens engel ansikt til ansikt.
07006023	Men Herren sa til ham: Fred være med deg! Frykt ikke, du skal ikke dø.
07006024	Da bygde Gideon et alter for Herren der og kalte det: Herren er fred. Det står ennå den dag i dag i Abieser-ættens Ofra.
07006025	Samme natt sa Herren til ham: Ta din fars ungokse, og den andre sju år gamle oksen. Og du skal rive ned det Ba’als-alter som din far har, og hogge ned det Astarte-bildet som står ved siden av det.
07006026	Så skal du bygge et alter for Herren din Gud øverst på festningsberget og legge alt til rette. Ta så den andre oksen og bær den fram som brennoffer, og bruk veden fra Astarte-bildet som du skal hogge ned.
07006027	Da tok Gideon ti av tjenerne sine med seg og gjorde som Herren hadde sagt til ham. Av frykt for slekten sin og for mennene i byen, torde han ikke gjøre det om dagen, derfor gjorde han det om natten.
07006028	Da mennene i byen sto opp tidlig om morgenen, fikk de se at Ba’als alter var revet ned og at Astarte-bildet som sto ved siden av, var hogd ned, og at den andre oksen var ofret på det alteret som var bygd.
07006029	Da sa de til hverandre: Hvem har gjort dette? Og de spurte og undersøkte, og de sa: Gideon, Joasj’ sønn, har gjort det.
07006030	Mennene i byen sa da til Joasj: Før din sønn ut, han skal dø! Han har revet ned Ba’als alter, og han har hogd ned Astarte-bildet som sto ved siden av det.
07006031	Men Joasj sa til alle dem som sto omkring ham: Vil dere kjempe for Ba’al? Vil dere hjelpe ham? Den som kjemper for Ba’al, skal miste livet før det blir morgen igjen! Er han gud, da la ham kjempe for seg selv, siden de har revet ned altrene hans.
07006032	Den dagen fikk Gideon navnet Jerubba’al, for de sa: La Ba’al kjempe mot ham, siden han har revet ned altrene hans!
07006033	Alle midianittene og amalekittene og Østens barn slo seg nå sammen og satte over Jordan, og de slo leir i Jisre’el-dalen.
07006034	Men Herrens Ånd kom over Gideon. Han blåste i hornet, og Abieser-ætten samlet seg og fulgte ham.
07006035	Han sendte så bud omkring i hele Manasse, og de samlet seg også og fulgte ham. Han sendte bud til Asjer og til Sebulon og til Naftali, og de kom opp og sluttet seg til dem.
07006036	Da sa Gideon til Gud: Dersom du vil frelse Israel ved min hånd, som du har sagt,
07006037	så legger jeg nå denne ulldotten på treskeplassen. Hvis det da faller dugg bare på ullen, mens det er tørt på hele marken, da vet jeg at du vil frelse Israel ved min hånd, som du har sagt.
07006038	Og slik ble det. Da han tidlig neste morgen sto opp og klemte ullen, presset han ut dugg av den, en skål full av vann.
07006039	Men Gideon sa til Gud: La ikke din vrede bli opptent mot meg, om jeg taler en gang til! Jeg ville gjerne få gjøre en prøve til med ullen! La nå ullen være tørr, mens duggen faller på hele marken!
07006040	Og denne natten gjorde Gud det slik: Ullen var tørr, men utover hele marken lå det dugg.
07007001	Jerubba’al, det er Gideon, og alt folket som var med ham, tok tidlig ut og slo leir ved Harod-kilden. Midianittenes leir lå lenger mot nord, fra More-haugen og ned i dalen.
07007002	Da sa Herren til Gideon: Du har for mye folk med deg til at jeg skulle gi midianittene i deres hånd. For da kunne Israel rose seg mot meg og si: Min egen hånd har frelst meg.
07007003	La det nå ropes ut for folket: Den som er redd og fryktsom, kan snu og fare hjem igjen fra Gilead-fjellet! Da var det tjueto tusen av folket som vendte tilbake, men ti tusen ble igjen.
07007004	Men Herren sa til Gideon: Ennå er det for mye folk! La dem gå ned til vannet, så vil jeg skille dem ut for deg der. Den som jeg sier skal gå med deg, han skal gå med deg. Men hver den som jeg sier ikke skal gå med deg, skal ikke gå.
07007005	Så førte han folket ned til vannet, og Herren sa til Gideon: Alle de som lepjer vannet i seg med tungen slik som hunden, skal du stille for seg selv. Likeså alle som legger seg på kne for å drikke.
07007006	Tallet på dem som førte vannet opp til munnen med hånden og lepjet, var tre hundre. Men resten av folket la seg på kne og drakk av vannet.
07007007	Da sa Herren til Gideon: Med de tre hundre mann som lepjet, vil jeg frelse dere og gi midianittene i din hånd. Men resten av folket kan gå hver til sitt.
07007008	Så tok de med seg folkets matforråd og deres horn. Alle de andre Israels menn lot Gideon fare hver til sitt telt, men de tre hundre mann lot han bli tilbake hos seg. Midianittenes leir lå lenger nede i dalen.
07007009	Samme natten sa Herren til Gideon: Stå opp og dra ned mot leiren! Jeg har gitt den i din hånd.
07007010	Men er du redd for å gå dit ned, så gå ned til leiren med din tjener Pura.
07007011	Hør så etter hva de taler om. Da skal du kjenne deg så sterk at du tør dra ned mot leiren. Han og tjeneren hans Pura gikk da ned til forpostene som holdt vakt ytterst i leiren.
07007012	Men midianittene og amalekittene og alle Østens barn lå der i dalen så tett som gresshopper, og det var ikke tall på kamelene deres. De var tallrike som sanden på havets strand.
07007013	Med det samme Gideon kom ned, var det en mann som fortalte en annen en drøm og sa: Jeg hadde en drøm. Se, et byggbrød kom rullende mot midianittenes leir. Og da det kom til teltet, støtte det til det, så det falt. Det kastet det over ende, så det ble liggende der.
07007014	Da svarte den andre og sa: Dette er ikke noe annet enn israelitten Gideons, Joasj’ sønns sverd. Gud har gitt midianittene og hele leiren i hans hånd.
07007015	Da Gideon hørte denne drømmen fortalt og hvordan den ble tydet, tilba han. Så vendte han tilbake til Israels leir og sa: Stå opp! Herren har gitt midianittenes leir i deres hånd.
07007016	Han delte de tre hundre mann i tre flokker. Så ga han dem alle horn i hendene og tomme krukker, og inne i krukkene var det fakler.
07007017	Og han sa til dem: Dere skal se på meg og gjøre som jeg! Når jeg kommer til utkanten av leiren, så gjør som jeg gjør!
07007018	Når jeg blåser i hornet, jeg og alle de som er med meg, da skal også dere blåse i hornene rundt omkring hele leiren og rope: For Herren og for Gideon!
07007019	Så kom Gideon og hundre mann som var med ham, til utkanten av leiren ved begynnelsen av den mellomste nattevakten. De hadde nettopp satt ut vaktpostene. Da blåste de i hornene og knuste krukkene som de hadde i hånden.
07007020	Alle de tre flokkene blåste i horn og knuste krukkene. Med venstre hånd grep de faklene og i høyre hånd holdt de hornene som de blåste i, og de ropte: Sverd for Herren og for Gideon!
07007021	De ble stående hver på sin plass rundt leiren. Da begynte alle som var i leiren å løpe og rope, og så flyktet de.
07007022	Mens de tre hundre blåste i horn, vendte Herren den enes sverd mot den andre overalt i leiren. Hæren flyktet til Bet-Hasjitta bort imot Serera, til kanten av Abel-Mehola forbi Tabbat.
07007023	Israels menn av Naftali og av Asjer og av hele Manasse ble så kalt til våpen, og de forfulgte midianittene.
07007024	Og Gideon sendte bud omkring på hele Efra’im-fjellet og sa: Dra ned mot midianittene og steng adgangen til vannene helt til Bet-Bara og Jordan! Så ble da hver mann i Efra’im kalt til våpen, og de stengte veien til vannene like til Bet-Bara og Jordan.
07007025	De tok til fange to av midianittenes fyrster, Oreb og Se’eb. Oreb drepte de på Orebs klippe, og Se’eb drepte de i Se’ebs vinpresse. Så forfulgte de midianittene. Hodene av Oreb og Se’eb hadde de med seg til Gideon på den andre siden av Jordan.
07008001	Efra’ims menn sa til Gideon: Hva er det du har gjort mot oss? Hvorfor sendte du ikke bud etter oss da du dro i strid mot midianittene? Og de gikk sterkt i rette med ham.
07008002	Men han sa til dem: Hva har vel jeg gjort her som kan sammenlignes med det som dere har gjort? Er ikke Efra’ims etterhøst bedre enn Abiesers vinhøst?
07008003	I deres hånd ga Gud midianittenes fyrster, Oreb og Se’eb. Hva har da jeg maktet å gjøre som kan lignes med det dere har gjort? Da han talte slik til dem, var de ikke vrede på ham lenger.
07008004	Gideon kom til Jordan og gikk over, han og de tre hundre mann som var med ham. De var blitt trette mens de forfulgte fienden.
07008005	Da sa han til mennene i Sukkot: Kjære, gi folket som følger meg, noe brød! De er trette, og jeg holder på å forfølge Sebah og Salmunna, midianittenes konger.
07008006	Men høvdingene i Sukkot sa: Har du allerede Sebahs og Salmunnas hender i din hånd, siden vi skal gi hæren din brød?
07008007	Da sa Gideon: Nå vel, når Herren gir Sebah og Salmunna i min hånd, da skal jeg treske dere med ørkenens torner og tistler.
07008008	Så dro han derfra opp til Pnuel og talte på samme måte til innbyggerne der. Men mennene i Pnuel svarte ham som mennene i Sukkot hadde svart.
07008009	Da sa han til dem også: Når jeg kommer vel hjem igjen, skal jeg rive ned dette tårnet.
07008010	Men Sebah og Salmunna lå i Karkor med hærene sine, omkring femten tusen mann. Det var alt som var igjen av østerlendingenes store hær. Men de falne var hundre og tjue tusen mann som kunne dra sverd.
07008011	Gideon dro opp teltboerveien øst for Nobah og Jogbea, og han slo hæren mens den kjente seg trygg.
07008012	Sebah og Salmunna flyktet, og han forfulgte dem. Og han tok begge midianittenes konger, Sebah og Salmunna, til fange og skremte fra hverandre hele hæren.
07008013	Gideon, Joasj’ sønn, vendte så tilbake fra striden, fra Heres-bakken.
07008014	Og han fikk fatt på en ung mann som hørte hjemme i Sukkot. Ham spurte han ut, og han skrev opp for ham høvdingene og de eldste i Sukkot, syttisju mann.
07008015	Han kom til mennene i Sukkot og sa: Se, her er Sebah og Salmunna, som dere hånte meg for og sa: Har du da allerede Sebahs og Salmunnas hender i din hånd, så vi skulle gi dine trette menn brød?
07008016	Og han grep byens eldste, og han tok ørkenens torner og tistler og tuktet mennene i Sukkot med dem.
07008017	Tårnet i Pnuel rev han ned og slo i hjel innbyggerne i byen.
07008018	Siden sa han til Sebah og Salmunna: Hvordan så de ut, de mennene som dere drepte på Tabor? Og de sa: De var som du, hver av dem som en kongesønn å se til.
07008019	Da sa han: Det var brødrene mine, min mors sønner. Så sant Herren lever, dersom dere hadde latt dem leve, skulle jeg ikke slått dere i hjel nå.
07008020	Og han sa til Jeter, sin førstefødte sønn: Kom og slå dem i hjel! Men gutten dro ikke sverdet sitt. Han var redd, for han var bare en gutt.
07008021	Da sa Sebah og Salmunna: Kom selv og hogg oss ned! For som mannen er, så er hans styrke. - Så gikk Gideon fram og slo Sebah og Salmunna i hjel. Og han tok halvmånene som kamelene deres hadde om halsen.
07008022	Israels menn sa da til Gideon: Du skal herske over oss, både du og din sønn og din sønnesønn! For du har frelst oss av midianittenes hånd.
07008023	Men Gideon sa til dem: Jeg vil ikke herske over dere, og min sønn skal ikke herske over dere. Herren skal herske over dere.
07008024	Og Gideon sa til dem: Jeg vil be dere om noe: at dere alle vil gi meg de ringene dere har tatt til bytte! - For midianittene gikk med gullringer, de var ismaelitter.
07008025	Og de sa: Vi vil gjerne gi deg dem. Så bredte de ut et klede, og på det kastet hver av dem de ringene han hadde tatt til bytte.
07008026	Vekten av de gullringene han hadde bedt om, var ett tusen sju hundre sekel gull foruten de halvmånene og øresmykkene og purpurklærne som midianittenes konger hadde på seg, og i tillegg til de kjedene som kamelene deres hadde om halsen.
07008027	Og Gideon laget en efod av gullet og stilte den opp i sin by i Ofra. Hele Israel drev hor med den der. Den ble en snare for Gideon og hans hus.
07008028	Slik ble midianittene ydmyket under Israel, og de løftet ikke hodet flere ganger. Og landet hadde ro i førti år, så lenge Gideon levde.
07008029	Så dro Jerubba’al, Joasj’ sønn, hjem til sitt hus og ble boende der.
07008030	Gideon hadde sytti sønner som var hans egne barn, for han hadde mange koner.
07008031	Han hadde også en medhustru som bodde i Sikem. Med henne fikk han en sønn og kalte ham Abimelek.
07008032	Og Gideon, Joasj’ sønn, døde i høy alder og ble gravlagt i sin far Joasj’ grav i Ofra, som tilhørte Abieser-ætten.
07008033	Men da Gideon var død, ble Israels barn igjen troløse og drev hor med Ba’alene, og de tok Ba’al-Berit til sin gud.
07008034	Israels barn glemte Herren sin Gud, som hadde frelst dem fra alle fiender rundt omkring.
07008035	Heller ikke viste de Jerubba’als, Gideons hus, noen kjærlighet til gjengjeld for alt det gode han hadde gjort for Israel.
07009001	Abimelek, Jerubba’als sønn, dro til Sikem, til sin mors brødre, og han talte til dem og til hele sin morfars slekt og sa:
07009002	Tal til alle Sikems menn og si: Hva er best for dere, at sytti menn, alle Jerubba’als sønner, hersker over dere, eller at én mann hersker over dere? Og husk at jeg er av samme kjøtt og blod som dere!
07009003	Da talte hans mors brødre om ham til alle Sikems menn, og la alt dette fram for dem. Da vendte deres hu seg til Abimelek, for de tenkte: Han er jo vår bror.
07009004	Så ga de ham sytti sekel sølv fra Ba’al-Berits tempel. For pengene leide Abimelek noen løse og frekke menn som fulgte ham.
07009005	Og han kom til sin fars hus i Ofra og slo i hjel brødrene sine, Jerubba’als sønner, sytti mann på én stein. Men Jotam, Jerubba’als yngste sønn, ble tilbake, for han hadde gjemt seg.
07009006	Da samlet alle Sikems menn seg, og alle de som bodde i Millo. De gikk av sted og gjorde Abimelek til konge ved minnesteinseiken i Sikem.
07009007	Da Jotam fikk vite dette, gikk han opp på toppen av Garisim-fjellet. Der sto han og ropte høyt og sa til dem: Hør på meg, Sikems menn! Så skal Gud høre på dere.
07009008	Det hendte en gang at trærne ville salve en til konge. Og de sa til oljetreet: Vær konge over oss!
07009009	Men oljetreet svarte dem: Skulle jeg gi avkall på oljen min, som Gud og mennesker ærer meg for, og gi meg til å svaie over trærne?
07009010	Da sa trærne til fikentreet: Kom du og vær konge over oss!
07009011	Men fikentreet sa til dem: Skulle jeg gi avkall på min sødme og min gode frukt og gi meg til å svaie over trærne?
07009012	Da sa trærne til vintreet: Kom du og vær konge over oss!
07009013	Men vintreet sa til dem: Skulle jeg gi avkall på min most, som gleder Gud og mennesker, og gi meg til å svaie over trærne?
07009014	Da sa alle trærne til tornebusken: Kom du og vær konge over oss!
07009015	Og tornebusken sa til trærne: Dersom det er deres oppriktige mening at dere vil salve meg til konge over dere, så kom og søk ly i min skygge! Men hvis ikke, da skal det gå ut ild fra tornebusken og fortære Libanons sedertrær.
07009016	Så hør nå: Har dere gått oppriktig og ærlig fram ved å gjøre Abimelek til konge? Har dere gjort vel imot Jerubba’al og hans hus? Har dere gjengjeldt ham det han gjorde
07009017	den gang min far stred for dere og vågde livet sitt og frelste dere av midianittenes hånd?
07009018	I dag har dere reist dere mot min fars hus og slått i hjel sønnene hans, sytti mann på én stein. Og dere har gjort Abimelek, sønn av trellkvinnen hans, til konge over Sikems menn, fordi han er deres bror.
07009019	Dersom dere nå i dag har gått oppriktig og ærlig fram mot Jerubba’al og hans hus, da gled dere over Abimelek, og la da også ham glede seg over dere!
07009020	Men hvis ikke, da skal det gå ut ild fra Abimelek og fortære Sikems innbyggere og dem som bor i Millo, og det skal gå ut ild fra Sikems menn og fra dem som bor i Millo, og fortære Abimelek.
07009021	Så tok Jotam flukten. Han kom unna og dro til Be’er. Der slo han seg ned, så han kunne være i sikkerhet for sin bror Abimelek.
07009022	Abimelek regjerte over Israel i tre år.
07009023	Da sendte Gud en ond ånd mellom Abimelek og Sikems ledere, og Sikems menn svek Abimelek.
07009024	Dette skjedde for at den blodige ugjerning mot Jerubba’als sytti sønner skulle komme over Abimelek. Deres blod skulle hevnes på ham, deres bror, som hadde slått dem i hjel, og på Sikems menn, som hadde støttet ham, så han kunne slå sine brødre i hjel.
07009025	Sikems menn la folk på lur mot ham øverst oppe i fjellene, og de ranet alle som dro forbi dem på veien. Dette ble meldt til Abimelek.
07009026	Så kom Ga’al, Ebeds sønn, og brødrene hans og flyttet inn i Sikem. Og Sikems menn fattet tillit til ham.
07009027	De gikk ut på marken og høstet vingårdene sine og presset druene og holdt gledesfest. Så gikk de inn i sin guds hus og åt og drakk og forbannet Abimelek.
07009028	Og Ga’al, Ebeds sønn sa: Hvem er vel Abimelek? Og hva er Sikem, at vi skulle tjene ham? Er han ikke Jerubba’als sønn, og Sebul hans tilsynsmann? Tjen de menn som stammer fra Hamor, Sikems far! Men hvorfor skulle vi tjene denne mannen?
07009029	Hadde jeg bare dette folket i min hånd, så skulle jeg nok få Abimelek bort. Og han sa: Øk din hær, Abimelek, og dra ut!
07009030	Da Sebul, høvdingen i byen, hørte hva Ga’al, Ebeds sønn, hadde sagt, ble han meget vred.
07009031	Han sendte hemmelig bud til Abimelek og sa: Ga’al, Ebeds sønn, og brødrene hans er kommet til Sikem. De egger byen opp mot deg.
07009032	Bryt nå opp ved nattetid med det folket du har hos deg, og legg deg i bakhold ute på marken.
07009033	Og tidlig i morgen, så snart solen står opp, skal du rykke fram og overfalle byen. Da vil Ga’al og det folket han har hos seg, dra ut imot deg, og du kan gjøre med ham det som du får anledning til.
07009034	Så brøt Abimelek opp om natten med alle de folkene han hadde hos seg. De la seg i bakhold mot Sikem i fire flokker.
07009035	Ga’al, Ebeds sønn, kom ut og stilte seg i byporten. Abimelek og de folkene han hadde hos seg, brøt da fram fra bakholdet.
07009036	Ga’al så folkene, og han sa til Sebul: Se, det kommer folk ned fra fjelltoppene! Men Sebul sa til ham: Det er skyggene av fjellene du tar for folk.
07009037	Men Ga’al sa igjen: Jo, det kommer folk ned fra midtfjellet, og én hop kommer på veien som fører til trollmannseiken.
07009038	Da sa Sebul til ham: Hvor er nå dine store ord? Det var du som sa: Hvem er vel Abimelek, at vi skulle tjene ham? Er ikke dette de folkene du har foraktet? Gå nå ut og strid mot dem!
07009039	Da dro Ga’al ut, og Sikems menn fulgte ham. Og de kjempet mot Abimelek.
07009040	Men Abimelek slo ham på flukt og forfulgte ham, og det ble et stort mannefall helt bort til byporten.
07009041	Abimelek ga seg til i Aruma. Og Sebul drev bort Ga’al og brødrene hans, så de ikke fikk bo lenger i Sikem.
07009042	Neste dag gikk folket ut på marken. Det fikk Abimelek vite.
07009043	Da delte han folkene sine i tre flokker og la seg i bakhold på marken. Og da han så at folket kom ut av byen, rykket han fram mot dem og slo dem.
07009044	Abimelek og den flokken som fulgte ham, overfalt byen og stilte seg i byporten. De to andre flokkene overfalt alle dem som var ute på marken, og slo dem.
07009045	Abimelek kjempet mot byen hele denne dagen og inntok den. Folket som var der, slo han i hjel, og han rev byen ned og strødde salt over den.
07009046	Da mennene i Sikems borg hørte dette, gikk de alle inn i tårnet som hørte til El-Berits tempel.
07009047	Da det ble meldt Abimelek at alle mennene i Sikems borg hadde samlet seg,
07009048	gikk han opp på Salmon-fjellet med alle de folkene han hadde hos seg. Og Abimelek tok en øks i hånden og hogg greiner av trærne, tok dem opp, la dem på skulderen og sa til de folkene som var med ham: Skynd dere og gjør det samme som dere så jeg gjorde!
07009049	Da hogg alle folkene også hver sin bør med greiner og gikk etter Abimelek. Så la de greinene oppetter tårnet og satte ild på tårnet med dem. Slik omkom alle innbyggerne i Sikems borg, omkring tusen, menn og kvinner.
07009050	Deretter dro Abimelek til Tebes, og han slo leir ved byen og inntok den.
07009051	Midt i byen var det et fast tårn. Dit flyktet alle menn og kvinner, alle borgerne i byen. De stengte etter seg og steg opp på taket av tårnet.
07009052	Så kom Abimelek til tårnet og angrep det. Han gikk nær til inngangen for å sette ild på det.
07009053	Da var det en kvinne som kastet en kvernstein ned i hodet på ham og knuste hjerneskallen hans.
07009054	Abimelek ropte fort på sin våpensvein, og sa til ham: Dra sverdet ditt og drep meg, så de ikke skal si om meg: En kvinne slo ham i hjel! Så stakk sveinen sverdet gjennom ham, og han døde.
07009055	Da nå Israels menn så at Abimelek var død, gikk de hjem hver til sitt.
07009056	Slik gjengjeldte Gud all den ondskap som Abimelek gjorde mot sin far den gang han slo sine sytti brødre i hjel.
07009057	Og all den ondskap som Sikems menn hadde gjort, lot Gud komme tilbake over deres hode. Jotams, Jerubba’als sønns forbannelse rammet dem.
07010001	Etter Abimelek sto Tola fram og frelste Israel. Han var sønn av Pua, Dodos sønn, av Issakars stamme, og han bodde i Sjamir på Efra’im-fjellet.
07010002	Han dømte Israel i tjuetre år. Da han døde, ble han gravlagt i Sjamir.
07010003	Etter ham sto Ja’ir fra Gilead fram og dømte Israel i tjueto år.
07010004	Han hadde tretti sønner, som red på tretti eselfoler og hadde tretti byer. Disse kalles den dag i dag Ja’irs teltbyer. De ligger i Gileads land.
07010005	Da Ja’ir døde, ble han gravlagt i Kamon.
07010006	Israels barn gjorde igjen det som var ondt i Herrens øyne. De dyrket Ba’alene og Astarte-bildene, Arams guder og Sidons guder og Moabs guder og ammonittenes guder og filistrenes guder. De forlot Herren og tjente ham ikke.
07010007	Da ble Herrens vrede opptent mot Israel, og han overga dem i filistrenes hånd og i ammonittenes hånd.
07010008	Samme året begynte de å plage og underkue Israels barn. I atten år undertrykte de alle Israels barn som bodde på østsiden av Jordan, i amorittenes land, i Gilead.
07010009	Ammons barn satte også over Jordan for å kjempe mot Juda og mot Benjamin og mot Efra’ims hus, og Israel kom i stor trengsel.
07010010	Da ropte Israels barn til Herren og sa: Vi har syndet mot deg! Vi har forlatt vår Gud og dyrket Ba’alene.
07010011	Men Herren sa til Israels barn: Har jeg ikke frelst dere fra egypterne og amorittene og Ammons barn og filistrene?
07010012	Og da sidonierne og Amalek og Maon undertrykte dere, og dere ropte til meg, frelste jeg dere av deres hånd.
07010013	Men dere forlot meg og dyrket andre guder, derfor vil jeg ikke frelse dere mer.
07010014	Gå nå bort og rop til de gudene dere har valgt dere! La dem frelse dere, nå da dere er i slik trengsel!
07010015	Da sa Israels barn til Herren: Vi har syndet! Gjør med oss det du finner for godt, bare du vil frelse oss denne gangen!
07010016	Så skilte de seg av med de fremmede gudene og tjente Herren. Da kunne han ikke tåle å se på Israels nød.
07010017	Ammons barn ble kalt til våpen og slo leir i Gilead. Og Israels barn samlet seg og slo leir i Mispa.
07010018	Da sa krigsfolket, høvdingene i Gilead, til hverandre: Hvem vil gå først i striden mot Ammons barn? Han skal være høvding over alle som bor i Gilead.
07011001	Jefta fra Gilead var en djerv krigsmann. Men han var sønn av en horkvinne. Hans far var Gilead.
07011002	Også med sin kone hadde Gilead sønner, og da konens sønner ble voksne, jaget de bort Jefta og sa til ham: Du skal ingen arvedel ha i vår fars hus, for du er sønn av en fremmed kvinne.
07011003	Da flyktet Jefta for brødrene sine og bosatte seg i landet Tob. Der samlet det seg en flokk løse menn om Jefta, og de dro ut med ham på hans streiftog.
07011004	En tid etter begynte Ammons barn krig mot Israel.
07011005	Da de gikk til angrep på Israel, dro de eldste i Gilead av sted for å hente Jefta fra landet Tob.
07011006	De sa til Jefta: Kom og bli føreren vår, så vil vi ta kampen opp mot Ammons barn.
07011007	Men Jefta sa til de eldste i Gilead: Var det ikke dere som hatet meg og drev meg bort fra min fars hus? Hvorfor kommer dere da til meg nå når dere er i trengsel?
07011008	De eldste i Gilead svarte: Det er jo derfor vi kommer til deg igjen! Du må gå med oss og kjempe mot Ammons barn, så skal du være høvding over oss, over alle som bor i Gilead.
07011009	Da sa Jefta til de eldste i Gilead: Dersom dere nå får meg med dere tilbake for å kjempe mot Ammons barn, og Herren gir dem i min hånd, så er det altså jeg som skal være høvding over dere!
07011010	Og de eldste i Gilead sa til Jefta: Herren skal være vitne mellom oss dersom vi ikke gjør som du har sagt!
07011011	Så gikk Jefta med de eldste i Gilead. Folket gjorde ham til sin høvding og fører. Og Jefta gjentok i Mispa alle sine ord for Herrens åsyn.
07011012	Så sendte Jefta bud til ammonittenes konge og sa: Er det noe mellom deg og meg, siden du kommer hit og fører krig mot mitt land?
07011013	Da sa ammonittenes konge til Jeftas sendebud: Da Israel dro opp fra Egypt, tok de mitt land like fra Arnon til Jabbok og til Jordan. Gi det nå tilbake med det gode!
07011014	Jefta sendte da igjen bud til ammonittenes konge,
07011015	og sa til ham: Så sier Jefta: Israel har ikke tatt Moabs land eller ammonittenes land.
07011016	På sin ferd opp fra Egypt vandret Israel i ørkenen til Rødehavet og kom til Kadesj.
07011017	Da sendte Israel bud til Edoms konge og sa: La meg få dra gjennom ditt land! Men Edoms konge hørte ikke på dem. Også til Moabs konge sendte de bud, men han ville heller ikke. Så ble Israel i Kadesj.
07011018	Siden vandret de i ørkenen og dro utenom Edoms land og Moabs land og kom fram øst for Moabs land og slo leir på den andre siden av Arnon. Men de kom ikke inn i Moabs land, for Arnon er Moabs grense.
07011019	Så sendte Israel bud til Sihon, amorittenes konge, kongen i Hesjbon. Og de sa til ham: La oss få dra gjennom ditt land, så vi kan komme dit vi skal!
07011020	Men Sihon hadde ikke så stor tillit til Israel at han torde la dem dra gjennom landet sitt. Han samlet alt folket sitt, og de slo leir i Jahsa, og så gikk de til angrep på Israel.
07011021	Men Herren, Israels Gud, ga Sihon og alt folket hans i Israels hånd. De slo dem, og Israel inntok hele det landet som tilhørte amorittene, det folket som bodde der.
07011022	Hele amorittenes land inntok de, like fra Arnon til Jabbok og fra ørkenen til Jordan.
07011023	Slik har Herren, Israels Gud, drevet amorittene bort for sitt folk Israel. Og nå vil du ta deres land til din eiendom?
07011024	Er det ikke så, at det som din gud Kamosj lar deg få, det tar du i eie, og alt det Herren vår Gud rydder for oss, det tar vi i eie?
07011025	Er vel du bedre enn Balak, Sippors sønn, Moabs konge? Trettet vel han med Israel eller førte krig mot dem?
07011026	Nå har Israel bodd tre hundre år i Hesjbon og byene som tilhører det, og i Aroer med tilhørende byer og i alle de byer som ligger ved Arnons bredder. Hvorfor har dere da ikke tatt dem tilbake i hele denne tiden?
07011027	Jeg har ikke gjort deg noe ondt. Men du gjør nå urett mot meg ved å angripe meg. Herren, han som er dommer, han skal dømme i dag mellom Israels barn og Ammons barn.
07011028	Men ammonittenes konge hørte ikke på det som Jeftas sendebud bar fram til ham.
07011029	Da kom Herrens Ånd over Jefta. Han dro fram gjennom Gilead og Manasse og videre til Mispa i Gilead. Og fra Mispa i Gilead dro han fram mot Ammons barn.
07011030	Og Jefta gjorde et løfte til Herren og sa: Dersom du gir Ammons barn i min hånd,
07011031	da skal den første som går ut av døren i mitt hus og kommer imot meg når jeg kommer uskadd tilbake fra Ammons barn, høre Herren til. Jeg skal ofre ham som brennoffer.
07011032	Så dro Jefta fram mot Ammons barn og kjempet mot dem, og Herren ga dem i hans hånd.
07011033	Han slo dem og tok fra dem landet fra Aroer til bort mot Minnit, tjue byer, og helt til Abel-Keramim. Det ble et stort mannefall, og Ammons barn ble ydmyket under Israels barn.
07011034	Da Jefta kom hjem til sitt hus i Mispa, kom hans datter ut imot ham med tamburiner og dans. Hun var hans eneste barn, han hadde ingen sønn eller datter uten henne.
07011035	Med det samme Jefta fikk se henne, flerret han klærne sine og sa: Å min datter! For en sorg du volder meg, og for en ulykke du fører over meg! Jeg har gjort et løfte til Herren, og jeg kan ikke ta det tilbake.
07011036	Da sa hun til ham: Far, har du gjort et løfte til Herren, så gjør med meg som du har lovt, siden Herren lot deg få hevn over fiendene dine, Ammons barn.
07011037	Så sa hun til sin far: Bare én ting vil jeg be deg om: La meg være fri i to måneder, så jeg kan gå ned på fjellene og gråte over min jomfrustand sammen med mine venninner.
07011038	Og han sa: Gjør så! Så lot han henne være fri to måneder. Hun gikk av sted med venninnene sine og gråt over sin jomfrustand på fjellene.
07011039	Da to måneder var omme, kom hun tilbake til sin far. Han gjorde med henne etter det løfte han hadde gitt, og hun visste ikke av mann. Så ble det en skikk i Israel:
07011040	År for år går Israels døtre av sted for å minnes Jeftas, gileadittens datter fire dager om året.
07012001	Efra’ims menn ble kalt til våpen og dro mot nord. Og de sa til Jefta: Hvorfor sendte du ikke bud etter oss da du dro av sted for å kjempe mot Ammons barn? Nå vil vi sette ild på huset du bor i og brenne det ned over hodet på deg!
07012002	Da sa Jefta til dem: En meget stridbar mann har jeg vært, jeg og mitt folk, mot Ammons barn. Jeg ropte på dere, men dere frelste meg ikke ut av deres hånd.
07012003	Da jeg så at dere ikke ville hjelpe, satte jeg livet mitt på spill og dro av sted mot Ammons barn. Og Herren ga dem i min hånd. Hvorfor kommer dere da farende mot meg i dag og vil kjempe mot meg?
07012004	Deretter samlet Jefta alle Gileads menn og kjempet mot Efra’im. Og Gileads menn slo Efra’im, for de hadde sagt: Rømlinger fra Efra’im er dere, gileaditter - midt i Efra’im og midt i Manasse!
07012005	Og gileadittene stengte vadestedene over Jordan for Efra’im. Hver gang det kom en efra’imitt som hadde flyktet fra slaget og sa: La meg slippe over! - da sa Gileads menn til ham: Er du en efra’imitt? Han svarte: Nei.
07012006	Da sa de til ham: Si sjibbolet! Men han sa sibbolet, for han kunne ikke uttale ordet riktig. Så grep de ham og slo ham i hjel ved Jordans vadesteder. Det falt den gang førtito tusen av Efra’im.
07012007	Jefta dømte Israel i seks år. Og gileaditten Jefta døde og ble gravlagt i en av Gileads byer.
07012008	Etter ham var Ibsan fra Betlehem dommer i Israel.
07012009	Han hadde tretti sønner. Tretti døtre giftet han bort, og tretti svigerdøtre førte han hjem som koner for sønnene sine. Han dømte Israel i sju år.
07012010	Og Ibsan døde og ble gravlagt i Betlehem.
07012011	Etter ham var Elon fra Sebulon dommer i Israel. Han dømte Israel i ti år.
07012012	Da sebulonitten Elon døde, ble han gravlagt i Ajalon i Sebulons land.
07012013	Etter ham var piratonitten Abdon, Hillels sønn, dommer i Israel.
07012014	Han hadde førti sønner og tretti sønnesønner, som red på sytti eselfoler. Han dømte Israel i åtte år.
07012015	Og piratonitten Abdon, Hillels sønn, døde og ble gravlagt i Piraton i Efra’ims land, på Amalekitt-fjellet.
07013001	Men Israels barn gjorde igjen det som var ondt i Herrens øyne. Og Herren ga dem i filistrenes hånd i førti år.
07013002	Det var en mann fra Sora, av danittenes ætt, som hette Manoah. Hans kone var ufruktbar og hadde aldri hatt barn.
07013003	Og Herrens engel åpenbarte seg for kvinnen og sa til henne: Se, du er ufruktbar og har aldri hatt barn. Men du skal bli med barn og føde en sønn.
07013004	Så ta deg nå i vare og drikk ikke vin eller sterk drikk og et ikke noe urent!
07013005	For nå skal du bli med barn og føde en sønn. Det skal ikke komme rakekniv på hans hode, for barnet skal være en Guds nasireer fra mors liv. Han skal begynne å frelse Israel fra filistrenes hånd.
07013006	Og kvinnen kom og sa til mannen sin: En Guds mann kom til meg. Han var å se til som en engel, og han så fryktinngytende ut. Jeg spurte ham ikke hvor han var fra, og han sa meg ikke sitt navn.
07013007	Han sa til meg: Nå skal du bli med barn og føde en sønn. Drikk nå ikke vin eller sterk drikk og et ikke noe urent. For barnet skal være en Guds nasireer fra mors liv og til sin dødsdag.
07013008	Da ba Manoah til Herren og sa: Hør meg, Herre! La den Guds mann som du sendte, komme til oss igjen og lære oss hva vi skal gjøre med det barnet som skal bli født!
07013009	Og Gud hørte Manoahs bønn. Guds engel kom igjen til kvinnen, mens hun satt ute på marken. Manoah, hennes mann, var ikke sammen med henne.
07013010	Da skyndte kvinnen seg og løp hjem og fortalte det til mannen sin og sa: Nå har han vist seg for meg igjen, den mannen som kom til meg her om dagen.
07013011	Manoah sto da opp og fulgte etter sin kone. Da han kom til mannen, sa han til ham: Er du den mannen som talte til min kone? Han svarte: Ja.
07013012	Og Manoah sa: Når nå dine ord går i oppfyllelse, hvordan skal vi da bære oss at med barnet? Og hva skal vi gjøre med ham?
07013013	Da sa Herrens engel til Manoah: Alt det jeg har nevnt for kvinnen, skal hun ta seg i vare for.
07013014	Hun skal ikke ete noe av det som kommer av vintreet, ikke drikke vin eller sterk drikk og ikke ete noe urent. Alt det jeg har pålagt henne, skal hun holde seg etter.
07013015	Da sa Manoah til Herrens engel: Kan vi ikke få deg til å bli her en stund, så vi kan lage til et kje for deg!
07013016	Men Herrens engel sa til Manoah: Om du får meg til å bli, så eter jeg likevel ikke av din mat. Men vil du stelle til et brennoffer, så skal du ofre det til Herren. For Manoah visste ikke at det var Herrens engel.
07013017	Da sa Manoah til Herrens engel: Hva er ditt navn? - så vi kan ære deg når dine ord går i oppfyllelse.
07013018	Men Herrens engel sa til ham: Hvorfor spør du om mitt navn? Det er et underfullt navn!
07013019	Så tok Manoah kjeet og matofferet og ofret det på berget til Herren. Da lot han et under skje mens Manoah og hans kone så på det:
07013020	Da flammen steg opp fra alteret mot himmelen, for Herrens engel opp i flammen fra alteret mens Manoah og hans kone så på det. Og de falt på sitt ansikt til jorden.
07013021	Siden viste ikke Herrens engel seg mer for Manoah og hans kone. Da forsto Manoah at det var Herrens engel.
07013022	Og Manoah sa til sin kone: Nå må vi dø, for vi har sett Gud!
07013023	Men hans kone sa til ham: Dersom Herren hadde villet drepe oss, hadde han ikke tatt imot brennoffer og matoffer av vår hånd, og han hadde ikke latt oss se alt dette eller latt oss høre slikt nå.
07013024	Og kvinnen fødte en sønn og ga ham navnet Samson. Gutten vokste opp, og Herren velsignet ham.
07013025	Herrens Ånd begynte å drive ham mens han var i Dans leir mellom Sora og Esjtaol.
07014001	En gang da Samson gikk ned til Timnata, så han en kvinne der, en av filistrenes døtre.
07014002	Da han kom tilbake derfra, fortalte han det til sin far og mor og sa: Jeg så en kvinne i Timnata, en av filistrenes døtre. Henne må dere la meg få til kone!
07014003	Da sa hans far og mor til ham: Er det da ikke noen kvinne blant dine slektningers døtre eller i hele mitt folk siden du vil av sted og ta en kone blant de uomskårne filistrene? Men Samson sa til sin far: Henne må du la meg få! Det er henne jeg synes om.
07014004	Hans far og mor visste ikke at dette kom fra Herren, og at han søkte en anledning til strid med filistrene, for på denne tiden hersket filistrene over Israel.
07014005	Så gikk Samson og hans far og mor ned til Timnata. Da de kom til vingårdene ved Timnata, for en ung løve brølende mot ham.
07014006	Da kom Herrens Ånd mektig over ham, og han slet løven i stykker som om det skulle være et kje, enda han ikke hadde noe i hånden. Men han fortalte ikke sin far eller sin mor hva han hadde gjort.
07014007	Så gikk han ned og talte med kvinnen, og Samson syntes godt om henne.
07014008	Noen tid etter dro han ned igjen for å gifte seg med henne. Så bøyde han av fra veien og ville se etter åtselet av løven. Da var det en bisverm og honning inne i løvens kropp.
07014009	Han tok honningen ut og holdt den i hendene og åt mens han gikk. Da han kom til sin far og mor, delte han med dem, og de åt. Men han fortalte dem ikke at det var av løvens kropp han hadde tatt honningen.
07014010	Da nå hans far var kommet ned til kvinnen, stelte Samson til et gjestebud der, for slik pleide de unge menn å gjøre.
07014011	Så snart de så ham, hentet de tretti brudesvenner. De var stadig om ham.
07014012	En dag sa Samson til dem: Jeg vil la dere gjette en gåte. Dersom dere i løpet av de sju gjestebudsdagene kan si meg løsningen på gåten, og dere gjetter riktig, så vil jeg gi dere tretti fine skjorter og tretti festkledninger.
07014013	Men kan dere ikke si meg løsningen, så skal dere gi meg tretti fine skjorter og tretti festkledninger. Og de sa til ham: Kom med gåten så vi får høre den!
07014014	Da sa han til dem: Ut av eteren kom det som kan etes, og ut av den sterke kom det noe søtt. - Men det gikk tre dager uten at de kunne løse gåten.
07014015	Den sjuende dagen sa de til Samsons kone: Lokk mannen din til å si oss løsningen på gåten, ellers brenner vi opp både deg og din fars hus. Er det for å plyndre oss dere har innbudt oss?
07014016	Da hang Samsons kone over ham med gråt og sa: Du hater meg bare og elsker meg ikke! Du har gitt landsmennene mine en gåte, men meg har du ikke sagt løsningen på den. Han svarte: Jeg har ikke sagt det til min far og mor, skulle jeg da si det til deg?
07014017	Men hun hang over ham med gråt i de sju dagene gjestebudet varte, og den sjuende dagen sa han henne løsningen, fordi hun plaget ham så. Og hun sa det til sine landsmenn.
07014018	Den sjuende dagen, før solen gikk ned, sa mennene i byen til ham: Hva er søtere enn honning, og hva er sterkere enn en løve? Men han svarte dem: Hadde dere ikke pløyd med min kvige, så hadde dere ikke gjettet min gåte.
07014019	Og Herrens Ånd kom mektig over ham. Han gikk ned til Asjkelon og slo i hjel tretti mann der, tok klærne deres og lot dem som hadde løst gåten, få dem til festkledninger. I brennende harme dro han så hjem til sin fars hus.
07014020	Men Samsons kone ble gitt til den av hans brudesvenner som han hadde valgt til forlover.
07015001	En tid senere, i hvetehøstens dager, ville Samson se til sin kone. Han hadde med seg et kje, og han sa: La meg få komme inn i kammerset til min kone! Men hennes far ville ikke gi ham lov til å gå inn.
07015002	Han sa: Jeg tenkte at du hadde lagt henne for hat, og så ga jeg henne til din brudesvenn. Men er ikke hennes yngre søster vakrere enn hun? Ta henne isteden!
07015003	Da sa Samson til dem: Denne gangen har jeg ingen skyld på meg mot filistrene om jeg gjør dem noe ondt.
07015004	Så gikk Samson av sted og fanget tre hundre rever og fikk tak i fakler. Han bandt revene sammen etter halene, to og to, og festet en fakkel mellom hvert halepar.
07015005	Så tente han på faklene og slapp revene inn på filistrenes åkrer. Han brente opp både kornbånd og uskåret korn, likeså vingårder og oljehager.
07015006	Da sa filistrene: Hvem har gjort dette? Folk svarte: Samson, svigersønnen til timnitten, fordi han tok hans kone og ga henne til hans brudesvenn. - Så dro filistrene opp og brente inne både henne og hennes far.
07015007	Da sa Samson til dem: Gjør dere slikt, så vil jeg ikke hvile før jeg får hevnet meg på dere.
07015008	Og han slo dem sønder og sammen, så det ble et stort mannefall. Så dro han ned og ga seg til i fjellkløften ved Etam.
07015009	Da dro filistrene opp og slo leir i Juda. De spredte seg utover i Leki.
07015010	Judas menn spurte: Hvorfor har dere dratt opp mot oss? De svarte: Vi har dratt opp for å binde Samson og gjøre mot ham som han har gjort mot oss.
07015011	Da dro tre tusen mann av Juda ned i fjellkløften ved Etam, og de sa til Samson: Vet du ikke at filistrene hersker over oss? Hvorfor har du gjort dette mot oss? Men han sa til dem: Som de har gjort mot meg, så har jeg gjort mot dem.
07015012	Da sa de til ham: Vi er kommet hit ned for å binde deg og overgi deg i filistrenes hånd. Og Samson sa til dem: Lov meg med ed at dere ikke vil drepe meg.
07015013	Da sa de til ham: Nei, vi vil bare binde deg og så gi deg i deres hånd, men drepe deg vil vi ikke. Så bandt de ham med to nye rep og førte ham opp av fjellkløften.
07015014	Da han kom til Leki, sprang filistrene mot ham med gledesrop. Men Herrens Ånd kom over ham, og repene om armene hans ble som brente lintråder, og båndene smuldret opp og falt av hendene hans.
07015015	Så fant han et friskt kjevebein av et esel. Han rakte hånden ut og grep det, og med det slo han i hjel tusen mann.
07015016	Da sa Samson: Med kjevebeinet av et esel slo jeg én hop, ja to! Med kjevebeinet av et esel slo jeg tusen mann!
07015017	Da han hadde sagt dette, kastet han kjevebeinet fra seg. Siden har de kalt dette stedet Ramat-Leki.
07015018	Da ble han brennende tørst, og så ropte han til Herren og sa: Du har gitt denne store frelse ved din tjeners hånd, og så skal jeg nå dø av tørst og falle i de uomskårnes hender!
07015019	Da åpnet Gud den hulen som er i Leki. Det rant vann ut av den, og han drakk. Da vendte hans livskraft tilbake, og han kviknet til. Derfor ble denne kilden kalt En-Hakkore. Den er i Leki den dag i dag.
07015020	I tjue år var Samson dommer i Israel. Det var i filistrenes dager.
07016001	En gang dro Samson til Gasa. Der fikk han se en horkvinne og gikk inn til henne.
07016002	Da folkene i Gasa fikk høre at Samson var kommet dit, omringet de ham og lurte på ham ved byporten hele natten. Men de holdt seg ellers i ro natten igjennom og sa: Når det lysner mot dag, vil vi slå ham i hjel.
07016003	Samson ble liggende til midnatt. Ved midnattstid sto han opp. Han grep fatt i byportens to fløyer og i begge portstolpene og rykket dem opp sammen med bommen. Så la han dem på skuldrene og bar dem opp på toppen av det fjellet som ligger midt imot Hebron.
07016004	Siden fattet han kjærlighet til en kvinne i Sorek-dalen. Navnet hennes var Dalila.
07016005	Da kom filistrenes høvdinger opp til henne og sa til henne: Lokk ham til å fortelle deg hva hans store styrke ligger i, og hvordan vi kan rå med ham og binde ham, så vi kan få bukt med ham! Så vil hver av oss gi deg elleve hundre sekel sølv.
07016006	Da sa Dalila til Samson: Kjære, la meg få vite hva din store styrke ligger i, og hva en kan binde deg med, så en kan få bukt med deg!
07016007	Samson svarte: Dersom en binder meg med sju friske buestrenger som ikke er blitt tørre, så blir jeg svak og er som et annet menneske.
07016008	Da kom filistrenes høvdinger opp til henne med sju friske buestrenger som ikke var blitt tørre. Dem bandt hun ham med.
07016009	Inne i kammerset hadde hun folk som satt i bakhold. Så sa hun til ham: Filistrene er over deg, Samson! Da rev han buestrengene over som en tråd av stry brister når den kommer for nær ilden. Og ingen fikk vite hvordan det hadde seg med hans styrke.
07016010	Da sa Dalila til Samson: Du har narret meg og løyet for meg! Kjære, la meg nå få vite hva en kan binde deg med!
07016011	Han svarte: Dersom en binder meg med nye rep som aldri har vært brukt til noe, så blir jeg svak og er som et annet menneske.
07016012	Da tok Dalila nye rep og bandt ham med dem og sa til ham: Filistrene er over deg, Samson! Og i kammerset satt noen i bakhold. Men han rev repene av armene som tråder.
07016013	Da sa Dalila til Samson: Hittil har du narret meg og løyet for meg! La meg nå få vite hva en kan binde deg med! Han svarte henne: Når du vever de sju flettene på hodet mitt sammen med renningen i veven.
07016014	Da slo hun dem fast med nagler og sa til ham: Filistrene er over deg, Samson! Og han våknet av søvnen og rev ut både vevnaglen og renningen.
07016015	Da sa hun til ham: Hvordan kan du si at du elsker meg når du ikke har tiltro til meg? Nå har du narret meg tre ganger og ikke sagt meg hva din store styrke ligger i.
07016016	Da hun nå hver dag plaget ham med ordene sine og trengte sterkt inn på ham, ble han så lei seg at han nesten kunne dø.
07016017	Og så åpnet han hele sitt hjerte for henne og sa til henne: Det er ikke kommet rakekniv på hodet mitt, for jeg har vært en Guds nasireer fra mors liv. Dersom jeg blir raket, viker styrken min fra meg. Da blir jeg svak og er som alle andre mennesker.
07016018	Da skjønte Dalila at han hadde åpnet hele sitt hjerte for henne. Hun sendte bud etter filistrenes høvdinger og sa: Kom nå opp, for han har åpnet hele sitt hjerte for meg. Da kom filistrenes høvdinger opp til henne og hadde pengene med seg.
07016019	Så lot hun ham sove inn på sine knær. Så kalte hun på en mann og lot ham rake av de sju flettene på hodet hans. Hun begynte å plage ham, og styrken vek fra ham.
07016020	Da sa hun: Filistrene er over deg, Samson! Han våknet da opp av søvnen og sa: Jeg skal nok gjøre meg fri denne gangen som før og slite meg løs. Men han visste ikke at Herren var veket fra ham.
07016021	Da grep filistrene ham og stakk ut øynene på ham. Og de førte ham ned til Gasa og bandt ham med to kobberlenker, og han måtte male korn i fangehuset.
07016022	Men med det samme han var raket, begynte håret på hodet å vokse igjen.
07016023	Så samlet filistrenes høvdinger seg for å bære fram et stort slaktoffer for sin gud Dagon og for å holde fest, for de sa: Vår gud har gitt vår fiende Samson i vår hånd.
07016024	Da folket fikk se ham, priste de sin gud og sa: Vår gud har gitt vår fiende i vår hånd, han som herjet landet vårt og slo så mange av oss i hjel.
07016025	Mens de nå var glade og vel til mote, sa de: Hent Samson hit for at han kan underholde oss! Så hentet de Samson ut av fangehuset, og han underholdt dem. De stilte ham mellom søylene.
07016026	Da sa Samson til den gutten som holdt ham i hånden: Slipp meg, la meg få ta i søylene som huset hviler på, og støtte meg til dem!
07016027	Men huset var fullt av menn og kvinner. Alle filistrenes høvdinger var der. Og på taket var det omkring tre tusen menn og kvinner som så på at Samson underholdt dem.
07016028	Da ropte Samson til Herren og sa: Herre Herre! Kom meg i hu og styrk meg bare denne ene gangen, min Gud, så jeg kan få hevne meg på filistrene med én hevn for mine to øyne!
07016029	Så tok Samson tak i de to mellomste søylene som huset hvilte på, og trykte seg inn til dem. Den ene grep han om med sin høyre hånd, og den andre med sine venstre hånd.
07016030	Og Samson sa: La meg dø sammen med filistrene! Så bøyde han seg fremover av all sin makt. Da falt huset sammen over høvdingene og over alt folket som var der inne. De som han drepte i sin død, var flere enn de han hadde drept i sitt liv.
07016031	Men brødrene hans og hele hans fars hus dro ned og tok ham og førte ham hjem og la ham i Manoahs, hans fars grav, mellom Sora og Esjtaol. Han hadde da vært dommer i Israel i tjue år.
07017001	Det var en mann fra Efra’ims fjellland som hette Mika.
07017002	Han sa til sin mor: De elleve hundre sekel sølv som ble tatt fra deg, og som du har uttalt forbannelse over så også jeg hørte på det - disse pengene er hos meg. Det er jeg som har tatt dem. Da sa hans mor: Velsignet være du, min sønn, av Herren!
07017003	Så ga han sin mor de elleve hundre sekel sølv tilbake. Men hans mor sa: Disse pengene vier jeg nå til Herren og overgir dem til min sønn, for at han kan gjøre et utskåret bilde og et støpt bilde. Nå gir jeg deg pengene tilbake.
07017004	Da han hadde gitt pengene tilbake til moren, tok hun to hundre sekel sølv og ga dem til en gullsmed. Han laget et utskåret gudebilde og et støpt bilde. Det var siden i huset til Mika.
07017005	Denne mannen Mika hadde et gudshus. Han hadde laget en efod og husguder og hadde innviet en av sønnene sine til prest for seg.
07017006	I de dager var det ingen konge i Israel, hver mann gjorde det som var rett i hans øyne.
07017007	Nå var det en ung mann fra Betlehem i Juda. Han var en levitt av dem som hørte til i Judas stamme, der var han bosatt.
07017008	Denne mannen dro bort fra byen sin, fra Betlehem i Juda, for å ta opphold hvor det kunne falle seg. På sin vandring kom han til Efra’im-fjellene, til Mikas hus.
07017009	Mika sa til ham: Hvor kommer du fra? Han svarte: Jeg er en levitt fra Betlehem i Juda. Jeg er nå på vandring for å ta opphold hvor det måtte passe.
07017010	Da sa Mika til ham: Bli hos meg og vær far og prest for meg! Så vil jeg gi deg ti sekel sølv om året og holde deg med klær og kost. Da gikk levitten inn til ham.
07017011	Og levitten samtykket i å bli hos mannen. Den unge mannen var for ham som en av hans egne sønner.
07017012	Mika innviet levitten, og den unge mannen ble hans prest. Han ble boende i Mikas hus.
07017013	Og Mika sa: Nå vet jeg at Herren vil gjøre vel mot meg siden jeg har fått en levitt til prest!
07018001	I de dager var det ingen konge i Israel. Og i disse samme dagene søkte Dans stamme å få seg et arveland til å bo i, for det var ikke til den dagen falt noen arvedel på dem, som på de andre av Israels stammer.
07018002	Og Dans barn sendte ut fem menn av hele sin ætt, djerve menn fra Sora og Esjtaol, for å speide og utforske landet. De sa til dem: Dra av sted for å utspeide landet! Og de kom til Efra’ims fjelland, til Mikas hus, og ble der om natten.
07018003	Da de var like ved Mikas hus, kjente de igjen stemmen til den unge levitten. Så tok de av fra veien og spurte ham: Hvem er det som har ført deg hit? Hva gjør du her, og hvordan har du det her?
07018004	Han sa: Slik og slik har Mika gjort for meg. Han har leid meg til å være prest for seg.
07018005	Da sa de til ham: Kjære, spør Gud for oss så vi kan få vite om den ferden vi er ute på, kommer til å lykkes.
07018006	Presten svarte: Gå i fred! Herren holder øye med dere på ferden.
07018007	De fem mennene dro videre på sin vei og kom til Lajisj. De så at folket der levde sorgløst på samme vis som sidonierne, rolig og sorgløst. Det var ingen makthaver i landet som gikk dem for nær i noen ting. De var langt borte fra sidonierne og hadde ikke noe å gjøre med andre folk.
07018008	Da mennene kom tilbake til brødrene sine i Sora og Esjtaol, spurte deres brødre dem: Hvordan har det gått dere?
07018009	De sa: Kom, la oss dra opp mot dem! Vi har sett landet, det er et ypperlig land. Og dere sitter bare og tier? Dryg ikke med å dra av sted, så dere kan komme dit og innta landet!
07018010	Når dere kommer dit, kommer dere til et sorgløst folk. Landet strekker seg vidt ut til alle sider. Gud har gitt det i deres hånd - et land hvor det ikke er mangel på noen verdens ting!
07018011	Og seks hundre mann av danittenes ætt, fullt væpnet, brøt opp fra Sora og Esjtaol.
07018012	De dro opp og slo leir i Kirjat-Jearim i Juda. Derfor har folk kalt dette stedet Dans leir til denne dag. Det ligger vest for Kirjat-Jearim.
07018013	Derfra dro de over til Efra’ims fjelland og kom til Mikas hus.
07018014	De fem mennene som hadde dratt av sted til Lajisj-landet for å speide, tok til orde og sa til brødrene sine: Vet dere at i disse husene er det en efod og husguder og et utskåret bilde og et støpt bilde? Så skjønner dere vel hva dere har å gjøre?
07018015	Så tok de av fra veien og kom til den unge levittens hus, huset til Mika, og hilste på ham.
07018016	Men de seks hundre fullt væpnede mennene av Dans stamme sto ved inngangen til porten.
07018017	De fem mennene som hadde vært og speidet der i landet, gikk opp til huset. Der gikk de inn og tok det utskårne bildet og efoden og husgudene og det støpte bildet, mens presten sto ved inngangen til porten sammen med de seks hundre væpnede mennene.
07018018	Da nå de fem mennene hadde gått inn i Mikas hus og hadde tatt det utskårne bildet med efoden og husgudene og det støpte bildet, sa presten til dem: Hva er det dere gjør?
07018019	De sa til ham: Ti stille! Legg hånden på munnen din og kom med oss og vær far og prest for oss! Hva er best for deg, å være prest for én manns hus eller for en hel stamme og ætt i Israel?
07018020	Da ble presten vel til mote. Han tok efoden og husgudene og det utskårne bildet og ga seg i lag med folkene.
07018021	Deretter snudde de og dro bort, og de lot barna og buskapen og sine eiendeler være fremst i toget.
07018022	Da de alt var kommet langt fra Mikas hus, ble mennene i Mikas grend kalt sammen, og de nådde igjen Dans barn.
07018023	De ropte etter Dans barn. Disse snudde seg og sa til Mika: Hva vil du siden du har kalt folkene dine sammen?
07018024	Han svarte: Dere har tatt gudene mine som jeg har fått laget, og presten, og så har dere dratt bort. Hva har jeg så igjen? Hvordan kan dere da spørre meg hva jeg vil?
07018025	Da sa Dans barn til ham: La oss ikke høre ett ord mer fra deg! Ellers kunne rasende menn gå løs på dere, og da ble det døden både for deg og dine.
07018026	Så dro Dans barn sin vei. Og da Mika så at de var sterkere enn han, snudde han og vendte tilbake til sitt hus.
07018027	Etter at de hadde tatt gudene som Mika hadde laget, og presten som var hos ham, dro de mot Lajisj. De kom over et folk som levde rolig og sorgløst, og slo dem med sverdets egg. Byen brente de opp.
07018028	Det var ingen som kom dem til hjelp, for byen lå langt fra Sidon og de hadde ikke forbindelse med noen andre. Byen lå i dalen ved Bet-Rehob. De bygde den opp igjen og bosatte seg der.
07018029	Og de kalte byen Dan etter sin stamfar Dan, Israels sønn. Før hette den Lajisj.
07018030	Der satte Dans barn opp det utskårne bildet. Og Jonatan, sønn av Gersjom, Moses’ sønn, og etterkommerne hans var prester for danittenes stamme helt til den dagen da landets innbyggere ble bortført.
07018031	Det utskårne bildet som Mika hadde laget, hadde de stående hos seg hele den tid Guds hus var i Sjilo.
07019001	På denne tiden, da det ikke fantes noen konge i Israel, var det en mann av Levis stamme som oppholdt seg som fremmed langt inne på Efra’im-fjellet. Han tok seg en medhustru fra Betlehem i Juda.
07019002	Men hans medhustru var utro mot ham og reiste fra ham hjem til sin fars hus i Betlehem i Juda. Der ble hun en tid, omkring fire måneder.
07019003	Da tok mannen hennes av sted og reiste etter henne for å tale kjærlig til henne og få henne til å komme tilbake. Han hadde med seg tjenestegutten sin og et par esler. Hun førte ham inn i sin fars hus, og da den unge kvinnens far så ham, gikk han ham glad i møte.
07019004	Hans svigerfar - den unge kvinnens far - holdt på ham, så han ble hos ham i tre dager. De åt og drakk og ble der natten over.
07019005	Den fjerde dagen sto de tidlig opp om morgenen, og han gjorde seg ferdig til å reise. Da sa den unge kvinnens far til svigersønnen sin: Få deg først litt mat til å styrke deg med! Så kan dere siden dra av sted.
07019006	De satte seg da begge to og åt og drakk sammen, og den unge kvinnens far sa til mannen: Vær nå så snill å bli her natten over og hygg deg her!
07019007	Og da mannen reiste seg og ville dra av sted, nødde svigerfaren ham, så han ga etter og ble der natten over.
07019008	Den femte dagen sto han igjen tidlig opp om morgenen og ville reise sin vei. Da sa den unge kvinnens far: Kjære, få deg først noe å styrke deg med, så får dere vente til det lir over middag. Så åt de begge sammen.
07019009	Siden gjorde da mannen seg ferdig til å reise med medhustruen og tjenestegutten. Men hans svigerfar - den unge kvinnens far - sa til ham: Nå lir det mot kveld, bli her natten over! Du ser at dagen heller, bli her i natt og hygg deg her! Så kan dere gi dere på vei tidlig i morgen så du kan komme hjem igjen.
07019010	Men mannen ville ikke bli natten over. Han sto opp og dro av sted og kom på sin vei til midt imot Jebus, det er Jerusalem. Han hadde med seg et par esler med kløv, og medhustruen var med ham.
07019011	Da de var ved Jebus, var det alt sent på dagen, og tjenestegutten sa til sin herre: Kom, la oss ta inn i jebusittenes by og bli der i natt!
07019012	Men hans herre sa til ham: Vi vil ikke ta inn i en by hvor det bare bor fremmede og ikke noen av Israels barn. Vi vil dra videre til Gibea.
07019013	Så sa han til tjenestegutten: Kom, la oss se til å nå en av de andre byene og bli natten over i Gibea eller Rama!
07019014	Så dro de da videre fram, og da solen gikk ned, var de tett ved Gibea, som hører til Benjamin.
07019015	Der bøyde de av for å gå inn i Gibea og bli der natten over. Da han kom inn i byen, ble han sittende på torget, for det var ingen som tok dem inn i huset sitt for natten.
07019016	Ut på kvelden kom det en gammel mann hjem fra arbeidet sitt ute på marken. Mannen var fra Efra’im-fjellet og oppholdt seg som fremmed i Gibea. Men folket der på stedet var benjaminitter.
07019017	Da han så opp, fikk han øye på vandringsmannen der på byens torg. Da sa den gamle mannen: Hvor skal du hen, og hvor kommer du fra?
07019018	Han svarte: Vi kommer fra Betlehem i Juda og skal langt inn i Efra’im-fjellene. Der er jeg fra, og derfra dro jeg til Betlehem i Juda. Jeg er nå på veien til Herrens hus. Men det er ingen her som vil gi meg husly.
07019019	Jeg har både halm og fôr til eslene våre, og jeg har brød og vin for meg og for tjenestekvinnene dine og for tjenestegutten som din tjener har med. Vi mangler ingenting.
07019020	Da sa den gamle mannen: Fred være med deg! La bare meg sørge for alt det du trenger. Men på torget må du ikke bli natten over.
07019021	Så førte han ham inn i huset sitt og ga eslene fôr, og så vasket de føttene og åt og drakk.
07019022	Mens de nå satt i godt lag, kom mennene i byen, fordervede folk som de var, og omringet huset. De dundret på døren og ropte til den gamle mannen som eide huset: Send ut den mannen som har tatt inn i huset ditt, så vi kan få vår vilje med ham!
07019023	Men mannen som eide huset, gikk ut til dem og sa: Nei, mine brødre, gjør ikke så ond en gjerning! Siden denne mannen nå er kommet inn i mitt hus, må dere ikke gjøre en slik ond gjerning.
07019024	Se, her er datteren min som er jomfru, og mannens medhustru. La meg føre dem ut, så kan dere krenke dem og gjøre med dem som dere finner for godt! Men mot denne mannen må dere ikke bære dere så skjendig at.
07019025	Men mennene ville ikke høre på ham. Da tok mannen sin medhustru og førte henne ut på gaten til dem. De lå hos henne og for ille med henne hele natten til om morgenen, og slapp henne ikke før det begynte å lysne.
07019026	Ved daggry kom kvinnen og falt om ved inngangen til det huset hvor mannen hennes var. Der ble hun liggende til det ble lyst.
07019027	Da husbonden hennes sto opp om morgenen, og åpnet husdøren for å reise videre, da lå kvinnen, hans medhustru, ved inngangen til huset med hendene på dørterskelen.
07019028	Han sa til henne: Stå opp og la oss ta av sted! Men det var ingen som svarte. Da løftet mannen henne opp på eselet og ga seg på veien hjemover.
07019029	Da han kom hjem, grep han en kniv og tok sin medhustru og skar henne opp, lem for lem, i tolv stykker og sendte henne omkring i hele Israels land.
07019030	Og hver den som så det, sa: Slikt har ikke hendt og er ikke sett helt fra den dag Israels barn dro opp fra landet Egypt, og til denne dag. Tenk over dette, rådslå og si hva dere mener!
07020001	Da rykket alle Israels barn ut, og hele menigheten, like fra Dan til Be’er-Sjeba og fra Gileads land, samlet seg som én mann for Herren i Mispa.
07020002	Og høvdingene for hele folket, for alle Israels stammer, stilte seg fram for Guds folks forsamling. Der var fire hundre tusen mann fotfolk, væpnet med sverd.
07020003	Men Benjamins barn fikk høre at Israels barn var dratt opp til Mispa. Da sa Israels barn: Si fra hvordan det gikk til med denne ugjerningen!
07020004	Levitten, den myrdede kvinnens mann, tok til orde og sa: Jeg og min medhustru kom til Gibea i Benjamin for å bli der natten over.
07020005	Men mennene i Gibea overfalt meg. De omringet om natten huset jeg var i. Meg tenkte de å slå i hjel, og min medhustru krenket de, så hun døde.
07020006	Da tok jeg min medhustru, skar henne i stykker og sendte stykkene omkring i hele Israels land og rike. For de hadde gjort en udåd og en ond gjerning i Israel.
07020007	Nå er dere samlet her, alle Israels barn. Si nå deres mening og gi råd!
07020008	Da reiste hele folket seg som én mann og sa: Ingen av oss vil dra bort til sitt telt, og ingen av oss vil reise hjem til sitt hus.
07020009	Og slik vil vi gjøre med Gibea: Under loddet med det!
07020010	Nå vil vi ta ut ti mann for hvert hundre av alle Israels stammer, og hundre for hvert tusen, og tusen for hvert ti tusen. De skal hente forsyninger til folkene. Så kan de andre, når de kommer til Gibea i Benjamin, gi folket der igjen for den onde gjerning de har gjort i Israel.
07020011	Så samlet alle Israels menn seg og dro mot byen, alle som én mann.
07020012	Og Israels stammer sendte ut menn til alle Benjamins ætter og sa: Hva er dette for en ugjerning som er gjort hos dere?
07020013	Overgi nå til oss disse fordervede mennene i Gibea, så vi kan slå dem i hjel og utrydde det onde av Israel! Men Benjamin ville ikke høre på brødrene sine, Israels barn.
07020014	Og Benjamins barn kom sammen til Gibea fra alle sine byer for å dra i krig mot Israels barn.
07020015	Samme dag ble Benjamins barn fra byene mønstret. Det var tjueseks tusen mann som kunne dra sverd. I denne mønstringen var Gibeas innbyggere, sju hundre utvalgte menn, ikke medregnet.
07020016	Blant alle disse folkene var det sju hundre utvalgte menn som var keivhendte. Hver og en av dem rammet på et hår når han slynget med stein, og feilte ikke.
07020017	Og da Israels menn - Benjamin fraregnet - ble mønstret, utgjorde de fire hundre tusen mann som kunne dra sverd, hver av dem var en krigsmann.
07020018	Israelittene gjorde seg ferdige og dro opp til Betel. Der spurte de Gud. Israels barn sa: Hvem av oss skal først dra opp og kjempe mot Benjamins barn? Og Herren sa: Juda først.
07020019	Så brøt Israels barn opp om morgenen og slo leir midt imot Gibea.
07020020	Israels menn gikk fram til kamp mot Benjamin, og Israels menn stilte seg i fylking mot dem bort imot Gibea.
07020021	Da dro Benjamins barn ut av Gibea og slo den dagen tjueto tusen mann av Israel til jorden.
07020022	Men folket, Israels menn, tok mot til seg og stilte seg igjen i fylking på samme sted hvor de hadde stilt seg opp den første dagen.
07020023	Israels barn dro opp og gråt for Herrens åsyn til om kvelden. De spurte Herren og sa: Skal jeg igjen gå fram til strid mot min bror Benjamins barn? Og Herren sa: Dra opp mot ham!
07020024	Så gikk da Israels barn fram til strid mot Benjamins barn den andre dagen.
07020025	Og Benjamin dro ut mot dem fra Gibea den andre dagen og slo igjen atten tusen mann av Israels barn til jorden. Alle disse kunne dra sverd.
07020026	Da dro alle Israels barn, hele folket, opp til Betel. Der satt de og gråt for Herrens åsyn og fastet denne dagen til om kvelden. De ofret brennoffer og fredsoffer for Herrens åsyn.
07020027	Og Israels barn spurte Herren - for på den tiden sto Guds paktsark der,
07020028	og Pinehas, sønn av Eleasar og sønnesønn av Aron, gjorde på den tiden tjeneste for hans åsyn. - De sa: Skal jeg enda en gang dra ut til strid mot min bror Benjamins barn, eller skal jeg la det være? Og Herren sa: Dra opp! For i morgen vil jeg gi ham i din hånd.
07020029	Da la israelittene folk i bakhold rundt omkring Gibea.
07020030	Og Israels barn dro opp mot Benjamins barn den tredje dagen og stilte seg opp bort imot Gibea, slik de før hadde gjort.
07020031	Da dro Benjamins barn ut mot folket og ble dratt bort fra byen. Likesom de forrige gangene felte de til å begynne med noen av israelittene, på landeveiene som fører oppover, en til Betel og en over marken til Gibea. Det var omkring tretti mann av Israel de slo i hjel.
07020032	Og Benjamins barn sa: De taper for oss, nå som før. Men Israels barn sa: La oss flykte og dra dem bort fra byen, ut på landeveiene!
07020033	Så brøt alle Israels menn opp fra det stedet hvor de hadde stått, og stilte seg opp i Ba’al-Tamar, mens Israels bakhold brøt fram fra sitt sted, fra Geba-sletten.
07020034	Ti tusen utvalgte menn av hele Israel kom like foran Gibea, og striden ble hard. Men Benjamins barn visste ikke at ulykken var like innpå dem.
07020035	Herren lot Benjamin tape for Israel, og Israels barn felte den dagen tjuefem tusen ett hundre mann av Benjamin, alle disse kunne dra sverd.
07020036	Benjamins barn tenkte først at Israels menn var slått, for de trakk seg tilbake for Benjamin. De satte sin lit til bakholdet de hadde lagt mot Gibea.
07020037	Men nå brøt bakholdet hastig opp og falt inn i Gibea. De dro fram og slo hele byen med sverdets egg.
07020038	Det var gjort den avtalen mellom Israels menn og bakholdet at disse skulle la en tett røk stige opp fra byen.
07020039	Så vendte da Israels menn seg om i striden - Benjamin hadde fra først av felt noen av Israels menn, omkring tretti mann, og sa derfor: Sannelig, de taper for oss, likesom i det første slaget!
07020040	Og da røken begynte å stige opp fra byen som en svær støtte, hadde Benjamin vendt seg om og sett at hele byen sto i lys lue som slo opp mot himmelen.
07020041	Da nå Israels menn vendte seg om, ble Benjamins menn forferdet, for de så at ulykken var like innpå dem.
07020042	De snudde og flyktet for Israels menn og tok veien til ørkenen. Men striden fulgte dem i hælene, og de som kom ut fra byene, kom midt iblant dem og slo dem ned.
07020043	De omringet Benjamin, forfulgte ham og trådte ham ned hvor han hvilte, til de var like øst for Gibea.
07020044	Og det falt av Benjamin atten tusen mann, alle djerve stridsmenn.
07020045	Så snudde de og flyktet til ørkenen bort imot Rimmons klippe. Av dem som var igjen, felte Israel enda fem tusen mann på landeveien. Så forfulgte de dem til Gideom og slo to tusen mann av dem.
07020046	De som falt av Benjamin den dagen, var i alt tjuefem tusen mann som kunne dra sverd, alle sammen djerve stridsmenn.
07020047	Men seks hundre mann snudde og flyktet ut i ørkenen, til Rimmons klippe. De ble på Rimmons klippe i fire måneder.
07020048	Men Israels menn vendte tilbake til Benjamins barn og slo dem med sverdets egg, både byen med sine folk og feet og alt som fantes der, og alle byene satte de ild på.
07021001	I Mispa hadde Israels menn sverget: Ingen av oss skal gi sin datter til kone for en mann i Benjamin.
07021002	Men da folket kom til Betel, satt de der for Guds åsyn til om kvelden, og de løftet sin røst og gråt bittert.
07021003	De sa: Herre, Israels Gud, hvorfor har dette hendt i Israel at det i dag må savnes en hel stamme av Israel?
07021004	Dagen etter sto folket tidlig opp og bygde et alter der og ofret brennoffer og fredsoffer.
07021005	Og Israels barn sa: Hvem var det blant alle Israels stammer som ikke kom opp til Herren sammen med menigheten? For de hadde sverget en dyr ed at den som ikke kom opp til Herren i Mispa, han skulle dø.
07021006	Det gjorde Israels barn ondt for Benjamin, deres bror, og de sa: I dag er det hogd bort en stamme av Israel.
07021007	Hva skal vi gjøre for dem som er igjen, så de kan få seg koner, siden vi har sverget ved Herren at vi ikke vil gi dem noen av våre døtre til ekte?
07021008	Så sa de: Var det noen blant Israels ætter som ikke kom opp til Herren i Mispa? Det viste seg at ingen fra Jabes i Gilead var kommet til møtet i leiren.
07021009	For da folket ble mønstret, viste det seg at ingen av innbyggerne i Jabes i Gilead var der.
07021010	Da sendte forsamlingen tolv tusen mann av krigsfolket dit og bød dem: Dra av sted og slå innbyggerne i Jabes i Gilead med sverdets egg, også kvinner og barn!
07021011	Slik skal dere gjøre: Alt mannkjønn og hver kvinne som har hatt samleie med noen mann, skal dere slå med bann.
07021012	Da fant de blant innbyggerne i Jabes i Gilead fire hundre jomfruer som ikke hadde vært nær noen mann og hatt samleie med ham. Dem tok de med seg til leiren i Sjilo i Kana’ans land.
07021013	Og hele menigheten sendte bud til Benjamins barn, som var på Rimmons klippe, og lovte dem fred.
07021014	Da vendte Benjamin med én gang tilbake. De ga dem de kvinnene fra Jabes i Gilead som de hadde latt bli i live, men det ble ikke nok for dem.
07021015	Det gjorde folket ondt for Benjamin, for Herren hadde gjort et skår i Israels stammer.
07021016	Og menighetens eldste sa: Hva skal vi gjøre for dem som ennå er tilbake, så de kan få seg koner, siden alle kvinner i Benjamin er utryddet?
07021017	Og de sa: Benjamins arvedel skal høre de overlevende til, så ikke en hel stamme i Israel skal utslettes.
07021018	Men vi kan ikke gi dem noen av våre døtre til ekte. For Israels barn har sverget: Forbannet være den som gir sin datter til kone for en mann av Benjamin.
07021019	Så sa de: År for år holdes det jo en høytid for Herren i Sjilo, som ligger nord for Betel, øst for allfarveien som fører fra Betel opp til Sikem, og sør for Lebona.
07021020	Og de sa til Benjamins barn: Gå og legg dere på lur i vingårdene.
07021021	Pass på når dere ser Sjilos døtre gå ut til dans, da skal dere springe fram fra vingårdene og røve dere hver sin kone blant Sjilos døtre og så dra hjem til Benjamins land.
07021022	Og når deres fedre eller brødre kommer og vil gå i rette med oss, da skal vi si til dem: Unn oss dem! For vi har ikke alle fått oss koner i krigen, og dere har jo ikke selv gitt dem pikene. Da ville dere nå være skyldige.
07021023	Og Benjamins barn gjorde slik og tok seg hver sin kone, så mange som de var, blant de dansende kvinnene som de røvet. De dro av sted og vendte tilbake til sin arvedel og bygde opp igjen byene og ble boende der.
07021024	På samme tid reiste Israels barn også derfra, hver til sin stamme og til sin ætt. De dro bort derfra, hver til sin arvedel.
07021025	I de dager var det ingen konge i Israel. Hver mann gjorde det som var rett i hans egne øyne.
08001001	I de dager da dommerne styrte, ble det en gang hungersnød i landet. Da dro en mann med sin kone og sine to sønner av sted fra Betlehem i Juda for å slå seg til for en tid i Moabs land.
08001002	Mannen hette Elimelek, hans kone No’omi og hans to sønner Mahlon og Kiljon. De var efratitter - fra Betlehem i Juda. De kom nå til Moabs land og ble der.
08001003	Så døde Elimelek, No’omis mann, og hun satt igjen med sine to sønner.
08001004	De tok seg moabittiske koner. Den ene hette Orpa og den andre Rut. De ble boende der i om lag ti år.
08001005	Da døde også begge sønnene, Mahlon og Kiljon. Og kvinnen satt alene igjen etter sine to sønner og sin mann.
08001006	Da brøt hun opp med svigerdøtrene sine og vendte tilbake fra Moabs land. For hun hadde hørt i Moabs land at Herren hadde sett til folket sitt og gitt dem brød.
08001007	Hun dro bort fra det stedet hvor hun hadde bodd, og begge svigerdøtrene var med henne. Mens de nå gikk fram etter veien for å vende tilbake til Juda land,
08001008	sa No’omi til sine to svigerdøtre: Vend nå om og gå hjem igjen, hver til sin mors hus. Måtte Herren vise godhet mot dere, som dere har gjort mot de døde og mot meg!
08001009	Herren gi at dere må finne et hjem, hver i sin manns hus! Og hun kysset dem. Men de brast i gråt
08001010	og sa til henne: Nei, vi vil følge deg tilbake til ditt folk.
08001011	Da sa No’omi: Vend tilbake, mine døtre! Hvorfor vil dere gå med meg? Har jeg da ennå sønner i mitt liv som dere kunne få til menn?
08001012	Snu om og dra hjem igjen, mine døtre! Jeg er jo for gammel til å bli gift. Og om jeg tenkte: Jeg har ennå håp! - ja, om jeg allerede i natt fikk en mann og så fødte sønner,
08001013	skulle dere derfor vente til de ble voksne? Skulle dere stenge dere inne og ikke få dere menn? Nei, mine døtre! Det er mye bitrere for meg enn for dere, ettersom Herrens hånd har rammet meg så hardt.
08001014	Da brast de igjen i gråt. Og Orpa kysset sin svigermor og sa henne farvel. Men Rut klynget seg til henne.
08001015	Da sa hun: Du ser din svigerinne er vendt tilbake til folket sitt og til sin gud. Vend nå du òg tilbake og følg din svigerinne!
08001016	Men Rut sa: Prøv ikke å overtale meg til å forlate deg og vende tilbake! For dit du går, vil jeg gå, og hvor du blir, der vil jeg bli. Ditt folk er mitt folk, og din Gud er min Gud.
08001017	Hvor du dør, vil jeg dø, og der vil jeg begraves. Måtte Herren la det gå meg ille både nå og senere om noe annet enn døden skulle skille meg fra deg.
08001018	Da No’omi så at hun var fast i sitt forsett om å gå med henne, holdt hun opp med å tale til henne om det.
08001019	Så gikk de begge videre til de kom til Betlehem. Og da de kom til Betlehem, kom hele byen i bevegelse for deres skyld. Kvinnene sa: Er dette No’omi?
08001020	Da sa hun til dem: Kall meg ikke No’omi, kall meg Mara! For Den Allmektige har gjort det meget bittert for meg.
08001021	Med fulle hender dro jeg bort, men med tomme hender har Herren latt meg vende tilbake. Hvorfor kaller dere meg No’omi, når Herren har ydmyket meg, og Den Allmektige har latt det gå meg ille?
08001022	Så kom da No’omi tilbake med svigerdatteren sin, moabittkvinnen Rut - hun var vendt tilbake fra Moabs land, og de kom til Betlehem i begynnelsen av bygghøsten.
08002001	No’omi hadde en frende på sin manns side, en mektig mann av Elimeleks slekt, som hette Boas.
08002002	En dag sa Rut, moabittkvinnen, til No’omi: Kjære, la meg få gå ut på åkeren og sanke aks etter en jeg finner nåde hos! Hun svarte: Gå du, min datter!
08002003	Så gikk hun av sted, og hun kom og sanket aks på åkeren etter høstfolkene. Nå traff det seg slik at den åkeren hun sanket på, tilhørte Boas, som var av Elimeleks slekt.
08002004	Da kom Boas nettopp fra Betlehem, og han sa til høstfolkene: Herren være med dere! De svarte: Herren velsigne deg!
08002005	Og Boas sa til den av tjenerne som var satt over høstfolkene: Hvem tilhører denne piken?
08002006	Tjeneren som var satt over høstfolkene, svarte: Det er den unge moabittkvinnen som har fulgt No’omi tilbake fra Moabs land.
08002007	Hun sa: La meg få sanke aks mellom kornbåndene etter høstfolkene! Så kom hun og har stått her fra i morges like til nå. Hun har bare sittet en liten stund i huset.
08002008	Da sa Boas til Rut: Hør, min datter! Gå ikke bort og sank aks på noen annen åker og gå heller ikke herfra, men hold deg til mine piker her!
08002009	Se etter hvor høstfolkene arbeider på åkeren, og gå etter dem! Jeg har befalt tjenerne at de ikke skal røre deg. Blir du tørst, så gå bort til krukkene og drikk av det som tjenerne øser opp!
08002010	Da falt hun på sitt ansikt og bøyde seg til jorden og sa til ham: Hvorfor har jeg funnet nåde for dine øyne, så du tar deg av meg, enda jeg er en fremmed?
08002011	Boas svarte henne: Det er blitt fortalt meg alt hva du har gjort mot din svigermor etter din manns død, hvordan du forlot din far og din mor og ditt fedreland og dro til et folk som du før ikke kjente.
08002012	Må Herren gjengjelde deg hva du har gjort! Gi du må få full lønn av Herren, Israels Gud, når du nå er kommet for å søke ly under hans vinger!
08002013	Hun sa: La meg finne nåde for dine øyne, min herre! Du har trøstet meg og talt vennlig til din tjenestepike, enda jeg ikke engang er som en av de kvinner som er i din tjeneste.
08002014	Da tiden var kommet til å holde måltid, sa Boas til henne: Kom hit og et av brødet og dypp stykket ditt i vinedikken! Så satte hun seg ved siden av høstfolkene. Han rakte henne ristet korn, og hun spiste og ble mett, og enda hadde hun til overs.
08002015	Deretter sto hun opp for å sanke. Og Boas bød sine tjenere og sa: Også mellom kornbåndene kan hun sanke. Dere skal ikke gjøre henne fortred.
08002016	Dere skal også trekke aks ut av kornbåndene til henne og la dem ligge så hun kan sanke dem opp. Og dere skal ikke skjenne på henne.
08002017	Så sanket hun aks på åkeren helt til kvelden. Da hun banket ut det hun hadde sanket, var det omkring en efa bygg.
08002018	Hun tok det og gikk til byen, og hennes svigermor fikk se det hun hadde sanket. Så tok hun fram det hun hadde til overs etter at hun hadde spist seg mett, og ga henne det.
08002019	Da sa hennes svigermor til henne: Hvor har du sanket i dag, og hvor har du arbeidet? Velsignet være han som tok seg av deg! - Og hun fortalte svigermoren sin hvem hun hadde arbeidet hos, og sa: Den mannen jeg har arbeidet hos i dag, heter Boas.
08002020	Da sa No’omi til svigerdatteren sin: Velsignet være han av Herren, som ikke har tatt sin miskunnhet bort verken fra de levende eller fra de døde! Og No’omi sa til henne: Den mannen er en nær slektning av oss, han er en av våre løsere.
08002021	Da sa Rut, moabittkvinnen: Han sa også til meg: Hold deg til folkene mine til de er ferdige med hele min høst.
08002022	Og No’omi sa til Rut, sin svigerdatter: Det er godt, min datter, at du går ut med hans piker, så du ikke skal komme til å lide noe ondt på en annen manns åker.
08002023	Så holdt hun seg til Boas’ piker og sanket aks til både bygghøsten og hvetehøsten var slutt. Men hun bodde hos sin svigermor.
08003001	No’omi, hennes svigermor, sa til henne: Min datter, skulle jeg ikke prøve å skaffe deg et hjem, så du kan ha det godt?
08003002	Hør nå: Boas er jo slektningen vår, og det er hans piker du har vært sammen med. I natt kaster han sitt bygg på treskeplassen.
08003003	Nå skal du vaske deg og salve deg og kle deg og gå ned til treskeplassen. Men gi deg ikke til kjenne for mannen før han er ferdig med å ete og drikke!
08003004	Når han så legger seg, skal du merke deg stedet hvor han legger seg. Gå så dit bort og slå opp teppet ved føttene hans og legg deg der. Så vil han selv si til deg hva du skal gjøre.
08003005	Hun svarte: Jeg skal gjøre alt det du sier.
08003006	Så gikk hun ned til treskeplassen og gjorde slik som svigermoren hadde pålagt henne.
08003007	Da Boas hadde ett og drukket og var blitt vel til mote, gikk han og la seg ved kanten av kornhaugen. Da kom hun stille og slo opp teppet ved føttene hans og la seg der.
08003008	Midt på natten ble mannen oppskremt. Han bøyde seg fram og fikk se at det lå en kvinne ved føttene hans.
08003009	Han sa: Hvem er du? Hun svarte: Jeg er Rut, din tjenestepike. Bre teppet ditt ut over din tjenestepike, for du er løser.
08003010	Da sa han: Velsignet være du av Herren, min datter! Du har nå lagt enda større kjærlighet for dagen enn før, siden du ikke har gått etter de unge mennene, verken de fattige eller de rike.
08003011	Så vær nå ikke redd, min datter! Alt det du sier, vil jeg gjøre for deg. For alle som bor i byen, vet at du er en god kvinne.
08003012	Det er sant som du sier: Jeg er virkelig løser. Men det er en annen løser som er nærmere enn jeg.
08003013	Bli nå her natten over! Vil han da i morgen løse deg, så la ham det! Men har han ikke lyst til å løse deg, så løser jeg deg, så sant Herren lever! Bli liggende til i morgen tidlig!
08003014	Så ble hun liggende ved føttene hans til om morgenen. Da sto hun opp, før folk ennå kunne kjenne hverandre. For han sa: Det må ikke bli kjent at kvinnen kom hit til treskeplassen.
08003015	Så sa han: Kom hit med den kåpen du har på, og hold i den! Og hun holdt i den, og han målte opp seks mål bygg og la det på ryggen hennes, og han gikk inn til byen.
08003016	Da hun kom til sin svigermor, spurte hun: Hvordan er det gått deg, min datter? Og hun fortalte henne alt det mannen hadde gjort mot henne.
08003017	Og hun sa: Disse seks mål bygg ga han meg, for han sa: Du må ikke komme tomhendt hjem til din svigermor.
08003018	Men hun sa: Hold deg nå i ro, min datter, til du får vite hvordan saken faller ut! For den mannen hviler ikke før han får saken avgjort, og det allerede i dag.
08004001	Men Boas var gått opp til byporten og hadde satt seg der. Da kom løseren som Boas hadde talt om, nettopp forbi. Og Boas sa: Kom hit og sett deg her, min venn! Og han kom og satte seg.
08004002	Så kalte han til seg ti menn av byens eldste og sa: Sett dere her! Og de satte seg.
08004003	Deretter sa han til løseren: Den åkeren som tilhørte vår bror Elimelek, har No’omi solgt, hun som er kommet tilbake fra Moabs land.
08004004	Jeg tenkte jeg ville la dette komme til din kunnskap og si: Kjøp den i nærvær av dem som sitter her og mitt folks eldste! Vil du innløse den, så gjør det. Men hvis ikke, så si meg det, så jeg kan vite det! For det er ingen til å innløse den uten du, og etter deg jeg selv. Han svarte: Jeg vil innløse den.
08004005	Da sa Boas: Når du kjøper åkeren av No’omi, kjøper du den også av moabittkvinnen Rut, den avdødes kone, for å oppreise den avdødes navn på hans arvedel.
08004006	Løseren svarte: Jeg kan ikke innløse den for meg, for da ville jeg ødelegge min egen arvedel. Innløs du for deg det jeg skulle løse, for jeg kan ikke innløse det.
08004007	I gamle dager var det skikk i Israel ved innløsning og bytte at den ene parten til stadfestelse av saken dro skoen av og ga den til den andre. Dette gjaldt som en bekreftelse i Israel.
08004008	Derfor sa løseren til Boas: Kjøp du det! Og med det samme dro han sin sko av.
08004009	Da sa Boas til de eldste og hele folket: Dere er i dag vitner på at jeg har kjøpt av No’omi alt det som tilhørte Elimelek, og alt som tilhørte Kiljon og Mahlon.
08004010	Også moabittkvinnen Rut, Mahlons enke, har jeg vunnet meg til kone for å oppreise den avdødes navn på hans arvedel, så den avdødes navn ikke skal bli utryddet blant hans brødre og i hans hjemsteds port. Det er dere vitner på i dag.
08004011	Og alt folket som var i porten, og de eldste sa: Ja, det er vi vitner på. Herren la den kvinnen som nå drar inn i ditt hus, bli som Rakel og Lea, de to som bygde Israels hus. Måtte du bli en mektig mann i Efrata og få et kjent navn i Betlehem!
08004012	Måtte ditt hus bli som Peres’ hus - han som Tamar fødte Juda - ved de etterkommere som Herren vil gi deg med denne unge kvinnen!
08004013	Så tok Boas Rut hjem til seg, og hun ble hans kone. Han gikk inn til henne, og Herren lot henne bli med barn. Hun fødte en sønn.
08004014	Da sa kvinnene til No’omi: Lovet være Herren, som ikke lot deg mangle en løser i dag. Må han få et kjent navn i Israel.
08004015	Han skal bli din sjels trøster og din alderdoms forsørger. For din svigerdatter, som har deg kjær, har født ham, hun som er mer for deg enn sju sønner.
08004016	Og No’omi tok barnet på fanget, og hun ble hans fostermor.
08004017	Grannekonene ga ham navn og sa: No’omi har fått en sønn! De kalte ham Obed. Han ble far til Isai, Davids far.
08004018	Dette er Peres’ etterkommere: Peres fikk sønnen Hesron,
08004019	og Hesron fikk sønnen Ram, og Ram fikk sønnen Amminadab,
08004020	og Amminadab fikk sønnen Nahson, og Nahson fikk sønnen Salmon,
08004021	og Salmon fikk sønnen Boas, og Boas fikk sønnen Obed,
08004022	og Obed fikk sønnen Isai, og Isai fikk sønnen David.
09001001	Det var en mann fra Ramata’im-Sofim i Efra’im-fjellene. Han hette Elkana og var sønn av Jeroham, sønn av Elihu, sønn av Tohu, sønn av Suf, en efra’imitt.
09001002	Elkana hadde to koner, den ene hette Hanna og den andre Peninna. Peninna hadde barn, men Hanna hadde ikke.
09001003	Denne mannen dro år etter år opp fra sin by for å tilbe og ofre til Herren, hærskarenes Gud, i Sjilo. Der var Elis to sønner, Hofni og Pinehas, prester for Herren.
09001004	Når dagen kom da Elkana bar fram sitt offer, ga han sin kone Peninna og alle hennes sønner og hennes døtre hver sitt stykke av offerkjøttet.
09001005	Men Hanna ga han et dobbelt stykke. For han elsket Hanna, enda Herren hadde lukket hennes morsliv.
09001006	Hennes rivalinne krenket og plaget henne for å egge henne til vrede, fordi Herren hadde lukket hennes morsliv.
09001007	Slik gjorde han år etter år, så ofte som hun dro opp til Herrens hus. Og slik krenket Peninna henne, og Hanna gråt og ville ikke spise.
09001008	Da sa Elkana, hennes mann, til henne: Hanna, hvorfor gråter du, og hvorfor spiser du ikke? Hvorfor er du så sorgfull? Er ikke jeg mer for deg enn ti sønner?
09001009	En gang hadde de spist og drukket i Sjilo. Eli, presten, satt på stolen sin ved dørposten til Herrens tempel. Da sto Hanna opp,
09001010	og i sin hjertesorg ba hun til Herren og gråt sårt.
09001011	Og hun gjorde et løfte og sa: Herre, hærskarenes Gud! Dersom du vil se til din tjenestekvinne i hennes nød og komme meg i hu, og ikke glemme din tjenestekvinne, men la din tjenestekvinne få en sønn, så vil jeg gi ham til Herren for hele hans levetid, og det skal ikke komme rakekniv på hodet hans.
09001012	Slik ba hun lenge for Herrens åsyn, og Eli la merke til munnen hennes.
09001013	For det var i sitt hjerte Hanna ba. Hun rørte bare leppene, men stemmen hørtes ikke. Derfor tenkte Eli at hun var drukken.
09001014	Og han sa til henne: Hvor lenge vil du te deg som drukken? Se til å bli ferdig med vinen din!
09001015	Da svarte Hanna og sa: Nei, herre! Jeg er en kvinne som bærer på en tung sorg i hjertet. Vin og sterk drikk har jeg ikke drukket, men jeg utøste min sjel for Herrens åsyn.
09001016	Tenk ikke at din tjenestekvinne er en fordervet kvinne! For jeg har hele tiden talt ut av min store sorg og smerte.
09001017	Da svarte Eli og sa: Gå bort i fred! Israels Gud skal gi deg det du har bedt ham om.
09001018	Hun sa: La din tjenestekvinne finne nåde for dine øyne! Så gikk kvinnen sin vei. Hun fikk seg mat, og så ikke mer så sorgfull ut.
09001019	Morgenen etter sto de tidlig opp og tilba for Herrens åsyn. Så vendte de tilbake og kom hjem igjen til Rama. Og Elkana holdt seg til Hanna, sin hustru, og Herren kom henne i hu.
09001020	Innen året var omme, ble Hanna med barn og fødte en sønn. Hun kalte ham Samuel, for jeg har bedt Herren om ham, sa hun.
09001021	Da så mannen, Elkana, dro opp igjen med hele sitt husfolk for å ofre det årlige offeret og sitt løfteoffer til Herren,
09001022	da dro Hanna ikke med opp. Hun sa til mannen sin: Jeg vil vente til gutten er avvent. Da vil jeg ta ham med meg, så han kan stilles fram for Herrens åsyn og bli der for alltid.
09001023	Elkana, hennes mann, sa til henne: Gjør som du synes best. Bli hjemme til du har avvent ham. Måtte bare Herren oppfylle sitt ord! - Så ble kvinnen hjemme og ga gutten bryst til han var avvent.
09001024	Så snart hun hadde avvent ham, reiste hun opp med ham og hadde med seg tre okser og en efa mel og en skinnsekk med vin. Og hun bar ham inn i Herrens hus i Sjilo - han var bare en ganske liten gutt.
09001025	Så slaktet de oksen og førte gutten inn til Eli.
09001026	Og hun sa: Hør meg, herre! Så sant du lever, herre, jeg er den kvinnen som sto her hos deg og ba til Herren.
09001027	Denne gutten var det jeg ba om, og Herren har gitt meg det jeg ba ham om.
09001028	Nå gir jeg ham tilbake til Herren for hele hans levetid. Det var for Herrens skyld jeg ba om ham. Og de tilba Herren der.
09002001	Og Hanna ba og sa: Mitt hjerte fryder seg i Herren! Høyt er mitt horn i Herren, vidt opplatt er min munn mot mine fiender, for jeg gleder meg over din frelse.
09002002	Ingen er hellig som Herren. For det er ingen uten deg, det er ingen klippe som vår Gud.
09002003	Tal ikke så mange høye ord! La ikke frekke ord gå ut av deres munn! For en allvitende Gud er Herren, og han prøver alle gjerninger.
09002004	Kjempenes bue blir brutt, og de som snubler, binder om seg med kraft.
09002005	De mette lar seg leie for brød, og de hungrige hører opp å hungre. Hun som var ufruktbar, føder sju barn, mens den som er rik på sønner, visner bort.
09002006	Herren tar liv og gir liv, han fører ned i dødsriket og fører opp derfra.
09002007	Herren gjør fattig og han gjør rik. Han nedtrykker og han opphøyer.
09002008	Han reiser den ringe av støvet. Han løfter den fattige opp av smusset for å sette ham hos fyrster og gi ham et ærefullt sete. Jordens støtter hører Herren til, på dem har han bygd jorderike.
09002009	Han verner sine frommes føtter, men ugudelige går til grunne i mørket. For ikke ved kraft er mannen sterk.
09002010	Hver den som strider mot Herren, skal bli forferdet, han lar det tordne i himmelen over ham. Herren dømmer jordens ender. Han vil gi sin konge styrke og opphøye sin salvedes horn.
09002011	Så dro Elkana hjem igjen til Rama, men gutten tjente Herren under presten Elis tilsyn.
09002012	Men Elis sønner var fordervede menn, de kjente ikke Herren.
09002013	Slik brukte de å gå fram mot folket: Når noen kom med et offer, og kjøttet ble kokt, da kom prestens tjener og hadde en tretindet gaffel i hånden.
09002014	Den stakk han ned i kjelen eller i gryten eller i pannen eller i krukken, og alt det som kom opp med gaffelen, tok presten til seg. Slik gjorde de med alle israelitter som kom til Sjilo.
09002015	Enda før de hadde brent fettet, kom prestens tjener og sa til mannen som ofret: Kom hit med kjøtt til å steke for presten! Han tar ikke imot kokt kjøtt fra deg, bare rått.
09002016	Så sa mannen til ham: Først må fettet brennes, siden kan du ta for deg etter som du har lyst til. Da svarte han: Nei, nå straks skal du gi meg det, ellers tar jeg det med makt.
09002017	Den synd som de unge mennene gjorde, var meget stor for Herrens åsyn, for de hånte Herrens offer.
09002018	Men Samuel tjente for Herrens åsyn - en ung gutt kledd i en efod av lin.
09002019	Hans mor laget hvert år en liten ytterkappe til ham. Den hadde hun med til ham, når hun dro opp med sin mann for å bære fram det årlige offeret.
09002020	Og Eli velsignet Elkana og hans hustru og sa: Herren gi deg barn igjen med denne kvinnen istedenfor ham som hun ba om for Herren! Så dro de hjem igjen.
09002021	Og Herren så til Hanna. Hun ble med barn og fødte tre sønner og to døtre. Men gutten Samuel vokste opp hos Herren.
09002022	Eli var nå meget gammel, og når han hørte om alt det sønnene hans gjorde mot hele Israel, og at de lå med kvinnene som gjorde tjeneste ved inngangen til sammenkomstens telt,
09002023	sa han til dem: Hvorfor gjør dere slikt? Jeg hører av hele folket her hvor ondt dere farer fram.
09002024	Nei, mine sønner! Det er ikke noe godt rykte jeg hører om dere. Dere forfører Herrens folk.
09002025	Når en mann synder mot en annen mann, skal Gud være voldgiftsmann. Men når en mann synder mot Herren, hvem skal da be for ham? - Men de hørte ikke på det deres far sa, for det var Herrens vilje å la dem dø.
09002026	Men gutten Samuel gikk fram i alder og i yndest både hos Herren og hos mennesker.
09002027	Det kom en Guds mann til Eli og sa til ham: Så sier Herren: Har jeg ikke åpenbart meg for din fars hus, da de var i Egypt og måtte tjene faraos hus?
09002028	Jeg valgte ham blant alle Israels stammer til prest for meg, til å ofre på mitt alter, brenne røkelse og bære efod for mitt åsyn. Jeg ga din fars hus alle Israels barns ildoffer.
09002029	Hvorfor tråkker dere da mitt slaktoffer og mitt matoffer under føttene, de offer som jeg har påbudt i min bolig? Du ærer sønnene dine mer enn meg, så dere feter dere med det beste av hver offergave som mitt folk Israel bærer fram.
09002030	Derfor lyder ordet fra Herren, Israels Gud: Vel har jeg sagt: Ditt hus og din fars hus skal ferdes for mitt åsyn til evig tid. Men nå lyder Herrens ord: Det være langt fra meg! Den som ærer meg, vil jeg ære, og de som foraktet meg, skal bli til skamme.
09002031	Se, dager skal komme da jeg hogger av din arm og din fars ætts arm, så ingen i din ætt skal bli gammel.
09002032	Du skal se trengsel for Guds bolig tross alt det gode han gjør mot Israel. Og det skal aldri finnes noen gammel i ditt hus.
09002033	Og den mann av din ætt som jeg ikke utrydder fra mitt alter, skal få dine øyne til å slokne og være til sorg for din sjel. Og alle som vokser opp i ditt hus, skal dø i sine manndomsår.
09002034	Til tegn på dette skal du ha det som skal ramme begge sønnene dine, Hofni og Pinehas: De skal begge dø på én dag.
09002035	Og jeg vil oppreise for meg en trofast prest. Han skal gjøre etter mitt hjerte og min vilje, og jeg vil bygge for ham et hus som blir stående. Han skal ferdes for min salvedes åsyn alle dager.
09002036	Og hver den som er tilbake av ditt hus, skal komme og bøye seg for ham for å få en sølvskilling og et brød, og de skal si: Vær så snill, sett meg til et av presteembetene, så jeg kan få et stykke brød å ete!
09003001	Gutten Samuel tjente Herren under Elis tilsyn. Herrens ord var dyrt i de dager, ingen syner brøt igjennom.
09003002	Så var det en dag mens Eli lå i rommet sitt - øynene hans hadde begynt å bli sløve, så han ikke kunne se.
09003003	Guds lampe var ennå ikke sloknet, og Samuel lå i Herrens helligdom, hvor Guds ark var.
09003004	Da ropte Herren på Samuel. Og han sa: Ja, her er jeg.
09003005	Han løp til Eli og sa: Her er jeg, du ropte jo på meg. Men Eli sa: Jeg ropte ikke. Gå og legg deg igjen! Og han gikk og la seg.
09003006	Men Herren ropte enda en gang: Samuel! Og Samuel sto opp og gikk til Eli og sa: Her er jeg, du ropte jo på meg. Men han sa: Jeg ropte ikke, sønnen min. Gå og legg deg igjen!
09003007	Samuel kjente ennå ikke Herren, for Herrens ord var ennå ikke åpenbart for ham.
09003008	Da ropte Herren tredje gang: Samuel! Og han sto opp og gikk til Eli og sa: Her er jeg, du ropte jo på meg. Da skjønte Eli at det var Herren som ropte på gutten.
09003009	Og Eli sa til Samuel: Gå og legg deg. Og blir det ropt på deg, så skal du si: Tal, Herre, din tjener hører! - Og Samuel gikk og la seg på plassen sin.
09003010	Da kom Herren og stilte seg der og ropte nå som før: Samuel, Samuel! Og Samuel sa: Tal, din tjener hører!
09003011	Da sa Herren til Samuel: Nå vil jeg gjøre noe i Israel som skal ringe for begge ørene på hver den som hører om det.
09003012	Den dagen vil jeg la det komme over Eli, alt det jeg har talt om hans hus, fra først til sist.
09003013	For jeg har kunngjort ham at jeg vil dømme hans hus for alltid for den misgjernings skyld som han kjente til. Hans sønner førte forbannelse over seg, men likevel irettesatte han dem ikke.
09003014	Derfor har jeg sverget denne ed om Elis ætt: Aldri i evighet skal Eli-ættens misgjerninger kunne sones med slaktoffer eller med offergaver.
09003015	Samuel ble liggende til om morgenen. Da åpnet han døren til Herrens hus. Men han våget ikke å fortelle synet til Eli.
09003016	Da ropte Eli til Samuel og sa: Samuel, min sønn! Og han svarte: Ja, her er jeg.
09003017	Han sa: Hva var det han sa til deg? Kjære, skjul det ikke for meg! Gud la det gå deg ille både nå og siden om du skjuler for meg noe av det han sa til deg!
09003018	Så fortalte Samuel ham alt sammen og skjulte ikke noe for ham. Da sa han: Han er Herren. Han må gjøre det som er godt i hans øyne!
09003019	Samuel vokste opp. Og Herren var med ham og lot ikke noen av sine ord falle til jorden.
09003020	Da skjønte hele Israel fra Dan til Be’er-Sjeba at Samuel var betrodd å være profet for Herren.
09003021	Og Herren ble ved å la seg se i Sjilo, for Herren åpenbarte seg for Samuel i Sjilo ved Herrens ord.
09004001	Samuels ord kom til hele Israel. Og Israel dro ut for å kjempe mot filistrene. De slo leir ved Eben-Eser, og filistrene slo leir i Afek.
09004002	Filistrene stilte seg i fylking mot Israel, og striden bredte seg. Israel ble slått av filistrene, og de felte omkring fire tusen mann på slagmarken.
09004003	Da folket kom til leiren, sa Israels eldste: Hvorfor gjorde Herren det slik at filistrene slo oss i dag? La oss hente Herrens paktsark til oss fra Sjilo, så den kan komme hit iblant oss og frelse oss av våre fienders hånd.
09004004	Så sendte folket bud til Sjilo, og de hentet derfra paktens ark som tilhører Herren, hærskarenes Gud, han som troner over kjerubene. Begge Elis sønner, Hofni og Pinehas, var med og fulgte Guds paktsark.
09004005	Med det samme Herrens paktsark kom til leiren, satte hele Israel i et stort jubelrop, så jorden ristet.
09004006	Da filistrene hørte lyden av jubelropet, sa de: Hva er dette for et mektig jubelrop i hebreernes leir? Og de fikk vite at Herrens ark var kommet til leiren.
09004007	Da ble filistrene redde, for de tenkte: Gud er kommet til leiren. Og de sa: Ve oss! Slikt har ikke skjedd før.
09004008	Ve oss! Hvem skal fri oss av disse veldige gudenes hånd? Dette er de gudene som slo Egypt med all slags plager i ørkenen.
09004009	Ta mot til dere og vær menn, filistrer, for at dere ikke skal komme til å trelle for hebreerne, slik som de har trellet for dere! Vær menn, og gå til kamp!
09004010	Da gikk filistrene til kamp, og Israel ble slått. De flyktet hver til sitt telt, og det ble et meget stort mannefall - det falt tretti tusen mann av Israels fotfolk.
09004011	Guds ark ble tatt, og begge Elis sønner, Hofni og Pinehas, mistet livet.
09004012	Da løp en mann av Benjamin fra slagmarken og kom samme dag til Sjilo med istykkerrevne klær og med jord på hodet.
09004013	Da han kom fram, se, da satt Eli på stolen sin ved veien og passet på, for hans hjerte var fullt av angst for Guds ark. Da nå mannen kom til byen med budskapet, da satte hele byen i et jammerskrik.
09004014	Eli hørte skriket og sa: Hva er dette for en larm? Da skyndte mannen seg og kom og fortalte det til Eli.
09004015	Eli var da nittiåtte år gammel, hans øyne var stive - han kunne ikke se.
09004016	Da nå mannen sa til Eli: Det er jeg som er kommet fra slagmarken, jeg flyktet fra slagmarken i dag, da spurte Eli: Hvordan er det gått, min sønn?
09004017	Da svarte han som kom med budskapet: Israel er flyktet for filistrene, og det har vært et stort mannefall blant folket. Dine to sønner, Hofni og Pinehas, har også mistet livet. Og Guds ark er tatt.
09004018	Med det samme han nevnte Guds ark, falt Eli baklengs ned av stolen ved siden av porten. Han brakk nakkebenet og døde, for mannen var gammel og tung. Han hadde dømt Israel i førti år.
09004019	Hans svigerdatter, Pinehas’ kone, var med barn og nær ved å føde. Da hun hørte budskapet om at Guds ark var tatt, og at hennes svigerfar og hennes mann var død, sank hun i kne og fødte, for veene kom brått over henne.
09004020	I hennes dødsstund sa de kvinnene som sto hos henne: Frykt ikke, du har født en sønn! Men hun svarte ikke og ga ikke akt på det de sa.
09004021	Hun kalte gutten Ikabod og sa: Bortveket er herligheten fra Israel - for Guds ark var tatt, og for hennes svigerfars og hennes manns skyld.
09004022	Hun sa: Bortveket er herligheten fra Israel, fordi Guds ark er tatt.
09005001	Filistrene tok Guds ark og førte den fra Eben-Eser til Asjdod.
09005002	Der tok filistrene Guds ark og førte den inn i Dagons hus og stilte den opp ved siden av Dagon.
09005003	Da folket i Asjdod sto opp tidlig neste dag, se, da var Dagon falt ned - med ansiktet mot jorden foran Herrens ark. De tok Dagon og satte ham på hans plass igjen.
09005004	Men da de sto opp tidlig neste morgen, se, da var Dagon falt ned med ansiktet til jorden foran Herrens ark, og Dagons hode og begge hendene hans lå avhogd ved dørterskelen, bare kroppen var tilbake av Dagon.
09005005	Derfor er det at Dagons prester og alle som går inn i Dagons hus, like til denne dag ikke trår på Dagons dørterskel i Asjdod.
09005006	Og Herrens hånd lå tungt på Asjdods folk. Han ødela dem og slo dem med byller, både i selve Asjdod og i bygdene omkring.
09005007	Da Asjdods menn så at det gikk slik, sa de: Israels Guds ark skal ikke bli hos oss, for hans hånd ligger hardt på oss og på Dagon, vår gud.
09005008	De sendte bud og samlet alle filistrenes høvdinger hos seg og sa: Hva skal vi gjøre med Israels Guds ark? De svarte: La Israels Guds ark bli flyttet til Gat! Så flyttet de Israels Guds ark dit.
09005009	Men etter at de hadde flyttet den dit, kom Herrens hånd over byen og voldte stor forferdelse. Han slo byens folk, fra den minste til den største, så det brøt ut byller på dem.
09005010	Da sendte de Guds ark til Ekron. Men da Guds ark kom til Ekron, da skrek ekronittene: De har flyttet Israels Guds ark hit til meg for å drepe meg og folket mitt.
09005011	Og de sendte bud og samlet alle filistrenes høvdinger og sa: Send Israels Guds ark bort! La den komme tilbake på sin plass, så den ikke skal drepe meg og folket mitt! For det var kommet dødsangst over hele byen. Herrens hånd lå meget tungt på den.
09005012	De menn som ikke døde, ble slått med byller, og skriket fra byen steg opp til himmelen.
09006001	Herrens ark var i filistrenes land i sju måneder.
09006002	Da sammenkalte filistrene prestene og spåmennene og sa: Hva skal vi gjøre med Herrens ark? Si oss hvordan vi skal sende den fra oss tilbake til dens plass!
09006003	De svarte: Dersom dere sender Israels Guds ark bort, må dere ikke sende den uten gaver, men dere skal gi ham et skyldoffer til vederlag. Da skal dere bli friske igjen, og dere skal få vite hvorfor hans hånd ikke viker fra dere.
09006004	Da sa de: Hva skal vi da gi ham som et skyldoffer til vederlag? De svarte: Fem byller av gull og fem mus av gull, etter tallet på filistrenes høvdinger. For det er én og samme plage som har rammet alle, også høvdingene.
09006005	Dere skal lage bilder av byllene deres og bilder av musene som ødelegger landet deres, og gi Israels Gud æren. Kanskje han da tar sin tunge hånd bort fra dere og fra gudene deres og fra landet deres.
09006006	Hvorfor vil dere forherde deres hjerte, slik som egypterne og farao forherdet sitt hjerte? Måtte de ikke la dem fare og dra bort da han hadde latt dem få kjenne sin makt?
09006007	Ta nå og lag en ny vogn, og ta så to kyr som nylig har kalvet, og som det ikke er kommet åk på. Spenn kyrne for vognen, men ta kalvene fra dem og før dem hjem!
09006008	Så skal dere ta Herrens ark og sette den på vognen, og de gullsakene som dere gir ham til skyldoffer, skal dere legge i et skrin ved siden av den. Så skal dere sende den av sted så den kan gå hvor den vil.
09006009	Så skal dere se etter om den tar veien oppover til sitt eget land, til Bet-Sjemesj, for da er det han som har voldt oss denne store ulykken. Men hvis ikke, så vet vi at det ikke er hans hånd som har rammet oss. Da er det bare et tilfelle at dette har hendt oss.
09006010	Og mennene gjorde slik: De tok to kyr som nylig hadde kalvet og spente dem for vognen, men kalvene holdt de tilbake hjemme.
09006011	Så satte de Herrens ark på vognen og likeså skrinet og gullmusene og bildene av sine byller.
09006012	Og kyrne gikk rett fram etter veien som førte til Bet-Sjemesj. De holdt stadig samme vei og rautet alt i ett og bøyde ikke av verken til høyre eller til venstre. Og filistrenes høvdinger gikk etter dem like til Bet-Sjemesj-bygden.
09006013	Innbyggerne i Bet-Sjemesj var nettopp i ferd med å høste hveten i dalen. Da de så opp, fikk de se arken, og de ble glade da de så den.
09006014	Da vognen kom inn på betsjemesitten Josvas mark, stanset den der. Der lå en stor stein. Da hogg de treverket i vognen i stykker og ofret kyrne til brennoffer for Herren.
09006015	Levittene tok ned Herrens ark og skrinet som var med den, det som gullsakene var i. De satte dem på den store steinen, og Bet-Sjemesjs menn ofret samme dag brennoffer og slaktoffer til Herren.
09006016	Filistrenes fem høvdinger så på dette og vendte samme dag tilbake til Ekron.
09006017	Dette var de byller av gull som filistrene ga som skyldoffer til Herren: for Asjdod én, for Gasa én, for Asjkelon én, for Gat én, for Ekron én.
09006018	Og gullmusene svarte til tallet på alle filistrenes byer som tilhørte de fem høvdingene, både de befestede byene og landsbyene. Den store steinen på betsjemesitten Josvas mark som de satte Herrens ark på, står som vitne til denne dag.
09006019	Men Herren slo noen av mennene i Bet-Sjemesj fordi de hadde sett inn i Herrens ark - sytti mann av folket slo han. Og folket sørget fordi Herren hadde slått så mange av folket i hjel.
09006020	Og mennene i Bet-Sjemesj sa: Hvem kan holde stand for Herrens, denne hellige Guds åsyn? Og til hvem skal han dra opp fra oss?
09006021	Så sendte de bud til innbyggerne i Kirjat-Jearim og sa: Filistrene har ført Herrens ark tilbake. Kom ned og hent den opp til dere!
09007001	Da kom Kirjat-Jearims menn og hentet Herrens ark og bar den inn i Abinadabs hus på haugen. Og hans sønn Eleasar vigslet de til å ta vare på Herrens ark.
09007002	Fra den dagen arken kom til Kirjat-Jearim, gikk det en lang tid - tjue år gikk det. Da sukket hele Israels hus etter Herren.
09007003	Og Samuel sa til hele Israels hus: Dersom dere vender om til Herren av hele deres hjerte, så få de fremmede guder og Astarte-bildene bort fra dere og vend hjertene til Herren og tjen ham alene! Så skal han fri dere av filistrenes hånd.
09007004	Da skilte Israels barn seg av med Ba’alene og Astarte-bildene og tjente Herren alene.
09007005	Og Samuel sa: La hele Israel samle seg i Mispa! Så vil jeg be til Herren for dere.
09007006	Så samlet de seg i Mispa, og de øste opp vann og helte det ut for Herrens åsyn. De fastet den dagen og bekjente der: Vi har syndet mot Herren. Og Samuel dømte Israels barn i Mispa.
09007007	Da filistrene hørte at Israels barn hadde samlet seg i Mispa, dro filistrenes høvdinger opp mot Israel. Da Israels barn hørte det, ble de redde for filistrene.
09007008	Og Israels barn sa til Samuel: Hold ikke opp med å rope til Herren vår Gud for oss, at han vil frelse oss av filistrenes hånd!
09007009	Da tok Samuel et diende lam og ofret det helt som brennoffer til Herren. Og Samuel ropte til Herren for Israel, og Herren svarte ham.
09007010	For mens Samuel ofret brennofferet, og filistrene rykket fram til strid mot Israel, sendte Herren samme dag et sterkt tordenvær over filistrene og forvirret dem, slik at de ble slått av Israel.
09007011	Da dro Israels menn ut fra Mispa og forfulgte filistrene og hogg dem ned, like til nedenfor Bet-Kar.
09007012	Og Samuel tok en stein og satte den mellom Mispa og Sen. Denne steinen kalte han Eben-Eser og sa: Hittil har Herren hjulpet oss.
09007013	Slik ble filistrene ydmyket og kom ikke mer inn i Israels land. Herrens hånd var mot filistrene alle Samuels dager.
09007014	Og de byene som filistrene hadde tatt fra Israel, kom tilbake til Israel igjen, fra Ekron like til Gat. Og alt det landet som tilhørte dem, fridde Israel av filistrenes hånd, for det var fred mellom Israel og amorittene.
09007015	Samuel dømte Israel så lenge han levde.
09007016	År etter år dro han omkring til Betel og Gilgal og Mispa og dømte Israel på alle disse stedene.
09007017	Hver gang vendte han så tilbake til Rama, for der var hans hus. Der dømte han Israel, og han bygde der et alter for Herren.
09008001	Da Samuel ble gammel, satte han sønnene sine til dommere over Israel.
09008002	Hans førstefødte sønn hette Joel og hans andre sønn Abia. De dømte i Be’er-Sjeba.
09008003	Men hans sønner vandret ikke på hans veier. De søkte bare egen vinning og tok imot gaver og bøyde retten.
09008004	Da samlet alle Israels eldste seg og kom til Samuel i Rama.
09008005	Og de sa til ham: Nå er du blitt gammel, og sønnene dine vandrer ikke på dine veier. Så sett nå en konge over oss til å styre oss, slik som alle folkene har!
09008006	Men det var ondt i Samuels øyne når de sa: Gi oss en konge til å styre oss! Og Samuel ba til Herren.
09008007	Da sa Herren til Samuel: Lyd folket i alt det de sier til deg! For det er ikke deg de har forkastet, men det er meg de har forkastet, så jeg ikke skal være konge over dem.
09008008	Slik har de gjort helt fra den dag da jeg førte dem opp fra Egypt og til den dag i dag. De forlot meg og tjente andre guder. Og nå gjør de slik mot deg også.
09008009	Men lyd nå deres ord! Du må bare vitne alvorlig for dem og varsle dem om hvordan han vil bære seg at, den kongen som kommer til å råde over dem.
09008010	Så talte Samuel til folket som krevde en konge av ham, og la fram for dem alle Herrens ord.
09008011	Han sa: Slik vil han bære seg at, den kongen som kommer til å råde over dere: Sønnene deres vil han ta og sette dem til å stelle med vognene og hestene sine, og de skal løpe foran vognen hans.
09008012	Han vil sette dem til høvdinger over tusen og høvdinger over femti, til å pløye åkrene og høste avlingen hans, til å lage våpen til hans kriger og utstyr til stridsvognene.
09008013	Døtrene deres vil han ta og sette til å lage salver og til å koke og bake.
09008014	Han vil ta de beste jordene og vingårdene og oljehagene deres, og gi dem til sine tjenere.
09008015	Av åkrene og vingårdene deres vil han ta tiende og gi sine hoffmenn og sine tjenere.
09008016	Trellene og trellkvinnene deres, de beste unge mennene deres og eslene deres, vil han ta og bruke til sitt arbeid.
09008017	Av småfeet deres vil han ta tiende, og dere selv skal være treller for ham.
09008018	Da skal dere en dag rope til Herren på grunn av den kongen som dere har valgt dere. Men den dagen skal Herren ikke svare dere.
09008019	Men folket ville ikke høre på Samuel. De sa: Nei, vi vil ha en konge over oss.
09008020	Også vi vil være som de andre folkene. Vår konge skal styre oss, og han skal dra ut foran oss og føre våre kriger.
09008021	Da Samuel hadde hørt alle folkets ord, bar han dem fram for Herren.
09008022	Og Herren sa til Samuel: Lyd deres ord og sett en konge over dem! Så sa Samuel til Israels menn: Gå hjem hver til sin by.
09009001	Det var en mann av Benjamin som hette Kis, sønn av Abiel, sønn av Seror, sønn av Bekorat, sønn av Afiah, sønn av en benjaminitt. Han var en mektig mann.
09009002	Han hadde en sønn som hette Saul, en ung og vakker mann. Det fantes ikke en mann blant Israels barn som var vakrere enn han. Han var et hode høyere enn alt folket.
09009003	En dag kom det bort noen eselhopper for Kis, Sauls far. Da sa Kis til sin sønn Saul: Ta en av tjenesteguttene med deg og dra av sted og let etter eselhoppene!
09009004	Så gikk han over Efra’im-fjellet og gjennom Sjalisja-bygden, men de fant dem ikke. De dro så gjennom Sja’alim-bygden, men der var de ikke. Deretter gikk han gjennom Benjamins land, men de fant dem ikke der heller.
09009005	Da de kom til Suf-bygden, sa Saul til tjenestegutten som var med ham: Kom, la oss gå hjem igjen! Ellers kunne far bli urolig for oss istedenfor å tenke på eselhoppene.
09009006	Men tjenestegutten svarte ham: I denne byen er det en Guds mann som det går stort ord om. Alt det han sier, slår til. La oss nå gå dit! Kanskje han kan si oss hvilken vei vi skal ta.
09009007	Da sa Saul til tjenestegutten: Men om vi nå går dit, hva skal vi da ha med oss til mannen? Vi har ikke mer brød igjen i sekkene våre, og vi har ingen gave å gi Guds mann. Hva har vi med oss?
09009008	Så tok tjenestegutten igjen til orde og sa til Saul: Her har jeg en fjerdedel sekel sølv. Den vil jeg gi til Guds mann, så sier han oss nok hva vei vi skal gå.
09009009	I gammel tid sa folk i Israel når de gikk av sted for å få vite Guds vilje: Kom, la oss gå til seeren! For den som nå kalles profet, kaltes i gammel tid seer.
09009010	Saul sa da til tjenestegutten: Du har rett. Kom, la oss gå! Så gikk de til byen hvor Guds mann var.
09009011	Da de gikk opp bakken som førte til byen, møtte de noen piker som kom ut for å hente vann, og de sa til dem: Er seeren her?
09009012	De svarte dem og sa: Ja, nettopp nå er han her. Skynd deg nå! I dag er han kommet til byen, fordi folket i dag holder offerfest på haugen.
09009013	Når dere kommer inn i byen, finner dere ham straks før han går opp på haugen til måltidet. For folket går ikke til bords før han kommer, fordi han skal velsigne offeret. Først deretter setter de innbudte seg til bords. Gå bare opp! For nå kan dere treffe ham.
09009014	Så gikk de opp til byen, og med det samme de kom inn i byen, kom Samuel ut imot dem for å gå opp til haugen.
09009015	Men dagen før Saul kom, hadde Herren varslet Samuel og sagt:
09009016	På denne tiden i morgen vil jeg sende en mann fra Benjamins land til deg, ham skal du salve til fyrste over mitt folk Israel. Han skal frelse mitt folk av filistrenes hånd. For jeg har sett til mitt folk, fordi deres rop er steget opp til meg.
09009017	Da nå Samuel så Saul, sa Herren til ham: Se, det er den mannen som jeg talte til deg om og sa: Han skal styre mitt folk.
09009018	Så gikk Saul fram til Samuel midt i porten og sa: Si meg hvor seeren bor!
09009019	Samuel svarte Saul og sa: Jeg er seeren. Gå foran meg opp på haugen! Dere skal ete med meg i dag. I morgen tidlig når jeg lar deg fare, skal jeg si deg alt det du tenker på.
09009020	Og eselhoppene som kom bort for deg i dag for tre dager siden, dem skal du ikke være urolig for. De er funnet. Men hvem tilhører alt det beste i Israel om ikke deg og hele din fars hus?
09009021	Saul svarte og sa: Er jeg ikke en benjaminitt? Hører jeg ikke til en av de minste blant stammene i Israel? Og er ikke min ætt den ringeste av alle ætter i Benjamins stamme? Hvorfor taler du da slik til meg?
09009022	Men Samuel tok Saul og tjenestegutten hans og førte dem til festsalen og lot dem sette seg øverst blant de innbudte - det var omkring tretti mann.
09009023	Og Samuel sa til den mannen som kokte maten: Kom hit med det stykket jeg ga deg og sa du skulle legge til side!
09009024	Da kom mannen fram med låret og fettet som var på det, og satte det foran Saul. Og Samuel sa: Se, her er det som var gjemt, satt fram for deg. Spis nå! For til denne stunden ble det gjemt for deg, den gang jeg sa: Jeg har innbudt folket. Så spiste Saul den dagen sammen med Samuel.
09009025	Deretter gikk de ned fra haugen og inn i byen, og han satt og samtalte med Saul på taket.
09009026	Tidlig om morgenen, med det samme det tok til å lysne av dag, kalte Samuel til seg Saul oppe på taket og sa: Stå opp, så vil jeg følge deg på veien. Saul sto opp, og de gikk ut sammen, han og Samuel.
09009027	Da de nå kom ned til utkanten av byen, sa Samuel til Saul: Si til tjenestegutten at han skal gå foran oss - og han gikk - men stå du nå her! Så vil jeg la deg høre hva Gud har sagt.
09010001	Og Samuel tok en oljekrukke og helte den ut over hodet hans. Han kysset ham og sa: Nå har Herren salvet deg til fyrste over sin arv.
09010002	Når du går fra meg i dag, skal du møte to menn ved Rakels grav på grensen av Benjamin i Selsah. De skal si til deg: Eselhoppene som du gikk ut for å lete etter, er funnet. Og se, din far tenker ikke mer på dem, men nå er han urolig for dere og sier: Hva skal jeg gjøre for sønnen min?
09010003	Når du så går videre derfra og kommer til Tabors eik, skal du der møte tre menn som er på vei opp til Gud i Betel. En av dem bærer tre kje, en bærer tre brød, og en bærer en skinnsekk med vin.
09010004	De skal hilse på deg og gi deg to brød, og dem skal du ta imot.
09010005	Deretter kommer du til Guds Gibea, hvor filistrene har vaktpostene sine. Når du kommer dit til byen, skal du treffe på en flokk profeter som kommer ned fra haugen med harpe og tamburin og fløyte og sitar foran seg, og de profeterer.
09010006	Og Herrens Ånd skal komme over deg, så du skal profetere sammen med dem og bli til et annet menneske.
09010007	Når du ser at disse tegn inntreffer, da skal du gjøre det som ligger deg for hånden! For Gud er med deg.
09010008	Gå foran meg ned til Gilgal, så skal jeg komme ned til deg for å ofre brennoffer og fredsoffer. Du skal vente i sju dager, inntil jeg kommer til deg. Da skal jeg la deg få vite hva du skal gjøre.
09010009	Da nå Saul vendte seg og gikk fra Samuel, da ga Gud ham et annet hjerte. Og samme dag gikk alle disse tegnene i oppfyllelse.
09010010	Da de kom til Gibea, kom en flokk profeter mot ham. Da kom Guds Ånd over ham, og han profeterte midt iblant dem.
09010011	Da alle de som kjente ham fra før, så at han profeterte sammen med profetene, da sa folket til hverandre: Hva er det som har hendt med Kis’ sønn? Er også Saul blant profetene?
09010012	Og en mann der fra stedet svarte og sa: Hvem er da far til disse? Derfor er det blitt et ordspråk: Er også Saul blant profetene?
09010013	Da han hadde holdt opp med å profetere, kom han til offerhaugen.
09010014	Sauls onkel sa til ham og tjenestegutten hans: Hvor har dere vært? Han svarte: Vi har vært ute og lett etter eselhoppene, og da vi ikke så noe til dem, gikk vi til Samuel.
09010015	Da sa Sauls onkel: Kjære, fortell meg hva Samuel sa til dere!
09010016	Saul svarte sin onkel: Han fortalte oss at eselhoppene var funnet. Men det som Samuel hadde sagt om kongedømmet, fortalte han ham ikke.
09010017	Så kalte Samuel folket sammen til Herren, til Mispa.
09010018	Og han sa til Israels barn: Så sier Herren, Israels Gud: Jeg førte Israel opp fra Egypt og fridde dere ut fra egypterne og fra alle de rikene som undertrykte dere.
09010019	Men nå har dere forkastet deres Gud, han som frelste dere ut av alle deres ulykker og trengsler, og sagt til ham: Nei, en konge skal du sette over oss! - Så still dere nå fram for Herrens åsyn etter deres stammer og ætter.
09010020	Så lot Samuel alle Israels stammer gå fram, og loddet falt på Benjamins stamme.
09010021	Så lot han Benjamins stamme gå fram etter sine ætter, og loddet falt på Matris ætt. Deretter falt loddet på Saul, Kis’ sønn. Og de lette etter ham, men kunne ikke finne ham.
09010022	Da spurte de igjen Herren: Er mannen kommet hit? Herren svarte: Se, han holder seg skjult ved forsyningene.
09010023	Da sprang de dit og hentet ham, og han gikk fram midt iblant folket. Han var et hode høyere enn alt folket.
09010024	Og Samuel sa til hele folket: Ser dere ham Herren har utvalgt? Det er ingen som han i hele folket. Da jublet hele folket og ropte: Kongen leve!
09010025	Så talte Samuel til folket om kongedømmets rett og skrev det opp i en bok. Den la han ned for Herrens åsyn. Deretter lot Samuel hele folket fare, hver til sitt hjem.
09010026	Saul dro også hjem til Gibea. En flokk av stridsmenn fulgte ham. Gud hadde rørt ved hjertene deres.
09010027	Men noen fordervede mennesker sa: Hvordan skal denne kunne frelse oss? Og de ringaktet ham og kom ikke med hyllingsgaver til ham. Men han lot som om han ikke merket det.
09011001	Så dro ammonitten Nahas opp og slo leir ved Jabes i Gilead. Alle Jabes’ menn sa til Nahas: Slutt en pakt med oss, så vil vi tjene deg.
09011002	Men ammonitten Nahas svarte dem: På det vilkår vil jeg slutte pakt med dere, at det høyre øyet skal stikkes ut på dere alle. Den vanære vil jeg legge på hele Israel.
09011003	Da sa Jabes’ eldste til ham: Gi oss frist i sju dager, så vil vi sende bud rundt om i hele Israels land. Er det da ingen som hjelper oss, så vil vi overgi oss til deg.
09011004	Da sendebudene kom til Sauls Gibea og bar fram ærendet sitt for folket, brast hele folket i gråt.
09011005	Men se: nettopp da kom Saul gående bak oksene sine hjem fra marken. Og Saul sa: Hva er det i veien med folket siden de gråter? Og de fortalte ham hva mennene fra Jabes hadde sagt.
09011006	Da Saul hørte dette, kom Guds Ånd over ham, og han ble opptent av brennende vrede.
09011007	Han tok et par okser, hogg dem i stykker og sendte stykkene rundt om i hele Israels land med sendebudene og sa: Slik skal det gjøres med den mannens okser som ikke drar ut med Saul og Samuel! Da falt det en frykt fra Herren over folket, og de dro ut som én mann.
09011008	Han mønstret dem i Besek. Israels barn var tre hundre tusen, og Judas menn tretti tusen.
09011009	De sa til sendebudene som var kommet: Så skal dere si til mennene i Jabes i Gilead: I morgen, når solen brenner hett, skal det komme hjelp til dere. Da sendebudene kom og meldte dette til mennene i Jabes, ble de glade.
09011010	Innbyggerne i Jabes sa til ammonittene: I morgen vil vi overgi oss til dere, så kan dere gjøre med oss som dere finner for godt!
09011011	Dagen etter stilte Saul folket opp i tre flokker. I morgenvakten trengte de så inn i ammonittenes leir og hogg dem ned til dagen ble het. De som ble tilbake, ble spredt slik at det ikke var to mann sammen av dem.
09011012	Da sa folket til Samuel: Hvem var det som sa: Skal Saul være konge over oss? La oss få fatt i disse mennene, så vi kan drepe dem!
09011013	Da sa Saul: På denne dagen skal ingen drepes, for i dag har Gud frelst Israel.
09011014	Og Samuel sa til folket: Kom, la oss gå til Gilgal for å stadfeste kongedømmet der!
09011015	Da gikk hele folket til Gilgal. Der i Gilgal gjorde de Saul til konge for Herrens åsyn. De ofret fredsoffer for Herrens åsyn, og Saul og alle Israels menn gledet seg meget.
09012001	Da sa Samuel til hele Israel: Se, nå har jeg hørt dere i alt det dere har sagt til meg, og satt en konge over dere.
09012002	Nå har dere kongen til fører for dere. Men jeg er gammel og grå, og dere har sønnene mine iblant dere. Jeg har vært fører for dere fra min ungdom like til denne dag.
09012003	Her står jeg! Vitne nå mot meg for Herren og for hans salvede: Har jeg fratatt noen hans okse eller hans esel? Er det noen jeg har gjort urett mot eller undertrykt? Er det noen jeg har tatt imot gaver av, så jeg skulle lukke øynene til for noe? Om så er, vil jeg gi dere vederlag for det.
09012004	Men de svarte: Du har ikke gjort urett mot oss og ikke undertrykt oss og ikke tatt imot gave fra noen.
09012005	Da sa han til dem: Herren er vitne mot dere, og hans salvede er vitne på denne dagen at dere ikke har funnet noe hos meg. Folket svarte: Ja, han er vitne.
09012006	Da sa Samuel til folket: Ja, Herren er vitne, han som lot Moses og Aron stå fram, og som førte fedrene deres opp fra landet Egypt.
09012007	Kom nå fram her, så vil jeg gå i rette med dere for Herrens åsyn, og minne om alle Herrens rettferdige gjerninger som han har gjort mot dere og deres fedre.
09012008	Da Jakob var kommet til Egypt, ropte deres fedre til Herren. Herren sendte Moses og Aron, og de førte fedrene deres ut av Egypt og lot dem bosette seg i dette landet.
09012009	Men de glemte Herren sin Gud. Han solgte dem til Sisera, Hasors hærfører, og overga dem i filistrenes hånd og i Moabs konges hånd. Alle disse førte krig mot dem.
09012010	Da ropte de til Herren og sa: Vi har syndet! Vi har forlatt Herren og tjent Ba’alene og Astarte-bildene. Men frels oss nå av våre fienders hånd, så vil vi tjene deg!
09012011	Så sendte Herren Jerubba’al og Bedan og Jefta og Samuel og reddet dere fra fiendene rundt om, så dere kunne bo trygt.
09012012	Men da dere så at Nahas, Ammons barns konge, kom mot dere, sa dere til meg: Nei, en konge skal råde over oss - enda Herren deres Gud var deres konge.
09012013	Og nå, se: her er nå kongen som dere har valgt - som dere har bedt om. Og se, Herren har satt en konge over dere.
09012014	Om dere nå bare vil frykte Herren og tjene ham og lyde ham og ikke være gjenstridige mot Herrens ord, men følge Herren deres Gud, både dere og kongen som råder over dere!
09012015	Men dersom dere ikke lyder Herren, men er gjenstridige mot Herrens ord, så skal Herrens hånd være mot dere som den var mot deres fedre.
09012016	Så kom nå fram og se den store gjerningen som Herren vil gjøre for deres øyne!
09012017	Er det ikke nå hvetehøstens tid? Jeg vil rope til Herren, og han skal sende torden og regn. Kjenn da og se hvor stor deres ondskap er, den som dere har gjort for Herrens åsyn ved å kreve en konge!
09012018	Så ropte Samuel til Herren, og samme dag sendte Herren torden og regn. Da ble hele folket grepet av stor frykt for Herren og for Samuel.
09012019	Og hele folket sa til Samuel: Be for dine tjenere til Herren din Gud, så vi ikke skal dø! For vi har lagt den misgjerning til alle våre andre synder at vi har krevd en konge.
09012020	Da sa Samuel til folket: Frykt ikke! Dere har gjort alt dette onde. Men forlat nå bare ikke Herren! Tjen Herren av hele deres hjerte!
09012021	Vend dere ikke bort, slik at dere følger de tomme avgudene, som ikke kan hjelpe eller frelse, fordi de er bare tomhet.
09012022	For sitt store navns skyld vil ikke Herren forlate sitt folk - siden Herren har funnet for godt å gjøre dere til sitt folk.
09012023	Men jeg, det være langt fra meg å synde mot Herren ved å holde opp med å be for dere. Jeg vil lære dere den gode og rette veien.
09012024	Frykt bare Herren og tjen ham i sannhet, av hele deres hjerte! Se hvor store ting han har gjort for dere!
09012025	Men gjør dere det som ondt er, da skal både dere og kongen deres gå til grunne.
09013001	I ett år hadde Saul den gang vært konge. Da han hadde vært konge over Israel i to år,
09013002	valgte han seg tre tusen mann av Israel. Av dem var to tusen med Saul i Mikmas og i Betel-fjellene, og tusen var med Jonatan i Gibea i Benjamin. Resten av folket lot han fare hjem hver til sitt telt.
09013003	Og Jonatan slo filistrenes vaktposter i Geba. Dette fikk filistrene høre. Men Saul lot hornet lyde rundt omkring i hele landet og sa: Hebreerne skal høre om det!
09013004	Og hele Israel fikk høre meldingen om at Saul hadde slått filistrenes vaktposter, og likeså at filistrene hadde lagt Israel for hat. Og folket ble kalt sammen for å følge Saul til Gilgal.
09013005	Filistrene samlet seg for å føre krig mot Israel: Tretti tusen vogner, seks tusen hestfolk, og fotfolk så mange som sanden ved havets bredd. De dro opp og slo leir ved Mikmas øst for Bet-Aven.
09013006	Da Israels menn så at de var i fare fordi folket ble hardt angrepet, gjemte de seg i huler og hellere og fjellkløfter og kjellere og brønner.
09013007	Noen av hebreerne gikk over Jordan til Gads og Gileads land. Men Saul var ennå i Gilgal, og hele folket fulgte ham skjelvende.
09013008	Han ventet sju dager - til den tiden Samuel hadde fastsatt. Men Samuel kom ikke til Gilgal, og folket spredte seg og forlot Saul.
09013009	Da sa Saul: Kom hit til meg med brennofferet og fredsofferet! Og så ofret han brennofferet.
09013010	Men da Saul var ferdig med å ofre brennofferet, se, da kom Samuel. Og Saul gikk ut for å møte ham og hilse ham.
09013011	Da sa Samuel: Hva har du gjort? Saul svarte: Jeg så at folket begynte å spre seg og forlate meg. Du kom ikke til den fastsatte tiden, og filistrene samlet seg ved Mikmas.
09013012	Så tenkte jeg: Nå drar filistrene ned mot meg til Gilgal, og jeg har ennå ikke bønnfalt Herren. Da tok jeg mot til meg og ofret brennofferet.
09013013	Da sa Samuel til Saul: Du har handlet som en dåre! Du har ikke holdt det bud som Herren din Gud ga deg. Da ville Herren nå ha stadfestet ditt kongedømme over Israel for alle tider.
09013014	Men nå skal kongdømmet ditt ikke stå ved makt. Herren har søkt seg ut en mann etter sitt hjerte, og ham har Herren bestemt til fyrste over folket sitt. For du har ikke holdt det Herren bød deg.
09013015	Så gjorde Samuel seg klar og dro fra Gilgal opp til Gibea i Benjamin. Og Saul mønstret de folkene han hadde hos seg - omkring seks hundre mann.
09013016	Saul og sønnen hans Jonatan og de folkene som de hadde hos seg, lå i Geba i Benjamin. Og filistrene hadde slått leir ved Mikmas.
09013017	Da dro det en flokk ut av filistrenes leir for å herje. Den var delt i tre lag. Det ene laget tok veien til Ofra, til Sjual-bygden.
09013018	Det andre laget tok veien til Bet-Horon. Det tredje laget tok veien til den bygden som rager opp over Sebo’im-dalen bort imot ørkenen.
09013019	Den gang fantes det ikke en smed i hele Israels land, for filistrene tenkte som så: Hebreerne kunne ellers lage seg sverd og spyd.
09013020	Hele Israel måtte gå ned til filistrene for å få kvesset sine plogjern og sine hakker, sine økser og sine plogskjær.
09013021	Og prisen var en pim for å få skjerpet plogjern og hakker, og en tredjedels sekel for økser og for å få en pigg påsatt.
09013022	Slik gikk det til, at på den dagen da striden sto, fantes det ikke sverd eller spyd hos noen av alle de folk som var med Saul og Jonatan, bare Saul og sønnen hans Jonatan hadde det.
09013023	Filistrenes forpost rykket fram til Mikmas-skaret.
09014001	Så hendte det en dag at Jonatan, Sauls sønn, sa til våpensveinen sin: Kom, la oss gå over til filistrenes forpost der borte på den andre siden! - Men han sa ikke noe om det til sin far.
09014002	Saul lå den gang i utkanten av Gibea under granatepletreet ved Migron. Krigsfolket som han hadde hos seg, var omkring seks hundre mann.
09014003	Der var også Akia, sønn til Akitub, som var bror til Ikabod, sønn av Pinehas, sønn av Eli, Herrens prest i Sjilo. Det var Akia som den gang bar efoden. Men folket visste ikke at Jonatan var gått.
09014004	På hver side av skaret der Jonatan prøvde å komme over til filistrenes forpost, var det en bratt klippe. Den ene hette Boses og den andre Senne.
09014005	Den ene klippen reiser seg bratt i nord midt imot Mikmas, den andre i sør midt imot Geba.
09014006	Så sa Jonatan til våpensveinen: Kom, la oss gå over til forposten til disse uomskårne! Kanskje Herren gjør noe for oss. Ikke noe hindrer Herren fra å frelse, enten det er ved mange eller ved få.
09014007	Våpensveinen svarte ham: Gjør alt det du har i sinne! Gå du bare! Jeg skal følge deg hvor du vil.
09014008	Da sa Jonatan: Nå går vi over til mennene der, og da vil de få se oss.
09014009	Hvis de da sier til oss: Stå stille til vi kommer bort til dere! - så blir vi stående hvor vi er, og går ikke opp til dem.
09014010	Men hvis de sier: Kom opp til oss! - så går vi opp, for da har Herren gitt dem i vår hånd. Dette skal vi ha til tegn.
09014011	Da de nå begge var kommet så langt at de kunne bli sett fra filistrenes forpost, sa filistrene: Se, der kommer hebreerne ut fra hulene som de har gjemt seg i!
09014012	Og mennene på forposten ropte til Jonatan og våpensveinen hans og sa: Kom opp til oss, så skal vi si dere noe! Da sa Jonatan til våpensveinen: Stig opp etter meg, for Herren har gitt dem i Israels hånd.
09014013	Så klatret Jonatan opp på hender og føtter, og våpensveinen hans fulgte etter ham. Jonatan felte dem, og våpensveinen gikk etter ham og slo dem i hjel.
09014014	Ved det første angrepet Jonatan og våpensveinen gjorde, falt omkring tjue mann på en strekning som halvparten av den marken som kan pløyes på én dag.
09014015	Da kom det redsel i leiren, på marken omkring og blant hele folket. Også forposten og herjeflokken ble grepet av redsel. Jorden skalv, og det kom en redsel fra Gud.
09014016	Sauls vakter i Gibea i Benjamin fikk se at flokken oppløste seg og beveget seg hit og dit.
09014017	Da sa Saul til folket som han hadde hos seg: Tell etter og se hvem som er gått fra oss! Så talte de etter, og det viste seg at Jonatan og våpensveinen hans ikke var der.
09014018	Da sa Saul til Akia: Kom hit med Guds ark! Guds ark var på den tiden der blant Israels barn.
09014019	Men mens Saul talte med presten, ble larmen i filistrenes leir større og større. Da sa Saul til presten: La det være!
09014020	Saul og alt folket som var med ham, samlet seg. Da de kom dit hvor striden sto, fikk de se at den ene hadde løftet sverd mot den andre, og forvirringen var veldig stor.
09014021	Også de hebreerne som nå likesom før var med filistrene, og som hadde dratt opp med dem og var rundt omkring i deres leir, slo seg nå sammen med de israelittene som var med Saul og Jonatan.
09014022	Og da alle de israelittene som hadde gjemt seg i Efra’im-fjellene, hørte at filistrene flyktet, satte også alle disse etter dem og kjempet mot dem.
09014023	Slik frelste Herren Israel denne dagen. Og striden dro seg bortover forbi Bet-Aven.
09014024	Israels menn var svært slitne denne dagen, for Saul hadde latt folket sverge og si: Forbannet være den som nyter noe mat før i kveld, når jeg har fått hevnet meg på mine fiender! Og det var ingen av folket som smakte mat.
09014025	Så kom alt folket inn i skogen, og der var det honning på marken.
09014026	Med det samme folket kom inn i skogen, fikk de se en hel strøm av honning. Men ingen av folket førte hånden til munnen, for de fryktet for eden.
09014027	Men Jonatan hadde ikke hørt at hans far lot folket sverge. Han rakte ut staven han hadde i hånden, og dyppet enden av den i en vokskake og førte så hånden til munnen igjen. Da ble hans øyne klare.
09014028	Da tok en mann av folket til orde og sa: Din far har latt folket sverge og si: Forbannet være den som tar til seg mat i dag! Derfor er folket blitt utmattet.
09014029	Jonatan svarte: Min far har ført ulykke over landet. Se bare hvor klare øynene mine er blitt fordi jeg har smakt litt av denne honningen!
09014030	Hvor mye større ville ikke mannefallet blitt blant filistrene dersom folket i dag hadde fått ete av det byttet de har tatt fra fiendene sine.
09014031	Den dagen slo de filistrene og forfulgte dem fra Mikmas til Ajalon. Folket var da svært utmattet,
09014032	og tok straks fatt på byttet. De tok småfe og storfe og kalver og slaktet dem på marken og åt kjøttet med blodet i.
09014033	Så kom det noen og fortalte Saul dette og sa: Se, folket synder mot Herren og eter kjøtt med blodet i. Han sa: Dere har vært troløse! Velt nå en stor stein hit til meg.
09014034	Så sa Saul: Gå omkring blant folket og si til dem at de skal komme hit til meg, hver med sin okse og sitt lam og slakte dem her og ete, for at dere ikke skal synde mot Herren og ete kjøttet med blodet i. Da førte hver mann av folket med egen hånd sin okse fram om natten og slaktet dem der.
09014035	Og Saul bygde et alter for Herren. Det var det første alter han bygde for Herren.
09014036	Deretter sa Saul: La oss dra nedover og sette etter filistrene nå i natt, og plyndre dem til morgenen lyser fram. La ikke en eneste mann blant dem bli i live. De svarte: Gjør som du synes! Da sa presten: La oss tre fram for Gud!
09014037	Og Saul spurte Gud: Skal jeg dra nedover og sette etter filistrene? Vil du gi dem i Israels hånd? Men han svarte ham ikke den dagen.
09014038	Da sa Saul: Kom fram, alle høvdinger blant folket, så dere kan få vite og se hvordan det har seg med den synden som er begått i dag!
09014039	For så sant Herren lever, han som frelser Israel, om så skylden er hos sønnen min Jonatan, skal han sannelig dø! Men ingen av hele folket svarte ham.
09014040	Så sa han til hele Israel: Stå dere på den ene siden, så skal jeg og Jonatan, sønnen min, stå på den andre siden. Folket svarte Saul: Gjør som du synes!
09014041	Da sa Saul til Herren, Israels Gud: La sannheten komme fram! Og loddet falt på Jonatan og Saul, men folket gikk fri.
09014042	Så sa Saul: Kast lodd mellom meg og sønnen min Jonatan! Og loddet falt på Jonatan.
09014043	Da sa Saul til Jonatan: Si meg hva du har gjort! Jonatan fortalte ham det og sa: Jeg tok litt honning på enden av staven jeg hadde i hånden min, og smakte på den. Her står jeg, jeg må dø.
09014044	Da sa Saul: Gud la det gå meg ille både nå og siden om du ikke skal dø, Jonatan!
09014045	Men folket sa til Saul: Skulle Jonatan dø, han som har vunnet denne store seieren for Israel? Langt derifra! Så sant Herren lever, skal det ikke falle et hår av hodet hans til jorden. For med Guds hjelp har han gjort sin gjerning i dag. Slik fridde folket Jonatan fra døden.
09014046	Men Saul holdt opp med å forfølge filistrene og dro hjem. Og filistrene dro tilbake til sitt land.
09014047	Da Saul hadde tatt kongedømmet over Israel, førte han krig mot alle fiendene sine rundt om: mot Moab og mot Ammons barn og mot Edom og mot kongene i Soba og mot filistrene. Overalt hvor han vendte seg hen, seiret han.
09014048	Han viste sin styrke ved å slå amalekittene, og han fridde Israel fra dem som plyndret dem.
09014049	Sauls sønner var Jonatan og Jisjvi og Malkisjua. Han hadde to døtre, den førstefødte hette Merab og den yngste Mikal.
09014050	Sauls kone hette Akinoam, hun var datter til Akima’as. Hans hærfører hette Abner, han var sønn til Ner, som var onkel til Saul.
09014051	For Kis, Sauls far, og Ner, Abners far, var sønner av Abiel.
09014052	Krigen mot filistrene var hard alle Sauls dager. Og når Saul så en sterk og krigsdyktig mann, tok han ham i sin tjeneste.
09015001	Samuel sa til Saul: Det var meg Herren sendte for å salve deg til konge over hans folk, over Israel. Så lyd nå Herrens ord!
09015002	Så sier Herren, hærskarenes Gud: Jeg vil straffe Amalek for det han gjorde mot Israel, at han la seg i veien for ham da han dro opp fra Egypt.
09015003	Gå nå av sted og slå Amalek. Slå med bann alt det han har. Spar ham ikke, men drep både mann og kvinne, både barn og diebarn, både okse og sau, både kamel og esel.
09015004	Så kalte Saul folket til våpen og mønstret dem i Tela’im. Det var to hundre tusen mann fotfolk og ti tusen mann fra Juda.
09015005	Da Saul kom til amalekittenes by, la han et bakhold i dalen.
09015006	Og Saul sa til kenittene: Gå bort, skill dere fra amalekittene og dra ned, så jeg ikke skal ødelegge dere sammen med dem! For dere gjorde vel mot alle Israels barn da de dro opp fra Egypt. Så skilte kenittene lag med amalekittene.
09015007	Saul slo amalekittene og forfulgte dem fra Havila til bort imot Sur, som ligger øst for Egypt.
09015008	Agag, Amaleks konge, tok han til fange levende. Alt folket slo han med bann og drepte dem med sverdets egg.
09015009	Men Saul og folket sparte Agag og det beste av småfeet og storfeet og gjøfeet og lammene - alt som så godt ut, og ville ikke slå dem med bann. Men alt det feet som var dårlig og verdiløst, det slo de med bann.
09015010	Da kom Herrens ord til Samuel, og det lød slik:
09015011	Jeg angrer at jeg har gjort Saul til konge, for han har vendt seg bort fra meg og har ikke gjort det jeg har befalt ham. Da ble Samuels vrede opptent, og han ropte til Herren hele natten.
09015012	Morgenen etter sto Samuel tidlig opp for å møte Saul. Da kom noen og sa til Samuel: Se, Saul kom til Karmel, og der reiste han et minnesmerke for seg selv, og så snudde han og dro videre ned til Gilgal.
09015013	Da nå Samuel kom til Saul, sa Saul til ham: Velsignet være du av Herren! Jeg har gjort etter Herrens ord.
09015014	Men Samuel sa: Hva er da dette for en breking av småfe som lyder for ørene mine? Og hva er det for rauting av storfe jeg hører?
09015015	Saul svarte: De har ført dem med fra amalekittene. For folket sparte det beste av småfeet og av storfeet for å ofre det til Herren din Gud. Men resten har vi slått med bann.
09015016	Da sa Samuel til Saul: Hold opp! Så vil jeg forkynne deg hva Herren har talt til meg i natt. Han sa til ham: Tal!
09015017	Samuel sa: Da du var liten i dine egne øyne, ble du hode for Israels stammer, og Herren salvet deg til konge over Israel.
09015018	Og Herren sendte deg av sted og sa: Gå og slå disse synderne, amalekittene, med bann og før krig mot dem til du får gjort ende på dem!
09015019	Hvorfor adlød du da ikke Herrens ord, men kastet deg over byttet og gjorde det som var ondt i Herrens øyne?
09015020	Da sa Saul til Samuel: Jeg har adlydt Herrens ord og har gått den veien Herren sendte meg. Jeg har ført Agag, Amaleks konge, hit og slått Amalek med bann.
09015021	Men folket tok av byttet, småfe og storfe, det beste av det bannlyste, for å ofre det til Herren din Gud i Gilgal.
09015022	Da sa Samuel: Har vel Herren like meget behag i brennoffer og slaktoffer som i lydighet mot Herrens ord? Nei, lydighet er bedre enn offer, lydhørhet er bedre enn fettet av værer.
09015023	For gjenstridighet er ikke bedre enn trolldoms-synd, og tross er som avgudsdyrkelse. Fordi du har forkastet Herrens ord, har han forkastet deg, så du ikke skal være konge.
09015024	Da sa Saul til Samuel: Jeg har syndet! Jeg har overtrådt Herrens bud og dine ord, for jeg var redd folket og gjorde som de sa.
09015025	Men tilgi meg nå min synd, og bli med meg tilbake, så jeg kan tilbe Herren!
09015026	Samuel svarte Saul: Jeg vil ikke gå tilbake sammen med deg! For du har forkastet Herrens ord, og derfor har Herren forkastet deg, så du ikke skal være konge over Israel.
09015027	Dermed vendte Samuel seg og ville gå. Men Saul grep fatt i kanten av ytterkappen hans, så den ble revet av.
09015028	Da sa Samuel til ham: Herren har i dag revet kongedømmet over Israel fra deg og gitt det til en annen, som er bedre enn du.
09015029	Og han som er Israels ære lyver ikke og angrer ikke. For han er ikke et menneske så han skulle angre.
09015030	Saul svarte: Jeg har syndet, men vis meg likevel ære nå for mitt folks eldste og for Israel og vend tilbake sammen med meg, så jeg kan tilbe Herren din Gud.
09015031	Da fulgte Samuel ham tilbake, og Saul tilba Herren.
09015032	Så sa Samuel: Før Agag, Amaleks konge, hit til meg! - Glad til sinns gikk Agag bort til ham, og Agag sa: Sannelig, dødens bitterhet er veket bort!
09015033	Men Samuel sa: Likesom sverdet ditt har gjort kvinner barnløse, så skal nå din mor bli barnløs fremfor andre kvinner! Så hogg Samuel Agag ned for Herrens åsyn i Gilgal.
09015034	Deretter dro Samuel til Rama. Men Saul dro opp til sitt hus i Sauls Gibea.
09015035	Helt til sin dødsdag gikk ikke Samuel for å treffe Saul, for Samuel sørget over Saul. Men Herren angret at han hadde gjort Saul til konge over Israel.
09016001	Herren sa til Samuel: Hvor lenge vil du sørge over Saul, enda jeg har forkastet ham, så han ikke skal være konge over Israel? Fyll hornet ditt med olje og gå av sted! Jeg sender deg til Isai i Betlehem, for jeg har sett meg ut en av hans sønner til å være konge.
09016002	Men Samuel sa: Hvordan kan jeg gjøre slik en ferd? Får Saul høre det, slår han meg i hjel. Da sa Herren: Ta med deg en kvige av buskapen og si: Jeg er kommet for å ofre til Herren!
09016003	Innby Isai til ofringen, så vil jeg la deg få vite hva du skal gjøre. Du skal salve for meg den jeg sier deg.
09016004	Samuel gjorde som Herren sa. Da han kom til Betlehem, gikk byens eldste ham skjelvende i møte og sa: Kommer du med fred?
09016005	Han svarte: Ja, jeg kommer med fred. Jeg kommer for å ofre til Herren. Hellige dere og kom med meg til ofringen! Og han lot Isai og sønnene hans hellige seg og innbød dem til ofringen.
09016006	Da de kom, og han fikk se Eliab, sa han: Sannelig, Herrens salvede står her for Herren!
09016007	Men Herren sa til Samuel: Se ikke på utseendet hans og på hans høye vekst! For jeg har forkastet ham. Jeg ser ikke på det mennesket ser på, for mennesket ser på det ytre, men Herren ser på hjertet.
09016008	Så kalte Isai på Abinadab og lot ham tre fram for Samuel. Men han sa: Heller ikke ham har Herren utvalgt.
09016009	Isai lot så Sjamma tre fram. Men han sa: Heller ikke ham har Herren utvalgt.
09016010	Slik lot Isai sju sønner tre fram for Samuel. Men Samuel sa til Isai: Herren har ikke utvalgt noen av disse.
09016011	Og Samuel sa til Isai: Er dette alle guttene du har? Han svarte: Ennå er den yngste igjen, se, han gjeter småfeet. Da sa Samuel til Isai: Send bud og hent ham! Vi setter oss ikke til bords før han kommer.
09016012	Så sendte han bud og hentet ham. Han var rødhåret og hadde vakre øyne og var vakker av utseende. Da sa Herren: Stå opp og salv ham! For han er det.
09016013	Da tok Samuel oljehornet og salvet ham midt iblant brødrene hans. Og Herrens Ånd kom over David fra denne dagen og siden. Så brøt Samuel opp og gikk til Rama.
09016014	Men Herrens Ånd vek fra Saul, og en ond ånd fra Herren forferdet ham.
09016015	Da sa Sauls tjenere til ham: Se, en ond ånd fra Gud forferder deg.
09016016	Herre, si bare fra til dine tjenere som står her for ditt ansikt, at de skal finne en mann som kan spille harpe. Når så en ond ånd fra Gud kommer over deg, skal han spille på harpen sin. Så vil det bli bedre med deg.
09016017	Da sa Saul til tjenerne sine: Ja, finn en mann som spiller godt, og før ham hit til meg!
09016018	En av de unge menn svarte og sa: Se, jeg har sett en sønn av Isai fra Betlehem, som er kyndig i å spille. Han er en djerv mann og en stridsmann. Han er god til å tale for seg og er en vakker mann. Og Herren er med ham.
09016019	Da sendte Saul bud til Isai og sa: Send til meg sønnen din David, han som gjeter småfeet!
09016020	Så tok Isai et esel, som han lesste brød på, en skinnsekk med vin og et kje og sendte det med sin sønn David til Saul.
09016021	Slik kom David til Saul, og han ble i hans tjeneste. Saul ble meget glad i ham, og han ble hans våpensvein.
09016022	Og Saul sendte bud til Isai og sa: La David bli i min tjeneste! For jeg har fått godvilje for ham.
09016023	Når da ånden fra Gud kom over Saul, tok David harpen og spilte på den. Da fikk Saul lindring. Det ble bedre med ham, og den onde ånden vek fra ham.
09017001	Filistrene samlet hærene sine til kamp og kom sammen i Soko, som hører til Juda. De slo leir mellom Soko og Aseka ved Efes-Dammim.
09017002	Saul og Israels menn samlet seg også. De slo leir i Terebintedalen og fylket seg mot filistrene.
09017003	Filistrene sto ved fjellet på den ene siden, og israelittene ved fjellet på den andre siden, så de hadde dalen mellom seg.
09017004	Da kom det en tvekjemper ut fra filistrenes leir. Han hette Goliat og var fra Gat. Han var seks alen og et spann høy.
09017005	På hodet hadde han en kobberhjelm, og han var kledd i en skjellbrynje. Brynjens vekt var fem tusen sekel kobber.
09017006	Han hadde kobberskinner på leggene og et kastespyd av kobber på ryggen.
09017007	Skaftet på spydet hans var som en vevbom, og spydodden veide seks hundre sekel jern. Skjoldbæreren hans gikk foran ham.
09017008	Han sto fram og ropte over til Israels fylking og sa til dem: Hvorfor drar dere ut og fylker dere til strid? Er ikke jeg filisteren og dere Sauls treller? Velg ut en mann og la ham komme ned til meg!
09017009	Hvis han kan kjempe med meg og felle meg, så skal vi være trellene deres. Men hvis jeg får bukt med ham og feller ham, så skal dere være trellene våre og tjene oss.
09017010	Så sa filisteren: I dag har jeg hånet Israels fylking. Kom hit med en mann, så vi kan kjempe med hverandre!
09017011	Da Saul og hele Israel hørte hva filisteren sa, ble de motløse og meget redde.
09017012	David var sønn av den efratitten fra Betlehem i Juda som hette Isai, og som hadde åtte sønner. Denne mannen var i Sauls dager gammel og skrøpelig.
09017013	Isais tre eldste sønner var dratt ut med Saul i krigen. Den eldste av disse tre sønnene som var dratt i krigen hette Eliab, den andre Abinadab og den tredje Sjamma.
09017014	David var den yngste. De tre eldste hadde fulgt Saul,
09017015	men David gikk iblant hjem igjen fra Saul for å gjete sin fars småfe i Betlehem.
09017016	Både morgen og kveld kom filisteren fram, i førti dager stilte han seg fram.
09017017	Så sa Isai til sin sønn David: Kjære, ta en efa av dette ristede kornet og ti brød til brødrene dine og skynd deg til leiren med det - til dine brødre.
09017018	Men disse ti stykker fersk ost skal du ha med til den øverste høvedsmannen. Så skal du se til brødrene dine om det går dem vel, og få med deg et pant fra dem.
09017019	Saul er med dem og alle Israels menn i Terebintedalen og kjemper mot filistrene.
09017020	Morgenen etter sto David tidlig opp og overlot småfeet til en gjeter. Så tok han det han skulle ha med, og gikk av sted, slik Isai hadde befalt ham. Da han kom til leiren, dro hæren nettopp ut for å fylke seg til strid og oppløftet krigsropet.
09017021	Og Israel og filistrene stilte seg opp, fylking mot fylking.
09017022	David la ned de tingene han hadde med seg hos den som hadde tilsyn med forsyningene, og sprang fram til fylkingen. Da han kom dit, hilste han på brødrene sine.
09017023	Mens han talte med dem, kom tvekjemperen, filisteren Goliat fra Gat, nettopp fram fra filistrenes fylking og ropte de samme ordene som før, og David hørte det.
09017024	Alle Israels menn flyktet for mannen da de så ham, og var meget redde.
09017025	Og en mann av Israel sa: Ser dere den mannen som kommer fram der? Han kommer for å håne Israel. Den mannen som feller ham, vil kongen gi stor rikdom og la ham få datteren sin og gjøre hans fars hus skattefritt i Israel.
09017026	Da sa David til de mennene som sto tett ved ham: Hva skal han få den mannen som feller denne filisteren og tar skammen bort fra Israel? For hvem er han vel denne uomskårne filisteren, som våger seg til å håne den levende Guds hær?
09017027	Og folket gjentok for ham de samme ordene og sa: Det og det skal den mannen få som feller ham.
09017028	Eliab, hans eldste bror, hørte hva han snakket med mennene om. Da ble hans vrede opptent mot David, og han sa: Hvorfor er du kommet hit ned? Hvem har du overlatt de få sauene til der ute i ørkenen? Jeg kjenner ditt overmot og ditt hjertes ondskap! Du er bare kommet hit ned for å se på slaget.
09017029	Men David sa: Hva har jeg gjort nå? Det var jo bare et ord!
09017030	Så vendte han seg fra ham til en annen og spurte om det samme, og folket svarte ham som første gang.
09017031	Det kom da ut hva David hadde sagt, og Saul fikk også høre det. Han lot ham hente til seg.
09017032	Og David sa til Saul: Ingen må miste motet på grunn av ham! Din tjener vil gå og kjempe med denne filisteren.
09017033	Men Saul sa til David: Du kan ikke gå mot denne filisteren og kjempe med ham. Du er ung, og han er en krigsmann fra sin ungdom av.
09017034	Men David svarte Saul: Din tjener gjette småfeet for sin far. Kom det da en løve eller en bjørn og tok en sau fra flokken,
09017035	da sprang jeg etter den og slo den og rev sauen ut av gapet på den. Og reiste den seg så mot meg, tok jeg den i skjegget og slo den og drepte den.
09017036	Både løve og bjørn har din tjener slått i hjel. Og det skal gå denne uomskårne filisteren som en av dem, fordi han har hånet den levende Guds hær.
09017037	Så sa David: Herren, som har fridd meg av løvens og bjørnens vold, han skal også fri meg av denne filisterens vold. Da sa Saul til David: Gå, og Herren være med deg!
09017038	Saul ga David sine egne klær. Han satte en kobberhjelm på hodet hans og hadde på ham en brynje.
09017039	Og David bandt sverdet hans om seg utenpå klærne sine og ville til å gå, for han hadde ikke prøvd det før. Og David sa til Saul: Jeg kan ikke gå med dette, for jeg har ikke prøvd det før. Så tok David alt dette av seg.
09017040	Han tok staven sin i hånden og søkte seg ut fem glatte steiner i bekken. Dem la han i gjetertasken som han hadde med seg, og slyngen sin hadde han i hånden. Så gikk han fram mot filisteren.
09017041	Filisteren kom nærmere og nærmere bort mot David, og skjoldbæreren hans gikk foran ham.
09017042	Da filisteren så fremfor seg og fikk se David, foraktet han ham, fordi han var ung og rødhåret og fager å se til.
09017043	Og filisteren sa til David: Er jeg en hund, siden du kommer mot meg med kjepper? Og filisteren forbannet David ved sin gud.
09017044	Så sa filisteren til David: Kom hit til meg, så skal jeg gi kjøttet ditt til himmelens fugler og markens dyr.
09017045	David svarte filisteren: Du kommer mot meg med sverd og lanse og kastespyd. Men jeg kommer mot deg i Herrens, hærskarenes Guds navn, han som er Gud for Israels fylkinger - han som du har hånet.
09017046	I dag skal Herren gi deg i min hånd, og jeg skal slå deg i hjel og skille hodet ditt fra kroppen. Jeg skal i dag gi likene fra filistrenes leir til himmelens fugler og til jordens ville dyr. Og all jorden skal få se at Israel har en Gud.
09017047	Og hele dette folket skal få se at det ikke er ved sverd og spyd Herren frelser. For Herren råder for krigen. Og han skal gi dere i vår hånd.
09017048	Da nå filisteren gjorde seg ferdig og gikk fram og kom nærmere bort mot David, skyndte David seg og sprang fram mot fylkingen, mot filisteren.
09017049	Og David stakk hånden i tasken og tok fram en stein. Den slynget han ut og traff filisteren i pannen. Steinen trengte dypt inn i pannen hans, og han falt med ansiktet mot jorden.
09017050	Slik vant David over filisteren med slyngen og steinen. Han slo filisteren og drepte ham, enda David ikke hadde noe sverd i hånden.
09017051	Og David sprang fram og stilte seg tett ved filisteren. Han tok sverdet hans og dro det ut av sliren og drepte ham og hogg hodet hans av med sverdet. Og da filistrene så at kjempen deres var død, tok de flukten.
09017052	Da gikk Israels og Judas menn fram. De oppløftet krigsropet og forfulgte filistrene til bort imot Gat og like til Ekrons porter. Det lå falne filistrer på veien til Sja’arajim og helt fram til Gat og til Ekron.
09017053	Så forfulgte ikke Israels barn filistrene lenger, men vendte tilbake og plyndret leiren deres.
09017054	David tok filisterens hode og hadde det med seg til Jerusalem. Men våpnene hans la han i teltet sitt.
09017055	Da Saul så David gå ut mot filisteren, sa han til Abner, hærføreren: Hvem er denne gutten sønn til, Abner? Abner svarte: Så sant du lever, konge, jeg vet ikke.
09017056	Da sa kongen: Spør etter hvem denne gutten er sønn til.
09017057	Da så David vendte tilbake etter at han hadde slått filisteren i hjel, tok Abner ham og førte ham fram for Saul. Han hadde ennå filisterens hode i hånden.
09017058	Og Saul sa til ham: Hvem er du sønn til, unge mann? David svarte: Jeg er sønn til din tjener Isai fra Betlehem.
09018001	Etter Davids samtale med Saul ble Jonatans sjel knyttet til Davids sjel. Jonatan fikk ham kjær som sitt eget liv.
09018002	Samme dag tok Saul ham til seg, han lot ham ikke mer få vende tilbake til sin fars hus.
09018003	Og Jonatan gjorde en pakt med David, fordi han hadde ham kjær som sitt eget liv.
09018004	Jonatan tok av seg den ytterkappen han hadde på, og ga den til David, likeså krigsklærne sine, ja, også sverdet og buen og beltet.
09018005	Så dro David ut. Han bar seg klokt at i alt det Saul satte ham til. Saul satte ham over krigsmennene sine, og han var vel likt av hele folket, også av Sauls tjenere.
09018006	Så skjedde det da de kom hjem, da David vendte tilbake etter at han hadde slått filisteren, at kvinnene gikk ut fra alle Israels byer for å møte kong Saul med sang og dans, med tamburiner og med gledesrop og med musikk.
09018007	Og de dansende kvinnene istemte en sang og sa: Saul har slått sine tusener, men David sine ti tusener!
09018008	Da ble Saul meget vred, for dette ordet likte han dårlig. Og han sa: De har gitt David ti tusener, og meg har de gitt tusener! Nå står det bare tilbake at han får kongedømmet!
09018009	Fra den dagen så Saul stadig skjevt til David.
09018010	Dagen etter kom det en ond ånd fra Gud over Saul. Han profeterte inne i huset, og David spilte på harpen, som han pleide å gjøre hver dag. Saul hadde et spyd i hånden.
09018011	Da kastet Saul spydet og tenkte: Jeg vil støte det gjennom David og inn i veggen. Men David bøyde seg til side for ham to ganger.
09018012	Saul var redd for David, for Herren var med ham, men han var veket bort fra Saul.
09018013	Derfor sendte Saul ham fra seg og satte ham til høvding over tusen. Og han gikk foran folket både når de dro ut og når de kom inn.
09018014	David bar seg klokt at i alt han tok seg fore, og Herren var med ham.
09018015	Da nå Saul så at han bar seg meget klokt at, ble han redd for ham.
09018016	Men hele Israel og Juda hadde David kjær, for det var han som dro ut og dro inn foran dem.
09018017	Og Saul sa til David: Se, her er min eldste datter Merab. Henne vil jeg gi deg til kone. Vær meg bare en tapper sønn, så du fører Herrens kriger! - For Saul tenkte: Min hånd skal ikke ramme ham, men filistrenes hånd skal ramme ham.
09018018	David svarte Saul: Hvem er jeg, og hvem er min familie, min fars ætt i Israel, at jeg skulle bli kongens svigersønn?
09018019	Men da tiden kom at Merab, Sauls datter, skulle bli gitt til David, ble hun gitt som kone til Adriel fra Mehola.
09018020	Mikal, Sauls datter, elsket David. Da Saul fikk vite dette, syntes han godt om det.
09018021	Saul tenkte: Jeg vil la ham få henne, så hun kan bli til en snare for ham, og filistrenes hånd kan ramme ham. Og Saul sa til David: Ved min andre datter skal du i dag bli svigersønnen min.
09018022	Og Saul bød sine tjenere: Tal hemmelig med David og si: Kongen liker deg, og alle hans tjenere har deg kjær. Derfor bør du nå bli kongens svigersønn!
09018023	Da Sauls tjenere sa dette til David, svarte han: Synes dere at det er en liten ting å bli kongens svigersønn? Jeg er jo en fattig og ubetydelig mann.
09018024	Sauls tjenere fortalte ham dette og sa: Slik sa David.
09018025	Da sa Saul: Så skal dere si til David: Kongen krever ingen annen festegave enn hundre filister-forhuder, så han kan få hevnet seg på fiendene sine. Men Saul tenkte å felle David ved filistrenes hånd.
09018026	Da tjenerne hans fortalte David dette, var David glad over at han skulle bli kongens svigersønn. Og før tiden ennå var ute,
09018027	gjorde David seg i stand og dro av sted med mennene sine og slo i hjel to hundre mann blant filistrene. Og David tok deres forhuder med seg og la dem fulltallig fram for kongen, så han kunne bli kongens svigersønn. Da ga Saul ham sin datter Mikal til kone.
09018028	Nå kunne Saul se og forstå at Herren var med David. Og Mikal, Sauls datter, elsket ham.
09018029	Da ble Saul enda mer redd David, og Saul var Davids fiende all sin tid.
09018030	Så dro filistrenes høvdinger ut i krigen, og så ofte de dro ut, bar David seg klokere at enn alle Sauls tjenere, og han fikk et ærefullt navn.
09019001	Saul talte til sønnen sin Jonatan, og til alle tjenerne sine om å få drept David. Men Jonatan, Sauls sønn, hadde David meget kjær.
09019002	Og Jonatan fortalte det til David og sa: Saul, min far, søker å drepe deg. Ta deg nå i vare i morgen tidlig og bli i skjul og hold deg gjemt!
09019003	Så vil jeg gå ut og stå ved siden av min far på marken hvor du er. Og jeg vil tale om deg til min far. Merker jeg noe, så skal jeg si det til deg.
09019004	Og Jonatan talte vel om David til Saul, sin far, og sa til ham: Kongen skulle ikke synde mot sin tjener David! For han har ikke syndet mot deg, og det han har gjort, har vært til stor nytte for deg.
09019005	Han satte livet på spill og slo filisteren, og Herren lot hele Israel vinne en stor seier. Du så det selv og gledet deg. Hvorfor vil du da gjøre synd mot uskyldig blod og drepe David uten grunn?
09019006	Saul hørte på Jonatans ord, og Saul sverget: Så sant Herren lever, han skal ikke drepes.
09019007	Da kalte Jonatan på David og fortalte ham alt dette. Og Jonatan førte David til Saul, og han var hos ham som før.
09019008	Men krigen varte ved. David dro ut og kjempet mot filistrene. Han påførte dem et stort mannefall, og de flyktet for ham.
09019009	Og en ond ånd fra Herren kom over Saul mens han satt i sitt hus med spydet sitt i hånden, og David spilte på harpen.
09019010	Da prøvde Saul å støte spydet gjennom David og inn i veggen. Men han vek til side for Saul, så han støtte spydet i veggen. Samme natt flyktet David og slapp bort.
09019011	Og Saul sendte bud til Davids hus for å vokte på ham og drepe ham om morgenen. Men Mikal, Davids kone, varslet ham om det og sa: Berger du ikke livet i natt, så blir du drept i morgen.
09019012	Mikal firte David ned gjennom vinduet, og han flyktet sin vei og slapp bort.
09019013	Så tok Mikal husguden og la den i sengen. Hun la et teppe av geitehår ved hodet på den og dekket den til med et klede.
09019014	Da Saul sendte bud for å hente David, sa hun: Han er syk.
09019015	Så sendte Saul mennene av sted for å få se David og sa: Bær ham hit til meg i sengen, så han kan bli drept!
09019016	Men da mennene kom inn, da var det husguden som lå i sengen med geitehårsteppet ved hodet.
09019017	Da sa Saul til Mikal: Hvorfor har du narret meg slik og latt min fiende slippe bort, så han er kommet unna? Mikal svarte Saul: Han sa til meg: La meg slippe bort, ellers slår jeg deg i hjel.
09019018	Da David var flyktet og hadde sluppet unna, kom han til Samuel i Rama og fortalte alt det Saul hadde gjort mot ham. Han og Samuel tok av sted til Nevajot og bodde der.
09019019	Og det ble meldt til Saul: David er i Nevajot ved Rama.
09019020	Da sendte Saul noen menn for å ta David. Da de fikk se flokken av profeter som profeterte, og Samuel som sto foran dem, da kom Guds Ånd over Sauls sendebud, så de også profeterte.
09019021	Da Saul fikk vite dette, sendte han andre menn av sted, men også de profeterte. Så sendte Saul bud igjen for tredje gang, men også de profeterte.
09019022	Da gikk han selv til Rama. Da han kom til den store brønnen i Seku, spurte han: Hvor er Samuel og David? De svarte: De er i Nevajot ved Rama.
09019023	Da han så gikk dit, til Nevajot ved Rama, da kom Guds Ånd også over ham. Han gikk og profeterte hele veien til han kom fram til Nevajot ved Rama.
09019024	Da tok også han av seg klærne. Også han profeterte mens han sto foran Samuel, og han falt ned og lå der naken hele den dagen og hele natten. Derfor sier folk: Er også Saul blant profetene?
09020001	Men David flyktet fra Nevajot ved Rama. Han kom og sa til Jonatan: Hva har jeg gjort? Hva er min misgjerning, og hva er min synd mot din far, siden han står meg etter livet?
09020002	Da sa han til ham: Langt ifra! Du skal ikke dø. Min far gjør aldri noe, verken stort eller smått, uten at han lar meg få vite det. Hvorfor skulle da min far skjule dette for meg? Nei, det er ikke slik.
09020003	Men David svarte med en ed: Din far vet godt at jeg har funnet nåde for dine øyne. Derfor tenker han slik: Jonatan må ikke få vite dette, for at han ikke skal bli bedrøvet. Men så sant Herren lever, og så sant du lever: Det er bare et skritt mellom meg og døden.
09020004	Da sa Jonatan til David: Alt det du ønsker, vil jeg gjøre for deg.
09020005	David svarte Jonatan: I morgen er det nymånedagen. Da skulle jeg jo sitte til bords med kongen. Men la meg nå få gå, så vil jeg gjemme meg ute på marken til om kvelden i overmorgen.
09020006	Dersom din far savner meg, så skal du si: David ba meg inntrengende om lov til å gå hjem til Betlehem i all hast, for hele ætten holder nå sin årlige ofring der.
09020007	Dersom han da sier: Det er godt! - da kan din tjener være trygg. Men dersom hans vrede blir opptent, så kan du være viss på at det er hans faste forsett å gjøre noe ondt.
09020008	Vis da godhet mot din tjener, siden du har latt din tjener tre inn i vennskapspakt med deg i Herrens navn! Men er det noen misgjerning hos meg, så drep meg du! Hvorfor skal du vel føre meg til din far?
09020009	Jonatan svarte: Nei, det skal aldri hende deg! Men skjønner jeg at det er et fast forsett hos min far å la noe ondt hende deg, skulle jeg da ikke la deg få vite det?
09020010	Da sa David til Jonatan: Hvem skal varsle meg om det eller si meg om din far gir deg et hardt svar?
09020011	Og Jonatan sa til David: Kom, la oss gå ut på marken! Så gikk de begge dit ut.
09020012	Og Jonatan sa til David: Ved Herren, Israels Gud: I morgen eller i overmorgen på denne tiden vil jeg finne ut om min far er vel sinnet mot David. Dersom jeg så ikke sender bud til deg og lar deg få vite det,
09020013	så må Herren la det gå Jonatan ille både nå og siden! Vil min far føre ondt over deg, så skal jeg la deg få vite det og la deg slippe bort, så du kan dra din vei i fred. Må Herren være med deg, som han har vært med min far!
09020014	Og hvis jeg ennå er i live, vil du da ikke gjøre Herrens miskunnhet mot meg og ikke la meg dø?
09020015	Aldri noensinne vil du ta bort din godhet fra mitt hus, ikke engang når Herren gjør ende på Davids fiender og utrydder dem alle som én av jorden.
09020016	Så gjorde Jonatan en pakt med Davids hus og sa: Herren ta hevn over Davids fiender!
09020017	Ved sin kjærlighet til David, fikk Jonatan ham til å love dette med ed, for han hadde ham kjær som sitt eget liv.
09020018	Så sa Jonatan til ham: I morgen er det nymånedagen. Da vil du bli savnet når plassen din er tom.
09020019	Men gå i overmorgen fort ned til det stedet hvor du holdt deg gjemt den dagen ugjerningen skulle vært utført, og sett deg ved Esel-steinen.
09020020	Da skal jeg skyte tre piler bortover mot deg som om jeg skjøt til måls.
09020021	Så skal jeg sende tjeneren min dit bort og si: Gå og finn pilene! Sier jeg da til tjeneren: Se, pilene ligger hitenfor deg, ta dem! - så kan du komme. For da kan du være trygg. Så sant Herren lever, det er ingen fare.
09020022	Men sier jeg til den unge mannen: Se, pilene ligger bortenfor deg! - så må du gå. For da vil Herren at du skal dra bort!
09020023	Og når det gjelder det vi har talt om, jeg og du, så er Herren vitne mellom meg og deg til evig tid.
09020024	Så gjemte David seg ute på marken. Da det ble nymåne, satte kongen seg til bords for å holde måltid.
09020025	Kongen satt på sin vanlige plass, på plassen ved veggen. Jonatan sto opp, og Abner satte seg ved siden av Saul. Men Davids plass var tom.
09020026	Saul sa ikke noe den dagen, for han tenkte: Det har vel hendt ham noe, så han ikke er ren - nei, han er sikkert ikke ren.
09020027	Men da Davids plass var tom også den neste dagen, dagen etter nymåne, sa Saul til Jonatan, sin sønn: Hvorfor er ikke Isais sønn kommet til måltidet verken i går eller i dag?
09020028	Jonatan svarte Saul: David ba meg inntrengende om å få lov til å gå til Betlehem.
09020029	Han sa: Vær så snill å la meg få gå! For hele ætten vår holder en offerhøytid i vår by. Min bror har selv pålagt meg å komme. Hvis jeg har funnet nåde for dine øyne, så gi meg lov til å dra bort og hilse på brødrene mine! - Derfor er han ikke kommet til kongens bord.
09020030	Da ble Sauls vrede opptent mot Jonatan, og han sa til ham: Du sønn av en dårlig og gjenstridig kvinne! Vet jeg ikke at du har Isais sønn kjær til skam for deg selv og for din mor som fødte deg!
09020031	Så lenge Isais sønn er til på jorden, er verken du eller din kongemakt trygg. Send derfor bud og hent ham hit til meg, for han er dødsens.
09020032	Jonatan svarte Saul, sin far, og sa til ham: Hvorfor skal han dø? Hva har han gjort?
09020033	Men Saul slynget spydet mot ham for å felle ham. Da skjønte Jonatan at det var hans fars faste forsett å drepe David.
09020034	Og Jonatan sto opp fra bordet i brennende vrede. Han smakte ikke mat den andre nymånedagen. Han var bedrøvet for Davids skyld, fordi hans far hadde hånet ham.
09020035	Morgenen etter gikk Jonatan ut på marken på den tiden han hadde avtalt med David. Han hadde en liten gutt med seg.
09020036	Og han sa til gutten: Spring og finn pilene som jeg skyter ut! Gutten sprang av sted, og han skjøt pilene bort over ham.
09020037	Og da gutten kom til det stedet hvor pilen lå, den som Jonatan hadde skutt, ropte Jonatan til gutten: Ligger ikke pilen bortenfor deg?
09020038	Så ropte Jonatan enda en gang til gutten: Vær snar! Skynd deg! Stans ikke! Og Jonatans gutt samlet pilene opp og kom tilbake til sin herre.
09020039	Men gutten visste ikke om noe. Det var bare Jonatan og David som visste hva det gjaldt.
09020040	Så ga Jonatan sine våpen til gutten og sa til ham: Gå inn til byen med dette!
09020041	Da gutten var gått, kom David fram på sørsiden av steinen. Han falt på sitt ansikt til jorden og bøyde seg tre ganger. De kysset hverandre og gråt begge, men David mest.
09020042	Og Jonatan sa til David: Gå bort i fred! Når det gjelder det vi to har tilsverget hverandre i Herrens navn, skal Herren for alltid være vitne om pakten mellom meg og deg og mellom min ætt og din ætt.
09020043	Så brøt David opp og gikk sin vei. Men Jonatan gikk inn i byen.
09021001	David kom til presten Akimelek i Nob. Og Akimelek kom skjelvende for å møte David, og sa til ham: Hvorfor er du alene og har ingen med deg?
09021002	David svarte presten Akimelek: Kongen har gitt meg et ærend å utføre. Han sa til meg: Ingen må få vite noe om det ærendet jeg sender deg i, og som jeg har gitt deg å utføre. Mine menn har jeg satt stevne på det og det sted.
09021003	Men hva har du nå for hånden? La meg få fem brød eller hva som finnes her!
09021004	Presten svarte David og sa: Jeg har ikke alminnelig brød for hånden. Men hellig brød er her - bare mennene har holdt seg fra kvinner.
09021005	David svarte presten og sa til ham: Ja visst, kvinner har vi ikke hatt anledning til å være sammen med, verken i går eller i forgårs. Da jeg dro ut, var alt det mennene mine hadde på seg, hellig. Vel er dette en ferd som ikke er hellig, men i dag blir den hellig ved det de har på seg.
09021006	Da ga presten ham hellig brød. For det var ikke annet brød der enn skuebrødene, som var tatt bort fra Herrens åsyn, for at ferskt brød kunne legges isteden samme dag som de ble tatt bort.
09021007	Men denne dagen var det en av Sauls tjenere som holdt seg inne der for Herrens åsyn. Han hette Doeg og var fra Edom. Han var den øverste av Sauls gjetere.
09021008	David sa til Akimelek: Har du ikke et spyd eller et sverd her ved hånden? For jeg har verken tatt sverdet mitt eller mine andre våpen med meg. For kongens ærend har hast.
09021009	Presten svarte: Filisteren Goliats sverd, han som du slo i hjel i Terebintedalen, se, det henger innsvøpt i et klede bak efoden. Vil du ha det, så ta det! Det er ikke noe annet sverd her. David sa: Det finnes ikke maken til det, gi meg det!
09021010	Så brøt David opp og flyktet samme dag for Saul. Og han kom til Akisj, til kongen i Gat.
09021011	Og Akisjs tjener sa til ham: Er ikke dette David, landets konge? Er det ikke ham de sang om under dansen: Saul har slått sine tusener, men David sine ti tusener?
09021012	David la seg disse ordene på hjertet og var svært redd Akisj, kongen i Gat.
09021013	Derfor forandret han sin atferd når de så ham, og lot som han var gal mellom hendene på dem, risset på dørene i porten og siklet i skjegget.
09021014	Da sa Akisj til tjenerne sine: Dere ser jo at det er en gal mann! Hvorfor kommer dere til meg med ham?
09021015	Har jeg ikke nok av gale folk, siden dere kommer hit med han der, så han skal plage meg med sin galskap? Skulle en slik få komme inn i mitt hus?
09022001	Så dro David bort derfra og flyktet til hulen ved Adullam. Da brødrene hans og hele hans fars hus fikk høre det, dro de dit ned til ham.
09022002	Og alle som var i nød, eller som var trykket av gjeld, eller som var misfornøyde, samlet seg om ham. Han ble deres høvding. Det var omkring fire hundre mann som var med ham.
09022003	Derfra dro David til Mispe i Moab. Han sa til Moabs konge: La min far og min mor få komme hit og bli hos dere til jeg får se hva Gud vil gjøre med meg!
09022004	Han førte dem fram for Moabs konge, og de ble hos ham hele den tid David var i fjellborgen.
09022005	Men profeten Gad sa til David: Du skal ikke bli i fjellborgen. Bryt opp herfra og dra til Juda land! Da dro David bort og kom til Haret-skogen.
09022006	Saul fikk høre at David og de mennene som var med ham, var blitt gjenkjent. En dag satt Saul i Gibea under tamarisken på haugen med spydet sitt i hånden. Alle tjenerne hans sto omkring ham.
09022007	Da sa Saul til tjenerne sine, de som sto omkring ham: Hør nå, dere benjaminitter! Vil Isais sønn også gi dere alle sammen åkrer og vingårder og sette dere alle til høvedsmenn over tusen og over hundre?
09022008	For dere har jo sammensverget dere mot meg. Ingen lot meg vite det den gang sønnen gjorde pakt med Isais sønn. Og ingen av dere er bekymret for meg og forteller meg noe. For sønnen min har oppegget min tjener til å etterstrebe meg, slik som han nå gjør.
09022009	Da svarte Doeg, edomitten, som var satt over Sauls tjenere: Jeg så Isais sønn komme til Akimelek, Akitubs sønn, i Nob.
09022010	Akimelek spurte Herren for ham og ga ham reisekost, og han lot ham få filisteren Goliats sverd.
09022011	Da sendte kongen bud etter presten Akimelek, Akitubs sønn, og hele hans fars hus, prestene i Nob. De kom alle sammen til kongen.
09022012	Og Saul sa: Hør nå, Akitubs sønn! Han svarte: Ja, her er jeg, herre!
09022013	Da sa Saul til ham: Hvorfor har dere sammensverget dere mot meg, du og Isais sønn, da du ga ham brød og sverd og spurte Gud for ham, så han skulle sette seg opp mot meg og ligge i bakhold mot meg, som han nå gjør?
09022014	Da svarte Akimelek kongen og sa: Hvem blant alle tjenerne dine er vel så betrodd som David, han som er kongens svigersønn og har fortrolig adgang til deg og er høyt æret i ditt hus?
09022015	Var dette første gang jeg spurte Gud for ham? Langt ifra! Kongen må ikke legge sin tjener eller hele min fars hus noe til last. For din tjener har ikke visst det minste grann om alt dette.
09022016	Men kongen sa: Du skal dø, Akimelek, du og hele din fars hus.
09022017	Og kongen sa til livvaktene som sto omkring ham: Gå fram og drep Herrens prester! For de har hjulpet David. De visste at han var på flukt, men har ikke latt meg vite det. - Men kongens tjenere ville ikke rekke ut sin hånd for å hogge ned Herrens prester.
09022018	Da sa kongen til Doeg: Gå du fram og hogg ned prestene! Og Doeg, edomitten, gikk fram og hogg ned prestene. Han drepte den dagen åttifem menn som bar lerrets-efoder.
09022019	Og prestebyen Nob slo han med sverdets egg. Både mann og kvinne, både barn og diebarn, både okse og asen og småfe slo han med sverdets egg.
09022020	Bare en sønn av Akimelek, Akitubs sønn, slapp bort. Hans navn var Abjatar. Han flyktet til David og fulgte ham.
09022021	Og Abjatar fortalte David at Saul hadde drept Herrens prester.
09022022	Da sa David til Abjatar: Jeg visste allerede den dagen at Doeg, edomitten, var der, og at han ville si det til Saul. Jeg bærer skylden for alle de liv som er forspilt i din fars hus.
09022023	Bli hos meg og vær ikke redd! Den som står meg etter livet, står også deg etter livet. Hos meg er du i sikkerhet.
09023001	Så kom det noen og sa til David: Filistrene strider nå mot Ke’ila, og de plyndrer treskeplassene.
09023002	Da spurte David Herren: Skal jeg gå av sted og slå disse filistrene? Herren svarte David: Gå av sted, slå filistrene og redd Ke’ila!
09023003	Men Davids menn sa til ham: Vi må jo være redd for livet her i Juda, og så skulle vi dra til Ke’ila mot filistrenes fylkinger?
09023004	Da spurte David Herren enda en gang, og Herren svarte ham og sa: Bryt opp og dra ned til Ke’ila! Jeg gir filistrene i din hånd.
09023005	Så dro David og mennene hans til Ke’ila. Han kjempet mot filistrene og førte buskapen deres bort og påførte dem et stort mannefall. Slik reddet David Ke’ilas innbyggere.
09023006	Da Abjatar, Akimeleks sønn, flyktet til David i Ke’ila, hadde han efoden med seg dit ned.
09023007	Da Saul fikk spurt at David var kommet til Ke’ila, sa han: Gud har forkastet ham og gitt ham i min hånd! For han har stengt seg selv inne ved å gå inn i en by med dobbelte porter og bommer.
09023008	Så kalte Saul alt folket sammen til kamp, og ville dra ned til Ke’ila for å beleire David og mennene hans.
09023009	Da David skjønte at Saul la opp onde råd mot ham, sa han til Abjatar, presten: Kom hit med efoden!
09023010	Så sa David: Herre, Israels Gud! Din tjener har hørt at Saul har i sinne å komme til Ke’ila og ødelegge byen for min skyld.
09023011	Vil Ke’ilas menn overgi meg til ham? Vil Saul dra hit ned, som din tjener har hørt? Herre, Israels Gud! Åpenbar det for din tjener! Herren svarte: Ja, han vil dra hit ned.
09023012	Da sa David: Vil Ke’ilas menn overgi meg og mine menn til Saul? Herren svarte: Ja, det vil de.
09023013	Da brøt David opp med folkene sine, omkring seks hundre mann. De dro bort fra Ke’ila og vanket om hvor det traff seg. Og da Saul fikk spurt at David hadde sluppet bort fra Ke’ila, lot han være å dra ut.
09023014	Siden holdt David til i ørkenen, i fjellborgene. Han holdt til i fjellene i Sifs ørken. Saul lette etter ham hele tiden, men Gud ga ham ikke i hans hånd.
09023015	David skjønte at Saul var dratt ut for å stå ham etter livet. Mens David var i skogen i Sifs ørken,
09023016	dro Jonatan, Sauls sønn, av sted og kom til ham i skogen. Og han styrket hans mot i Gud.
09023017	Han sa til ham: Vær ikke redd! Min far Sauls hånd skal ikke nå deg. Du skal bli konge over Israel, og jeg skal være den neste etter deg. Det vet også Saul, min far.
09023018	Så gjorde de begge en pakt for Herrens åsyn. David ble i skogen, men Jonatan dro hjem igjen.
09023019	Men noen menn fra Sif dro opp til Saul i Gibea og sa: David holder seg gjemt hos oss i fjellborgene i skogen, på Kakilahaugen sør for Jesjimon.
09023020	Kom nå hit ned, konge, så sant du har noe ønske om det. Vi skal sørge for å overgi ham i kongens hånd.
09023021	Saul svarte: Velsignet være dere av Herren, fordi dere har medynk med meg!
09023022	Dra nå bort og vær fremdeles på vakt! Se etter og få rede på hvor han vanker, og hvem som har sett ham der. For folk har sagt meg at han er svært listig!
09023023	Se etter og gjør dere kjent med alle de smutthullene hvor han gjemmer seg. Kom så tilbake til meg med sikker beskjed. Så vil jeg gå med dere, og dersom han er i landet, skal jeg søke ham opp blant alle Judas ætter.
09023024	Så brøt de opp og dro til Sif i forveien for Saul. David og mennene hans var da i Maons ørken, i ødemarken sør for Jesjimon.
09023025	Saul og mennene hans dro av sted for å lete etter David. Men David fikk vite det. Han dro ned til berghammeren og holdt seg i Maons ørken. Da Saul fikk vite det, satte han etter David ut i Maon-ørkenen.
09023026	Saul gikk på den ene siden av fjellet og David og mennene hans på den andre siden. David ble redd, og skyndte seg for å komme bort fra Saul, men Saul og mennene hans holdt på å omringe David og hans menn for å gripe dem.
09023027	Da kom det et bud til Saul og sa: Skynd deg og dra av sted! Filistrene har falt inn i landet.
09023028	Så vendte Saul tilbake og forfulgte ikke David lenger, men dro ut mot filistrene. Derfor har de kalt dette stedet Sela-Hammahlekot.
09024001	Så dro David opp derfra og holdt seg i fjellborgene ved En-Gedi.
09024002	Da Saul kom tilbake etter at han hadde forfulgt filistrene, fikk han spurt at David var i En-Gedis ørken.
09024003	Saul tok da med seg tre tusen mann, som han hadde valgt ut blant hele Israel. De dro av sted for å lete etter David og mennene hans på Steinbukk-bergene.
09024004	Han kom da til sauekveene ved veien. Der var en hule, og Saul gikk dit inn i et nødvendig ærend. Men David og mennene hans satt innerst inne i hulen.
09024005	Da sa Davids menn til ham: Se, nå er den dagen kommet som Herren talte til deg om: Jeg gir din fiende i din hånd, så du kan gjøre med ham som du finner for godt! Så sto David opp og skar hemmelig fliken av Sauls ytterkappe.
09024006	Men deretter slo samvittigheten David, fordi han hadde skåret fliken av Sauls kappe.
09024007	Og han sa til mennene sine: Herren fri meg fra å gjøre slikt mot min herre, mot Herrens salvede, og legge hånd på ham! For Herrens salvede er han.
09024008	Og David irettesatte mennene sine med harde ord, og lot dem ikke få lov til å overfalle Saul. Men Saul gikk ut av hulen og ga seg på vei.
09024009	Deretter sto David opp og gikk ut av hulen og ropte etter Saul: Herre konge! Da så Saul seg tilbake, og David bøyde seg med ansiktet mot jorden og kastet seg ned.
09024010	Og David sa til Saul: Hvorfor hører du på folk som sier: David søker din ulykke?
09024011	Se, nå har du jo med egne øyne sett at Herren i dag hadde gitt deg i min hånd i hulen, og det var tale om å drepe deg. Men jeg hadde medynk med deg og sa: Jeg vil ikke legge hånd på min herre, for Herrens salvede er han.
09024012	Men se, min far! Se, her er fliken av ytterkappen din i min hånd! For når jeg skar fliken av ytterkappen din og ikke drepte deg, så kan du vel skjønne og se at jeg ikke har hatt noen misgjerning eller noe ondt i sinne. Jeg har ikke forsyndet meg mot deg, enda du etterstreber meg og vil ta mitt liv.
09024013	Herren skal dømme mellom meg og deg, og Herren skal hevne meg på deg, men min hånd skal ikke ramme deg.
09024014	Det er som det gamle ordspråket sier: Fra ugudelige kommer ugudelighet! Men min hånd skal ikke ramme deg.
09024015	Hvem er det Israels konge har dratt ut etter? Hvem er det du forfølger? En død hund! En enslig loppe!
09024016	Så skal da Herren være dommer og dømme mellom meg og deg. Herren skal se til og føre min sak og dømme meg fri av din hånd!
09024017	Da nå David hadde talt disse ordene til Saul, da sa Saul: Er det du som taler, min sønn David? Og Saul brast i gråt.
09024018	Og han sa til David: Du er rettferdigere enn jeg, for du har gjort godt mot meg, men jeg har gjort ondt mot deg.
09024019	Du har i dag vist meg hvor god du har vært mot meg. Du drepte meg ikke da Herren hadde gitt meg i din hånd.
09024020	Når en mann treffer på sin fiende, lar han ham da gå sin vei i fred? Herren lønne deg for denne dagen - for det du har gjort mot meg!
09024021	Og se, nå vet jeg jo at du skal bli konge, og at kongedømmet over Israel skal bli fast i din hånd.
09024022	Så tilsverg meg nå ved Herren at du ikke vil utrydde etterkommerne mine og ikke utslette mitt navn av min fars hus!
09024023	Og David lovte Saul dette med ed. Så dro Saul hjem, men David og mennene hans steg opp i fjellborgen.
09025001	Så døde Samuel, og hele Israel samlet seg og gråt over ham. De begravde ham på hans hjemsted i Rama. Da brøt David opp og dro ned til ørkenen Paran.
09025002	I Maon var det en mann som hadde buskapen sin i Karmel. Det var en meget rik mann, han eide tre tusen sauer og tusen geiter. Han holdt nettopp på å klippe sauene sine i Karmel.
09025003	Mannens navn var Nabal, og hans kone hette Abiga’il. Hun var en forstandig og fager kvinne, men mannen var hard og ond i hele sin ferd. Han var av Kalebs ætt.
09025004	Mens David var i ørkenen, fikk han høre at Nabal var i ferd med å klippe sauene sine.
09025005	Da sendte David ti av sine unge menn av sted og sa til dem: Gå opp til Karmel, og når dere kommer til Nabal, så hils ham fra meg.
09025006	Og dere skal si: Lykke til! Fred være med deg, og fred med ditt hus, og fred med alt det du har!
09025007	Jeg har hørt at du har saueklipping. Nå har gjeterne dine vært sammen med oss. Vi har ikke gjort dem noen fortred. Ingenting er kommet bort for dem i all den tiden de har vært i Karmel.
09025008	Spør folkene dine! De vil fortelle deg det. La nå oss tjenere finne nåde for dine øyne! Vi er jo kommet hit på en gledesdag. Gi da dine tjenere og din sønn David det du har for hånden!
09025009	Da Davids menn kom dit, sa de alt dette til Nabal i Davids navn. Så sto de og ventet.
09025010	Men Nabal svarte Davids tjenere og sa: Hvem er David, hvem er Isais sønn? Nå om dagene er det så mange tjenere som løper bort fra sine herrer.
09025011	Skulle så jeg ta mitt brød og mitt vann og mitt slaktefe, som jeg har slaktet til dem som klipper for meg, og gi det til menn som jeg ikke vet hvor de kommer fra?
09025012	Davids menn snudde og gikk sin vei. Da de kom hjem, fortalte de ham alt dette.
09025013	Da sa David til mennene sine: Spenn sverdet på dere, alle mann! Så spente de alle sverdene sine på seg, og David spente òg sverdet på seg. De fulgte David opp. Det var omkring fire hundre mann, og to hundre ble igjen ved forsyningene.
09025014	Men en av tjenesteguttene kom til Abiga’il, Nabals kone, og sa: Se, David sendte bud fra ørkenen med hilsen til vår herre, men han skjelte dem ut.
09025015	Og disse mennene har vært meget gode mot oss. Ingen har gjort oss noen fortred. Vi har ikke mistet noe i all den tiden vi har vært sammen med dem der ute på marken.
09025016	De har vært som en mur omkring oss både natt og dag i hele den tiden vi var sammen med dem og gjette småfeet.
09025017	Tenk nå etter, og se hva du bør gjøre! For ulykken henger over vår herre og hele hans hus, og selv er han et fordervet menneske, så ingen kan tale til ham.
09025018	Da skyndte Abiga’il seg og tok to hundre brød og to skinnsekker med vin og fem sauer som var tillaget og fem mål ristet korn og hundre rosinkaker og to hundre fikenkaker og la dem på eslene.
09025019	Og hun sa til folkene sine: Dra i forveien for meg! Jeg kommer snart etter. Men til mannen sin Nabal sa hun ikke noe om dette.
09025020	Mens hun nå red på eselet og kom ned i ly av fjellet, da kom David og mennene hans ned mot henne, så hun møtte dem.
09025021	Men David hadde sagt: Til ingen nytte har jeg vernet om alt det denne mannen hadde i ørkenen, så det ikke er kommet bort noe av det som tilhørte ham. Men han har gjengjeldt meg godt med ondt.
09025022	Så sant Gud vil la det gå Davids fiender ille både nå og siden: Jeg vil ikke la en eneste mann av alle dem som hører ham til, bli i live til i morgen!
09025023	Da Abiga’il fikk se David, skyndte hun seg og steg ned av eselet. Hun falt på sitt ansikt for David og bøyde seg mot jorden.
09025024	Hun falt ned for føttene hans og sa: Det er jeg, herre, det er jeg som har skylden! Men la din tjenestekvinne få lov til å tale til deg, og hør på din tjenestekvinnes ord!
09025025	Herre, bry deg ikke om denne fordervede mannen Nabal! For som han heter, så er han: Nabal heter han, og full av dårskap er han! Men jeg, din tjenestekvinne, har ikke sett de mennene som du, herre, hadde sendt.
09025026	Og nå, herre, så sant Herren lever, og så sant du selv lever, har Herren hindret deg fra å pådra deg blodskyld og fra å ta deg selv til rette. Nå skal fiendene dine og de som søker å volde min herre ulykke, bli som Nabal!
09025027	Og denne gaven som din tjenestekvinne har hatt med til min herre, la nå den bli gitt til de mennene som er i min herres følge!
09025028	Tilgi din tjenestekvinne det hun har gjort ille! For Herren vil bygge min herre et hus som står fast. For det er Herrens kriger du fører, herre, og noe ondt er ikke funnet hos deg fra den dagen du ble til.
09025029	Om noen står fram og forfølger deg og står deg etter livet, da skal min herres liv være gjemt blant de levendes flokk hos Herren din Gud. Men dine fienders liv skal han slynge bort som en stein av slyngen.
09025030	Når da Herren gjør mot deg alt det gode han har lovt deg, herre, og setter deg til fyrste over Israel,
09025031	så skal ikke dette bli deg til anstøt eller volde deg samvittighetsnag, herre, at du har utøst uskyldig blod og tatt deg selv til rette, herre. Og når Herren gjør vel mot deg, herre, så husk din tjenestekvinne!
09025032	Da sa David til Abiga’il: Lovet være Herren, Israels Gud, som i dag har sendt deg i møte med meg!
09025033	Velsignet være din klokskap! Og velsignet være du selv, som i dag har holdt meg tilbake fra å pådra meg blodskyld og ta meg selv til rette!
09025034	Så sant Herren, Israels Gud, lever, han som har holdt meg tilbake fra å gjøre deg ondt: Hadde du ikke kommet så raskt for å møte meg, da skulle ikke en eneste mann være blitt tilbake for Nabal til i morgen.
09025035	Så tok David imot de gavene hun hadde med til ham, og han sa til henne: Dra hjem i fred! Jeg har merket meg ordene dine, og skal oppfylle din bønn.
09025036	Da Abiga’il kom hjem til Nabal, var det nettopp gjestebud i huset, et gjestebud som hos en konge. Og Nabal var lystig og hadde drukket sterkt. Hun fortalte ham ikke noe, verken smått eller stort, før det ble morgen.
09025037	Men da Nabal om morgenen var våknet av rusen, fortalte hans kone ham alt sammen. Da var det som hjertet døde i brystet hans, og han ble som en stein.
09025038	Omkring ti dager senere slo Herren Nabal, så han døde.
09025039	Da David fikk høre at Nabal var død, sa han: Lovet være Herren, som har hevnet min vanære på Nabal og har holdt sin tjener tilbake fra å gjøre ondt - Herren, han som lot Nabals ondskap komme tilbake over hans eget hode! Så sendte David bud og fridde til Abiga’il for å få henne til kone.
09025040	Davids tjenere kom til Abiga’il i Karmel. Og de sa til henne: David har sendt oss til deg for å få deg til kone.
09025041	Da sto hun opp og bøyde seg med ansiktet mot jorden og sa: Se, her er din tjenestepike, ferdig til å være din tjenestekvinne og vaske føttene på min herres tjenere.
09025042	Og Abiga’il skyndte seg og gjorde seg ferdig. Hun satte seg på eselet sitt, og de fem tjenestepikene som pleide å følge med henne, gikk med. Hun dro av sted med de mennene David hadde sendt, og ble hans kone.
09025043	Dessuten giftet David seg med Akinoam fra Jisre’el. Begge ble de hans koner.
09025044	Men Saul hadde gitt sin datter Mikal, Davids kone, til Palti, sønn av Lajisj, som var fra Gallim.
09026001	Mennene fra Sif kom til Saul i Gibea og sa: Vet du at David holder seg skjult på Kakilahaugen, midt imot Jesjimon?
09026002	Da brøt Saul opp og dro ned til Sifs ørken med tre tusen mann, som var utvalgt av hele Israel, for å lete etter David i Sifs ørken.
09026003	Saul slo leir på Kakilahaugen, midt imot Jesjimon, ved veien. David oppholdt seg der i ørkenen, og da han skjønte at Saul var kommet etter ham ut i ødemarken,
09026004	sendte han ut speidere og fikk vite at Saul virkelig var kommet.
09026005	Så brøt David opp og kom til det stedet hvor Saul hadde slått leir. David så stedet hvor Saul og hærføreren hans Abner, Ners sønn, hadde lagt seg til å sove. Saul lå midt i leiren, og folket hadde slått leir rundt omkring ham.
09026006	Da tok David til orde og sa til Akimelek, hetitten, og til Abisjai, Serujas sønn, Joabs bror: Hvem vil gå med meg ned til Saul i leiren? Abisjai svarte: Jeg vil gå med deg dit ned.
09026007	David og Abisjai gikk om natten bort til krigsfolket. Og Saul lå og sov i leiren. Spydet hans var stukket ned i jorden ved hodet hans, og Abner og folket lå rundt omkring ham.
09026008	Da sa Abisjai til David: Gud har i dag gitt din fiende i din hånd. La meg nå få støte spydet gjennom ham og ned i jorden med ett støt, så jeg ikke skal behøve å gi ham et støt til!
09026009	Men David sa til Abisjai: Drep ham ikke! Hvem har utrakt sin hånd mot Herrens salvede og er blitt ustraffet?
09026010	Og David sa: Så sant Herren lever: Herren skal selv slå ham, enten når dagen hans kommer og han dør, eller han drar i krig og blir rykket bort.
09026011	Herren fri meg fra å legge hånd på Herrens salvede! Men ta nå spydet, som står ved hodet hans, og vannkrukken, og la oss gå!
09026012	Så tok David spydet og vannkrukken ved Sauls hode, og de gikk sin vei. Det var ingen som så det eller merket det eller våknet - de sov alle sammen, fordi Herren hadde latt en dyp søvn falle på dem.
09026013	Deretter gikk David over på den andre siden av dalen og sto langt borte på toppen av fjellet - det var et godt stykke mellom dem.
09026014	Og David ropte til krigsfolket og til Abner, Ners sønn, og sa: Svarer du ikke, Abner? Og Abner svarte: Hvem er du som roper hitover til kongen?
09026015	Da sa David til Abner: Er ikke du en mann? Og hvem er som deg i Israel? Hvorfor har du ikke holdt vakt over din herre kongen? Det kom en av folket og ville drepe kongen, din herre.
09026016	Det er ikke godt det du har gjort. Så sant Herren lever: Dere fortjener å dø, dere som ikke har holdt vakt over deres herre, han som er Herrens salvede. Se nå etter hvor kongens spyd er, og vannkrukken som sto ved hodet hans.
09026017	Da kjente Saul Davids røst og sa: Er det din røst, min sønn David? David svarte: Ja, herre konge!
09026018	Og han sa: Hvorfor forfølger min herre sin tjener på denne måten? Hva har jeg gjort, og hva ondt er det i min hånd?
09026019	Hør nå, herre konge, din tjeners ord. Dersom det er Herren som har egget deg opp mot meg, så forson ham ved et offer! Men er det mennesker, så må de være forbannet for Herrens åsyn, fordi de nå har drevet meg bort, så jeg ikke får bo i Herrens eget land - de sier: Gå bort og tjen andre guder!
09026020	La nå ikke mitt blod falle til jorden langt borte fra Herrens åsyn, siden Israels konge har dratt ut for å lete etter en loppe, eller som når en jager etter en rapphøne i fjellet.
09026021	Da sa Saul: Jeg har syndet! Kom tilbake, min sønn David! Jeg vil ikke gjøre deg noe ondt mer, siden livet mitt var så dyrt i dine øyne i dag. Jeg har virkelig båret meg at som en dåre og tatt grundig feil.
09026022	David svarte: Se, her er spydet ditt, konge! La en av tjenerne dine komme hitover og hente det!
09026023	Men Herren lønner den som er rettferdig og trofast. Herren ga deg i dag i min hånd, men jeg ville ikke legge hånd på Herrens salvede.
09026024	Og se, så høyt verd som livet ditt hadde i mine øyne i dag, så høyt verd skal livet mitt ha i Herrens øyne, så han frir meg ut av all trengsel.
09026025	Da sa Saul til David: Velsignet være du, min sønn David! Alt det du tar deg fore, skal du også kunne fullføre. Så gikk David sin vei, og Saul dro hjem igjen.
09027001	Men David tenkte ved seg selv: En gang kommer jeg nå likevel til å miste livet for Sauls hånd! Jeg har ikke noe godt i vente. Jeg vil flykte til filistrenes land. Så vil Saul holde opp med å lete etter meg i hele Israels land, og jeg slipper ut av hans hånd.
09027002	Så brøt David opp og dro med seks hundre mann som var hos ham, over til Akisj, sønn av Maok, kongen i Gat.
09027003	Og David ble boende hos Akisj i Gat, både han og mennene hans, hver med sitt hus. David hadde med sine to koner, Akinoam fra Jisre’el og Abiga’il fra Karmel, Nabals kone.
09027004	Da Saul fikk vite at David var flyktet til Gat, lette han ikke lenger etter ham.
09027005	Så sa David til Akisj: Har jeg funnet nåde for dine øyne, så la meg få et sted å bo i en av landsbyene. Hvorfor skal din tjener bo hos deg i kongebyen?
09027006	Da ga Akisj ham samme dag Siklag. Derfor har Siklag tilhørt Judas konger helt til denne dag.
09027007	Den tiden David bodde i filistrenes land, var i alt ett år og fire måneder.
09027008	David og mennene hans dro ut og overfalt gesjurittene og girsittene og amalekittene. Det var de folk som fra eldgammel tid hadde bodd i det landet som strekker seg bort imot Sur og helt til landet Egypt.
09027009	Og hver gang David herjet landet, lot han verken mann eller kvinne bli i live. Han tok både småfe og storfe og esler og kameler og klær og dro så tilbake. Når han så kom til Akisj,
09027010	og Akisj spurte: Dere har vel ikke gjort noe utfall i dag? - da svarte David: Jo, i sydlandet, både blant Judas menn og blant jerahme’elittene og kenittene.
09027011	David lot verken mann eller kvinne bli i live eller tok dem med seg tilbake, for han tenkte: De kunne fortelle om oss og si: Slik og slik har David gjort. Hele tiden mens han bodde i filisterlandet, handlet han på dette viset.
09027012	Og Akisj trodde David og tenkte: Han har gjort seg forhatt blant Israel, folket sitt. Nå kommer han til å være tjeneren min for all tid.
09028001	På den tiden hendte det at filistrene samlet hærene sine for å dra til strid mot Israel. Akisj sa til David: Du skjønner vel at du må dra ut med meg i striden, både du og mennene dine.
09028002	David svarte: Godt, du skal få se hva tjeneren din kan gjøre! Da sa Akisj til David: Vel, så setter jeg deg til min livvakt for alltid.
09028003	Samuel var den gang død, og hele Israel hadde sørget over ham og gravlagt ham i Rama, hans egen by. Saul hadde drevet dødningemanerne og spåmennene ut av landet.
09028004	Da nå filistrene hadde samlet seg, trengte de fram til Sjunem og slo leir der. Da samlet Saul hele Israel, og de slo leir på Gilboa.
09028005	Men da Saul så filistrenes leir, ble han så redd at hjertet skalv i ham.
09028006	Og Saul spurte Herren, men Herren svarte ham ikke, verken ved drømmer eller ved urim eller ved profeter.
09028007	Da sa Saul til tjenerne sine: Finn meg en kvinne som kan mane fram døde, så vil jeg gå til henne og spørre henne! Tjenerne svarte: I En-Dor er det en kvinne som kan mane.
09028008	Så gjorde Saul seg ukjennelig og tok andre klær på og gikk så av sted i følge med to menn. De kom til kvinnen om natten, og Saul sa: Spå meg ved å mane fram en død, hent opp til meg den jeg nevner for deg!
09028009	Kvinnen svarte ham: Du vet jo selv hva Saul har gjort, hvordan han har utryddet dødningemanerne og spåmennene av landet. Hvorfor setter du da en snare for livet mitt og fører død over meg?
09028010	Da sverget Saul henne en ed ved Herren og sa: Så sant Herren lever, skal ingen skyld komme på deg i denne saken.
09028011	Da sa kvinnen: Hvem skal jeg hente opp til deg? Han svarte: Hent Samuel opp til meg.
09028012	Men da kvinnen så Samuel, skrek hun høyt, og hun sa til Saul: Hvorfor har du narret meg? Du er jo Saul!
09028013	Da sa kongen til henne: Vær ikke redd! Men hva så du? Og kvinnen sa til Saul: Jeg så en gud stige opp av jorden.
09028014	Han spurte henne: Hvordan ser han ut? Hun svarte: En gammel mann stiger opp, og han er svøpt i en ytterkappe. Da forsto Saul at det var Samuel, og han kastet seg ned med ansiktet mot jorden.
09028015	Og Samuel sa til Saul: Hvorfor har du uroet meg og hentet meg opp? Saul svarte: Jeg er i stor trengsel. Filistrene strider mot meg, og Gud er veket fra meg og svarer meg ikke mer, verken ved profeter eller ved drømmer. Så kalte jeg på deg, for at du skulle la meg vite hva jeg skal gjøre.
09028016	Da sa Samuel: Hvorfor spør du da meg, når Herren er veket fra deg og er blitt din fiende?
09028017	Herren har nå gjort slik han sa gjennom meg: Herren har revet kongedømmet ut av din hånd og gitt det til en annen, til David.
09028018	Fordi du ikke adlød Herrens røst og ikke fullbyrdet hans brennende vrede på Amalek, derfor har Herren gjort dette mot deg i dag.
09028019	Og sammen med deg vil Herren også gi Israel i filistrenes hånd. I morgen skal du og sønnene dine være hos meg. Også Israels leir skal Herren gi i filistrenes hånd.
09028020	Straks falt Saul til jorden så lang han var, så forferdet ble han over Samuels ord. Det var ikke noen kraft i ham heller, for han hadde ikke smakt mat hele dagen og hele natten.
09028021	Kvinnen kom nå bort til Saul. Da hun så hvor forferdet han var, sa hun til ham: Din tjenestekvinne adlød ditt ord. Jeg satte livet på spill og gjorde som du sa til meg.
09028022	Så lyd nå din tjenestekvinnes råd og la meg få sette fram litt mat til deg. Spis, så du kan få krefter til ferden.
09028023	Men han ville ikke og sa: Jeg skal ikke ha noe mat. Da nødde de ham, både tjenerne hans og kvinnen. Han lød dem da og reiste seg opp fra jorden og satte seg på sengen.
09028024	Kvinnen hadde en gjøkalv i huset. Hun skyndte seg og slaktet den, og så tok hun mel og eltet det og bakte usyrede kaker.
09028025	Dette satte hun fram for Saul og tjenerne hans, og de spiste. Så reiste de seg og gikk bort samme natt.
09029001	Filistrene samlet alle hærene sine i Afek. Men Israel slo leir ved kilden i Jisre’el.
09029002	Da nå filistrenes høvdinger dro fram med sine hundrer og tusener, dro også David og mennene hans fram sammen med Akisj. De var bakerst i hæren.
09029003	Da sa filistrenes høvdinger: Hva skal disse hebreere her? Akisj svarte: Det er jo David, en av tjenerne til Saul, Israels konge. Han har nå vært hos meg et år eller mer, og jeg har ikke funnet noe ondt hos ham fra den dagen han gikk over til meg, og til denne dag.
09029004	Men filistrenes høvdinger ble harme på ham og sa til ham: Send mannen hjem og la ham vende tilbake til det stedet som du har anvist ham! Han skal ikke dra med oss i striden, for da kunne han vende seg mot oss i slaget. Hvordan skulle han vel bedre kunne vinne tilbake sin herres velvilje enn ved å komme til ham med disse menns hoder?
09029005	Er det ikke den samme David som de sang om under dansen: Saul har slått sine tusener, men David sine ti tusener?
09029006	Da kalte Akisj til seg David og sa til ham: Så sant Herren lever: En oppriktig mann er du. Godt er det i mine øyne at du går ut og inn hos meg i leiren, for jeg har ikke funnet noe ondt hos deg fra den dagen du kom til meg, og til denne dag. Men i høvdingenes øyne er du ikke god!
09029007	Så vend nå tilbake og dra bort i fred, så gjør du ikke noe som filistrenes høvdinger misliker.
09029008	Da sa David til Akisj: Hva har jeg gjort, og hva ondt har du funnet hos din tjener fra den dagen jeg kom i din tjeneste, like til denne dag, siden jeg ikke må dra med og stride mot min herre kongens fiender?
09029009	Akisj svarte David: I mine øyne er du god som en Guds engel! Men filistrenes høvdinger sier: Han skal ikke dra med oss i striden.
09029010	Så stå nå tidlig opp i morgen, både du og din herres tjenere som er kommet hit med deg; gjør dere tidlig ferdige i morgen og dra bort så snart det blir lyst!
09029011	Så sto David tidlig opp med mennene sine og ga seg samme morgen på hjemveien til filistrenes land. Men filistrene dro opp til Jisre’el.
09030001	Da David og mennene hans på den tredje dagen kom til Siklag, hadde amalekittene overfalt sydlandet og Siklag. De hadde inntatt Siklag og brent det opp.
09030002	Kvinnene og alle som var der, både små og store, hadde de tatt til fange. De hadde ikke drept noen, men de hadde ført dem bort og var dratt sin vei.
09030003	Da David og mennene hans kom til byen, fikk de se at den var brent opp, og at deres koner og sønner og døtre var tatt til fange.
09030004	Da brast de i gråt, både David og de folkene som var med ham. De gråt til de ikke lenger var i stand til å gråte.
09030005	Også Davids to koner, Akinoam fra Jisre’el og Abiga’il, karmelitten Nabals kone, var tatt til fange.
09030006	Og selv kom David i stor nød, for folket sa at de ville steine ham, så harme og sorgfulle var de alle sammen for sine sønners og sine døtres skyld. Men David søkte styrke hos Herren sin Gud.
09030007	Han sa til presten Abjatar, sønn av Akimelek: Kom hit til meg med efoden! Og Abjatar brakte efoden til David.
09030008	Og David spurte Herren: Skal jeg sette etter denne røverflokken? Kan jeg nå dem igjen? Herren svarte: Sett etter dem! Du skal nå dem igjen, og du skal frelse fangene!
09030009	David dro av sted med de seks hundre mann som fulgte ham, og de kom til Besor-bekken. Der ble en del av dem igjen.
09030010	David satte etter fienden med fire hundre mann, men to hundre mann ble igjen - de var for trette til å gå over Besor-bekken.
09030011	Så fant de en egypter som lå på marken, og de tok ham med seg til David. De ga ham mat, som han åt, og lot ham få vann å drikke.
09030012	De ga ham også et stykke fikenkake og to rosinkaker. Da han hadde spist, vendte hans livsånd tilbake. For han hadde ikke smakt mat og ikke drukket vann på tre dager og tre netter.
09030013	Og David spurte ham: Hvem hører du til, og hvor er du fra? Han svarte: Jeg er en egyptisk gutt, tjener hos en amalekittisk mann. Men min herre gikk fra meg her fordi jeg ble syk for tre dager siden.
09030014	Vi hadde gjort innfall i sydlandet hvor kreterne bor, i det landet som hører Juda til, og i den delen av sydlandet som tilhører Kalebs ætt, og vi hadde brent opp Siklag.
09030015	Da sa David til ham: Vil du føre meg ned til denne røverflokken? Han svarte: Sverg ved Gud at du ikke vil drepe meg og heller ikke overgi meg i min herres hånd, så vil jeg føre deg ned til den røverflokken du taler om.
09030016	Deretter førte han ham dit. Og se, der lå de spredt rundt omkring over hele marken og åt og drakk og holdt fest med alt det store byttet de hadde tatt fra filistrenes land og fra Juda land.
09030017	David hogg dem ned helt fra skumringen til neste dags kveld. Og ingen av dem slapp unna så nær som fire hundre unge menn som kastet seg på kamelene og flyktet.
09030018	David berget alt det som amalekittene hadde tatt, også sine to koner berget David.
09030019	Det manglet ikke noen, verken liten eller stor, verken sønner eller døtre. Heller ikke noe av byttet eller av det de hadde tatt med seg manglet. Alt sammen hadde David med seg tilbake.
09030020	David tok alt kveget, både småfe og storfe, og de gikk foran buskapen og ropte: Dette er Davids bytte.
09030021	David kom så til de to hundre mann som hadde vært for trette til å følge ham, og som han hadde latt bli tilbake ved Besor-bekken. De kom David og de folkene som var med ham i møte, og David gikk fram til dem og hilste på dem.
09030022	Men alle onde og gudløse menn blant dem som hadde fulgt David, tok til orde og sa: Siden de ikke gikk med oss, vil vi ikke gi dem noe av byttet som vi har berget. Bare sin kone og sine barn kan hver av dem ta med seg og gå hjem.
09030023	Men David sa: Slik skal dere ikke gjøre, mine brødre, med det som Herren har gitt oss! Han har bevart oss og gitt denne røverflokken som var kommet over oss, i vår hånd.
09030024	Hvem skulle vel holde med dere i dette? Nei, den som dro med i striden, skal ikke ha større del av byttet enn den som ble igjen ved forsyningene, de skal dele likt.
09030025	Og slik ble det fra den dagen og i fremtiden - han gjorde dette til lov og rett i Israel, slik som det er den dag i dag.
09030026	Da David kom til Siklag, sendte han noe av byttet til Judas eldste, de som var hans venner, og sa: Se, her er en gave til dere av byttet som jeg har tatt fra Herrens fiender.
09030027	Han sendte gaver til dem i Betel, i Ramot-Negev og til dem i Jattir,
09030028	til dem i Aroer, i Sifmot og i Esjtemoa,
09030029	til dem i Rakal og til dem i jerahme’elittenes byer og til dem i kenittenes byer,
09030030	til dem i Horma, i Bor-Asjan og i Atak,
09030031	til dem i Hebron og til alle de stedene hvor David hadde vanket om med mennene sine.
09031001	Filistrene gikk til strid mot Israel, og Israels menn flyktet for filistrene. Det lå mange falne på Gilboa-fjellet.
09031002	Filistrene forfulgte Saul og sønnene hans, og de drepte Jonatan og Abinadab og Malkisjua, Sauls sønner.
09031003	Og kampen ble hard der hvor Saul sto. Bueskytterne kom over ham, og han ble hardt såret.
09031004	Da sa Saul til sin våpensvein: Dra sverdet ditt og støt det gjennom meg, så ikke disse uomskårne skal komme og stikke meg ned og fare ille med meg! Men våpensveinen ville ikke, for han var for redd. Så tok Saul sverdet sitt og styrtet seg i det.
09031005	Da våpensveinen så at Saul var død, styrtet også han seg i sitt sverd og døde med ham.
09031006	Slik døde Saul og hans tre sønner, hans våpensvein og alle hans menn på en og samme dag.
09031007	Da de israelittene som bodde på den andre siden av dalen, og de som bodde på Jordan-siden, så at israelittene flyktet, og at Saul og sønnene hans var falt, forlot de byene og flyktet. Og filistrene kom og bosatte seg i dem.
09031008	Dagen etter kom filistrene for å plyndre de falne. Da fant de Saul og hans tre sønner liggende på Gilboa-fjellet.
09031009	De hogg hodet av ham, røvet våpnene hans og sendte dem rundt omkring i filistrenes land for å forkynne det glade budskapet i avgudstemplene og for folket.
09031010	Våpnene hans la de i Astarte-templet, og kroppen hengte de opp på muren i Betsjan.
09031011	Da innbyggerne i Jabes i Gilead fikk høre hva filistrene hadde gjort med Saul,
09031012	dro alle våpenføre menn av sted og gikk hele natten. De tok kroppene av Saul og sønnene hans ned av Betsjans mur, og da de var kommet til Jabes, brente de dem der.
09031013	Og de tok deres ben og begravde dem under tamarisken i Jabes, og så holdt de faste i sju dager.
10001001	Da Saul var død, og David var vendt tilbake etter at han hadde slått amalekittene, slo han seg til i Siklag i to dager.
10001002	Da hendte det den tredje dagen at det kom en mann fra Sauls leir med flerrede klær og med jord på hodet. Da han kom til David, kastet han seg ned på jorden for ham.
10001003	David spurte ham: Hvor kommer du fra? Og han svarte ham: Jeg har flyktet fra Israels leir.
10001004	Da sa David til ham: Hvordan er det gått, fortell meg det! Han svarte: Folket flyktet fra slaget, og mange falt og mistet livet. Saul og hans sønn Jonatan er også døde.
10001005	Da sa David til den gutten som kom og fortalte ham dette: Hvordan vet du at Saul og hans sønn Jonatan er døde?
10001006	Gutten som kom med meldingen, svarte: Det falt seg slik at jeg kom opp på Gilboa-fjellet. Og der sto Saul og støttet seg på spydet sitt, mens vognene og hestfolket satte hardt inn på ham.
10001007	Han snudde seg, og da han fikk se meg, ropte han på meg. Jeg svarte: Her er jeg.
10001008	Så spurte han: Hvem er du? Jeg svarte: Jeg er en amalekitt.
10001009	Da sa han til meg: Kom hit til meg og drep meg! For dødskrampen har grepet meg, men det er ennå liv i meg.
10001010	Så jeg gikk bort til ham og drepte ham, for jeg visste at han ikke ville overleve sitt fall. Jeg tok kongesmykket som han hadde på hodet, og ringen han bar på armen, og tok dem med hit til min herre.
10001011	Da tok David og flerret klærne sine. Det samme gjorde alle de menn som var hos ham.
10001012	De klaget og gråt og fastet helt til om kvelden over Saul og hans sønn Jonatan, og over Herrens folk og over Israels hus, fordi de var falt for sverdet.
10001013	Så spurte David gutten som var kommet med meldingen: Hvor er du fra? Han svarte: Jeg er sønn av en amalekitt som er flyttet inn her.
10001014	Da sa David til ham: Hvordan kunne du driste deg til å legge hånd på Herrens salvede, og drepe ham?
10001015	Og David kalte på en av mennene sine og sa: Kom hit og hogg ham ned! Og han slo ham i hjel.
10001016	Men David sa til ham: Ditt blod komme over ditt hode, for din egen munn har vitnet mot deg da du sa: Jeg har drept Herrens salvede.
10001017	Og David sang denne klagesangen over Saul og hans sønn Jonatan.
10001018	Han bød at Judas barn skulle lære sangen. Den heter Buen, og den er oppskrevet i «Den rettskafnes bok».
10001019	Din pryd, Israel, ligger drept på dine hauger. Å, at heltene skulle falle!
10001020	Forkynn det ikke i Gat, meld det ikke på gatene i Asjkelon, for da ville filistrenes døtre glede seg, de uomskårnes døtre ville juble!
10001021	Dere Gilboa-fjell! Måtte det ikke falle dugg eller regn på dere! Måtte der ikke være marker som bærer korn til offergaver! For der ble heltenes skjold flekket med blod, Sauls skjold ble ikke salvet med olje.
10001022	Aldri vendte Jonatans bue tilbake uten blod fra de falne eller fett fra de mektige. Aldri kom Sauls sverd umettet hjem.
10001023	Saul og Jonatan, elsket og avholdt i livet, ble heller ikke skilt i døden. Hurtigere var de enn ørner, sterkere enn løver.
10001024	Dere Israels døtre! Gråt over Saul som kledde dere vakkert i purpur, som satte smykker av gull på deres klær.
10001025	Å, at heltene skulle falle i striden! Jonatan ligger ihjelslått på dine hauger.
10001026	Hjertelig bedrøvet er jeg over deg, min bror Jonatan! Du var meg inderlig kjær. Din kjærlighet var mer dyrebar for meg enn kvinners kjærlighet.
10001027	Å, at heltene skulle falle, og krigens våpen bli ødelagt!
10002001	Siden spurte David Herren: Skal jeg dra opp til en av byene i Juda? Herren svarte: Gjør det! Da spurte David: Hvor skal jeg dra? Han svarte: Til Hebron.
10002002	Så dro David dit opp med sine to koner, Akinoam fra Jisre’el og Abiga’il, karmelitten Nabals kone.
10002003	David tok også med seg de menn som var hos ham, hver med sin husstand, og de bosatte seg i byene omkring Hebron.
10002004	Da kom Judas menn dit og salvet David til konge over Judas hus. Så kom det noen og fortalte David at det var mennene i Jabes i Gilead som hadde gravlagt Saul.
10002005	Da sendte David bud til mennene i Jabes i Gilead og sa til dem: Velsignet være dere av Herren, fordi dere har gjort den kjærlighetsgjerningen mot deres herre Saul å begrave ham!
10002006	Måtte nå Herren vise miskunnhet og trofasthet mot dere! Jeg vil også gjøre vel mot dere fordi dere har gjort dette.
10002007	Så ta nå mot til dere og vær djerve menn! For deres herre Saul er død, men nå har Judas hus salvet meg til konge over seg.
10002008	Men Abner, Ners sønn, Sauls hærfører, tok Isjboset, Sauls sønn, og førte ham over til Mahanajim.
10002009	Der gjorde han ham til konge over Gilead og over asurittene og over Jisre’el og Efra’im og Benjamin og over hele Israel.
10002010	Isjboset, Sauls sønn, var førti år gammel da han ble konge over Israel. Han regjerte i to år. Det var bare Judas hus som holdt seg til David.
10002011	Hele den tiden David var konge i Hebron over Judas hus, var sju år og seks måneder.
10002012	Abner, Ners sønn, dro ut fra Mahanajim med folkene til Isjboset, Sauls sønn, og dro til Gibeon.
10002013	Og Joab, Serujas sønn, og Davids folk dro også ut, og traff sammen med dem ved Gibeon-dammen. Den ene flokken slo seg ned på den ene siden av dammen og den andre flokken på den andre siden.
10002014	Da sa Abner til Joab: La de unge mennene tre fram og holde en krigslek mens vi ser på! Joab svarte: Ja, la dem det!
10002015	Så reiste de seg og gikk fram i det fastsatte tall: tolv for Benjamin og Isjboset, Sauls sønn, og tolv av Davids folk.
10002016	De grep hverandre i hodet og stakk sverdet i siden på hverandre slik at de falt alle sammen. Siden ble dette stedet kalt Helkat-Hassurim. Det ligger ved Gibeon.
10002017	Striden ble svært hard denne dagen, og Abner og Israels menn ble slått av Davids folk.
10002018	Tre av Serujas sønner var med: Joab og Abisjai og Asael. Asael var lett på foten som en gasell på marken.
10002019	Og Asael satte etter Abner og bøyde ikke av verken til høyre eller til venstre, men holdt seg stadig i Abners spor.
10002020	Da vendte Abner seg og sa: Er det du, Asael? Han svarte: Ja.
10002021	Da sa Abner til ham: Bøy av, enten til høyre eller til venstre! Grip fatt i en av de unge og ta rustningen hans! Men Asael ville ikke la være å forfølge ham.
10002022	Da sa Abner igjen til Asael: La være å forfølge meg! Vil du kanskje at jeg skal slå deg til jorden? Hvordan skulle jeg da kunne se din bror Joab i øynene?
10002023	Men han ville ikke holde opp. Da støtte Abner spydskaftet i magen på ham, så spydet gikk ut gjennom ryggen. Og han falt om der og døde på stedet. Og alle som kom til det stedet hvor Asael var falt og døde, stanset der.
10002024	Joab og Abisjai forfulgte Abner. Da solen var gått ned, kom de til Amma-haugen, som ligger midt imot Giah på veien til Gibeons ørken.
10002025	Men Benjamins barn samlet seg i én flokk om Abner og stilte seg på toppen av en haug.
10002026	Da ropte Abner til Joab: Skal sverdet aldri holde opp med å fortære? Skjønner du ikke at dette vil ende med sorg? Hvor lenge vil du vente før du sier til folkene dine at de skal holde opp med å forfølge sine brødre?
10002027	Joab svarte: Så sant Gud lever: Hadde du ingenting sagt, så skulle folket allerede fra morgenen av blitt ført bort, så ingen hadde forfulgt sin bror.
10002028	Så blåste Joab i hornet, og alt folket stanset. De forfulgte ikke Israel lenger, og fortsatte ikke å kjempe.
10002029	Abner og mennene hans gikk gjennom ødemarken hele den natten. Så satte de over Jordan og gikk gjennom hele Bitron og kom til Mahanajim.
10002030	Da Joab hadde holdt opp med å forfølge Abner, samlet han alt folket. Av Davids folk savnet en nitten mann i tillegg til Asael.
10002031	Men Davids folk hadde drept tre hundre og seksti mann av Benjamin og blant Abners menn.
10002032	Asael tok de opp og gravla ham i hans fars grav i Betlehem. Joab og mennene hans gikk hele natten og kom til Hebron da det lysnet av dag.
10003001	Krigen mellom Sauls hus og Davids hus ble langvarig. David ble sterkere og sterkere, men Sauls hus ble svakere og svakere.
10003002	David fikk sønner mens han bodde i Hebron. Hans førstefødte var Amnon, sønn av Akinoam fra Jisre’el.
10003003	Den andre var Kilab, sønn av Abiga’il, karmelitten Nabals kone. Den tredje var Absalom, sønn av Ma’aka, som var datter til Talmai, kongen i Gesjur.
10003004	Den fjerde var Adonja, sønn av Haggit. Den femte var Sefatja, sønn av Abital.
10003005	Den sjette var Jitream, sønn av Davids kone Egla. Disse sønnene fikk David i Hebron.
10003006	Mens krigen sto på mellom Sauls hus og Davids hus, støttet Abner Sauls hus.
10003007	Nå hadde Saul hatt en medhustru ved navn Rispa, datter til Aja. Så sa Isjboset til Abner: Hvorfor har du gått inn til min fars medhustru?
10003008	Abner ble harm over Isjbosets ord og sa: Er jeg et hundehode som holder med Juda? Den dag i dag gjør jeg vel mot din far Sauls hus, mot hans brødre og hans venner. Jeg har ikke overgitt deg i Davids hånd, og så går du nå i rette med meg for denne kvinnens skyld!
10003009	Gud la det gå Abner ille både nå og siden om jeg ikke gjør slik mot David som Herren har lovt ham,
10003010	og tar kongedømmet fra Sauls hus og reiser opp Davids trone over Israel og over Juda fra Dan helt til Be’er-Sjeba.
10003011	Og han torde ikke svare Abner et ord mer, så redd var han for ham.
10003012	Og Abner sendte bud av sted til David og sa: Hvem hører landet til? Og han fortsatte: Gjør en pakt med meg, for se, da skal min hånd være med deg for å føre hele Israel over til deg.
10003013	Han svarte: Godt, jeg vil gjøre en pakt med deg. Bare én ting krever jeg av deg: Du skal ikke komme for øynene mine uten at du har med deg Mikal, Sauls datter, når du kommer for å tre fram for meg.
10003014	Og David sendte bud til Isjboset, Sauls sønn, og lot si: Gi meg min kone Mikal, som jeg vant meg til brud med hundre filistrers forhuder!
10003015	Da sendte Isjboset bud og tok henne fra hennes mann Paltiel, sønn av Lajisj.
10003016	Og mannen hennes fulgte med og gikk gråtende etter henne like til Bahurim. Men Abner sa til ham: Gå hjem igjen! Da snudde han og gikk hjem.
10003017	Men Abner talte med Israels eldste og sa: Alt lenge har dere ønsket å få David til konge over dere.
10003018	Så la ham nå bli det! For Herren har sagt om David: Ved min tjener Davids hånd vil jeg frelse mitt folk Israel fra filistrenes hånd og fra alle deres fienders hånd.
10003019	Abner talte også med benjaminittene. Så gikk han av sted for å tale med David i Hebron om alt det som Israel og hele Benjamins hus hadde besluttet.
10003020	Abner kom til David i Hebron med tjue mann, og David gjorde et gjestebud for Abner og de menn som var med ham.
10003021	Og Abner sa til David: Jeg vil dra ut og samle hele Israel til min herre kongen. Så kan de gjøre en pakt med deg, og du kan råde over alt det du ønsker. Og David lot Abner fare, og han dro bort i fred.
10003022	Nettopp da kom Davids folk og Joab hjem fra et herjetog, og de hadde mye bytte med seg. Abner var da ikke lenger hos David i Hebron, for David hadde latt ham fare, og han var dratt bort i fred.
10003023	Da nå Joab og hele hæren som var sammen med ham, kom hjem, fikk Joab høre at Abner, Ners sønn, var kommet til kongen, og at kongen hadde latt ham fare, og at han var dratt bort i fred.
10003024	Da gikk Joab inn til kongen og sa: Hva har du gjort? Abner kom til deg, hvorfor lot du ham da fare sin vei?
10003025	Du kjenner da Abner, Ners sønn! Du må da vite at han er kommet for å narre deg og for å få rede på all din ferd og alt det du gjør.
10003026	Så gikk Joab bort igjen fra David og sendte noen folk etter Abner. De førte ham tilbake fra Sira-brønnen. Men David visste ikke noe om det.
10003027	Da nå Abner kom tilbake til Hebron, tok Joab ham til side midt inn i porten for å tale med ham i stillhet. Der stakk han ham i magen, så han døde. Det var for å hevne sin bror Asaels blod.
10003028	Da David siden fikk høre dette, sa han: Jeg og mitt kongedømme er for evig uten skyld for Herren i Abners, Ners sønns blod.
10003029	La det komme over Joabs hode og over hele hans fars hus! La det aldri savnes noen i Joabs hus som har utflod eller er spedalsk, eller går med krykke eller som faller for sverdet, eller som mangler brød.
10003030	Slik myrdet Joab og hans bror Abisjai Abner, fordi han hadde drept deres bror Asael ved Gibeon under striden.
10003031	Men David sa til Joab og alt folket som var hos ham: Flerr klærne, bind sekk om dere og gå klagende foran Abner! Og kong David gikk selv etter båren.
10003032	Så gravla de Abner i Hebron. Kongen gråt høyt ved Abners grav, og alt folket gråt.
10003033	Kongen sang denne klagesangen over Abner: Skulle da Abner dø som en dåre?
10003034	Dine hender var ikke bundet og dine føtter var ikke lagt i lenker. Som en faller for ugjerningsmenn, slik falt du. - Og alt folket ble ved å gråte over ham.
10003035	Siden kom de alle for å få David til å spise mens det ennå var dag. Men han sverget: Gud la det gå meg ille både nå og siden om jeg smaker brød eller noe annet før solen er gått ned.
10003036	Hele folket forsto dette, og de syntes godt om det. Alt det kongen gjorde, syntes folket godt om.
10003037	Den dagen skjønte hele folket og hele Israel at det ikke var kongen som var opphavsmannen til drapet på Abner, Ners sønn.
10003038	Og kongen sa til sine menn: Vet dere ikke at en høvding og stor mann er falt i Israel på denne dagen?
10003039	Men jeg er ennå svak og bare salvet til konge. Disse menn, Serujas sønner, er mektigere enn jeg. Herren skal gjengjelde den som gjør ondt, det onde han gjør!
10004001	Da Sauls sønn fikk høre at Abner var død i Hebron, falt han rent sammen, og hele Israel ble forferdet.
10004002	Hos Sauls sønn var der to menn som var høvdinger for streifflokker. Den ene hette Ba’ana og den andre Rekab. De var sønner av Rimmon fra Be’erot og hørte til Benjamins barn. Be’erot ble også regnet til Benjamin.
10004003	Men folket i Be’erot hadde flyktet til Gittajim, der har de bodd som innflyttere helt til denne dag.
10004004	Jonatan, Sauls sønn, hadde en sønn som var lam i begge føttene. Han var fem år gammel da meldingen om Saul og Jonatan kom fra Jisre’el, og den kvinnen som passet ham, tok ham og flyktet. Men idet hun skyndte seg av sted, falt han ned og ble lam. Hans navn var Mefibosjet.
10004005	Be’erotitten Rimmons sønner, Rekab og Ba’ana, tok av sted og kom på det heteste av dagen til Isjbosets hus mens han hvilte middag.
10004006	De lot som om de skulle hente hvete, og slik kom de helt inn i huset. Så stakk de ham i magen. Deretter slapp Rekab og hans bror Ba’ana bort.
10004007	De kom inn i huset mens Isjboset lå på sengen i sovekammeret, og stakk ham i hjel og hogg hodet av ham. Så tok de hodet hans og gikk hele natten gjennom ødemarken.
10004008	Og de kom med Isjbosets hode til David i Hebron og sa til kongen: Se, her er hodet av Isjboset, sønn til Saul, din fiende som sto deg etter livet. Slik har Herren på denne dagen gitt min herre kongen hevn over Saul og hans ætt.
10004009	Men David svarte Rekab og hans bror Ba’ana, be’erotitten Rimmons sønner, og sa til dem: Så sant Herren lever, han som har forløst min sjel fra all trengsel:
10004010	Den som kom til meg med melding om at Saul var død, mente selv han kom med en god melding. Men jeg grep ham og drepte ham i Siklag - ham som jeg skulle ha gitt lønn for et gledesbud.
10004011	Hvor mye mer nå, når ugudelige menn har myrdet en rettferdig mann i hans hus og på hans leie - skulle jeg ikke nå kreve hans blod av deres hånd og utrydde dere av landet?
10004012	Så ga David befaling til sine folk, og de slo dem i hjel og hogg hendene og føttene av dem og hengte dem opp ved dammen i Hebron. Men Isjbosets hode tok de og begravde i Abners grav i Hebron.
10005001	Så kom alle Israels stammer til David i Hebron og sa: Her er vi! Vi er av samme kjøtt og blod som du!
10005002	Allerede for lenge siden, da Saul var konge over oss, var det du som førte Israel ut og inn. Og Herren sa til deg: Du skal vokte mitt folk Israel, og du skal være fyrste over Israel.
10005003	Og alle Israels eldste kom til kongen i Hebron, og kong David gjorde en pakt med dem i Hebron for Herrens åsyn, og de salvet David til konge over Israel.
10005004	David var tretti år gammel da han ble konge, og han regjerte i førti år.
10005005	I Hebron regjerte han over Juda i sju år og seks måneder, og i Jerusalem regjerte han i trettitre år over hele Israel og Juda.
10005006	Så dro kongen og hans menn til Jerusalem mot jebusittene, som bodde der i landet. Men de sa til David: Du kommer aldri inn her! Blinde og lamme skal drive deg bort med disse ordene: David kommer aldri inn her!
10005007	Men David inntok likevel Sions borg, det er Davids by.
10005008	Den dagen sa David: Hver den som slår jebusittene, la ham bruke vannledningen og nå de lamme og blinde som Davids sjel hater. Av dette kommer ordet: En blind og en lam skal ikke komme inn i huset.
10005009	David tok sin bolig i borgen og kalte den Davids by. Og David bygde rundt omkring fra Millo og innover.
10005010	David ble større og større, og Herren, hærskarenes Gud, var med ham.
10005011	Hiram, kongen i Tyrus, skikket sendemenn til David med sedertre. Han sendte også tømmermenn og steinhoggere, og de bygde et hus for David.
10005012	David forsto at Herren hadde stadfestet hans kongedømme over Israel, og at han hadde hevet hans rike høyt for sitt folk Israels skyld.
10005013	David tok enda flere medhustruer og koner fra Jerusalem etter at han var kommet fra Hebron, og han fikk enda flere sønner og døtre.
10005014	Dette er navnene på de sønnene han fikk i Jerusalem: Sjammua og Sjobab og Natan og Salomo,
10005015	Jibhar og Elisjua og Nefeg og Jafia,
10005016	Elisjama og Eljada og Elifelet.
10005017	Da filistrene hørte at David var blitt salvet til konge over Israel, dro alle filistrene ut for å få tak i David. Og da David hørte dette, dro han ned til borgen.
10005018	Filistrene kom og spredte seg utover i Refa’im-dalen.
10005019	Da spurte David Herren: Skal jeg dra ut mot filistrene? Vil du gi dem i min hånd? Og Herren svarte: Dra ut! Jeg vil gi filistrene i din hånd.
10005020	Så kom David til Ba’al-Perasim, og der slo han dem. Da sa han: Herren har brutt igjennom mine fiender foran meg, som vann bryter igjennom. Derfor ble dette stedet kalt Ba’al-Perasim.
10005021	Der etterlot de avgudsbildene sine, og David og mennene hans tok dem med seg.
10005022	Men filistrene dro ut en gang til og spredte seg utover i Refa’im-dalen.
10005023	Og David spurte Herren, men han sa: Du skal ikke dra dit opp. Gå omkring dem så du kommer bakenfor dem. Gå så på dem midt for bakatrærne.
10005024	Når du hører lyden av skritt i toppen av bakatrærne, da skynd deg! For da har Herren dratt ut foran deg for å slå filistrenes hær.
10005025	David gjorde slik som Herren hadde befalt ham. Og han slo filistrene og forfulgte dem fra Geba til bort imot Geser.
10006001	David samlet igjen alt utvalgt mannskap i Israel - tretti tusen mann.
10006002	Og David og alt folket som var hos ham, brøt opp og dro fra Ba’ale-Juda for å føre Guds ark opp derfra, den som er kalt med Navnet, med Herrens, hærskarenes Guds navn, han som troner over kjerubene.
10006003	De satte Guds ark på en ny vogn og førte den bort fra Abinadabs hus, som lå på haugen. Og Ussa og Ahjo, Abinadabs sønner, kjørte den nye vognen.
10006004	Og de førte Guds ark bort fra Abinadabs hus, som lå på haugen, og fulgte med den, og Ahjo gikk foran arken.
10006005	Og David og hele Israels hus lekte for Herrens åsyn til all slags strengelek av sypresstre, både sitarer og harper og tamburiner og bjeller og cymbler.
10006006	Da de kom til Nakons treskeplass, rakte Ussa hånden sin ut og tok fatt i Guds ark, for oksene var blitt ustyrlige.
10006007	Da ble Herrens vrede opptent mot Ussa. Gud slo ham fordi han handlet overilet, så han døde der ved Guds ark.
10006008	Men David ble ille til mote, fordi Herren hadde slått Ussa ned. Derfor er dette stedet blitt kalt Peres-Ussa like til denne dag.
10006009	Den dagen ble David fylt av frykt for Herren og sa: Hvordan skulle Herrens ark kunne komme inn til meg?
10006010	Og David ville ikke flytte Herrens ark opp til seg i Davids by, men lot den føre bort til gittitten Obed-Edoms hus.
10006011	Herrens ark ble stående i gittitten Obed-Edoms hus i tre måneder. Og Herren velsignet Obed-Edom og hele hans hus.
10006012	Så ble det fortalt kong David at Herren hadde velsignet Obed-Edoms hus og alt det han hadde, for Guds arks skyld. Da tok David av sted og førte Guds ark fra Obed-Edoms hus og til Davids by med stor glede.
10006013	Da de som bar Herrens ark, hadde gått seks skritt fram, ofret han en okse og en gjøkalv.
10006014	Og David danset av all makt for Herrens åsyn - han hadde en efod av lerret på seg.
10006015	Og David og hele Israels hus førte Herrens ark opp med fryderop og toner fra horn.
10006016	Da nå Herrens ark kom inn i Davids by, så Mikal, Sauls datter, ut gjennom vinduet. Hun så kong David hoppe og danse for Herrens åsyn, og hun foraktet ham i sitt hjerte.
10006017	Så førte de da Herrens ark inn og satte den på sitt sted midt i det teltet som David hadde reist for den. Og David ofret brennoffer for Herrens åsyn, og fredsoffer.
10006018	Da David var ferdig med å ofre brennofferet og fredsofrene, velsignet han folket i Herrens, hærskarenes Guds navn.
10006019	Han delte ut til hele folket, til hver enkelt av hele Israels mengde, både mann og kvinne, et brød og en daddelkake og en rosinkake. Så dro alt folket hjem, hver til sitt hus.
10006020	Da David kom hjem for å velsigne sitt hus, gikk Mikal, Sauls datter, ut imot ham og sa: Hvor høyt Israels konge er blitt æret i dag - han som i dag har blottet seg for øynene på tjenestejentene til tjenerne sine, slik som simple folk pleier å gjøre!
10006021	Da sa David til Mikal: For Herrens åsyn, han som utvalgte meg fremfor din far og fremfor hele hans hus og satte meg til fyrste over Herrens folk, over Israel - for Herrens åsyn har jeg danset.
10006022	Og jeg vil gjøre meg enda ringere enn så og bli liten i mine egne øyne. Og de tjenestepikene du talte om, sammen med dem vil jeg æres.
10006023	Men Mikal, Sauls datter, ble barnløs til sin dødsdag.
10007001	Kongen bodde nå i sitt hus, og Herren hadde latt ham få ro for alle sine fiender rundt omkring.
10007002	Da sa han til profeten Natan: Se, jeg bor i et hus av sedertre, mens Guds ark bor mellom telttepper.
10007003	Natan sa til kongen: Gjør alt det du har i sinne! For Herren er med deg.
10007004	Men samme natt kom Herrens ord til Natan, og det lød slik:
10007005	Gå og si til min tjener David: Så sier Herren: Skulle du bygge meg et hus til å bo i?
10007006	Jeg har jo ikke bodd i hus helt fra den dagen jeg førte Israels barn opp fra Egypt, og til denne dag, men jeg har vandret om i et telt, i et tabernakel.
10007007	Har jeg vel, hvor jeg så har vandret om med alle Israels barn, noen gang talt slik til en av dem som førte herskerstav i Israel, en som jeg hadde satt til å vokte mitt folk Israel: Hvorfor har dere ikke bygd meg et hus av sedertre?
10007008	Derfor skal du si så til min tjener David: Så sier Herren, hærskarenes Gud: Jeg tok deg fra beitemarken, der hvor du fulgte saueflokken, og satte deg til fyrste over mitt folk Israel.
10007009	Og jeg var med deg overalt hvor du gikk. Jeg utryddet alle dine fiender for deg, og jeg har latt deg vinne et stort navn, så stort som de største på jorden har det.
10007010	Jeg vil gjøre i stand et bosted for mitt folk Israel og plante det der. De skal få bo på sitt sted og ikke uroes mer. Urettferdige mennesker skal ikke plage dem lenger,
10007011	slik det har vært like fra den dagen jeg satte dommere over mitt folk Israel. Jeg har latt deg få ro for alle dine fiender. Og nå forkynner Herren deg at Herren vil bygge deg et hus.
10007012	Når dine dagers tall blir fullt, og du hviler hos dine fedre, da vil jeg etter deg oppreise din sønn som skal utgå av ditt liv, og jeg vil grunnfeste hans kongedømme.
10007013	Han skal bygge et hus for mitt navn, og jeg vil trygge hans kongetrone til evig tid.
10007014	Jeg vil være hans far, og han skal være min sønn. Når han gjør det som ondt er, vil jeg tukte ham med menneskers ris og med menneskebarns plager.
10007015	Men min miskunnhet skal ikke vike fra ham, slik som jeg lot den vike fra Saul, han som jeg lot vike plassen for deg.
10007016	Ditt hus og ditt kongedømme skal stå fast til evig tid for ditt åsyn, og din trone skal være grunnfestet til evig tid.
10007017	Alle disse ordene og hele dette synet bar Natan fram for David.
10007018	Da gikk kong David inn og ble der inne for Herrens åsyn. Og han sa: Hvem er jeg, Herre Herre! Og hva er mitt hus, at du har ført meg så langt!
10007019	Og enda var dette for lite i dine øyne, Herre Herre. Du talte også om din tjeners hus langt fram i tiden. Og dette er loven for menneskene, Herre Herre!
10007020	Hva mer skal så David si til deg? Du kjenner jo din tjener, Herre Herre!
10007021	For ditt ords skyld og etter ditt hjerte har du gjort alt dette store og forkynt det for din tjener.
10007022	Derfor er du stor, Herre Gud! Det er ingen som du, og det er ingen Gud uten deg, etter alt det vi har hørt med våre ører.
10007023	Og hvor er det på jorden et eneste folk som ditt folk, som Israel? Et folk som Gud kom og fridde ut, så det skulle være hans eget folk - for å gjøre seg et navn, og for å gjøre dette store for dere - forferdelige gjerninger for ditt land, for ditt folks skyld som du fridde ut av Egypt, fra hedningefolk og deres guder?
10007024	Og du dannet deg ditt folk Israel, så det skulle være ditt folk til evig tid. Og du, Herre, er blitt deres Gud.
10007025	Så oppfyll nå, Herre Gud, for evig tid det ordet du har talt om din tjener og hans hus, og gjør som du har sagt!
10007026	Da skal ditt navn bli stort til evig tid. Da skal folk si: Herren, hærskarenes Gud, er Gud over Israel. Og din tjener Davids hus skal være grunnfestet for ditt åsyn.
10007027	For du, Herre, hærskarenes Gud, Israels Gud, har åpenbart for din tjener at du vil bygge meg et hus. Derfor har din tjener fått frimodighet til å be denne bønn til deg.
10007028	Og nå, Herre Herre, du er Gud, og dine ord skal bli sannhet. Du har lovt din tjener denne lykken.
10007029	Så la det nå behage deg å velsigne din tjeners hus, så det må bli stående for ditt åsyn til evig tid! For du, Herre Herre, har talt. Og for din velsignelses skyld skal din tjeners hus bli velsignet i all evighet.
10008001	Deretter slo David filistrene og ydmyket dem. David tok Meteg Ha’Amma fra filistrene.
10008002	Han slo også moabittene og målte dem med en snor. Han lot dem legge seg ned på jorden og målte så to snorlengder med folk som skulle drepes, og en full snorlengde med folk som skulle få leve. Moabittene ble Davids tjenere og måtte betale skatt til ham.
10008003	Likeså slo David Hadadeser, sønn av Rehob, kongen i Soba, da han dro av sted for å gjenvinne sin makt ved elven.
10008004	David tok fra ham ett tusen sju hundre hestfolk og tjue tusen mann fotfolk. David lot skjære fotsenene over på alle vognhestene, bare hundre vognhester sparte han.
10008005	Syrerne fra Damaskus kom for å hjelpe Hadadeser, kongen i Soba. Men David slo tjueto tusen mann av dem.
10008006	David la krigsmannskap i syrerriket Damaskus. Og syrerne ble Davids tjenere og måtte betale ham skatt. Slik hjalp Herren David overalt hvor han dro fram.
10008007	David tok gullskjoldene som Hadadesers tjenere hadde båret, og førte dem til Jerusalem.
10008008	Og fra Hadadesers byer Betah og Berotai tok kong David en stor mengde kobber.
10008009	Da To’i, kongen i Hamat, hørte at David hadde slått hele Hadadesers hær,
10008010	sendte han sin sønn Joram til kong David for å hilse på ham og ønske ham til lykke, fordi han hadde kjempet mot Hadadeser og slått ham. For Hadadeser hadde stadig ført krig mot To’i. Og Joram hadde med seg sølvkar og gullkar og kobberkar.
10008011	Også dem helliget kong David til Herren sammen med det sølvet og gullet han hadde helliget av hærfanget fra alle de hedningefolkene han hadde lagt under seg:
10008012	fra Syria og fra Moab og fra Ammons barn og fra filistrene og fra amalekittene, og av hærfanget fra Hadadeser, sønn av Rehob, kongen av Soba.
10008013	Da David vendte tilbake etter å ha slått syrerne, vant han seg et navn i Saltdalen ved å slå atten tusen mann.
10008014	Og han la krigsmannskap i Edom. I hele Edom la han krigsmannskap, og alle edomittene ble Davids tjenere. Slik hjalp Herren David overalt hvor han dro fram.
10008015	Så regjerte nå David over hele Israel, og David gjorde rett og rettferdighet mot hele sitt folk.
10008016	Joab, sønn av Seruja, var høvding over hæren, og Josjafat, sønn av Akilud, var historieskriver.
10008017	Sadok, sønn av Akitub, og Akimelek, sønn av Abjatar, var prester, og Seraja var statsskriver.
10008018	Benaja, Jojadas sønn, var høvding over livvakten, og Davids sønner var prester.
10009001	David sa: Er det ennå noen igjen av Sauls hus, som jeg kan gjøre vel imot for Jonatans skyld?
10009002	Nå var det i Sauls hus en tjener som hette Siba. Han ble kalt til David, og kongen sa til ham: Er du Siba? Han svarte: Ja, din tjener heter så.
10009003	Da sa kongen: Er det ikke ennå noen igjen av Sauls hus, så jeg kunne gjøre Guds miskunnhet mot ham? Siba svarte kongen: Det er ennå en sønn av Jonatan, en som er lam i begge føttene.
10009004	Kongen spurte ham: Hvor er han? Siba svarte kongen: Han er i huset hos Makir, sønn av Ammiel, i Lo-Debar.
10009005	Så sendte kong David bud og hentet ham fra Makirs, Ammiels sønns hus i Lo-Debar.
10009006	Og da Mefibosjet, sønn av Jonatan, Sauls sønn, kom inn til David, kastet han seg ned med ansiktet mot jorden. Og David sa: Mefibosjet! Han svarte: Her er din tjener.
10009007	David sa til ham: Vær ikke redd! Jeg vil gjøre vel mot deg for din far Jonatans skyld og gi deg tilbake hele den jordeiendommen Saul, din far, eide. Du skal alltid ete ved mitt bord.
10009008	Da kastet han seg ned og sa: Hva er din tjener, at du lar ditt øye falle på en død hund som meg?
10009009	Så kalte kongen på Siba, Sauls tjener, og sa til ham: Alt som har tilhørt Saul og hele hans ætt, har jeg gitt til din herres sønn.
10009010	Du skal dyrke jorden for ham, du og dine sønner og dine tjenere. Dere skal høste inn for ham, så din herres sønn kan ha brød å spise. Men selv skal Mefibosjet, din herres sønn, alltid spise ved mitt bord. Siba hadde femten sønner og tjue tjenere.
10009011	Da sa Siba til kongen: Som min herre kongen befaler sin tjener, slik skal din tjener i alle måter gjøre. - David sa: Mefibosjet skal spise ved mitt bord som en av kongens sønner.
10009012	Mefibosjet hadde en liten sønn som hette Mika. Og alle som bodde i Sibas hus, var Mefibosjets tjenere.
10009013	Men selv bodde Mefibosjet i Jerusalem, for han spiste alltid ved kongens bord. Han var lam i begge føttene.
10010001	En tid etter skjedde det at Ammons barns konge døde, og Hanun, sønnen hans, ble konge i hans sted.
10010002	Da sa David: Jeg vil vise Hanun, Nahas’ sønn, vennskap, likesom hans far viste meg vennskap. Og David sendte noen av tjenerne sine for å trøste ham i sorgen over faren. Så kom da Davids tjenere til Ammons barns land.
10010003	Da sa Ammons barns høvdinger til Hanun, sin herre: Tror du det er for å ære din far at David har sendt folk som skal trøste deg? Mon det ikke heller er for å utforske byen at David har sendt sine tjenere til deg, for å utspeide den og så ødelegge den.
10010004	Da tok Hanun Davids tjenere og raket av dem halvdelen av skjegget og skar av dem halvparten av klærne, like til setet. Så sendte de dem fra seg.
10010005	Da dette ble meldt David, sendte han folk som skulle møte mennene, for de var grovt vanæret. Og kongen sa til dem: Bli i Jeriko til skjegget er vokst ut igjen, og kom så tilbake!
10010006	Da nå Ammons barn så at de hadde gjort seg forhatt hos David, sendte de bud og leide tjue tusen mann fotfolk av syrerne fra Bet-Rehob og Soba, og kongen i Ma’aka med tusen mann og tolv tusen mann fra Tob.
10010007	Da David hørte dette, sendte han Joab av sted med hele hæren, krigsvante menn.
10010008	Og Ammons barn rykket ut og stilte seg i fylking foran byporten. Men syrerne fra Soba og Rehob og mennene fra Tob og Ma’aka sto for seg selv ute på marken.
10010009	Da Joab så at han hadde fienden mot seg både foran og bak, valgte han ut en del av alt det beste mannskapet i Israel og stilte dem opp mot syrerne.
10010010	Men resten av folket overlot han til sin bror Abisjai og stilte dem opp mot Ammons barn.
10010011	Og han sa: Dersom syrerne blir for sterke for meg, skal du komme meg til hjelp. Og dersom Ammons barn blir for sterke for deg, skal jeg komme og hjelpe deg.
10010012	Vær modig! La oss vise oss modige i kampen for vårt folk og for vår Guds byer, så får Herren gjøre det som er godt i hans øyne!
10010013	Så rykket Joab fram med folkene sine til kamp mot syrerne, og de flyktet for ham.
10010014	Da Ammons barn så at syrerne flyktet, så flyktet også de for Abisjai og dro seg inn i byen. Da vendte Joab tilbake fra kampen mot Ammons barn og kom til Jerusalem.
10010015	Da syrerne så at de var blitt slått av Israel, samlet de seg igjen.
10010016	Og Hadadeser sendte bud at de syrerne som bodde på den andre siden av elven, skulle rykke ut. De kom til Helam. Sjobak, høvdingen over Hadadesers hær, førte dem.
10010017	Da dette ble meldt David, samlet han hele Israel. Han gikk over Jordan og kom til Helam, og syrerne stilte opp mot David og kjempet mot ham.
10010018	Men syrerne flyktet for Israel, og David drepte blant syrerne mannskapet på sju hundre vogner og førti tusen hestfolk. Sjobak, hærføreren deres, såret han, så han døde der.
10010019	Da alle kongene som sto under Hadadeser, så at de var blitt slått av Israel, gjorde de fred med Israel og ble deres tjenere. Og syrerne våget ikke å hjelpe Ammons barn mer.
10011001	Året etter, ved den tid da kongene pleier å dra ut i krig, sendte David Joab av sted med sine tjenere og hele Israel. De herjet Ammons barns land og beleiret Rabba. Men David holdt seg i Jerusalem.
10011002	Så hendte det en kveld at David sto opp av sengen og gikk omkring på taket av kongens hus. Da fikk han fra taket se en kvinne som badet seg. Og kvinnen var meget vakker å se til.
10011003	David sendte bud og spurte seg for om kvinnen. Og de sa: Det er jo Batseba, datter av Eliam og hetitten Urias kone.
10011004	Da sendte David bud og hentet henne. Hun kom til ham, og han lå hos henne like etter at hun hadde renset seg fra sin urenhet. Så gikk hun hjem igjen.
10011005	Kvinnen ble med barn, og hun sendte bud om det til David og lot si: Jeg er med barn.
10011006	Da sendte David dette bud til Joab: Send hetitten Uria til meg! Og Joab sendte Uria til David.
10011007	Da Uria kom til ham, spurte David ham om det sto vel til med Joab og med stridsmennene, og om hvordan det gikk med krigen.
10011008	Så sa David til Uria: Gå ned til ditt hus og vask dine føtter! Og da Uria gikk ut av kongens hus, ble det sendt en gave etter ham fra kongen.
10011009	Men Uria la seg ved inngangen til kongens hus sammen med alle sin herres tjenere og gikk ikke ned til huset sitt.
10011010	Da det ble meldt David at Uria ikke var gått ned til sitt hus, sa David til ham: Kommer du ikke fra reisen? Hvorfor er du da ikke gått ned til ditt hus?
10011011	Men Uria sa til David: Arken og Israel og Juda bor i løvhytter, og min herre Joab og min herres tjenere ligger i leir på åpen mark. Og så skulle jeg gå inn i mitt hus og ete og drikke og ligge hos min kone! Så sant du lever, så sant din sjel lever: Dette gjør jeg ikke!
10011012	Da sa David til Uria: Bli her også i dag, så vil jeg i morgen la deg fare. Og Uria ble i Jerusalem den dagen og dagen etter.
10011013	David ba ham til seg, og han åt og drakk hos ham, og David gjorde ham drukken. Om kvelden gikk han ut og gikk til sengs sammen med sin herres tjenere, men til sitt hus gikk han ikke ned.
10011014	Morgenen etter skrev David et brev til Joab og sendte det med Uria.
10011015	Og i brevet skrev han slik: Sett Uria lengst fremme, der hvor striden er hardest, og dra dere tilbake fra ham, så han blir slått og dør!
10011016	Mens nå Joab lå og voktet på byen, satte han Uria på et sted hvor han visste at det var djerve menn.
10011017	Da mennene fra byen dro ut og kjempet mot Joab, falt noen menn av Davids tjenere, og hetitten Uria døde også.
10011018	Da sendte Joab bud til David med melding om alt som hadde hendt i krigen.
10011019	Og han befalte sendebudet: Når du har talt ut til kongen om alt det som har hendt i krigen,
10011020	og det skulle hende at kongens vrede blir opptent, og han sier til deg: Hvorfor gikk dere så nær inntil byen under striden? Visste dere ikke at de ville skyte ned fra muren?
10011021	Hvem var det som drepte Abimelek, Jerubbesjets sønn? Var det ikke en kvinne som kastet en kvernstein ned på ham fra muren i Tebes, så han døde? Hvorfor gikk dere så nær til muren? - så skal du si: Også din tjener hetitten Uria er død.
10011022	Så gikk sendebudet av sted og kom og meldte David alt det Joab hadde pålagt ham.
10011023	Og budet sa til David: Mennene fikk overtaket over oss og dro ut på marken mot oss, men så trengte vi dem tilbake like til byporten.
10011024	Da skjøt bueskytterne fra muren ned på dine tjenere, og det falt noen av kongens tjenere. Også din tjener hetitten Uria døde.
10011025	Da sa David til budbæreren: Så skal du si til Joab: Ta deg ikke nær av dette! For sverdet fortærer snart en, snart en annen. Driv bare kraftig på med å kjempe mot byen og rive den ned! Du må sette mot i ham!
10011026	Da Urias kone hørte at Uria, hennes mann var død, sørget hun over sin ektefelle.
10011027	Men da sørgetiden var over, sendte David bud og hentet henne til sitt hus. Hun ble hans kone og fødte ham en sønn. Men det som David hadde gjort, var ondt i Herrens øyne.
10012001	Og Herren sendte Natan til David. Da han kom inn til ham, sa han til ham: Det var to menn i en by, en rik og en fattig.
10012002	Den rike hadde småfe og storfe i mengdevis.
10012003	Men den fattige hadde ikke annet enn et eneste lite lam, som han hadde kjøpt og fødd opp. Det vokste opp hos ham sammen med hans barn. Det åt av hans brød og drakk av hans beger og lå i hans fang og var som en datter for ham.
10012004	Så kom det en vandringsmann til den rike. Da kvidde han seg for å ta noe av sitt eget småfe eller storfe og lage i stand for vandringsmannen som var kommet til ham. Han tok den fattiges eneste lam og laget det til for mannen som var kommet til ham.
10012005	Da ble David mektig vred på den mannen, og han sa til Natan: Så sant Herren lever: Den mannen som har gjort dette, skal dø,
10012006	og lammet skal han betale firedobbelt, fordi han gjorde dette og ikke viste barmhjertighet.
10012007	Da sa Natan til David: Du er mannen! Så sier Herren, Israels Gud: Jeg salvet deg til konge over Israel, og fridde deg ut av Sauls hånd.
10012008	Jeg ga deg din herres hus og din herres koner i din favn. Jeg ga deg Israels og Judas hus. Og var det for lite, så ville jeg ha gitt deg enda mer, både det ene og det andre.
10012009	Hvorfor har du foraktet Herrens ord og gjort det som er ondt i hans øyne? Hetitten Uria har du slått med sverdet. Hans kone har du tatt til kone for deg selv, og ham har du drept med Ammons barns sverd.
10012010	Så skal da sverdet aldri vike fra ditt hus, fordi du har foraktet meg og tatt hetitten Urias kone til kone for deg selv.
10012011	Så sier Herren: Se, jeg lar ulykke komme over deg fra ditt eget hus. Jeg vil ta dine koner for dine øyne og gi dem til en annen mann. Han skal ligge hos dine koner, så solen her er vitne til det.
10012012	For det du har gjort, gjorde du i det skjulte. Men jeg vil gjøre dette for hele Israels øyne og midt på lyse dagen.
10012013	Da sa David til Natan: Jeg har syndet mot Herren. Og Natan sa til David: Så har også Herren tatt bort din synd. Du skal ikke dø.
10012014	Men fordi du ved denne gjerning har gitt Herrens fiender grunn til å spotte, så skal også den sønnen du har fått, visselig dø.
10012015	Så gikk Natan hjem igjen. Og Herren slo barnet som David hadde fått med Urias kone, så det ble sykt.
10012016	Og David søkte Gud for barnets skyld. David fastet strengt, og han gikk inn og lå på jorden hele natten.
10012017	De eldste i hans hus kom og ville reise ham opp fra jorden, men han ville ikke, og han åt ikke sammen med dem.
10012018	På den sjuende dagen døde barnet, men Davids tjenere torde ikke fortelle ham at barnet var dødt. De tenkte: Mens barnet var i live, talte vi til ham, men han hørte ikke på oss. Hvordan skal vi da nå kunne si til ham at barnet er dødt? Han kunne gjøre noe forferdelig.
10012019	Da David så at tjenerne hvisket seg imellom, skjønte han at barnet var dødt, og han sa til tjenerne sine: Er barnet dødt? De svarte: Ja. Han er død.
10012020	Da sto David opp fra jorden og vasket seg og salvet seg og skiftet klær og gikk inn i Herrens hus og tilba. Så gikk han hjem igjen og ba om mat, og de satte fram mat for ham, og han spiste.
10012021	Da sa tjenerne til ham: Hvordan er det du bærer deg at? Mens barnet var i live, fastet du og gråt for ham. Men nå, når barnet er dødt, står du opp og spiser.
10012022	Han svarte: Så lenge barnet var i live, fastet jeg og gråt. For jeg tenkte: Hvem vet om ikke Herren forbarmer seg over meg, så barnet blir i live?
10012023	Men nå som han er død, hvorfor skulle jeg nå faste? Kan jeg hente ham tilbake igjen? Jeg går til ham, men han vender ikke tilbake til meg.
10012024	David trøstet Batseba, sin kone, og han gikk inn til henne og lå hos henne. Hun fødte en sønn, som han kalte Salomo. Og Herren elsket ham.
10012025	Han sendte bud med profeten Natan, og han kalte ham Jedidja, for Herrens skyld.
10012026	Joab kjempet mot Rabba i ammonittenes land og inntok kongebyen.
10012027	Så sendte Joab bud til David og sa: Jeg har kjempet mot Rabba og inntatt vannbyen.
10012028	Du må samle resten av folket og beleire byen og innta den, ellers blir det jeg som inntar byen, og mitt navn blir nevnt over den.
10012029	Da samlet David hele folket og dro til Rabba. Han kjempet mot byen og inntok den.
10012030	Og han tok kronen fra hodet på kongen deres. Den veide en talent gull, og det var en kostbar stein på den. Nå kom den på Davids hode. Det store krigsbyttet han hadde tatt i byen, førte han med seg bort.
10012031	Men folket som bodde der, førte han ut og la dem under sager og treskesleder av jern og jernøkser og lot dem gå gjennom teglovner. Slik gjorde han med alle Ammons barns byer. Deretter vendte David og alt folket tilbake til Jerusalem.
10013001	En tid senere hendte det som nå skal fortelles: Absalom, Davids sønn, hadde en vakker søster som hette Tamar, og Davids sønn Amnon fattet kjærlighet til henne.
10013002	Amnon var så nedtrykt for sin søster Tamars skyld at han ble rent syk. For hun var jomfru, og Amnon syntes det var umulig å gjøre henne noe.
10013003	Men Amnon hadde en venn som hette Jonadab, en sønn av Davids bror Sjimea. Jonadab var en meget kløktig mann.
10013004	Han sa til ham: Hvorfor ser du så dårlig ut, kongesønn, morgen etter morgen? Vil du ikke si meg det? Da sa Amnon til ham: Jeg elsker Tamar, min bror Absaloms søster.
10013005	Da sa Jonadab til ham: Legg deg til sengs og lat som du er syk. Når så din far kommer for å se til deg, så si til ham: La min søster Tamar komme og gi meg noe å spise. La henne lage til maten her mens jeg ser på, så jeg kan få den av hennes egen hånd.
10013006	Så la Amnon seg og lot som om han var syk. Og da kongen kom for å se til ham, sa Amnon til kongen: La min søster Tamar komme og lage et par kaker mens jeg ser på det, så jeg kan få dem av hennes hånd!
10013007	Da sendte David bud inn i huset til Tamar og lot si: Gå til din bror Amnons hus og lag til maten for ham!
10013008	Og Tamar gikk til sin bror Amnons hus. Han lå til sengs, og hun tok deigen og eltet den og laget kaker mens han så på det, og stekte dem.
10013009	Så tok hun pannen og slo den ut foran ham, men han ville ikke spise. Og Amnon sa: La alle gå ut! Da alle var gått ut,
10013010	sa Amnon til Tamar: Bær maten inn i kammerset, så jeg kan få den av din hånd! Og Tamar tok kakene som hun hadde laget, og bar dem inn i kammerset til sin bror Amnon.
10013011	Men da hun rakte ham kakene og ba ham spise, tok han fatt i henne og sa til henne: Kom og ligg hos meg, søster!
10013012	Men hun sa til ham: Nei, min bror, du må ikke skjende meg! Slikt må ikke gjøres i Israel. Gjør ikke en slik skammelig gjerning.
10013013	Hvor skulle jeg da gå hen med min skam? Og du ville bli regnet blant dårene i Israel. Kjære, tal heller til kongen! Han nekter deg ikke å få meg.
10013014	Men han ville ikke høre på henne, og han ble for sterk for henne, han tok henne med makt og lå med henne.
10013015	Men deretter hatet Amnon henne voldsomt. Det hatet han fikk til henne, var større enn den kjærligheten han hadde hatt til henne. Og Amnon sa til henne: Stå opp og gå din vei!
10013016	Da sa hun til ham: Nei, jag meg ikke bort! Det ville være en enda større urett enn det første du gjorde mot meg. Men han ville ikke høre på henne.
10013017	Han kalte på den tjeneren som vartet ham opp, og sa: Jag denne kvinnen ut på gaten og steng døren etter henne!
10013018	Hun hadde en sid kjole på seg, for slike klær brukte kongens døtre så lenge de var jomfruer. Tjeneren førte henne da ut på gaten og stengte døren etter henne.
10013019	Men Tamar strødde aske på hodet og rev i stykker den side kjolen hun hadde på seg, og hun la hånden på hodet og gikk skrikende sin vei.
10013020	Da sa hennes bror Absalom til henne: Har din bror Amnon vært sammen med deg? Ti nå stille, søster! Han er din bror, ta deg ikke så nær av dette! Så ble da Tamar i sin ulykke i sin bror Absaloms hus.
10013021	Da kong David hørte om alt dette, ble han meget vred.
10013022	Men Absalom talte ikke med Amnon, verken ondt eller godt. For han hatet Amnon fordi han hadde krenket hans søster Tamar.
10013023	To år senere hadde Absalom saueklipping i Ba’al-Hasor, som ligger ved Efra’im. Og Absalom innbød alle kongens sønner.
10013024	Absalom gikk inn til kongen og sa: Din tjener skal nå ha saueklipping. Vil ikke kongen og hans menn bli med din tjener dit!
10013025	Men kongen svarte: Nei, min sønn, vi vil ikke komme alle, for det ville være for mye for deg. Absalom prøvde å overtale ham, men han ville enda ikke gå med, han ønsket ham bare lykke til.
10013026	Da sa Absalom: Om du ikke vil, så la min bror Amnon følge med oss! Kongen spurte: Hvorfor skal han følge med deg?
10013027	Men Absalom nødde ham inntil han lot Amnon og alle kongesønnene gå med ham.
10013028	Og Absalom befalte tjenerne sine og sa: Se til, når Amnon er blitt vel til mote av vinen, og jeg sier til dere: Hogg Amnon ned! - så skal dere drepe ham. Vær ikke redde! Det er jo jeg som har befalt dere det! Vær modige og vis dere som djerve menn!
10013029	Og Absaloms tjenere gjorde med Amnon som Absalom hadde befalt. Da reiste alle kongesønnene seg og satte seg på hver sitt muldyr og flyktet.
10013030	Mens de ennå var på veien, kom det ryktet til David: Absalom har slått alle kongens sønner i hjel, ikke en eneste av dem er blitt tilbake.
10013031	Da sto kongen opp og flerret klærne sine og kastet seg ned på jorden. Alle tjenerne sto der med flerrede klær.
10013032	Men Jonadab, sønn av Davids bror Sjimea, tok til orde og sa: Min herre må ikke tenke at de har drept alle de unge mennene, kongens sønner. Det er bare Amnon som er død, for etter Absaloms egne ord har det vært avgjort helt fra den dagen da han krenket hans søster Tamar.
10013033	Derfor må min herre kongen ikke la det gå seg til hjertet at de sier: Alle kongens sønner er døde! Nei, det er bare Amnon som er død.
10013034	Men Absalom flyktet. - Da vaktmannen så opp, fikk han øye på en mengde folk som kom fram fra veien bakom ham ved siden av fjellet.
10013035	Da sa Jonadab til kongen: Se, der kommer kongens sønner! Det har gått som din tjener sa.
10013036	Ikke før hadde han sagt dette, så kom kongens sønner. De gråt høyt, og kongen og alle mennene hans brast også ut i høylytt gråt.
10013037	Men Absalom flyktet og dro til Talmai, sønn av Ammihud, kongen i Gesjur. Og David sørget over sin sønn hele tiden.
10013038	Absalom var altså flyktet, og hadde dratt til Gesjur. Der ble han i tre år.
10013039	Men David begynte å lengte etter Absalom, for han hadde trøstet seg over Amnons død.
10014001	Men Joab, Serujas sønn, skjønte at kongens hjerte ble dratt mot Absalom.
10014002	Da sendte Joab bud etter en klok kvinne som bodde i Tekoa, og sa til henne: Lat som om du har sorg! Kle deg i sørgeklær og salv deg ikke med olje. Oppfør deg som en kvinne som allerede i lang tid har sørget over en død.
10014003	Gå så inn til kongen og tal slik til ham - og Joab la henne ordene i munnen.
10014004	Og kvinnen fra Tekoa talte til kongen. Hun kastet seg ned for ham med ansiktet mot jorden og sa: Hjelp, konge!
10014005	Kongen sa til henne: Hva er vanskelig for deg? Hun svarte: Å, jeg er enke, mannen min er død.
10014006	Og din tjenestepike hadde to sønner. De to kom i trette med hverandre ute på marken, og det var ingen der som kunne skille dem at. Så slo den ene til den andre og drepte ham.
10014007	Og se, nå har hele slekten reist seg mot din tjenestepike. De sier: Kom hit med ham som slo broren sin i hjel! Så vil vi ta livet hans til hevn for broren som han drepte, og vi får også ryddet arvingen av veien. Slik kommer de til å utslukke den siste gnist jeg ennå har igjen, så de ikke lar min mann ha navn og etterkommere på jorden.
10014008	Da sa kongen til kvinnen: Gå hjem igjen! Jeg skal ordne saken for deg.
10014009	Og kvinnen fra Tekoa sa til kongen: Herre konge, på meg og på min fars hus faller skylden, men kongen og hans trone skal være uten skyld.
10014010	Kongen sa: Dersom noen sier noe til deg, skal du føre ham hit til meg. Så skal han ikke mer gjøre deg noe.
10014011	Da sa hun: Måtte kongen komme i hu Herren sin Gud, så ikke blodhevneren skal få volde enda mer ulykke, slik at de rydder sønnen min av veien. Han svarte: Så sant Herren lever: Det skal ikke falle et hår til jorden av din sønns hode.
10014012	Da sa kvinnen: La din tjenestepike få tale enda et ord til min herre kongen. Og han sa: Tal!
10014013	Så sa kvinnen: Hvorfor har du da tenkt på den måten mot Guds folk? Når kongen taler slik, da er han selv skyldig, for kongen lar jo ikke den han har støtt fra seg, få komme tilbake.
10014014	For alle må vi dø og bli som vann som er utøst på jorden og ikke kan samles opp igjen. Gud tar ikke livet, men tenker ut hva som kan gjøres for at en som er støtt bort, ikke skal være bortstøtt fra ham.
10014015	Nå er jeg kommet for å tale dette til min herre kongen. For folket skremte meg, og din tjenestepike tenkte da: Jeg vil tale til kongen, kanskje kongen vil gjøre etter sin tjenestepikes ord.
10014016	Kongen vil nok høre på meg og fri sin tjenestepike fra den mannens hånd som vil utrydde både meg og sønnen min av Guds arv.
10014017	Og så tenkte din tjenstepike: Måtte min herre kongens ord bli meg til trøst! For min herre kongen er som en Guds engel til å høre både på godt og ondt. Må så Herren din Gud være med deg!
10014018	Da tok kongen til orde og sa til kvinnen: Skjul ikke for meg det som jeg nå vil spørre deg om! Kvinnen sa: Tal, herre konge!
10014019	Da sa kongen: Har ikke Joab sin hånd med i alt dette? Kvinnen svarte: Så sant du lever, herre konge: Ingen kan komme utenom noe av det min herre kongen taler, verken til høyre eller til venstre! Det var din tjener Joab som påla meg dette og la alle disse ordene i din tjenestepikes munn.
10014020	For å gi saken et annet utseende, har din tjener Joab gjort dette. Men min herre er vis, som en Guds engel i visdom, så han vet alt som hender i landet.
10014021	Deretter sa kongen til Joab: Nå vel, jeg skal gjøre så! Ta nå av sted og før den unge mannen Absalom tilbake!
10014022	Da kastet Joab seg ned med ansiktet mot jorden og velsignet kongen. Og Joab sa: I dag skjønner din tjener at jeg har funnet nåde for dine øyne, herre konge, siden kongen vil gjøre etter sin tjeners ord.
10014023	Så gjorde Joab seg i stand og dro til Gesjur og førte Absalom til Jerusalem.
10014024	Men kongen sa: La ham dra hjem til sitt eget hus, men han skal ikke komme for mine øyne. Så dro Absalom hjem til sitt eget hus og kom ikke for kongens øyne.
10014025	Men så vakker en mann som Absalom fantes det ikke i hele Israel. Ingen fikk så mange lovord. Fra fotsåle til isse fantes det ikke lyte på ham.
10014026	Når han klippet håret på hodet sitt - og det gjorde han når det var gått et år, fordi håret ble for tungt, og han måtte klippe det - så veide han håret, og det veide to hundre sekel etter kongens vekt.
10014027	Absalom fikk tre sønner og en datter som hette Tamar. Hun var en vakker kvinne.
10014028	Absalom bodde i Jerusalem i to år, men kom ikke for kongens øyne.
10014029	Så sendte Absalom bud til Joab for å få ham til å gå til kongen. Men han ville ikke komme til ham. Han sendte bud en gang til, men han ville ikke komme da heller.
10014030	Da sa han til tjenerne sine: Se, her ved siden av meg har Joab et jordstykke hvor han har bygg. Gå og sett ild på det! Og Absaloms tjenere satte ild på kornåkeren.
10014031	Da sto Joab opp og gikk til Absaloms hus, og han sa til ham: Hvorfor har dine tjenere satt ild på kornåkeren min?
10014032	Absalom svarte Joab: Se, jeg sendte jo bud til deg og ba deg komme! Jeg ville sende deg til kongen og si ham fra meg: Hvorfor er jeg kommet hit fra Gesjur? Det hadde vært bedre for meg om jeg var der ennå. Nå vil jeg komme for kongens øyne, og er det noen skyld hos meg, får han heller drepe meg!
10014033	Da gikk Joab inn til kongen og sa det til ham. Og kongen kalte Absalom til seg. Han kom inn til kongen, og han kastet seg på sitt ansikt til jorden for kongen. Og kongen kysset Absalom.
10015001	En tid etter skaffet Absalom seg vogn og hester og femti mann som løp foran ham.
10015002	Absalom pleide å stå tidlig opp og stille seg ved siden av veien til porten. Når det så kom en mann som hadde en sak han ville føre fram for kongen og få dom i, kalte Absalom på ham og spurte: Hvilken by er du fra? Når han så svarte: Din tjener er fra den og den av Israels stammer,
10015003	da sa Absalom til ham: Saken din er god og rett! Men hos kongen er det ingen som hører på deg.
10015004	Så sa Absalom: Bare de ville sette meg til dommer i landet! Da skulle hver mann som hadde en trette eller sak, komme til meg, og jeg skulle hjelpe ham til sin rett.
10015005	Når noen gikk fram og ville bøye seg for ham, rakte han ut sin hånd og tok fatt i ham og kysset ham.
10015006	Slik gjorde Absalom med hele Israel når de kom til kongen for å få dom. Og Absalom stjal Israels menns hjerte.
10015007	Da fire år var gått, sa Absalom til kongen: La meg få dra til Hebron og innfri det løftet jeg har gjort til Herren!
10015008	For din tjener gjorde et løfte den gang jeg bodde i Gesjur i Syria. Da sa jeg: Fører Herren meg tilbake igjen til Jerusalem, så vil jeg ofre til Herren.
10015009	Kongen svarte: Gå i fred! Så gjorde han seg ferdig og dro til Hebron.
10015010	Og Absalom sendte i hemmelighet folk omkring i alle Israels stammer og sa: Når dere hører hornet lyde, så skal dere si: Absalom er blitt konge i Hebron.
10015011	Sammen med Absalom gikk to hundre mann som var bedt med fra Jerusalem. De fulgte med i all troskyldighet og visste ikke om noe.
10015012	Mens Absalom bar fram ofrene, sendte han bud etter gilonitten Akitofel, Davids rådgiver, fra hans by Gilo. Og sammensvergelsen ble sterk. Det samlet seg flere og flere folk hos Absalom.
10015013	Da kom det en mann med bud til David og sa: Hver mann i Israel har vendt sitt hjerte til Absalom.
10015014	Da sa David til alle mennene sine som var hos ham i Jerusalem: Kom, la oss flykte! Ellers vil ingen av oss berge seg for Absalom. Fort dere av sted, så han ikke skal skynde seg og nå oss igjen og føre ulykke over oss og slå byen med sverdets egg.
10015015	Kongens tjenere svarte: Alt hva du vil, herre konge, se, det er dine tjenere klar til å gjøre.
10015016	Så tok kongen av sted, og hele hans hus fulgte ham. Bare ti medhustruer lot kongen bli tilbake for å ta vare på huset.
10015017	Så dro da kongen ut, og alt folket fulgte ham. De stanset ved det siste huset.
10015018	Alle mennene hans og hele livvakten dro fram ved siden av ham, og alle gittittene, seks hundre mann som hadde fulgt ham fra Gat, dro fram foran kongen.
10015019	Da sa kongen til gittitten Ittai: Hvorfor går du også med oss? Vend tilbake og bli hos kongen! For du er en fremmed og til og med bortført fra hjemstedet ditt.
10015020	I går kom du, og i dag skulle jeg la deg vanke omkring med oss, jeg som ikke vet hvor jeg skal vende meg! Snu tilbake og før brødrene dine tilbake med deg! Guds miskunn og trofasthet være med dere!
10015021	Men Ittai svarte kongen og sa: Så sant Herren lever, og så sant min herre kongen lever: Der hvor min herre kongen er, enten det bærer til død eller til liv, der vil din tjener være.
10015022	Da sa David til Ittai: Nå vel, så dra med oss! Så dro gittitten Ittai fram med alle mennene sine og alle de barna han hadde med seg.
10015023	Hele landet gråt høyt da alt folket dro fram. Kongen gikk over bekken Kedron, og alt folket gikk også over og tok veien bort imot ørkenen.
10015024	Og se, da kom også Sadok og alle levittene med ham. De bar Guds paktsark, og de satte Guds ark ned. Og Abjatar gikk opp, til alt folket var dratt ut av byen.
10015025	Da sa kongen til Sadok: Før Guds ark tilbake til byen! Finner jeg nåde for Herrens øyne, så fører han meg tilbake og lar meg se den og dens bolig.
10015026	Men dersom han sier slik: Jeg har ikke behag i deg! - så er jeg her. Han får gjøre med meg som han synes!
10015027	Kongen sa til presten Sadok: Er ikke du en seer? Vend tilbake til byen i fred. Din sønn Akima’as og Abjatars sønn Jonatan - begge sønnene deres - skal være med dere.
10015028	Husk på at jeg vil dryge på moene i ørkenen til det kommer et ord fra dere med budskap til meg.
10015029	Så førte Sadok og Abjatar Guds ark tilbake til Jerusalem, og de ble der.
10015030	Men David gikk gråtende oppetter Oljeberget med dekket hode og barfotet. Og alt folket som var med ham, hadde også dekket hodet og gikk gråtende oppover.
10015031	Da David fikk bud om at Akitofel var blant de sammensvorne hos Absalom, sa han: Gjør Akitofels råd til dårskap, Herre!
10015032	Da nå David kom opp til toppen av berget, hvor han ville tilbe Gud, se, da kom arkitten Husai til ham med flerret kappe og jord på hodet.
10015033	David sa til ham: Dersom du drar videre med meg, vil du bare bli til byrde for meg.
10015034	Men dersom du vender tilbake til byen og sier til Absalom: Jeg vil være din tjener, konge! Jeg har før vært din fars tjener, og nå vil jeg være din tjener! - så vil du gjøre Akitofels råd til intet for meg.
10015035	Er ikke også prestene Sadok og Abjatar hos deg der? Alt du får høre fra kongens hus, skal du melde til prestene Sadok og Abjatar.
10015036	Og se, begge sønnene deres, Akima’as, Sadoks sønn, og Jonatan, Abjatars sønn, er der hos dem. Med dem skal dere sende meg bud om alt det dere får høre.
10015037	Så kom da Husai, Davids venn, til byen. Og Absalom dro inn i Jerusalem.
10016001	Da David var kommet et lite stykke forbi toppen, kom Siba, Mefibosjets tjener, mot ham med et par kløvesler. På dem var det to hundre brød og hundre rosinkaker og hundre stykker sommerfrukt og en skinnsekk med vin.
10016002	Da sa kongen til Siba: Hva vil du med dette? Siba svarte: Eslene skal kongens husfolk ha til å ri på. Brødet og sommerfrukten skal være til mat for mennene, og vinen til drikke for dem som blir utmattet i ørkenen.
10016003	Kongen sa: Men hvor er din herres sønn? Siba svarte: Han er fremdeles i Jerusalem. Han sier: I dag vil Israels hus gi meg igjen min fars kongedømme.
10016004	Da sa kongen til Siba: Alt som Mefibosjet eide, er nå ditt. Og Siba sa: Jeg kaster meg til jorden! Måtte jeg alltid finne nåde for min herre kongens øyne!
10016005	Da kong David kom til Bahurim, kom det ut fra byen en mann som var i slekt med Sauls hus. Navnet hans var Sjime’i, og han var sønn av Gera. Han gikk og bannet
10016006	og kastet stein etter David og alle kong Davids tjenere, enda alt folket og alle de djerveste krigsmennene gikk med ham, både på høyre og venstre side.
10016007	Sjime’i forbannet ham og ropte: Bort med deg! Bort med deg, din blodhund, du fordervede!
10016008	Herren har nå latt det komme tilbake over deg, alt det blod som har flytt i Sauls hus. Du ble konge i hans sted, og nå har Herren gitt kongedømmet til din sønn Absalom. Se, nå er du kommet i den ulykke du har fortjent, for en blodhund er du!
10016009	Da sa Abisjai, Serujas sønn, til kongen: Hvorfor skal denne døde hunden få lov til å forbanne min herre kongen? La meg gå dit bort og hogge hodet av ham!
10016010	Men kongen sa: Hva har jeg med dere å gjøre, Serujas sønner? Når han forbanner, og når Herren har sagt til ham: Bann David! - hvem tør da si: Hvorfor gjorde du det?
10016011	Og David sa til Abisjai og til alle sine tjenere: Se, min sønn, som er utgått av mitt liv, står meg etter livet. Hvor mye mer da denne benjaminitten! La ham bare forbanne, for Herren har befalt ham det.
10016012	Kanskje Herren ser til meg i min nød, så Herren gir meg lykke til gjengjeld for den forbannelsen som har rammet meg i dag.
10016013	Så gikk David og mennene hans fram etter veien mens Sjime’i gikk oppe i lien jevnsides med ham. Han gikk og bannet, og han kastet stein og sand mens han gikk der jevnsides med ham.
10016014	Kongen og alt folket som var med ham, dro inn i Ajefim og hvilte der.
10016015	I mellomtiden var Absalom med alt sitt folk, Israels menn, kommet til Jerusalem. Og Akitofel var med ham.
10016016	Da nå arkitten Husai, Davids venn, kom til Absalom, sa Husai til Absalom: Kongen leve! Kongen leve!
10016017	Da sa Absalom til Husai: Er dette din kjærlighet til din venn? Hvorfor dro du ikke med vennen din?
10016018	Husai svarte: Nei, den som Herren og dette folket og alle Israels menn har utvalgt, ham vil jeg tilhøre, og hos ham vil jeg bli.
10016019	Dessuten, hvem skulle jeg tjene? Skulle jeg ikke tjene hans sønn? Slik som jeg har tjent din far, vil jeg nå også tjene deg.
10016020	Så sa Absalom til Akitofel: Dere må gi meg et råd, og si hva vi skal gjøre!
10016021	Akitofel svarte: Gå inn til din fars medhustruer som han lot være igjen for å ta vare på huset! Når da hele Israel får høre at du har gjort deg forhatt hos din far, så vil motet vokse hos alle som er med deg.
10016022	Så reiste de et telt for Absalom på taket. Og Absalom gikk inn til sin fars medhustruer for hele Israels øyne.
10016023	I den tid gjaldt et råd som Akitofel ga, like så mye som om en hadde spurt Guds ord til råds. Så mye gjaldt hvert råd av Akitofel både hos David og hos Absalom.
10017001	Så sa Akitofel til Absalom: La meg få velge ut tolv tusen mann, så vil jeg bryte opp og sette etter David i natt!
10017002	Da kan jeg komme over ham mens han er trett og motløs. Jeg vil skremme ham slik at alt folket som er med ham, vil flykte, og så kan jeg slå kongen alene,
10017003	og jeg vil føre hele folket tilbake til deg. Og når alle vender tilbake, unntatt den mannen du søker etter, da vil hele folket ha fred.
10017004	Dette rådet syntes Absalom og alle Israels eldste godt om.
10017005	Men Absalom sa: Kall også hit til meg arkitten Husai, så vi kan få høre hva han også har å si.
10017006	Da Husai kom til Absalom, sa Absalom til ham: Så og så har Akitofel talt. Skal vi nå gjøre som han sier? Hvis ikke, så tal du!
10017007	Da sa Husai til Absalom: Det er ikke noe godt råd Akitofel har gitt denne gangen.
10017008	Og Husai sa: Du kjenner din far og hans menn og vet at de er djerve krigere, de raser som en binne i skogen, som de har røvet ungene fra. Din far er en krigsmann, han holder seg ikke hos folkene om natten.
10017009	Nå holder han seg sikkert gjemt i en hule eller på et annet skjulested. Om han da straks i begynnelsen overfaller folkene dine, så vil alle som hører det, si: Det har vært et stort mannefall blant de folk som følger Absalom.
10017010	Og om det så er en djerv mann, med et hjerte som en løve, så vil han likevel bli motløs, for hele Israel vet at din far er en helt, og at de som er med ham, er djerve folk.
10017011	Derfor er dette mitt råd: La hele Israel samle seg om deg, fra Dan til Be’er-Sjeba, som sanden ved havet i mengde. Og dra selv med i striden.
10017012	Når vi så støter på ham et eller annet sted hvor han oppholder seg, så vil vi falle over ham som duggen over jorden. Det skal ikke bli en eneste i live av dem, verken han selv eller noen av de mennene som er med ham.
10017013	Og dersom han drar seg tilbake til en av byene, så skal hele Israel legge rep omkring den byen. Vi skal dra den ned i dalen til det ikke finnes en stein igjen der.
10017014	Da sa Absalom og alle Israels menn: Arkitten Husais råd er bedre enn Akitofels råd! - Men det var Herren som hadde laget det slik for å gjøre Akitofels gode råd til intet, så Herren kunne la ulykken komme over Absalom.
10017015	Så sa Husai til prestene Sadok og Abjatar: Så og så har Akitofel rådet Absalom og Israels eldste, og slik har jeg rådet.
10017016	Send derfor hastig bud til David om det og si: Bli ikke natten over på moene i ødemarken, men sett over elven. Ellers vil både kongen og alt folket som er med ham, gå til grunne.
10017017	Jonatan og Akima’as holdt seg i En-Rogel. En tjenestepike kom ofte med bud til dem, og de brakte beskjeden videre med bud til kong David. De våget ikke å gå inn i byen og la seg se der.
10017018	Men en gutt fikk se dem og sa det til Absalom. Da skyndte de seg av sted, begge to, og de kom til Bahurim. De tok inn til en mann der som hadde en brønn på gårdsplassen. I den steg de ned.
10017019	Hans kone tok og bredte et dekke over brønnen og strødde gryn oppå, så ingen kunne merke noe.
10017020	Da så Absaloms tjenere kom inn i huset til konen og spurte: Hvor er Akima’as og Jonatan? - svarte konen: De gikk over den lille bekken her. Så lette de etter dem, men fant dem ikke og vendte så tilbake til Jerusalem.
10017021	Så snart de var gått, kom de andre opp av brønnen. De gikk til kong David med budet og sa: Gjør dere ferdige og sett straks over vannet! For slik og slik er det rådet Akitofel har gitt mot dere.
10017022	Så brøt de opp, både David og alt folket som var med ham, og satte over Jordan. Da morgenen lysnet fram, manglet det ikke en eneste mann, alle var kommet over Jordan.
10017023	Men da Akitofel så at hans råd ikke ble fulgt, salte han eselet sitt og brøt opp. Han dro hjem til sin by og beskikket sitt hus. Deretter hengte han seg, og han døde og ble gravlagt i sin fars grav.
10017024	David var kommet til Mahanajim da Absalom satte over Jordan med alle Israels menn.
10017025	Absalom hadde satt Amasa over hæren i stedet for Joab. Amasa var sønn av en mann som hette Jitra, en jisre’elitt som hadde gått inn til Abigal, datter av Nahas og søster til Seruja, Joabs mor.
10017026	Og Israel og Absalom slo leir i Gileads land.
10017027	Da David kom til Mahanajim, hendte det at Sjobi, sønn av Nahas, fra Rabba i Ammons barns land, og Makir, sønn av Ammiel, fra Lo-Debar, og gileaditten Barsillai fra Rogelim,
10017028	kom med senger og fat og leirkar og hvete og bygg og mel og ristet korn og bønner og linser og ristede belgfrukter
10017029	og honning og melk og småfe og oster av kumelk til mat for David og hans folk. For de tenkte: Folkene er blitt sultne og trette og tørste i ødemarken.
10018001	David mønstret folket som var med ham, og satte høvedsmenn over dem, noen over tusen og noen over hundre.
10018002	Så sendte David folket av sted, en tredjedel under Joab, en tredjedel under Abisjai, Serujas sønn, Joabs bror, og en tredjedel under gittitten Ittai. Og kongen sa til folket: Jeg vil også dra ut med dere.
10018003	Men folket sa: Du skal ikke dra ut. For om vi flykter, bryr ingen seg om oss. Og om halvdelen av oss faller, bryr heller ingen seg om oss. Men du er så god som ti tusen av oss, og nå er det bedre at du er ferdig til å komme oss til hjelp fra byen.
10018004	Da sa kongen til dem: Jeg skal gjøre som dere synes. Så stilte kongen seg ved siden av porten, og alt folket dro ut, i fylkinger på hundre og tusen.
10018005	Og kongen befalte Joab og Abisjai og Ittai og sa: Far varsomt med den unge mannen - med Absalom! Og hele folket hørte at kongen ga alle høvdingene dette påbud om Absalom.
10018006	Så dro folket ut i marken mot Israel, og det kom til slag i Efra’im-skogen.
10018007	Der ble Israel slått av Davids menn, og det ble et stort mannefall der den dagen, tjue tusen mann.
10018008	Og slaget bredte seg over hele landet der omkring. Skogen fortærte den dagen flere av folket enn sverdet fortærte.
10018009	Absalom kom rett imot Davids menn. Han red på muldyret sitt, og muldyret kom inn under de tette greinene på en stor eik. Hodet hans hang fast i eiken, og han ble hengende mellom himmel og jord, og muldyret som han satt på, løp sin vei.
10018010	Dette fikk en mann se. Han meldte det til Joab og sa: Jeg så Absalom henge i en eik.
10018011	Da sa Joab til mannen som meldte ham dette: Men når du så det, hvorfor slo du ham da ikke til jorden med det samme? Da ville jeg ha gitt deg ti sekel sølv og et belte.
10018012	Men mannen sa til Joab: Om jeg så fikk tusen sekel sølv veid opp i hånden, ville jeg ikke lagt hånd på kongens sønn. For vi hørte alle på at kongen befalte deg og Abisjai og Ittai og sa: Vær varsom med den unge mannen, med Absalom, hvem det så er av dere!
10018013	Om jeg hadde gått svikefullt fram og tatt hans liv, så blir jo ingenting skjult for kongen. Og du ville nok holde deg unna!
10018014	Da sa Joab: Jeg kan ikke stå her med deg og hefte meg bort! Og han tok tre kastespyd i hånden og støtte dem i hjertet på Absalom mens han hang levende midt i eiken.
10018015	Så kom ti unge menn, Joabs våpensveiner, og stilte seg rundt omkring Absalom. De hogg til ham og drepte ham.
10018016	Da blåste Joab i hornet, og folket holdt opp med å forfølge Israel. Joab holdt folket tilbake.
10018017	De tok Absalom og kastet ham i en stor grøft i skogen og reiste en stor steinrøys over ham. Og hele Israel flyktet, hver til sitt hjem.
10018018	Mens Absalom levde, hadde han reist seg den støtten som står i Kongedalen. For han sa: Jeg har ingen sønn som kan holde oppe minnet om mitt navn. Han ga støtten navn etter seg selv, og den er blitt kalt Absaloms minnesmerke inntil denne dag.
10018019	Akima’as, Sadoks sønn, sa til Joab: La meg få springe av sted til kongen med det gledelige budskapet at Herren har fridd ham ut av hans fienders hånd!
10018020	Men Joab sa til ham: Ikke vil du i dag bli en mann med gledelig budskap. En annen dag kan du komme med gledelig budskap, men i dag vil du ikke komme med noe gledelig budskap, siden kongens sønn er død.
10018021	Deretter sa Joab til kusjitten: Gå og meld kongen hva du har sett! Og kusjitten bøyde seg for Joab og sprang av sted.
10018022	Akima’as, Sadoks sønn, tok igjen til orde og sa til Joab: Det får gå som det vil, men la også meg få springe av sted etter kusjitten! Joab sa: Hvorfor vil du endelig gjøre det, min sønn? Du har jo ikke noe gledelig budskap som du kunne få lønn for.
10018023	Han svarte: Det får gå som det vil, jeg springer av sted! Og Joab sa til ham: Så spring da! Da sprang Akima’as bortetter veien gjennom Jordansletten og kom forbi kusjitten.
10018024	Imidlertid satt David mellom begge portene, og vekteren gikk på taket over porten, bortpå muren, og så utover. Da fikk han se en mann som kom løpende alene.
10018025	Vekteren ropte og meldte det til kongen. Da sa kongen: Er han alene, så er det et gledelig budskap i hans munn. Og han kom nærmere og nærmere.
10018026	Da så vekteren en annen mann som kom springende, og vekteren ropte til portneren og sa: Se, det kommer en mann springende alene. Kongen sa: Han kommer også med et gledelig budskap.
10018027	Vekteren sa: Jeg synes den første løper så likt Akima’as, Sadoks sønn. Kongen sa: Det er en god mann, han kommer med et godt budskap.
10018028	Og Akima’as ropte til kongen: Fred! Og han kastet seg på sitt ansikt til jorden for kongen og sa: Lovet være Herren din Gud, som har gitt de menn som løftet sin hånd mot min herre kongen, i din makt!
10018029	Og kongen sa: Står det vel til med den unge mannen - med Absalom? Akima’as svarte: Jeg så det var et stort oppstyr, da Joab sendte kongens tjener og meg, din tjener, av sted. Men jeg vet ikke hva det var.
10018030	Kongen sa: Gå til side og stå der! Så gikk han til side og ble stående der.
10018031	Se, da kom kusjitten, og han sa: Må min herre kongen motta det gledelige budskap at Herren i dag har hjulpet deg til din rett mot alle dem som hadde reist seg mot deg!
10018032	Kongen spurte kusjitten: Står det vel til med den unge mannen - med Absalom? Kusjitten svarte: Måtte det gå min herre kongens fiender og alle som reiser seg mot deg og vil gjøre ondt, som det gikk den unge mannen!
10018033	Da ble kongen dypt rystet. Han gikk opp på salen over porten og gråt. Mens han gikk, sa han: Min sønn Absalom! Min sønn, min sønn Absalom! Å, at jeg var død i ditt sted! Absalom, min sønn, min sønn!
10019001	Og det ble meldt til Joab: Se, kongen gråter og sørger over Absalom.
10019002	Og seieren ble denne dagen til sorg for hele folket, fordi folket denne dagen fikk høre at kongen sørget over sønnen sin.
10019003	Den dagen snek folket seg inn i byen, som folk stjeler seg hjem når de er skamfulle fordi de har flyktet i krigen.
10019004	Men kongen hadde dekket ansiktet og ropte med høy røst: Min sønn Absalom! Absalom, min sønn, min sønn!
10019005	Da gikk Joab inn i huset til kongen og sa: I dag vanærer du alle mennene dine, som i dag har berget både livet ditt og dine sønners og døtres og dine koners og medhustruers liv.
10019006	Du elsker jo dem som hater deg, og hater dem som elsker deg. For i dag har du vist at verken høvdinger eller tjenere er til for deg. Og jeg skjønner nå at om Absalom var i live og alle vi andre var døde i dag, da ville du tenkt det var som det skulle være.
10019007	Stå nå opp og gå ut og tal vennlig til mennene dine! For jeg sverger ved Herren at går du ikke ut, så blir det ikke en mann hos deg natten over. Og dette blir verre for deg enn alt det onde som er kommet over deg fra din ungdom av til nå.
10019008	Da sto kongen opp og satte seg i porten. Og det ble meldt til hele folket: Se, kongen sitter i porten! Da kom hele folket og gikk fram for kongen. Men Israel hadde flyktet, hver mann til sitt hjem.
10019009	Og alt folket i alle Israels stammer trettet med hverandre og sa: Kongen har fridd oss av våre fienders hånd. Han har reddet oss fra filistrene, og nå er han flyktet ut av landet for Absalom.
10019010	Men Absalom, som vi hadde salvet til konge over oss, er død i krigen. Hvorfor sier dere da ikke et ord om å hente kongen tilbake?
10019011	Da sendte kong David bud til prestene Sadok og Abjatar med disse ordene: Tal til Judas eldste og si: Hvorfor er dere de siste til å hente kongen tilbake til hans hus? - For det var kommet kongen for øre at hele Israel talte slik.
10019012	Dere er brødrene mine. Dere er mitt eget kjøtt og blod. Hvorfor er da dere de siste til å hente kongen tilbake?
10019013	Og til Amasa skal dere si: Er ikke du mitt eget kjøtt og blod? Gud la det gå meg ille både nå og siden om du ikke alltid skal være min hærfører i stedet for Joab.
10019014	Slik bøyde han alle Judas menns sinn og vant dem for seg alle som én. Og de sendte bud til kongen: Kom tilbake, du og alle dine menn!
10019015	Så ga kongen seg på hjemveien og kom til Jordan. Da var Juda alt kommet til Gilgal for å møte kongen og føre ham over Jordan.
10019016	Benjaminitten Sjime’i, Geras sønn, fra Bahurim, skyndte seg og dro ned med Judas menn for å møte kong David.
10019017	Tusen mann av Benjamin var med ham, og Siba, som hadde vært tjener i Sauls hus, med sine femten sønner og tjue tjenere. De skyndte seg til Jordan før kongen.
10019018	Og de satte over elven for å føre kongens hus over og være til hans rådighet i alle ting. Men Sjime’i, Geras sønn, falt ned for kongen da han skulle fare over Jordan.
10019019	Og han sa til kongen: Herre, tilregn meg ikke det gale jeg har gjort og husk ikke på det onde som din tjener gjorde den dagen da min herre kongen dro ut fra Jerusalem! Kongen må ikke la det gå seg til hjertet!
10019020	For din tjener vet at jeg har syndet, men se, i dag er jeg den første av hele Josefs hus som er kommet ned hit for å møte min herre kongen.
10019021	Men Abisjai, Serujas sønn, tok til orde og sa: Skal ikke Sjime’i late livet, han som har forbannet Herrens salvede?
10019022	Da sa David: Hva har jeg med dere å gjøre, dere Serujas sønner, at dere i dag skulle bli mine motstandere? Skulle noen mann i Israel late livet i dag? Jeg vet jo at jeg i dag er blitt konge over Israel.
10019023	Så sa kongen til Sjime’i: Du skal ikke dø. Og kongen lovte ham det med ed.
10019024	Mefibosjet, Sauls sønn, dro også ned for å møte kongen. Han hadde ikke vasket føttene og ikke stelt skjegget og ikke vasket klærne sine helt fra den dagen kongen dro bort og til den dagen han kom tilbake med fred.
10019025	Da han kom til Jerusalem for å møte kongen, sa kongen til ham: Hvorfor fulgte du ikke med meg, Mefibosjet?
10019026	Han svarte: Herre konge! Tjeneren min narret meg. For jeg sa: Jeg vil ha mitt esel salt, så jeg kan ride på det og følge med kongen. For din tjener er lam.
10019027	Men han baktalte meg for min herre kongen. Men min herre kongen er som en Guds engel, gjør derfor som du synes.
10019028	Hele min fars hus hadde ikke annet å vente av min herre kongen enn død. Likevel ga du din tjener plass blant dem som spiser ved ditt bord. Hva rett har jeg da mer å kreve, og hva mer har jeg å rope til kongen om?
10019029	Kongen sa til ham: Hvorfor blir du ved med å tale om dette? Jeg sier: Du og Siba skal dele jordeiendommen.
10019030	Da sa Mefibosjet til kongen: Han kan gjerne få alt sammen, siden min herre kongen er kommet hjem igjen med fred!
10019031	Gileaditten Barsillai var også kommet ned fra Rogelim for å sette over Jordan med kongen og for å ledsage ham et stykke på veien.
10019032	Barsillai var meget gammel, åtti år. Han hadde sørget for mat og drikke til kongen under hans opphold i Mahanajim, for han var en meget rik mann.
10019033	Kongen sa da til Barsillai: Dra med meg, så vil jeg sørge for deg hjemme hos meg i Jerusalem.
10019034	Barsillai svarte: Hvor mange dager og år kan jeg vel ennå ha å leve, at jeg skulle dra med kongen opp til Jerusalem?
10019035	Jeg er i dag åtti år. Kan jeg vel nå skjelne mellom godt og ondt, eller kan din tjener smake hva jeg eter og drikker, eller kan jeg nå lenger høre på sangere og sangerinner? Hvorfor skulle da din tjener lenger være min herre kongen til byrde?
10019036	Bare for en kort tid kan din tjener gå med kongen over Jordan. Men hvorfor skulle kongen vise meg en slik velgjerning?
10019037	Kjære, la din tjener vende tilbake, så jeg kan dø i min egen by, hvor min fars og min mors grav er. Men se, her er din tjener Kimham. La ham få dra med min herre kongen, og gjør med ham som du synes!
10019038	Da sa kongen: Kimham skal dra med meg, og jeg vil gjøre mot ham som du vil. Alt det du ønsker av meg, vil jeg gjøre for deg!
10019039	Så dro alt folket over Jordan, og kongen dro over. Kongen kysset Barsillai, og Barsillai velsignet ham og vendte tilbake til hjemmet sitt.
10019040	Kongen for over til Gilgal, og Kimham dro med ham. Hele Judas folk førte kongen over, og likeså halvdelen av Israels folk.
10019041	Men da kom alle Israels menn til kongen og sa til ham: Hvorfor har våre brødre, Judas menn, stjålet deg bort og ført kongen og hans hus og alle Davids menn med ham over Jordan?
10019042	Da tok alle Judas menn til orde og sa til Israels menn: Fordi kongen er oss nærmest! Hvorfor er dere harme for dette? Har vi vel tæret på kongens gods, eller har vi hatt noen vinning av ham?
10019043	Men Israels menn svarte Judas menn slik: Ti ganger større del enn dere har vi i den som er konge, og slik også med David. Hvorfor har dere da foraktet oss? Var det ikke vi som først talte om å hente vår konge tilbake? Men Judas menn ga et enda hardere svar enn det Israels menn hadde gitt.
10020001	Nå traff det seg slik at en fordervet mann som hette Sjeba, sønn av Bikri, en benjaminitt, var til stede der. Han blåste i hornet og sa: Vi har ingen del i David og ingen lodd i Isais sønn! Hver mann til sine telt, Israel!
10020002	Da forlot hver mann av Israel David og fulgte Sjeba, Bikris sønn. Men Judas menn holdt fast ved sin konge og fulgte ham fra Jordan like til Jerusalem.
10020003	Så kom David hjem til Jerusalem. Og kongen tok de ti medhustruene som han hadde latt bli tilbake for å ta vare på huset, og lot dem bo i et hus for seg selv under varetekt. Han forsørget dem med det nødvendige, men gikk ikke inn til dem. Der satt de nå innestengt til sin dødsdag og levde hele resten av sitt liv som enker.
10020004	Så sa kongen til Amasa: Kall Judas menn sammen for meg innen tre dager og møt så selv fram her!
10020005	Amasa dro da av sted for å kalle Juda sammen. Men han drøyde lenger enn den tid som var fastsatt.
10020006	Da sa David til Abisjai: Nå kommer Sjeba, Bikris sønn, til å gjøre oss mer ondt enn Absalom. Ta du din herres menn og sett etter ham! Bare han ikke alt har funnet befestede byer og har sluppet unna oss!
10020007	Så dro da Joabs menn og livvakten og alle de djerveste stridsmenn ut etter ham. De dro ut fra Jerusalem for å sette etter Sjeba, Bikris sønn.
10020008	De var nettopp kommet til den store steinen ved Gibeon. Da kom Amasa imot dem. Joab hadde våpenkappe på. Utenpå den hadde han et belte om livet, og et sverd i sliren som var festet til beltet, og da han gikk fram, falt sverdet ut.
10020009	Og Joab sa til Amasa: Står det bra til med deg, bror? - Og så grep han med sin høyre hånd fatt i Amasas skjegg for å kysse ham.
10020010	Men Amasa tok seg ikke i vare for sverdet som Joab hadde tatt i hånden, og Joab stakk ham med det i magen, så innvollene rant ut på jorden. Han stakk ham ikke mer enn denne ene gangen, så var han død. Deretter satte Joab og hans bror Abisjai etter Sjeba, Bikris sønn.
10020011	Men en av Joabs unge menn ble stående ved siden av Amasa og ropte: Følg Joab, alle som holder med Joab, og som står på Davids side!
10020012	Men Amasa lå veltet i sitt blod midt på landeveien. Mannen så at alt folket ble stående. Han flyttet Amasa fra landeveien bort på marken og kastet et klede over ham, for han så at hver den som kom bort til ham, ble stående der.
10020013	Da han var tatt bort fra landeveien, gikk hver mann forbi og fulgte Joab for å sette etter Sjeba, Bikris sønn.
10020014	Han dro fram gjennom alle Israels stammer - til Abel-Bet-Ma’aka og hele Berim, og de samlet seg og fulgte også etter ham.
10020015	De kom og beleiret Sjeba i Abel-Bet-Ma’aka og kastet opp en voll mot byen. Den støtte opp mot yttermuren. Alt folket som var med Joab, var i ferd med å ødelegge muren for å få den til å falle.
10020016	Da var det en klok kvinne fra byen som ropte: Hør, hør! Si til Joab: Kom nærmere, så jeg kan få tale med deg!
10020017	Da gikk han bort til henne, og kvinnen spurte: Er du Joab? Han svarte: Ja. Hun sa til ham: Hør din tjenestepikes ord! Han svarte: Jeg hører.
10020018	Da sa hun: Før pleide folk å si: En skal spørre seg for i Abel, og så er saken avgjort!
10020019	Jeg er en av de fredsommelige og trofaste i Israel. Du søker å ødelegge en by, en mor i Israel. Hvorfor vil du tilintetgjøre Herrens arv?
10020020	Da svarte Joab og sa: Det være langt, langt fra meg at jeg skulle tilintetgjøre eller ødelegge.
10020021	Det har seg ikke slik. Men en mann fra Efra’im-fjellet som heter Sjeba, sønn av Bikri, har løftet sin hånd mot kongen, mot David. La meg bare få ham, så skal jeg dra bort fra byen. Da sa kvinnen til Joab: Hans hode skal bli kastet ut til deg over muren.
10020022	Så gikk kvinnen med sitt kloke råd til alt folket. De hogg hodet av Sjeba, Bikris sønn, og kastet det ut til Joab. Da blåste han i hornet, og de dro bort fra byen og spredte seg hver mann til sitt hjem. Og Joab vendte tilbake til Jerusalem, til kongen.
10020023	Joab var høvding over hele Israels hær. Og Benaja, sønn av Jojada, var høvding over livvakten.
10020024	Adoram hadde oppsyn med dem som gjorde pliktarbeid. Josjafat, sønn av Akilud, var historieskriver.
10020025	Sjeva var statsskriver, og Sadok og Abjatar var prester.
10020026	Ja’iritten Ira var også prest hos David.
10021001	I Davids tid var det en gang en hungersnød som varte i tre år etter hverandre. Da søkte David Herrens åsyn, og Herren svarte: Det er fordi det hviler blodskyld på Saul og hans hus, siden han drepte gibeonittene.
10021002	Kongen kalte da gibeonittene til seg og talte med dem. Gibeonittene hørte ikke til Israels barn, men var av de amoritter som var blitt tilbake i landet. Israels barn hadde sverget dem en ed, men Saul søkte å slå dem i hjel i sin nidkjærhet for Israels og Judas barn.
10021003	David sa til mennene fra Gibeon: Hva skal jeg gjøre for dere? Hvordan kan jeg sone det som er gjort, så dere kan velsigne Herrens arv?
10021004	Gibeonittene svarte: Vi krever ikke sølv eller gull hos Saul og hans hus, og vi har ikke rett til å drepe noen mann i Israel. Han sa: Det dere krever, vil jeg gjøre for dere.
10021005	De sa til kongen: Den mannen som ødela oss, og som hadde satt seg fore å utrydde oss, så det ikke skulle finnes noen igjen av oss i hele Israels land,
10021006	la oss få sju menn av etterkommerne hans, så vil vi henge dem opp for Herren i Gibea, hvor Saul, Herrens utvalgte, hørte hjemme. Kongen svarte: Jeg skal gi dem til dere.
10021007	Kongen sparte Mefibosjet, sønn av Jonatan, Sauls sønn, på grunn av den ed som de - David og Jonatan, Sauls sønn - hadde sverget hverandre ved Herren.
10021008	Men de to sønnene som Rispa, Ajas datter, hadde fått med Saul, Armoni og Mefibosjet, og de fem sønnene som Mikal, Sauls datter, hadde fått med Adriel, sønn av meholatitten Barsillai, dem tok kongen.
10021009	Han overga dem til gibeonittene. De hengte dem opp på fjellet for Herrens åsyn, og de omkom alle sju på én gang. Det var i de første dager av høsten, i begynnelsen av bygghøsten, at de ble drept.
10021010	Men Rispa, Ajas datter, tok sin sørgedrakt og bredte den ut på berget fra høstens begynnelse inntil det strømmet vann ned på den fra himmelen. Hun lot ikke himmelens fugler få slå ned på den om dagen eller markens ville dyr om natten.
10021011	Da David fikk vite hva Rispa, Ajas datter, Sauls medhustru, hadde gjort,
10021012	dro han av sted og hentet Sauls og hans sønn Jonatans ben fra mennene i Jabes i Gilead. Disse hadde hemmelig tatt dem bort fra torget i Betsjan, der hadde filistrene hengt dem opp den dagen de slo Saul på Gilboa.
10021013	Og da han hadde ført Sauls og hans sønn Jonatans ben opp derfra, samlet de også benene av dem som var hengt.
10021014	Og de begravde Sauls og hans sønn Jonatans ben i Benjamins land, i Sela, i hans far Kis’ grav. De gjorde alt det kongen hadde befalt. Og deretter hørte Gud landets bønn.
10021015	Igjen kom det til krig mellom filistrene og Israel. David dro ned med mennene sine, og de kjempet med filistrene. David ble trett,
10021016	og Jisjbi-Benob, som hørte til Rafas barn, tenkte å slå David i hjel - han hadde en lanse som veide tre hundre sekel kobber, og han bar et nytt sverd.
10021017	Men Abisjai, Serujas sønn, kom David til hjelp, han slo filisteren og drepte ham. Da sverget Davids menn og sa til ham: Du skal ikke mer dra ut med oss i striden, for du må ikke slokke Israels lys.
10021018	Siden ble det igjen strid med filistrene. Det var ved Gob. Da felte husatitten Sibbekai en mann som hette Saf og som hørte til Rafas barn.
10021019	Enda en gang ble det strid med filistrene ved Gob. Og betlehemitten Elhanan, sønn av Ja’are-Orgim, slo gittitten Goliat, som hadde et spyd med et skaft som en vevbom.
10021020	Enda en gang kom det til strid ved Gat. Der var en høyvoksen mann som hadde seks fingrer på hver hånd og seks tær på hver fot - i alt tjuefire fingrer og tær, han var også en etterkommer av Rafa.
10021021	Han hånet Israel, men Jonatan, sønn av Davids bror Sjimea, hogg ham ned.
10021022	Disse fire var etterkommere av Rafa i Gat, og de falt for Davids og hans menns hånd.
10022001	Den dagen da Herren hadde fridd David fra alle hans fiender og av Sauls hånd, fremførte han denne sangen for Herren.
10022002	Og han sa: Herren er min klippe og min festning og min befrier.
10022003	Min Gud er min klippe som jeg tar min tilflukt til - mitt skjold og min frelses horn, min borg og min tilflukt, min frelser. Fra vold frelser du meg.
10022004	Jeg påkaller Den Høylovede, Herren, og blir frelst fra mine fiender.
10022005	Dødens bølger omspente meg, fordervelsens strømmer forferdet meg.
10022006	Dødsrikets rep omga meg, dødens snarer falt over meg.
10022007	I min trengsel påkalte jeg Herren, jeg ropte til min Gud. Fra sitt tempel hørte han min røst, og mitt skrik kom for hans ører.
10022008	Da ristet og bevet jorden, himmelens grunnvoller skalv. De ristet, for hans vrede var opptent.
10022009	Røk steg opp av hans nese, fortærende ild fra hans munn, glør flammet ut fra ham.
10022010	Og han bøyde himmelen og steg ned, det var mørke under hans føtter.
10022011	Han for på kjeruber og fløy, han lot seg se på vindens vinger.
10022012	Han gjorde mørke til telt omkring seg, vannmasser, tykke skyer.
10022013	Fram av glansen foran ham brant glødende kull.
10022014	Herren tordnet fra himmelen, Den Høyeste lot sin røst høre.
10022015	Han sendte ut piler og spredte dem, lyn sendte han og forvirret dem.
10022016	Da kom revnene i havets bunn til syne. Jordens grunnvoller ble avdekket ved Herrens trussel, for hans neses åndepust.
10022017	Han rakte sin hånd ut fra det høye, han grep meg, han dro meg opp av dype vann.
10022018	Han fridde meg ut fra min sterke fiende, fra dem som hatet meg, for de var for mektige for meg.
10022019	De overfalt meg på min ulykkes dag, men Herren ble min støtte.
10022020	Han førte meg ut i fritt rom. Han frelste meg, for han hadde behag i meg.
10022021	Herren gjengjeldte meg etter min rettferdighet, han betalte meg etter mine henders renhet.
10022022	For jeg tok vare på Herrens veier og vek ikke i ondskap fra min Gud.
10022023	Alle hans lover hadde jeg for øye, fra hans bud vek jeg ikke av.
10022024	Jeg var ulastelig for ham og voktet meg vel for min synd.
10022025	Herren gjengjeldte meg etter min rettferdighet, etter min renhet i hans øyne.
10022026	Mot den fromme viser du deg from, mot den redelige stridsmann viser du deg redelig,
10022027	mot den rene viser du deg ren, mot den falske viser du deg vrang.
10022028	Elendige folk frelser du, men dine øyne er mot de overmodige, dem fornedrer du.
10022029	Ja, du er mitt lys, Herre. Herren oppklarer mitt mørke.
10022030	Med din hjelp stormer jeg løs på fiendeskarer, ved min Guds hjelp springer jeg over murer.
10022031	Gud, hans vei er fullkommen. Herrens ord er rent. Han er et skjold for alle dem som setter sin lit til ham.
10022032	Hvem uten Herren er Gud, og hvem er en klippe uten vår Gud?
10022033	Gud, han er mitt sterke vern, han leder den ulastelige på hans vei.
10022034	Han gir ham føtter som hindene og stiller meg på mine høyder.
10022035	Han lærer mine hender opp til kamp, så mine armer kan spenne kobberbuen.
10022036	Du gir meg din frelse til skjold, og din høyre hånd støtter meg. Din nedbøyelse gjør meg stor.
10022037	Du gjør rommet vidt for mine skritt, og mine ankler vakler ikke.
10022038	Jeg vil forfølge mine fiender og ødelegge dem. Jeg vender ikke tilbake før jeg har gjort ende på dem.
10022039	Jeg gjør ende på dem og knuser dem, så de ikke kan reise seg. De faller under mine føtter.
10022040	Du væpner meg med kraft til krig, du bøyer mine motstandere under meg.
10022041	Du lar mine fiender vende meg ryggen. De som hater meg, utrydder jeg.
10022042	De ser seg om, men det er ingen frelser - etter Herren, men han svarer dem ikke.
10022043	Jeg maler dem til støv på jorden, jeg knuser dem og tramper dem ned som søle på gatene.
10022044	Du redder meg fra mitt folks kamper. Du bevarer meg til å være høvding over hedningefolk. Folkeslag som jeg ikke kjenner, tjener meg.
10022045	Fremmede kryper for meg, bare de hører om meg, blir de meg lydige.
10022046	Fremmede visner bort og går skjelvende ut av sine borger.
10022047	Herren lever, og priset er min klippe. Opphøyet er min frelses klippefaste Gud.
10022048	Han er den Gud som gir meg hevn og legger folkeslag under meg.
10022049	Han er den som fører meg ut fra mine fiender. Over mine motstandere opphøyer du meg, fra voldsmannen redder du meg.
10022050	Derfor vil jeg prise deg blant hedningene, Herre! Jeg vil lovsynge ditt navn.
10022051	Han gir sin konge store seirer. Han gjør miskunnhet mot sin salvede, mot David og mot hans ætt til evig tid.
10023001	Dette er Davids siste ord: Så sier David, Isais sønn, så sier mannen som høyt var satt, Jakobs Guds salvede og Israels glade sanger:
10023002	Herrens Ånd taler gjennom meg, og hans ord er på min tunge.
10023003	Israels Gud har talt, til meg har Israels Klippe sagt: Det skal være en hersker over menneskene, en rettferdig, en hersker i gudsfrykt.
10023004	Han skal være lik morgenens lys når solen går opp, en morgen uten skyer, når gresset spirer fram av jorden ved solskinn og ved regn.
10023005	For har ikke mitt hus det slik med Gud? En evig pakt har han jo gjort med meg, ordnet i alle deler og trygget, all min frelse og alt godt - skulle han ikke la det gro fram?
10023006	Men de onde, de er alle sammen lik torner som ryddes bort, som folk ikke tar i med hånden.
10023007	Den som vil nærme seg dem, må væpne seg med jern og spydskaft, og så brennes de opp med ild der hvor de står.
10023008	Dette er navnene på Davids helter: Josjeb-Basjebet, takmonitten, høvding for de tre. Han svingte sin lanse over åtte hundre falne på én gang.
10023009	Etter ham kom Eleasar, sønn av Dodo fra Ahohi. Han var en av de tre heltene som var med David da de hånet filistrene som var samlet der til kamp. Da så Israels menn dro seg tilbake,
10023010	reiste han seg og hogg inn på filistrene, til hans hånd ble så trett at den hang fast ved sverdet. Den dagen ga Herren dem en stor seier, og da folket vendte om og fulgte ham, hadde de ikke annet å gjøre enn å plyndre de falne.
10023011	Etter ham kom Sjamma, sønn av Age, hararitten. Filistrene hadde en gang samlet seg til en hel flokk, og der var det et jorde som var fullt av linser. Da nå folket flyktet for filistrene,
10023012	stilte han seg midt på jordet og berget det og slo filistrene. Og Herren ga dem en stor seier.
10023013	En gang da det led mot høsten, dro tre av de tretti høvdingene ned og kom til David i hulen ved Adullam. Filisterflokken lå i leir i Refa’im-dalen.
10023014	David var den gang selv i borgen, og filistrenes forpost var i Betlehem.
10023015	Da kom det en brå lyst over David, og han sa: Hvem lar meg få vann å drikke av den brønnen som er ved byporten i Betlehem?
10023016	Da brøt de tre heltene seg gjennom filistrenes leir og øste vann opp av brønnen ved byporten i Betlehem. Og de tok det med seg og kom til David med det. Men han ville ikke drikke det - han øste det ut for Herren.
10023017	Og han sa: Det skal være langt fra meg, Herre, å gjøre dette! Skulle jeg drikke blodet av de mennene som gikk av sted med fare for livet? Og han ville ikke drikke det. Dette gjorde de tre heltene.
10023018	Så var det Abisjai, bror til Joab, sønn av Seruja. Han var høvding over de tretti. Han svingte spydet sitt over tre hundre falne, og han hadde et navn blant de tre.
10023019	Fremfor de tretti var han æret og ble høvding for dem, men til de tre nådde han ikke opp.
10023020	Så var det Benaja, sønn av Jojada, som var sønn av en djerv og seierrik stridsmann fra Kabse’el. Han slo Moabs to løvehelter. En dag det hadde snødd, steg han ned i en brønn og slo i hjel en løve.
10023021	Likeså slo han i hjel en egypter, en kjempestor mann. Egypteren hadde et spyd i hånden, men han gikk ned mot ham med staven sin og rev spydet ut av hånden på egypteren og drepte ham med hans eget spyd.
10023022	Dette gjorde Benaja, Jojadas sønn. Han hadde et navn blant de tre heltene.
10023023	Fremfor de tretti var han æret, men til de tre nådde han ikke opp. David satte ham over livvakten sin.
10023024	Asael, Joabs bror, var blant de tretti, likeså Elhanan, sønn av Dodo, fra Betlehem,
10023025	haroditten Sjamma, haroditten Elika,
10023026	paltitten Heles, teko’itten Ira, sønn av Ikkesj,
10023027	anatotitten Abieser, husatitten Mebunnai,
10023028	ahohitten Salmon, netofatitten Maharai,
10023029	netofatitten Heleb, sønn av Ba’ana, Ittai, sønn av Ribai, fra Gibea i Benjamins stamme,
10023030	piratonitten Benaja, Hiddai fra Ga’asj-dalene,
10023031	arbatitten Abi-Albon, barhumitten Asmavet,
10023032	sja’albonitten Eljahba, Bene-Jasjen, Jonatan,
10023033	haratitten Sjamma, araritten Akiam, sønn av Sjarar,
10023034	Elifelet, sønn av Ahasbai, ma’a-katittens sønn, gilonitten Eliam, sønn av Akitofel,
10023035	karmelitten Hesro, arbitten Pa’arai,
10023036	Jigal, sønn av Natan, fra Soba, gaditten Bani,
10023037	ammonitten Selek, be’erotitten Naharai, Joabs, Serujas sønns våpensvein,
10023038	jitritten Ira, jitritten Gareb,
10023039	hetitten Uria - i alt trettisju.
10024001	Men Herrens vrede ble igjen opptent mot Israel. Han egget David opp mot dem og sa: Gå av sted og tell Israel og Juda!
10024002	Da sa kongen til sin hærfører Joab, som var hos ham: Dra omkring i alle Israels stammer fra Dan til Be’er-Sjeba og mønstre folket, så jeg kan få vite tallet på dem!
10024003	Joab svarte: Måtte Herren din Gud legge hundre ganger så mange til dette folket som de nå er, så min herre kongen selv får se det! Men hvorfor har min herre kongen fått lyst til dette?
10024004	Men kongen holdt fast ved sin befaling og ga ikke etter for Joab og hærførerne. Så dro da Joab og hærførerne ut i kongens tjeneste for å mønstre Israels folk.
10024005	De satte over Jordan og slo leir ved Aroer, på høyre siden av den byen som ligger midt i Gads-dalen og bort imot Jaser.
10024006	Så kom de til Gilead og til lavlandet, som nylig var inntatt. Siden kom de til Dan-Ja’an, og så bøyde de av mot Sidon.
10024007	De kom til Tyrus’ festning og til alle hevittenes og kana’aneernes byer. Til sist dro de til sydlandet i Juda, til Be’er-Sjeba.
10024008	Slik dro de omkring i hele landet, og kom tilbake til Jerusalem etter ni måneder og tjue dager.
10024009	Og Joab oppga for kongen tallet på dem som var mønstret: I Israel var det åtte hundre tusen sterke menn som kunne dra sverd, og Judas menn var fem hundre tusen.
10024010	Men samvittigheten slo David etter at han hadde talt folket, og David sa til Herren: Jeg har syndet grovt med det jeg har gjort! Men tilgi nå, Herre, din tjeners misgjerning, for jeg har båret meg meget uforstandig at.
10024011	Da David sto opp om morgenen, kom Herrens ord til profeten Gad, Davids seer, og det lød så:
10024012	Gå og tal til David: Så sier Herren: Tre ting forelegger jeg deg, velg en av dem, så vil jeg gjøre så mot deg!
10024013	Da kom Gad til David og forkynte ham dette og sa til ham: Vil du at det skal være hungersnød i ditt land i sju år, eller at du skal komme til å flykte for dine fiender i tre måneder mens de forfølger deg, eller at det skal bli pest i landet i tre dager? Tenk nå etter og finn ut hva jeg skal svare ham som har sendt meg!
10024014	David sa til Gad: Jeg er i stor nød. La oss da helst falle i Herrens hånd! For hans barmhjertighet er stor, men i menneskers hånd vil jeg nødig falle.
10024015	Så lot Herren det komme en pest i Israel, fra morgenen til den fastsatte tid. Og det døde sytti tusen mann av folket fra Dan til Be’er-Sjeba.
10024016	Og engelen rakte ut sin hånd mot Jerusalem for å ødelegge det. Da angret Herren det onde, og han sa til engelen som gjorde ødeleggelse blant folket: Det er nok! Dra nå hånden tilbake! Herrens engel var da ved jebusitten Aravnas treskeplass.
10024017	Da David så engelen som slo i hjel blant folket, sa han til Herren: Se, det er jeg som har syndet! Det er jeg som har gjort ille. Men denne min hjord, hva har den gjort? La din hånd komme over meg og over min fars hus!
10024018	Samme dag kom Gad til David og sa til ham: Gå opp og reis et alter for Herren på jebusitten Aravnas treskeplass!
10024019	Så gikk David dit opp etter Gads ord, slik som Herren hadde befalt.
10024020	Da Aravna så ut, fikk han se kongen og tjenerne hans som kom over til ham. Da gikk Aravna ut og kastet seg ned for kongen med ansiktet mot jorden.
10024021	Og Aravna sa: Hvorfor kommer min herre kongen til sin tjener? David svarte: For å kjøpe treskeplassen av deg og bygge et alter der for Herren, for at straffedommen kan stanse og vike fra folket.
10024022	Da sa Aravna til David: Min herre kongen må ta og ofre hva han finner for godt! Se, her er oksene til brennofferet, og treskesledene og åkene som er på oksene til ved.
10024023	Alt dette, konge, gir Aravna kongen. Og Aravna sa til kongen: Herren din Gud ta nådig imot deg!
10024024	Men kongen svarte: Nei, jeg vil kjøpe det av deg for penger. Jeg vil ikke ofre til Herren min Gud brennoffer som jeg har fått for intet. Så kjøpte David treskeplassen og oksene for femti sekel sølv.
10024025	Og David bygde der et alter for Herren og ofret brennoffer og fredsoffer. Og Herren hørte landets bønn, og straffedommen stanset og vek fra Israel.
11001001	Kong David var nå blitt gammel og langt opp i årene. De dekket ham til med tepper, men han kunne ikke bli varm.
11001002	Da sa tjenerne hans til ham: En skulle lete etter en ung pike for min herre kongen, en jomfru som kan stelle for kongen og pleie ham og ligge i din favn, så min herre kongen blir varm.
11001003	Så lette de i hele Israels land etter en vakker pike, og de fant Abisjag fra Sjunem og førte henne til kongen.
11001004	Piken var meget vakker. Hun pleide kongen og tjente ham, men kongen hadde ikke omgang med henne.
11001005	Adonja, sønn til Haggit, gjorde seg høye tanker og sa: Jeg vil være konge. Og han fikk seg vogner og hestfolk og femti mann som løp foran ham.
11001006	Hans far hadde aldri i hans liv tuktet ham og sagt: Hvorfor har du gjort dette? Han var også meget vakker, og han var født nest etter Absalom.
11001007	Han rådførte seg med Joab, Serujas sønn, og med presten Abjatar, og de holdt med Adonja og hjalp ham.
11001008	Men presten Sadok og Benaja, Jojadas sønn, og profeten Natan og Sjime’i og Re’i og de heltene David hadde, var ikke med Adonja.
11001009	Adonja slaktet sauer og okser og gjøkalver ved Sohelet-steinen, som er ved En-Rogel. Han innbød alle brødrene sine, kongens sønner, og alle Judas menn som var i kongens tjeneste.
11001010	Men profeten Natan og Benaja og heltene og sin bror Salomo innbød han ikke.
11001011	Da sa Natan til Batseba, Salomos mor: Du har vel hørt at Adonja, Haggits sønn, er blitt konge, uten at vår herre David vet noe om det?
11001012	La meg nå få gi deg et råd, så du kan redde livet både for deg og din sønn Salomo!
11001013	Gå inn til kong David og si til ham: Herre konge, har du ikke med ed lovt din tjenestekvinne: Salomo, din sønn, skal være konge etter meg, han skal sitte på min trone? Hvordan er det da gått til at Adonja er blitt konge?
11001014	Mens du ennå er der inne og taler med kongen, skal jeg også komme inn og stadfeste dine ord.
11001015	Da gikk Batseba inn til kongen i soverommet. Kongen var nå meget gammel, og Abisjag fra Sjunem tjente ham.
11001016	Batseba bøyde seg og kastet seg ned for kongen. Og kongen sa: Hva vil du?
11001017	Hun svarte: Min herre! Du har sverget ved Herren din Gud og lovt din tjenestekvinne: Salomo, din sønn skal bli konge etter meg. Han skal sitte på min trone.
11001018	Men se, nå er Adonja blitt konge. Og du, herre konge, vet ikke noe om det.
11001019	Han har slaktet okser og gjøkalver og sauer i mengdevis og innbudt alle kongens sønner og presten Abjatar og hærføreren Joab. Men Salomo, din tjener, har han ikke innbudt.
11001020	Og nå, herre konge, er hele Israels øyne vendt mot deg, for at du skal la dem vite hvem som skal sitte på min herre kongens trone etter ham.
11001021	Ellers kan det gå slik at når min herre kongen ligger hos sine fedre, vil jeg og min sønn Salomo bli regnet som forbrytere.
11001022	Mens hun ennå talte med kongen, kom profeten Natan.
11001023	Det ble meldt kongen: Profeten Natan er her. Og han kom inn og trådte fram for kongen og kastet seg på sitt ansikt til jorden for ham.
11001024	Og Natan sa: Herre konge! Du har vel sagt: Adonja skal være konge etter meg, og han skal sitte på min trone?
11001025	For i dag har han dratt ned og slaktet okser og gjøkalver og sauer i mengdevis og innbudt alle kongens sønner og hærførerne og presten Abjatar. Nå eter og drikker de med ham og roper: Leve kong Adonja!
11001026	Men meg, din tjener, og presten Sadok og Benaja, Jojadas sønn, og Salomo, din tjener, har han ikke innbudt.
11001027	Skulle dette være gjort på min herre kongens bud uten at du har latt dine tjenere vite hvem som skal sitte på min herre kongens trone etter ham?
11001028	Da tok kong David til orde og sa: Kall Batseba inn til meg! Og hun kom inn og trådte fram for kongen.
11001029	Og kongen sverget og sa: Så sant Herren lever, han som har forløst min sjel fra all trengsel:
11001030	Som jeg har sverget ved Herren, Israels Gud, og lovt deg: Salomo, din sønn, skal være konge etter meg. Han skal sitte på min trone i mitt sted. Slik vil jeg gjøre det på denne dag.
11001031	Da bøyde Batseba seg med ansiktet mot jorden og kastet seg ned for kongen og sa: Min herre, kong David, leve evig!
11001032	Og kong David sa: Kall hit til meg presten Sadok og profeten Natan og Benaja, Jojadas sønn! De kom da og trådte fram for kongen.
11001033	Kongen sa til dem: Ta deres herres tjenere med dere og la min sønn Salomo ride på mitt eget muldyr og før ham ned til Gihon!
11001034	Der skal presten Sadok og profeten Natan salve ham til konge over Israel. Dere skal blåse i hornet og rope: Leve kong Salomo!
11001035	Så skal dere følge ham hit opp. Og når han kommer, skal han sette seg på min trone, og han skal være konge i mitt sted. Det er ham jeg har bestemt til fyrste over Israel og Juda.
11001036	Da tok Benaja, Jojadas sønn, til orde og sa til kongen: Amen! Måtte også Herren, min herre kongens Gud, si dette!
11001037	Måtte Herren være med Salomo, som han har vært med min herre kongen, og gjøre hans trone enda større enn min herres, kong Davids trone!
11001038	Da dro presten Sadok og profeten Natan og Benaja, Jojadas sønn, og livvakten dit ned. De lot Salomo ride på kong Davids muldyr og førte ham til Gihon.
11001039	Og presten Sadok hentet oljehornet fra teltet og salvet Salomo. De blåste i hornet, og alt folket ropte: Leve kong Salomo!
11001040	Hele folket dro opp etter ham. De blåste på fløyter og jublet så høyt at jorden revnet ved lyden.
11001041	Dette hørte Adonja og alle de gjestene som var hos ham. De var da nettopp ferdige med å ete. Og da Joab hørte tonen fra hornet, sa han: Hvorfor er det slik larm og bulder i byen?
11001042	Mens han ennå talte, kom Jonatan, presten Abjatars sønn. Og Adonja sa: Kom hit! Du er en bra mann og kommer visst med gode meldinger.
11001043	Men Jonatan svarte og sa til Adonja: Nei! Vår herre kong David har gjort Salomo til konge.
11001044	Kongen sendte med ham presten Sadok og profeten Natan og Benaja, Jojadas sønn, og livvakten, og de lot ham ride på kongens muldyr.
11001045	Presten Sadok og profeten Natan salvet ham til konge i Gihon, og så dro de opp derfra med jubelrop, og hele byen er i et røre. Det er den larmen dere hørte.
11001046	Salomo har alt satt seg på kongetronen,
11001047	og kongens tjenere er kommet og har ønsket vår herre, kong David, til lykke og sagt: Måtte din Gud la Salomos navn bli enda herligere enn ditt navn, og hans trone enda større enn din trone! Og kongen tilba på sitt leie.
11001048	Kongen har også sagt: Lovet være Herren, Israels Gud, som i dag har gjort det slik at det sitter en på min trone, så jeg har fått se det med egne øyne!
11001049	Da ble alle Adonjas gjester forferdet. De sto opp og gikk hver sin vei.
11001050	Adonja var redd for Salomo, og han sto opp og gikk av sted og grep fatt i alterhornene.
11001051	Og det ble meldt Salomo: Adonja er redd kong Salomo, og nå har han grepet fatt i alterhornene og sier: Kong Salomo må ennå i dag love meg med ed at han ikke vil la sin tjener dø for sverdet!
11001052	Da sa Salomo: Vil han være en bra mann, skal det ikke falle et hår av hans hode til jorden. Men blir det funnet noe ondt hos ham, skal han dø.
11001053	Så sendte kong Salomo folk av sted, og de førte ham ned fra alteret. Og han kom og kastet seg ned for kong Salomo. Og Salomo sa til ham: Gå hjem til ditt hus!
11002001	Da det led mot den tiden at David skulle dø, bød han sin sønn Salomo og sa:
11002002	Jeg går all jordens vei! Nå må du være sterk! Vær en mann!
11002003	Ta vare på det som Herren din Gud har pålagt oss. Vandre på hans veier og hold hans forskrifter, hans bud og hans lover og hans vitnesbyrd, som det er skrevet i Mose lov, så du kan gå klokt og rett fram i alt det du gjør og i alt du gir deg i ferd med,
11002004	for at Herren må oppfylle sitt ord, det som han talte til meg da han sa: Dersom dine sønner akter vel på sin vei så de vandrer for mitt åsyn i sannhet, av hele sitt hjerte og av hele sin sjel, så skal det aldri mangle en mann av din ætt på Israels trone.
11002005	Du vet hva Joab, Serujas sønn, har gjort mot meg - hva han gjorde mot begge Israels hærførere, Abner, Ners sønn, og Amasa, Jeters sønn. Han drepte dem og utøste blod i fredstid som om det var krig. Han lot det komme blod på beltet han hadde om livet og på skoene han hadde på føttene, som om det var krig.
11002006	Gjør derfor som din visdom lærer deg, og la ikke hans grå hår fare med fred ned i dødsriket.
11002007	Men gileaditten Barsillais sønner skal du gjøre vel imot: De skal være blant dem som eter ved ditt bord, for på samme måte gjorde de mot meg da jeg flyktet for din bror Absalom.
11002008	Så har du også benjaminitten Sjime’i fra Bahurim, sønn av Gera, hos deg. Det var han som forbannet meg så stygt den dagen jeg dro til Mahanajim. Men siden kom han meg i møte ned til Jordan, og jeg lovte ham da ved Herren og sverget: Jeg skal ikke la deg dø for sverdet.
11002009	Men la ham nå ikke bli ustraffet! Du er en vis mann og vil nok vite hva du skal gjøre med ham, så du lar hans grå hår fare med blod ned i dødsriket.
11002010	Så la David seg til hvile hos sine fedre og ble begravet i Davids by.
11002011	Den tiden David var konge over Israel, var førti år. I Hebron regjerte han i sju år og i Jerusalem i trettitre år.
11002012	Og Salomo satt på sin far Davids trone, og hans kongedømme ble meget sterkt.
11002013	Men Adonja, Haggits sønn, kom inn til Batseba, Salomos mor. Hun spurte: Kommer du med fred? Han svarte: Ja!
11002014	Så sa han: Jeg har noe å tale med deg om. Hun sa: Tal!
11002015	Da sa han: Du vet at riket var mitt, og at hele Israel hadde festet sine øyne på meg og ventet at jeg skulle bli konge. Men kongedømmet gikk fra meg og over til min bror. Det var Herren som ga ham det.
11002016	Og nå er det én ting jeg vil be deg om. Du må ikke vise meg bort! Hun svarte: Tal!
11002017	Da sa han: Be kong Salomo - for deg viser han ikke bort - at han vil gi meg Abisjag fra Sjunem til kone!
11002018	Batseba svarte: Godt, jeg skal tale til kongen for deg.
11002019	Så gikk Batseba inn til kong Salomo for å tale til ham for Adonja. Kongen reiste seg og gikk henne i møte og bøyde seg dypt for henne. Deretter satte han seg på sin trone, og det ble satt fram en trone for kongens mor, og hun satte seg ved hans høyre hånd.
11002020	Hun sa: Det er bare en liten ting jeg vil be deg om. Du må ikke vise meg bort! Kongen svarte: Kom du med din bønn, mor! Jeg skal ikke vise deg bort.
11002021	Da sa hun: La din bror Adonja få Abisjag fra Sjunem til kone!
11002022	Men kong Salomo svarte sin mor: Hvorfor ber du om Abisjag fra Sjunem for Adonja? Be da like så godt om riket for ham - han er jo min eldre bror - ja både for ham og for presten Abjatar og for Joab, Serujas sønn!
11002023	Og kong Salomo sverget ved Herren og sa: Herren la det gå meg ille både nå og siden om ikke dette ordet skal koste Adonja livet!
11002024	Så sant Herren lever, han som har gitt meg denne makt og satt meg på min far Davids trone, og som har bygd meg et hus, slik som han lovte: Adonja skal dø i dag!
11002025	Så sendte kong Salomo Benaja, Jojadas sønn, av sted, og han hogg ham ned så han døde.
11002026	Og til presten Abjatar sa kongen: Gå til Anatot, til gården din, for du har fortjent døden. Men i dag vil jeg ikke la deg dø, fordi du har båret Herren Herrens ark foran min far David, og fordi du har delt alle min fars trengsler med ham.
11002027	Så drev Salomo Abjatar bort og lot ham ikke få være Herrens prest lenger, for at Herrens ord skulle bli oppfylt, det som han hadde talt mot Elis hus i Sjilo.
11002028	Da Joab fikk høre om dette, flyktet han til Herrens telt og grep fatt i alterhornene. For Joab hadde holdt med Adonja, selv om han ikke hadde holdt med Absalom.
11002029	Det ble meldt kong Salomo at Joab var flyktet til Herrens telt og sto ved alteret. Da sendte Salomo Benaja, Jojadas sønn, av sted og sa: Gå og hogg ham ned!
11002030	Da Benaja kom til Herrens telt, sa han til ham: Så sier kongen: Gå bort herfra! Men han sa: Nei, her vil jeg dø. Og Benaja bar bud tilbake til kongen og sa: Så sa Joab, og slik svarte han meg.
11002031	Da sa kongen til ham: Gjør som han sier. Hogg ham ned og begrav ham! Så frir du meg og min fars hus fra det uskyldige blod som Joab har utøst.
11002032	Herren skal la hans blod komme tilbake på hans hode fordi han hogg ned to menn som var rettferdigere og bedre enn han. Han drepte dem med sverdet, uten at min far David visste om det - Abner, Ners sønn, Israels hærfører, og Amasa, Jeters sønn, Judas hærfører.
11002033	Deres blod skal komme tilbake på Joabs hode og på hans etterkommeres hode til evig tid. Men over David og hans etterkommere og hans hus og hans trone, skal Herrens fred bli til evig tid.
11002034	Så gikk Benaja, Jojadas sønn, opp og hogg Joab ned og drepte ham. Og han ble begravet ved sitt hus i ørkenen.
11002035	Kongen satte Benaja, Jojadas sønn, over hæren i hans sted. Og kongen satte presten Sadok i Abjatars sted.
11002036	Så sendte kongen bud etter Sjime’i og sa til ham: Bygg deg et hus i Jerusalem og bo der. Du skal ikke reise derfra, verken til det ene eller det andre sted.
11002037	For det skal du vite for visst: Den dagen du går ut og går over bekken Kedron, skal du dø. Ditt blod skal komme over ditt eget hode.
11002038	Da sa Sjime’i til kongen: Det er godt det du sier. Som min herre kongen har sagt, så skal din tjener gjøre. Og Sjime’i ble boende i Jerusalem en lang tid.
11002039	Men da tre år var gått, hendte det at to av Sjime’is tjenere rømte til kongen i Gat, Akisj, sønn av Ma’aka. Og det ble meldt til Sjime’i: Tjenerne dine er i Gat.
11002040	Da gjorde Sjime’i seg ferdig og salte eselet sitt og dro til Akisj i Gat for å lete etter tjenerne sine. Sjime’i dro da dit og hadde tjenerne med seg tilbake fra Gat.
11002041	Men Salomo fikk vite at Sjime’i var reist fra Jerusalem til Gat og var kommet tilbake.
11002042	Da sendte kongen bud etter Sjime’i og sa til ham: Har jeg ikke sverget ved Herren og høytidelig sagt deg: Det skal du vite for visst at den dagen du går ut og drar til noe annet sted, skal du dø? Og du svarte: Det er godt det du sier, jeg har hørt det.
11002043	Hvorfor har du da ikke holdt deg etter den ed som var sverget ved Herren, og det bud jeg ga deg?
11002044	Og kongen sa til Sjime’i: Du kjenner selv alt det onde som hjertet ditt vet om at du har gjort mot min far David. Herren lar nå ondskapen din komme tilbake på ditt eget hode.
11002045	Men kong Salomo skal være velsignet, og Davids trone skal stå fast for Herrens åsyn til evig tid.
11002046	Og kongen ga ordre til Benaja, Jojadas sønn, og han gikk ut og hogg Sjime’i ned så han døde. - Og kongedømmet lå trygt og fast i Salomos hånd.
11003001	Salomo ble svigersønn til farao, kongen i Egypt. Han tok faraos datter til ekte og førte henne inn i Davids by, til han ble ferdig med å bygge både sitt eget hus og Herrens hus og muren rundt Jerusalem.
11003002	Folket ofret den gang bare på haugene, for til den tid var det ennå ikke bygd noe hus for Herrens navn.
11003003	Salomo elsket Herren, så han fulgte sin far Davids forskrifter. Men han ofret på haugene og brente røkelse der.
11003004	Kongen dro til Gibeon for å ofre der, for der var den store offerhaugen. Tusen brennoffer ofret Salomo på alteret der.
11003005	I Gibeon åpenbarte Herren seg for Salomo i en drøm om natten. Gud sa: Be om det du vil jeg skal gi deg!
11003006	Salomo svarte: Du har vist stor miskunnhet mot din tjener David, min far, fordi han vandret for ditt åsyn i sannhet og rettferdighet og med et oppriktig hjerte overfor deg. Og denne store miskunnhet mot ham har du holdt fast ved, og du ga ham en sønn som skulle sitte på hans trone, slik som det er i dag.
11003007	Nå har du da, Herre min Gud, gjort din tjener til konge i min far Davids sted. Men jeg er bare en ungdom, og ofte vet jeg verken ut eller inn.
11003008	Og din tjener står her midt iblant ditt folk, det som du har utvalgt - et folk så stort at det ikke kan regnes eller telles, så stort er det.
11003009	Så gi da din tjener et lydhørt hjerte til å dømme ditt folk, til å skille mellom godt og ondt! For hvem kunne ellers dømme dette ditt folk som er så tallrikt?
11003010	Det var godt i Herrens øyne at Salomo hadde bedt om dette.
11003011	Og Gud sa til ham: Fordi du har bedt om denne ting og ikke bedt om et langt liv og ikke om rikdom og heller ikke om død over dine fiender, men har bedt om forstand til å akte på det som rett er,
11003012	så vil jeg gjøre det du ber om. Jeg vil gi deg et vist og forstandig hjerte, så det ikke har vært din like før og ikke vil komme din like etter deg.
11003013	Og det du ikke har bedt om, vil jeg også gi deg, både rikdom og ære, så det ikke skal være din like blant kongene alle dine dager.
11003014	Dersom du vil vandre på mine veier, så du holder mine lover og mine bud, som din far David gjorde, så vil jeg gi deg et langt liv.
11003015	Da våknet Salomo, og han skjønte at det var en drøm. Og da han kom til Jerusalem, trådte han fram for Herrens paktsark og ofret brennoffer og bar fram fredsoffer og gjorde et gjestebud for alle mennene sine.
11003016	På den tiden kom det to horkvinner og trådte fram for kongen.
11003017	Den ene kvinnen sa: Hør på meg, herre! Jeg og denne kvinnen bodde i samme hus, og jeg fødte et barn i huset hos henne.
11003018	Den tredje dagen etter at jeg hadde født, fødte også denne kvinnen et barn. Der var vi nå sammen. Det var ingen fremmed hos oss i huset, bare vi to var i huset.
11003019	Om natten døde sønnen til denne kvinnen fordi hun hadde ligget på ham.
11003020	Da sto hun opp midt på natten og tok sønnen min fra min side, mens din tjenestekvinne sov. Hun la ham ved sin barm, og sin egen sønn som var død, la hun ved min barm.
11003021	Da jeg så sto opp om morgenen for å gi sønnen min bryst, fikk jeg se at han var død. Men da jeg senere på morgenen så nøyere på ham, da var det ikke sønnen min, han som jeg hadde født.
11003022	Da sa den andre kvinnen: Nei, den gutten som lever, er min sønn, og den som er død, er din! Men den første sa: Nei, den gutten som er død, er din sønn, og den som lever er min! - Slik snakket de mens de sto for kongen.
11003023	Da sa kongen: Den ene sier: Den gutten som lever, er min sønn, og den som er død, er din! Og den andre sier: Nei, den gutten som er død, er din sønn, og den som lever, er min!
11003024	Så sa kongen: Hent et sverd til meg! Og de kom med et sverd og bar det fram for kongen.
11003025	Da sa kongen: Hogg det levende barnet i to stykker og gi den ene halvdelen til den ene kvinnen og den andre halvdelen til den andre!
11003026	Den kvinnen som var mor til det levende barnet, sa da til kongen - for hennes hjerte brant for barnet hennes: Hør på meg, herre! Gi henne det levende barnet og drep det for all del ikke! Men den andre sa: Verken jeg eller du skal ha det, bare hogg til!
11003027	Da tok kongen til orde og sa: Gi henne det levende barnet og drep det ikke! Hun er barnets mor.
11003028	Hele Israel fikk høre om den dommen kongen hadde felt. Og de hadde ærefrykt for kongen, for de så at Guds visdom var i hans hjerte, så han dømte rett.
11004001	Kong Salomo var konge over hele Israel.
11004002	Og dette var hans fremste menn: Asarja, sønn av Sadok, var prest.
11004003	Elihoref og Akia, sønner av Sjisja, var statsskrivere. Josjafat, Akiluds sønn, var historieskriver.
11004004	Benaja, Jojadas sønn, var høvding over hæren. Sadok og Abjatar var prester.
11004005	Asarja, Natans sønn, var høvding over fogdene. Sabud, Natans sønn, var prest, kongens venn.
11004006	Akisjar var slottshøvding. Adoniram, Abdas sønn, hadde oppsyn med dem som gjorde pliktarbeid.
11004007	Salomo hadde satt tolv fogder over hele Israel. De forsynte kongen og hans hus med matvarer, hver sin måned i året skulle de sørge for det.
11004008	Dette var navnene deres: Hurs sønn på Efra’im-fjellet.
11004009	Dekers sønn i Makas og Sja’albim og Bet-Sjemesj og Elon-Bet-Hanan.
11004010	Heseds sønn i Arubbot, han hadde Soko og hele Hefer-bygden.
11004011	Abinadabs sønn hadde hele Dors høyland. Han hadde Tafat, Salomos datter, til kone.
11004012	Ba’ana, Akiluds sønn, hadde Ta’anak og Megiddo og hele Bet-Sean, som ligger ved siden av Sartan nedenfor Jisre’el, fra Bet-Sean til Abel-Mehola og bortenfor Jokmeam.
11004013	Gebers sønn i Ramot i Gilead. Han hadde Ja’irs, Manasses sønns byer i Gilead. Han hadde også Argob-bygden i Basan, seksti store byer med murer og kobberbommer.
11004014	Akinadab, Iddos sønn, hadde Mahanajim.
11004015	Akima’as i Naftali. Også han hadde tatt en datter av Salomo til kone. Hun hette Basmat.
11004016	Ba’ana, sønn av Husai, i Asjer og i Alot.
11004017	Josjafat, sønn av Paruah, i Issakar.
11004018	Sjime’i, sønn av Ela, i Benjamin.
11004019	Geber, sønn av Uri, i Gileads land, det landet som amorittkongen Sihon og Basans konge Og hadde hatt. Han var den eneste fogd i de bygdene.
11004020	Juda og Israel var så mange som sanden ved havet. De åt og drakk og var glade.
11004021	Salomo rådde over alle kongerikene fra elven til filistrenes land og like til grensen mot Egypt. De kom med gaver og tjente Salomo så lenge han levde.
11004022	Av matvarer gikk det hos Salomo for hver dag med tretti kor fint mel og seksti kor vanlig mel,
11004023	ti gjødde okser, tjue drifteokser og hundre stykker småfe, dessuten hjorter og gaseller og dådyr og gjødde fugler.
11004024	For han hersket over hele landet vest for elven, fra Tifsah like til Gasa, og over alle kongene vest for elven, og hadde fred på alle kanter.
11004025	Juda og Israel bodde trygt, hver mann under sitt vintre og under sitt fikentre, fra Dan til Be’er-Sjeba, så lenge Salomo levde.
11004026	Salomo hadde førti tusen stallrom for sine vognhester og tolv tusen hestfolk.
11004027	De fogder som er nevnt ovenfor, hadde hver sin måned til å sørge for mat til kong Salomo og alle som gikk til kong Salomos bord. De lot det ikke mangle noe.
11004028	Bygg og halm til vognhestene og traverne førte de til det stedet hvor det skulle være, hver etter det som var pålagt ham.
11004029	Gud ga Salomo visdom og overmåte stor innsikt, en forstand så mangfoldig som sanden på havets bredd.
11004030	Salomo hadde større visdom enn alle Østens barn og alle egypterne.
11004031	Han var visere enn alle mennesker - visere enn esrahitten Etan og Mahols sønner Heman og Kalkol og Darda. Hans navn var kjent blant alle folkeslagene rundt omkring.
11004032	Han laget tre tusen ordspråk, og hans sanger var ett tusen og fem.
11004033	Han talte om trærne, fra sederen på Libanon til isopen som vokser ut på veggen. Han talte om dyrene og om fuglene og om krypet og om fiskene.
11004034	Og de kom fra alle folk for å høre Salomos visdom, fra alle jordens konger som hadde hørt om hans visdom.
11005001	Da Hiram, kongen i Tyrus, fikk høre at Salomo var blitt salvet til konge i sin fars sted, sendte han noen av tjenerne sine til ham. For Hiram hadde alltid vært en venn av David.
11005002	Og Salomo sendte bud til Hiram og sa:
11005003	Du vet at min far David ikke kunne bygge et hus for Herrens, sin Guds navn, på grunn av de krigene som han hadde med fiender på alle kanter, til Herren la dem under hans føtter.
11005004	Men nå har Herren min Gud gitt meg ro rundt omkring. Det finnes ingen motstandere, og ingen ulykker truer.
11005005	Derfor tenker jeg nå på å bygge et hus for Herrens, min Guds navn, slik som Herren sa da han talte slik til min far David: Din sønn, som jeg vil sette på din trone i ditt sted, han skal bygge huset for mitt navn.
11005006	Gi nå befaling om at de skal hogge sedertrær for meg på Libanon. Så skal mine tjenere være med dine tjenere. Lønnen til dine tjenere vil jeg gi deg etter som du selv bestemmer, for du vet at det ikke finnes noen blant oss som skjønner seg så godt på å hogge tømmer, som sidonierne.
11005007	Da Hiram fikk dette budskapet fra Salomo, ble han meget glad, og han sa: Lovet være Herren i dag, han som har gitt David en vis sønn og satt ham over dette store folket!
11005008	Og Hiram sendte bud til Salomo og sa: Jeg har mottatt det budskapet du har sendt meg. Jeg skal på alle måter gjøre som du ønsker med sedertrærne og sypressene.
11005009	Mine tjenere skal føre dem fra Libanon ned til havet. Der vil jeg legge stokkene i flåter på havet og føre dem til det stedet du vil gi meg beskjed om. Der vil vi ta dem fra hverandre, og så lar du dem hente. Men så må du gjøre det jeg ønsker, og la meg få matvarer til mitt hus.
11005010	Og Hiram lot Salomo få sedertrær og sypresser, så mye som han ønsket.
11005011	Og Salomo ga Hiram tjue tusen kor hvete til mat for hans hus og tjue kor olje av knuste oliven. Så mye ga Salomo til Hiram år etter år.
11005012	Herren ga Salomo visdom, slik som han hadde lovt ham. Og det var fred mellom Hiram og Salomo, og de gjorde en pakt med hverandre.
11005013	Kong Salomo tok ut pliktarbeidere av hele Israel, og pliktarbeiderne var tretti tusen mann.
11005014	Han sendte dem i skift til Libanon, ti tusen hver måned. En måned var de på Libanon og to måneder hjemme. Adoniram hadde oppsyn med pliktarbeiderne.
11005015	Salomo hadde sytti tusen bærere og åtti tusen steinhoggere på fjellene,
11005016	og dessuten arbeidsformennene, som var tre tusen tre hundre i tallet. De hadde tilsyn med de folkene som utførte arbeidet.
11005017	Og kongen befalte at de skulle bryte store, kostbare steiner, så grunnvollen til huset kunne legges med hoggen stein.
11005018	Og Salomos bygningsmenn og Hirams bygningsmenn og mennene fra Gebal hogg dem til og gjorde i stand både stokkene og steinene som huset skulle bygges av.
11006001	I det fire hundre og åttiende år etter Israels barns utgang av landet Egypt, i måneden siv, det er den andre måneden, i det fjerde året etter at Salomo var blitt konge over Israel, da begynte han å bygge huset for Herren.
11006002	Huset som kong Salomo bygde for Herren, var seksti alen langt og tjue alen bredt og tretti alen høyt.
11006003	Forhallen foran Det hellige var tjue alen lang, svarende til bredden av huset, og ti alen bred, målt ut fra huset.
11006004	På huset laget han vinduer med fast gitterverk.
11006005	Rundt husets vegg bygde han et tilbygg rundt omkring - langsmed veggene på huset, både Det hellige og det innerste rommet. Og han gjorde sidekammer rundt omkring.
11006006	Den nederste etasjen var fem alen bred, den mellomste seks alen bred og den tredje sju alen bred. For han hadde gjort avsatser på huset rundt omkring på utsiden, så ikke bjelkene skulle gå inn i veggene på huset.
11006007	Da huset ble reist, ble det bygd av hele steiner fra steinbruddet. En hørte verken hammer eller øks eller noe slags jernredskap i huset da det ble bygd.
11006008	Døren til den nederste etasjen var på sørsiden av huset. En svingtrapp førte opp i den mellomste etasjen, og fra den mellomste opp i den tredje.
11006009	Slik bygde han huset. Og da han hadde gjort det ferdig, tekte han det med bjelker og med sederplanker i rader.
11006010	Tilbygget som han hadde bygget rundt om hele huset, var fem alen høyt for hver etasje og var festet til huset med sederbjelker.
11006011	Da kom Herrens ord til Salomo, og det lød slik:
11006012	Nå bygger du dette huset! Hvis du da vandrer etter mine forskrifter og holder mine lover og tar vare på alle mine bud, så du følger dem, da vil jeg oppfylle på deg det ordet jeg talte til din far David.
11006013	Jeg vil bo midt iblant Israels barn, og jeg vil ikke forlate mitt folk Israel.
11006014	Så bygde da Salomo huset og gjorde det ferdig.
11006015	Han kledde husets vegger innvendig med sederbord. Fra gulvet og helt opp til loftsbjelkene kledde han huset innvendig med tre, og gulvet kledde han med sypressbord.
11006016	Tjue alen fra baksiden av huset satte han opp en vegg av sederbord fra gulvet og opp til loftsbjelkene. Han innredet et rom innenfor veggen. Det var Det aller helligste.
11006017	Og huset - Det hellige foran det innerste rommet - var førti alen langt.
11006018	Innvendig var huset prydet med utskjæringer i sedertre - gresskar og utsprungne blomster. Alt sammen var sedertre, det var ingen stein å se.
11006019	Innerst i huset innredet han et rom til å sette Herrens paktsark.
11006020	Foran det innerste rommet, som var tjue alen langt og tjue alen bredt og tjue alen høyt, og som han kledde med fint gull, satte han et alter og kledde det med sedertre.
11006021	Og Salomo kledde huset innvendig med fint gull og hengte gullkjeder bortetter veggen foran det innerste rommet, og kledde den med gull.
11006022	Hele huset kledde han med gull fra ende til annen, og hele alteret som hørte til det innerste rommet, kledde han med gull.
11006023	I den innerste helligdommen laget han to kjeruber av oljetre. De var ti alen høye.
11006024	Kjerubens ene vinge var fem alen og kjerubens andre vinge fem alen. - Det var ti alen fra vingespiss til vingespiss.
11006025	Den andre kjeruben var også ti alen. Begge kjerubene hadde samme mål og samme skikkelse.
11006026	Den ene kjeruben var ti alen høy, likeså den andre kjeruben.
11006027	Og han satte kjerubene i det innerste rommet i huset. De strakte kjerubenes vinger ut, så den ene kjerubens vinge rørte ved den ene veggen, og den andre kjerubens vinge rørte ved den andre veggen, mens deres vinger rørte ved hverandre midt i huset.
11006028	Han kledde kjerubene med gull.
11006029	Alle veggene i huset prydet han med utskårne bilder av kjeruber og palmer og utsprungne blomster både i det indre og i det ytre rommet.
11006030	Og gulvet i huset kledde han med gull, både i det indre og i det ytre rommet.
11006031	Foran inngangen til det innerste rommet laget han en fløydør av oljetre. Den øvre dørkarmen med dørstolpene utgjorde en femtedel av veggen.
11006032	Og de to dørene av oljetre prydet han med utskårne bilder av kjeruber og palmer og utsprungne blomster, og han kledde dem med gull. Han bredte gullet ut over kjerubene og palmene.
11006033	Likeså laget han dørstolper av oljetre for inngangen til Det hellige, på fjerdedelen av veggen,
11006034	og to dørfløyer av sypresstre. Begge dørfløyene var i to deler, som kunne svinges hver for seg.
11006035	Og han prydet dem med utskjæringer: kjeruber og palmer og utsprungne blomster, og han kledde dem med gull som ble lagt jevnt utover utskjæringene.
11006036	Han bygde den indre forgården av tre lag tilhogd stein og ett lag sederbjelker.
11006037	I det fjerde året ble grunnvollen lagt til Herrens hus, i måneden siv,
11006038	og i det ellevte året i måneden bul, det er den åttende måneden, var huset ferdig i alle sine deler. Det var i ett og alt som det skulle være. Da hadde han bygd på det i sju år.
11007001	På sitt eget hus bygde Salomo i tretten år før han ble ferdig med hele huset.
11007002	Han bygde Libanon-skoghuset, hundre alen langt og femti alen bredt og tretti alen høyt, på fire rader søyler av sedertre og med bjelker av sedertre over søylene.
11007003	Det var tekt med sedertre over de sidekamrene som hvilte på søylene, og som var førtifem i tallet, femten i hver rad.
11007004	Vinduene sto i tre rader, og vindu mot vindu i tre høyder.
11007005	Alle dørene og dørstolpene var firkantet, av bjelker, og vendte like mot vindusrekken i alle tre høyder.
11007006	Så laget han søylehallen, femti alen lang og tretti alen bred. Foran den var det en forhall med søyler, og foran den igjen var det en trappeoppgang.
11007007	Så laget han tronhallen hvor han satt og dømte, domshallen. Den var kledd med sedertre fra den ene enden av gulvet til den andre.
11007008	Hans eget hus, det som han bodde i, og som lå i den andre gården innenfor forhallen, var bygd på samme måten. Også for faraos datter, som han hadde tatt til ekte, bygde Salomo et hus som var likt denne forhallen.
11007009	Alt dette var av kostbare steiner, hogd etter mål og skåret med sag både på innsiden og utsiden, like fra grunnen og opp til murkanten, og så på utsiden til den store borggården.
11007010	Grunnmuren var lagt med kostbare og store steiner, steiner på ti alen og steiner på åtte alen.
11007011	Over dem var det kostbare steiner, hogd etter mål, og sedertre.
11007012	Rundt omkring den store borggården var det tre lag tilhogd stein og ett lag sederbjelker, slik det var rundt den indre forgården til Herrens hus og rundt forhallen til slottet.
11007013	Kong Salomo sendte bud etter Hiram fra Tyrus.
11007014	Han var sønn av en enke av Naftalis stamme, og hans far var en mann fra Tyrus, en kobbersmed. Han var fylt med visdom og forstand og kunnskap, så han kunne gjøre alle slags arbeid i kobber. Han kom da til kong Salomo og gjorde alt det arbeidet han ville ha utført.
11007015	Han laget de to kobbersøylene. Den ene søylen var atten alen høy, og en tråd på tolv alen nådde omkring den andre søylen.
11007016	Han laget to søylehoder av støpt kobber til å sette på toppen av søylene. Hvert søylehode var fem alen høyt.
11007017	På søylehodene som var på toppen av søylene, var det nettverk, flettet arbeid, snorer laget som kjeder - sju på hvert søylehode.
11007018	Og han laget to rader med granatepler rundt omkring ved det ene flettverket som skulle dekke søylehodene på toppen av søylene. Slik gjorde han også med det andre søylehodet.
11007019	Og søylehodene på toppen av søylene var laget som liljer, likesom i forhallen, og målte fire alen.
11007020	På begge søylene var det søylehoder ovenfor den utbuktningen som var nærmest ved flettverket. Og granatepler, to hundre i tallet, hang i rader rundt omkring på det andre søylehodet.
11007021	Så reiste han søylene ved forhallen til templet. Søylen som han satte på den høyre siden, kalte han Jakin, og den som han satte på den venstre siden, kalte han Boas.
11007022	På toppen av søylene var det utsmykning formet som liljer. Så var arbeidet med søylene ferdig.
11007023	Så laget han det støpte havet. Det var ti alen fra den ene randen til den andre og var helt rundt. Det nådde fem alen i høyde, og en snor på tretti alen nådde rundt det.
11007024	Nedenfor randen var det gresskar rundt omkring havet, ti på hver alen. Det var to rader med gresskar, og de var støpt i ett med havet.
11007025	Havet sto på tolv okser. Tre vendte mot nord, tre vendte mot vest, tre vendte mot sør, og tre vendte mot øst. Havet hvilte på dem, og de hadde bakkroppen vendt innover.
11007026	Kummen var en håndsbredd tykk. Kanten var som randen på et beger, lik en liljeblomst. Den rommet to tusen bat.
11007027	Så laget han ti fotstykker av kobber. Hvert fotstykke var fire alen langt, fire alen bredt og tre alen høyt.
11007028	Fotstykkene var laget slik: Det var lister på dem - lister mellom kantlistene.
11007029	Og på listene mellom kantlistene var det løver, okser og kjeruber, og likeså over kantlistene. Over og under løvene og oksene var det kranser av hamret arbeid.
11007030	Hvert fotstykke hadde fire hjul av kobber og aksler av kobber, og de fire føttene hadde bærearmer. De var faststøpt under karet. På hver av dem var det kranser.
11007031	Åpningen på karet var innenfor kransen og nådde en alen opp over den. Åpningen var rund, og hadde et underlag på halvannen alen. Også på åpningen var det utskjæringer, men tverrlistene var firkantete, ikke runde.
11007032	De fire hjulene var under tverrlistene, og hjulakslene var på fotstykket. Hvert hjul var halvannen alen høyt.
11007033	Hjulene var laget som vognhjul, akslene og ringene og ekene og navene på dem var alt sammen støpt.
11007034	Det var fire bærearmer på de fire hjørnene av hvert fotstykke. Bærearmene var i ett med fotstykket.
11007035	Øverst på fotstykket var det en halv alens forhøyning, helt rund. Håndtakene og listene var øverst på fotstykket og var støpt i ett med det.
11007036	På flatsiden av håndtakene og på listene skar han ut kjeruber, løver og palmer, etter som det var rom til på hver av dem, og løvverk rundt omkring.
11007037	Slik laget han de ti fotstykkene. De var alle støpt på samme vis og hadde samme mål og samme form.
11007038	Så laget han ti kobberkar. Hvert kar rommet førti bat og var fire alen i tverrmål. Det var ett kar på hvert av de ti fotstykkene.
11007039	Og han satte fem av fotstykkene på høyre side av huset og fem på venstre side. Havet satte han på høyre side av huset, mot sørøst.
11007040	Hiram laget askebøttene og ildskuffene og skålene til å stenke blod med. Så var Hiram ferdig med alt det arbeidet han gjorde for kong Salomo til Herrens hus. Til sammen var det:
11007041	De to søylene og de to skålene på søylehodene på toppen av søylene, de to flettverkene til å dekke de to skålene på søylehodene på toppen av søylene,
11007042	de fire hundre granateplene til de to flettverkene - to rader granatepler til hvert flettverk - til å dekke de to skålene på søylehodene som var over søylene,
11007043	og de ti fotstykkene og de ti karene på fotstykkene,
11007044	og havet og de tolv oksene under havet,
11007045	og askebøttene og ildskuffene og skålene til å stenke blod med. Alt dette som Hiram laget for kong Salomo til Herrens hus, var av blankt kobber.
11007046	Det var på Jordan-sletten kongen lot dem støpe, i leirjorden mellom Sukkot og Sartan.
11007047	Salomo lot være å veie alle disse tingene fordi mengden var så stor, kobberets vekt ble ikke undersøkt.
11007048	Salomo laget også alle de andre tingene som skulle være i Herrens hus: gullalteret og gullbordet som skuebrødene skulle ligge på,
11007049	og lysestakene, fem på høyre og fem på venstre side - foran det innerste rommet - av fint gull, og blomstene på dem og lampene og lysesaksene av gull,
11007050	og fatene og knivene og skålene til å stenke blod med, og røkelsesskålene og fyrfatene av fint gull, og hengslene til dørene i det innerste rommet i huset, Det aller helligste, og dørene til det forreste rommet i huset, Det hellige - alt var av gull.
11007051	Da det nå var fullført, alt det arbeidet som Salomo lot utføre for Herrens hus, lot han bære inn der de ting som hans far David hadde helliget til Herren: sølvet og gullet og karene. Han la det ned i skattkamrene i Herrens hus.
11008001	Da kalte kong Salomo Israels eldste og alle stammehøvdingene, overhodene for Israels barns familier sammen til seg i Jerusalem, for å føre Herrens paktsark opp fra Davids by, det er Sion.
11008002	Alle Israels menn samlet seg hos kong Salomo på festen i måneden etanim, det er den sjuende måneden.
11008003	Da nå alle Israels eldste var kommet, løftet prestene opp arken.
11008004	Og de bar opp Herrens ark og sammenkomstens telt og alle de hellige kar som var i teltet. Det var prestene og levittene som bar dem opp.
11008005	Kong Salomo sto foran arken og med ham hele Israels menighet, som hadde samlet seg hos ham. De ofret småfe og storfe i slik mengde at de ikke kunne telles eller regnes.
11008006	Prestene bar Herrens paktsark inn på dens plass i husets innerste rom, i Det aller helligste, under kjerubenes vinger.
11008007	For kjerubene bredte vingene ut over det stedet hvor arken sto, så at kjerubene ovenfra dekket både over arken og bærestengene.
11008008	Stengene var så lange at endene på dem kunne bli sett fra Det hellige foran det innerste rommet, men ikke utenfor. Og der har de vært til denne dag.
11008009	Det var ikke noe i arken uten de to steintavlene som Moses hadde lagt ned der ved Horeb, den gang Herren gjorde pakt med Israels barn da de dro ut av landet Egypt.
11008010	Så skjedde det da prestene gikk ut av helligdommen, da fylte skyen Herrens hus.
11008011	Prestene kunne ikke bli stående og gjøre tjeneste på grunn av skyen, for Herrens herlighet fylte Herrens hus.
11008012	Da sa Salomo: Herren har sagt at han vil bo i det dunkle.
11008013	Nå har jeg bygd et hus til bolig for deg, et sted hvor du kan bo til evig tid.
11008014	Så vendte kongen seg om og velsignet hele Israels menighet, mens hele Israels menighet sto.
11008015	Han sa: Lovet være Herren, Israels Gud, som med sin munn talte med David, min far, og med sin hånd har oppfylt det han lovte da han sa:
11008016	Fra den dagen jeg førte mitt folk Israel ut av Egypt, har jeg ikke utvalgt noen by blant alle Israels stammer, hvor det skulle bygges et hus til bolig for mitt navn. Men jeg utvalgte David til å råde over mitt folk Israel.
11008017	Og David, min far, hadde i sinne å bygge et hus for Herrens, Israels Guds navn.
11008018	Men Herren sa til David, min far: Du gjorde vel i at du har hatt i sinne å bygge et hus for mitt navn.
11008019	Men du skal ikke bygge huset. Din sønn, han som du skal bli far til, han skal bygge huset for mitt navn.
11008020	Herren har nå oppfylt det ordet han hadde talt. Jeg er trådt i min far Davids sted og har tatt sete på Israels trone, slik som Herren hadde sagt. Og jeg har bygd huset for Herrens, Israels Guds navn.
11008021	Der har jeg gjort i stand et rom for arken. I den er Herrens pakt, den pakt som han sluttet med våre fedre da han førte dem ut av landet Egypt.
11008022	Så trådte Salomo fram foran Herrens alter midt for hele Israels menighet og bredte hendene ut mot himmelen,
11008023	og han sa: Herre, Israels Gud! Det er ikke noen Gud som du, verken i himmelen der oppe eller på jorden her nede. Du er den som holder din pakt og bevarer din miskunn mot dine tjenere, når de vandrer for ditt åsyn av hele sitt hjerte,
11008024	du som har holdt det du lovte din tjener David, min far. Du lovte det med din munn, og du har oppfylt det med din hånd, som det viser seg i dag.
11008025	Herre, Israels Gud! Så hold nå også det du lovte din tjener David, min far, da du sa: Det skal aldri mangle en mann av din ætt til å sitte på Israels trone for mitt åsyn, så sant dine barn akter på sin vei og vandrer for mitt åsyn, som du har vandret for mitt åsyn.
11008026	Så la nå, Israels Gud, de ordene bli sannhet som du har talt til din tjener David, min far.
11008027	Men bor da Gud virkelig på jorden? Se, himlene og himlenes himler rommer deg ikke! Hvor meget mindre da dette huset som jeg har bygd.
11008028	Men du vil likevel vende deg til din tjeners bønn og til hans ydmyke begjæring, Herre min Gud, og høre det rop og den bønn som din tjener bærer fram for ditt åsyn i dag.
11008029	La dine øyne være åpne over dette huset natt og dag - det stedet som du har talt om og sagt: Mitt navn skal bo der. Hør den bønn som din tjener ber, vendt mot dette stedet.
11008030	Du vil høre på din tjeners og ditt folk Israels ydmyke begjæring, som de bærer fram vendt mot dette stedet. Ja, du vil høre den på det sted hvor du bor, i himmelen. Du vil høre og tilgi.
11008031	Når noen synder mot sin neste, og de krever at han skal avlegge ed, og han så kommer inn og sverger foran ditt alter i dette huset,
11008032	så vil du høre i himmelen og gripe inn og hjelpe dine tjenere til deres rett. Du vil dømme den skyldige skyldig og la hans gjerninger komme over hans eget hode, og du vil dømme den rettferdige rettferdig, og la ham få igjen for sin rettferdighet.
11008033	Når ditt folk Israel blir slått av fienden fordi de synder mot deg, men de så vender om til deg og bekjenner ditt navn og ber og bønnfaller deg om nåde i dette huset,
11008034	da vil du høre det i himmelen og tilgi ditt folk Israels synd og føre dem tilbake til det landet du har gitt deres fedre.
11008035	Når himmelen lukkes så det ikke kommer regn, fordi de har syndet mot deg, og de så ber, vendt mot dette stedet, og bekjenner ditt navn og vender om fra sin synd fordi du har ydmyket dem,
11008036	da vil du høre det i himmelen og tilgi dine tjeneres og ditt folk Israels synd. Du vil lære dem den gode veien de skal vandre, og du vil la det regne over ditt land, det landet du har gitt ditt folk til arv.
11008037	Når det blir hungersnød i landet, når det kommer pest, når det kommer sot og rust på kornet, gresshopper og gnagere, når fienden trenger inn i landet og beleirer byene, når det kommer noen plage eller noen sykdom, -
11008038	hver gang det da kommer en bønn eller ydmyk begjæring fra noe menneske eller fra hele ditt folk Israel, fordi de hver for seg kjenner sitt hjertes nød, og de så brer ut sine hender mot dette huset,
11008039	så vil du høre det i himmelen, der hvor du bor. Du vil tilgi og gripe inn og gi hver mann etter hans ferd, fordi du kjenner hans hjerte. For bare du kjenner alle menneskebarns hjerter.
11008040	Og så skal de frykte deg alle de dager de lever i det landet du har gitt våre fedre.
11008041	Kan hende det også kommer en fremmed, en som ikke er av ditt folk Israel, men kommer fra et fjernt land for ditt navns skyld -
11008042	for de vil få høre om ditt store navn og om din sterke hånd og om din utrakte arm - når han så kommer og ber, vendt mot dette huset,
11008043	så vil du høre det i himmelen, der hvor du bor, og gjøre alt som den fremmede roper til deg om, så alle jordens folk må lære å kjenne ditt navn og frykte deg likesom ditt folk Israel, og forstå at det er ditt navn som nevnes over dette huset som jeg har bygd.
11008044	Når ditt folk drar ut i krig mot sin fiende på den vei du sender dem, og de så ber til Herren, vendt mot den byen du har utvalgt, og det huset jeg har bygd for ditt navn,
11008045	så vil du i himmelen høre deres bønn og ydmyke begjæring og hjelpe dem til deres rett.
11008046	Når de synder mot deg - for det finnes ikke noe menneske som ikke synder - og du blir vred på dem og gir dem i fiendens hånd, så de tar dem til fange og fører dem bort til fiendens land, fjernt eller nær,
11008047	men de så tar seg dette til hjertet i det landet hvor de holdes fanget, slik at de omvender seg og bønnfaller deg om nåde der i fiendelandet hvor de blir holdt fanget, og sier: Vi har syndet og båret oss ille at, vi har vært ugudelige,
11008048	ja, hvis de så omvender seg til deg av hele sitt hjerte og hele sin sjel der i sine fienders land, hos dem som har ført dem bort i fangenskap, og de ber til deg, vendt mot sitt land, som du har gitt deres fedre, og mot den byen du har utvalgt, og det huset jeg har bygd for ditt navn -
11008049	så vil du høre deres bønn og ydmyke begjæring i himmelen, der du bor, og hjelpe dem til deres rett.
11008050	Du vil tilgi ditt folk det de har syndet mot deg, og alle de misgjerninger de har gjort mot deg. Og du vil la dem finne barmhjertighet hos dem som holder dem fanget, så de forbarmer seg over dem.
11008051	De er jo ditt folk og din arv, som du førte ut av Egypt, midt ut av jernovnen.
11008052	La da dine øyne være opplatt for din tjeners ydmyke begjæring og for ditt folk Israels ydmyke begjæring, så du hører på dem, så ofte de roper til deg.
11008053	For du har skilt dem ut fra alle jordens folk, så de skal være din eiendom, slik du sa gjennom din tjener Moses da du førte våre fedre ut av Egypt, Herre Herre!
11008054	Da Salomo hadde båret fram hele denne ydmyke bønnen for Herren, sto han opp fra Herrens alter, hvor han hadde ligget på sine knær med hendene utbredt mot himmelen.
11008055	Så trådte han fram og velsignet hele Israels menighet med høy røst og sa:
11008056	Lovet være Herren, som har gitt sitt folk Israel ro, slik som han lovte! Ikke ett ord er blitt til intet av alle de gode ordene han talte ved sin tjener Moses.
11008057	Måtte Herren vår Gud være med oss som han har vært med våre fedre! Måtte han ikke forlate oss og ikke forkaste oss,
11008058	men bøye vårt hjerte til seg, så vi vandrer på alle hans veier og holder hans bud og forskrifter og lover, som han ga våre fedre.
11008059	Og måtte denne min bønn som jeg i ydmykhet har båret fram for Herrens åsyn, være nær Herren vår Gud dag og natt, så han hjelper sin tjener og sitt folk Israel til deres rett, slik det trengs hver dag.
11008060	Da skal alle folk på jorden kjenne at Herren er Gud, han og ingen annen.
11008061	Hold dere så til Herren vår Gud med et helt hjerte, så dere vandrer etter hans lover og holder hans bud, som dere gjør i dag.
11008062	Og kongen og hele Israel med ham ofret slaktoffer for Herrens åsyn.
11008063	Tjueto tusen stykker storfe og hundre og tjue tusen stykker småfe var det fredsoffer som Salomo bar fram for Herren. Slik var det kongen og alle Israels barn innviet Herrens hus.
11008064	Samme dag helliget kongen den midterste del av forgården som var foran Herrens hus. For der bar han fram brennofferet og matofferet og fettstykkene av fredsofrene, fordi kobberalteret som sto for Herrens åsyn, var for lite til å romme brennofferet og matofferet og fettstykkene av fredsofrene.
11008065	Slik feiret Salomo den gang festen, og hele Israel med ham. En stor mengde folk var kommet sammen like fra Hamat-veien og til Egypterbekken. I sju dager og sju dager til - til sammen fjorten dager - feiret de festen for Herrens, vår Guds åsyn.
11008066	Den åttende dagen lot han folket fare. De tok farvel med kongen og dro hjem, glade og vel til mote over alt det gode Herren hadde gjort mot sin tjener David og mot sitt folk Israel.
11009001	Da Salomo hadde fullført arbeidet med å bygge Herrens hus og kongens hus og alt det han ønsket å gjøre,
11009002	da åpenbarte Herren seg andre gangen for Salomo, slik han hadde åpenbart seg for ham i Gibeon.
11009003	Og Herren sa til ham: Jeg har hørt din bønn og ydmyke begjæring som du bar fram for mitt åsyn. Jeg har helliget dette huset som du har bygd, så jeg lar mitt navn bo der til evig tid, og mine øyne og mitt hjerte skal være der alle dager.
11009004	Hvis du nå vandrer for mitt åsyn, som din far David gjorde, med et helt hjerte og i oppriktighet, så du gjør alt det jeg har befalt deg, og holder mine bud og mine lover,
11009005	så vil jeg trygge din kongetrone i Israel til evig tid, slik som jeg lovte din far David da jeg sa: Det skal aldri mangle en mann av din ætt på Israels trone.
11009006	Men hvis dere og deres barn vender dere bort fra meg og ikke holder de bud og lover som jeg har gitt dere, men går bort for å dyrke andre guder og tilbe dem,
11009007	da vil jeg utrydde Israel av det landet jeg har gitt dem. Det huset jeg har helliget for mitt navn, vil jeg kaste bort fra mitt åsyn. Og Israel skal bli til et ordspråk og til en spott blant alle folk.
11009008	Selv om dette huset er aldri så høyt, så skal likevel alle som går forbi det, bli forferdet og spotte. Og når noen da spør: Hvorfor har Herren gjort slik mot dette landet og mot dette huset? -
11009009	da skal de svare: Fordi de forlot Herren sin Gud, som førte deres fedre ut av landet Egypt, og holdt seg til andre guder og tilba dem og dyrket dem, derfor har Herren ført all denne ulykken over dem.
11009010	Da nå de tjue årene var gått som Salomo hadde brukt til å bygge de to husene, Herrens hus og kongens hus,
11009011	ga kong Salomo tjue byer i Galilea til Hiram, kongen i Tyrus, som hadde hjulpet ham med sedertre og sypresstre og gull, så mye han ønsket.
11009012	Men da Hiram kom fra Tyrus for å se på de byene Salomo hadde gitt ham, syntes han ikke om dem.
11009013	Han sa: Hva er dette for byer du har gitt meg, bror? Og han kalte dem Kabuls land, og det heter de den dag i dag.
11009014	Men Hiram hadde sendt kongen hundre og tjue talenter gull.
11009015	Dette er grunnen til at kong Salomo tok ut pliktarbeidere til å bygge Herrens hus og sitt eget hus og Millo og Jerusalems murer og Hasor og Megiddo og Geser:
11009016	Farao, kongen i Egypt, hadde dratt opp og inntatt Geser og satt ild på byen og drept kana’aneerne som bodde der. Så hadde han gitt byen i medgift til sin datter, Salomos kone.
11009017	Men Salomo bygde Geser opp igjen. Likeså bygde han opp nedre Bet-Horon
11009018	og Ba’alat og Tadmor i ørkenen der i landet,
11009019	og alle de forrådsbyene han hadde, byene for stridsvognene og byene for hestfolket og alt det andre han hadde lyst til å bygge, både i Jerusalem og på Libanon og i hele det landet han rådde over.
11009020	Alle som var blitt tilbake av amorittene, hetittene, ferisittene, hevittene og jebusittene, folk som ikke var av Israels ætt -
11009021	alle de etterkommere av disse folk som var blitt igjen i landet fordi Israels barn ikke hadde maktet å slå dem med bann, dem tok Salomo til arbeidspliktige treller, og det har de vært til denne dag.
11009022	Men Salomo tok ikke noen av Israels barn til å være trell. De var hans krigsmenn og hoffmenn og høvdinger og våpensveiner og høvedsmenn for hans stridsvogner og hestfolk.
11009023	Salomos arbeidsformenn var fem hundre og femti i tallet. De hadde tilsyn med de folkene som utførte arbeidet.
11009024	Så snart faraos datter hadde flyttet opp fra Davids by til det huset som han hadde bygd for henne, gikk han i gang med å bygge Millo.
11009025	Tre ganger om året ofret Salomo brennoffer og fredsoffer på det alteret han hadde bygd for Herren, og han brente røkelse ved det alteret som sto for Herrens åsyn. Og så bygde han huset ferdig.
11009026	Kong Salomo bygde også skip i Esjon-Geber, som ligger ved Eilat på bredden av Rødehavet i Edoms land.
11009027	Og Hiram sendte sine folk, sjøvant mannskap, på skipene sammen med Salomos folk.
11009028	De kom til Ofir og hentet gull, fire hundre og tjue talenter, og førte det hjem til kong Salomo.
11010001	Da dronningen av Saba hørte gjetordet om Salomo, som skyldtes Herrens navn, kom hun for å sette ham på prøve med gåter.
11010002	Hun kom til Jerusalem med et stort følge, med kameler som bar krydderier og en stor mengde gull og edelsteiner. Da hun var kommet til Salomo, talte hun med ham om alt som lå henne på hjertet.
11010003	Men Salomo svarte på alle gåtene hennes. Det var ikke ett ord av det hun sa, som var skjult for kongen, så han ikke kunne svare på det.
11010004	Da dronningen av Saba så all Salomos visdom og så det huset han hadde bygd,
11010005	og rettene på hans bord, og hvordan hoffmennene satt ved bordet, og bordsveinene som sto omkring, hvordan de var kledd, og hans munnskjenker, og trappen som han gikk opp på til Herrens hus, ble hun rent ute av seg selv av forundring.
11010006	Og hun sa til kongen: Så var det da sant det jeg hørte hjemme i mitt land om deg og din visdom!
11010007	Jeg trodde ikke det de fortalte, før jeg kom og fikk se det med egne øyne. Men nå ser jeg at de ikke har fortalt meg halvparten! I visdom og lykke er du enda større enn det gjetordet jeg har hørt.
11010008	Lykkelige er dine menn, og lykkelige er disse tjenerne dine som alltid står for ditt åsyn og hører din visdom!
11010009	Lovet være Herren din Gud, som hadde velbehag i deg, så han satte deg på Israels trone! Fordi Herren elsker Israel til evig tid, satte han deg til konge for å håndheve rett og rettferdighet.
11010010	Så ga hun kongen hundre og tjue talenter gull og krydderier i stor mengde og edelsteiner. Aldri er det siden kommet en slik mengde krydderier til landet som det dronningen av Saba ga kong Salomo.
11010011	Men også Hirams skip som hentet gull fra Ofir, hadde ført sandeltre i stor mengde og edelsteiner med derfra.
11010012	Av sandeltreet lot kongen lage rekkverk til Herrens hus og til kongens hus og sitarer og harper for sangerne. Aldri er det siden kommet eller blitt sett så mye sandeltre i landet.
11010013	Og kong Salomo ga dronningen av Saba alt det hun hadde lyst til og ba om, i tillegg til de gaver som det sømmet seg for så mektig en konge som Salomo å gi henne. Så tok hun av sted og dro hjem til sitt land med tjenerne sine.
11010014	Vekten av det gullet som i ett år kom inn til Salomo, var seks hundre og sekstiseks talenter,
11010015	i tillegg til det som kom inn fra kjøpmennene og fra reisende handelsmenn og fra alle kongene i Arabia og fra stattholderne i landet.
11010016	Kong Salomo laget to hundre store skjold av hamret gull, det gikk med seks hundre sekel gull til hvert skjold;
11010017	og tre hundre små skjold av hamret gull, til hvert av disse skjoldene gikk det med tre miner gull; og kongen satte dem i Libanon-skoghuset.
11010018	Kongen laget også en stor elfenbenstrone og kledde den med rent gull.
11010019	Tronen hadde seks trinn, og på baksiden var det en rund topp. På begge sider av setet var det armlener, og ved siden av dem sto det to løver.
11010020	Tolv løver sto det der, en på hver side av de seks trinnene. Noe slikt har aldri vært laget i noe annet kongerike.
11010021	Alle kong Salomos drikkekar var av gull, og alle karene i Libanon-skoghuset var av fint gull. Ingenting var av sølv, sølvet ble ikke regnet for noe i Salomos dager.
11010022	For kongen hadde Tarsis-skip på havet sammen med Hirams skip. En gang hvert tredje år kom Tarsis-skipene hjem, lastet med gull og sølv, elfenben og aper og påfugler.
11010023	Kong Salomo ble større enn alle jordens konger i rikdom og visdom.
11010024	Fra alle jordens kanter kom folk for å se kong Salomo og høre hans visdom, som Gud hadde lagt i hans hjerte.
11010025	Alle hadde gaver med: sølvkar og gullkar og klær og våpen og krydderier, hester og muldyr. Slik gjorde de år etter år.
11010026	Salomo la seg til mange stridsvogner og hestfolk. Han hadde fjorten hundre stridsvogner og tolv tusen hestfolk. Noen av dem la han i vognbyene og noen hos seg selv i Jerusalem.
11010027	Kongen gjorde sølvet i Jerusalem like vanlig som stein, og sedertre like så vanlig som morbærtrærne i lavlandet.
11010028	Hester ble innført til Salomo fra Egypt og fra Kue. Kongens kjøpmenn kjøpte dem i Kue og hentet dem der.
11010029	Hver vogn som ble hentet fra Egypt og innført, kostet seks hundre sekel sølv, og hver hest et hundre og femti sekel. På samme måte hentet de også vogner og hester derfra til alle hetittenes konger og til kongene i Syria.
11011001	Men kong Salomo elsket mange fremmede kvinner i tillegg til faraos datter, moabittiske, ammonittiske, edomittiske, sidoniske, hetittiske,
11011002	kvinner av de hedningefolkene som Herren hadde talt om og sagt til Israels barn: Dere skal ikke gi dere i lag med dem, og de ikke med dere. Ellers kommer de for visst til å vende hjertene deres til sine guder. - Disse kvinnene holdt Salomo seg til, og dem elsket han.
11011003	Han hadde sju hundre koner av fyrstelig rang og tre hundre medhustruer. Disse konene hans bøyde hans sinn.
11011004	Da Salomo ble gammel, vendte konene hans hjerte til andre guder, og hans hjerte var ikke helt med Herren hans Gud, slik som hans far Davids hjerte hadde vært.
11011005	Salomo fulgte Astarte, sidoniernes guddom, og Milkom, ammonittenes styggedom.
11011006	Og Salomo gjorde det som ondt var i Herrens øyne. Han fulgte ikke trofast etter Herren, slik som hans far David hadde gjort.
11011007	På den tiden bygde Salomo en offerhaug for Kamosj, Moabs styggedom, på det fjellet som ligger midt imot Jerusalem, og for Molok, Ammons barns styggedom.
11011008	Det samme gjorde han for alle sine fremmede koner, som brente røkelse og ofret til sine guder.
11011009	Da ble Herren vred på Salomo fordi han hadde vendt hjertet bort fra Herren, Israels Gud, som hadde åpenbart seg for ham to ganger
11011010	og uttrykkelig forbudt ham å følge andre guder. Men han hadde ikke holdt seg etter det som Herren hadde befalt.
11011011	Da sa Herren til Salomo: Siden det er slik med deg, og du ikke har holdt min pakt og mine lover, som jeg har gitt deg, så vil jeg rive riket fra deg og gi det til din tjener.
11011012	Men for din far Davids skyld vil jeg ikke gjøre det i din tid, men jeg vil rive riket ut av din sønns hånd.
11011013	Jeg vil likevel ikke rive hele riket fra ham. Én stamme vil jeg gi din sønn for min tjener Davids skyld og for Jerusalems skyld, som jeg har utvalgt.
11011014	Og Herren reiste opp en motstander mot Salomo. Det var edomitten Hadad. Han var av kongeætten i Edom.
11011015	Den gang David var i Edom, dro hærføreren Joab opp for å begrave de falne, og han slo i hjel alle menn i Edom.
11011016	I seks måneder ble Joab og hele Israel der, til han hadde utryddet alle menn i Edom.
11011017	Da flyktet Hadad med noen edomittiske menn som var tjenere hos hans far, og tok veien til Egypt. Hadad var den gang en liten gutt.
11011018	De brøt opp fra Midian og kom til Paran. Fra Paran tok de noen menn med seg og kom så til Egypt til farao, kongen i Egypt. Han ga ham et hus og lovte ham underhold og lot ham få jord.
11011019	Hadad fikk stor godvilje hos farao, så han ga ham en søster av sin egen kone, dronning Tahpenes, til kone.
11011020	Og Tahpenes’ søster fødte ham sønnen Genubat. Tahpenes oppfostret ham i faraos hus, og siden var Genubat i faraos hus sammen med faraos egne sønner.
11011021	Da nå Hadad i Egypt fikk høre at David hadde lagt seg til hvile hos sine fedre, og at hærføreren Joab var død, sa han til farao: La meg fare, så jeg kan dra hjem til mitt land!
11011022	Farao sa til ham: Hva mangler du her hos meg siden du ønsker å dra hjem til ditt land? Han svarte: Ingenting, men du må endelig la meg få fare!
11011023	Gud reiste også opp en annen motstander for Salomo. Det var Reson, Eljadas sønn, som hadde flyktet fra sin herre Hadadeser, kongen i Soba.
11011024	Reson samlet folk om seg og ble høvding for en røverflokk, etter at David hadde slått folket i Soba. Resons skare dro til Damaskus og slo seg ned der og gjorde seg til herrer i Damaskus.
11011025	Han var en motstander av Israel så lenge Salomo levde, både han og Hadad voldte Israel skade. Han hatet Israel og var konge over Syria.
11011026	Jeroboam, sønn av Nebat, fra Serada i Efra’im, var en av Salomos tjenere. Hans mor hette Serua og var enke. Også han reiste seg mot kongen.
11011027	Slik gikk det til at han reiste seg mot kongen: Salomo bygde på Millo, han ville lukke det åpne stedet i muren omkring sin far Davids by.
11011028	Nå var Jeroboam en dyktig kar. Da Salomo så at den unge mannen var en dugelig arbeider, satte han ham til å ha tilsyn med alt det arbeidet som var pålagt Josefs hus.
11011029	Så hendte det en gang på denne tiden at Jeroboam var gått ut fra Jerusalem, og profeten Akia fra Sjilo traff ham på veien. Profeten hadde en ny kappe på seg, og de to var alene på marken.
11011030	Da tok Akia den nye kappen han hadde på seg, og rev den i tolv stykker.
11011031	Og han sa til Jeroboam: Du skal ta ti stykker! For så sier Herren, Israels Gud: Jeg river riket ut av Salomos hånd og gir deg de ti stammene.
11011032	Men den ene stammen skal han få ha for min tjener Davids skyld og for Jerusalems skyld, den byen som jeg har utvalgt blant alle Israels stammer.
11011033	Dette vil jeg gjøre fordi Salomo og folket har forlatt meg og tilbedt Astarte, sidoniernes guddom, og Kamosj, Moabs gud, og Milkom, Ammons barns gud, og ikke vandret på mine veier og ikke gjort det som er rett i mine øyne, og ikke holdt mine lover og bud, slik som hans far David gjorde.
11011034	Men jeg vil ikke ta noe av riket fra ham selv, men la ham være fyrste så lenge han lever, for min tjener Davids skyld, som jeg utvalgte, og som holdt seg etter mine bud og lover.
11011035	Men jeg vil ta riket fra hans sønn og gi deg de ti stammene.
11011036	Men hans sønn vil jeg gi én stamme, for at min tjener David alltid må ha en lampe brennende for mitt åsyn i Jerusalem, den byen jeg har utvalgt meg for å la mitt navn bo der.
11011037	Men jeg vil ta deg og sette deg til å råde over alt du ønsker, og la deg være konge over Israel.
11011038	Hvis du hører på alt det jeg byr deg, og vandrer på mine veier og gjør det som er rett i mine øyne, så du holder mine lover og bud, slik som min tjener David gjorde, så vil jeg være med deg og bygge deg et hus som står fast, slik som jeg gjorde for David. Og jeg vil gi deg Israel.
11011039	Og Davids ætt vil jeg ydmyke på grunn av det som er gjort, men ikke for alle tider.
11011040	Salomo forsøkte nå å drepe Jeroboam. Men Jeroboam tok av sted og flyktet til Egypt, til Sjisjak, kongen i Egypt. Og han ble i Egypt til Salomo var død.
11011041	Det som ellers er å fortelle om Salomo, om alt det han gjorde, om hans visdom, det er skrevet i Salomos krønike.
11011042	Den tid Salomo var konge i Jerusalem over hele Israel, var førti år.
11011043	Så la Salomo seg til hvile hos sine fedre og ble begravet i sin far Davids by. Og hans sønn Rehabeam ble konge etter ham.
11012001	Rehabeam dro til Sikem, for hele Israel var kommet til Sikem for å gjøre ham til konge.
11012002	Jeroboam, Nebats sønn, fikk høre dette. Han var ennå i Egypt, for han hadde flyktet dit for kong Salomo, og der bodde han.
11012003	Nå sendte de bud på ham og kalte ham hjem. Da kom han og hele Israels forsamling og talte til Rehabeam og sa:
11012004	Din far gjorde vårt åk tungt. Men hvis nå du vil gjøre den harde tjenesten og det tunge åket som din far la på oss, lettere, så vil vi tjene deg.
11012005	Han svarte dem: Gå bort og vent i tre dager, og kom så hit til meg igjen! Så gikk folket bort.
11012006	Kong Rehabeam rådførte seg med de gamle, som hadde gjort tjeneste hos hans far Salomo mens han ennå levde, og han sa: Hva råder dere meg til å svare dette folket?
11012007	De sa til ham: Hvis du i dag hører på folket og retter deg etter dem og gir dem gode ord til svar, så vil de være dine tjenere for alle tider.
11012008	Men Rehabeam brydde seg ikke om det rådet som de gamle hadde gitt ham. Han rådførte seg med de unge, de som var vokst opp sammen med ham, og som nå var i hans tjeneste.
11012009	Han spurte dem: Hva råder dere til at vi skal svare dette folket som har sagt til meg: Gjør det åket lettere som din far la på oss?
11012010	Og de unge, som var vokst opp sammen med ham, svarte ham: Dette folket har sagt til deg: Din far gjorde vårt åk tungt, men gjør du det lettere for oss! Slik skal du svare dem: Min lillefinger er tykkere enn min fars midje!
11012011	Har min far lagt et tungt åk på dere, så vil jeg gjøre åket enda tyngre. Har min far tuktet dere med sveper, så vil jeg tukte dere med skorpioner.
11012012	Så kom Jeroboam og hele folket til Rehabeam den tredje dagen, slik som kongen hadde sagt: Kom til meg igjen om tre dager!
11012013	Da ga kongen folket et hardt svar - han brydde seg ikke om det rådet som de gamle hadde gitt ham,
11012014	men svarte dem slik som de unge hadde rådet til: Har min far gjort deres åk tungt, så vil jeg gjøre deres åk enda tyngre! Har min far tuktet dere med sveper, så vil jeg tukte dere med skorpioner!
11012015	Kongen hørte ikke på folket. Herren styrte det slik for at hans ord skulle bli oppfylt, det som Herren hadde talt til Jeroboam, Nebats sønn, ved Akia fra Sjilo.
11012016	Da nå hele Israel så at kongen ikke hørte på dem, svarte folket kongen og sa: Hva del har vi i David? Vi har ingen lodd i Isais sønn. Til dine telt, Israel! Sørg nå selv for ditt hus, David! - Så dro Israel hjem igjen.
11012017	Det var bare de Israels barn som bodde i Judas byer, som fikk Rehabeam til konge.
11012018	Kong Rehabeam sendte så Adoram til dem, han som hadde oppsyn med pliktarbeidet. Men hele Israel steinet ham, så han døde. Kong Rehabeam selv måtte i all hast springe opp i vognen sin og flykte til Jerusalem.
11012019	Slik falt Israel fra Davids hus, og slik har det vært til denne dag.
11012020	Da hele Israel hørte at Jeroboam var kommet tilbake, sendte de bud etter ham. De kalte ham til folkeforsamlingen og gjorde ham til konge over hele Israel. Det var ikke noen som holdt seg til Davids hus, unntatt Judas stamme.
11012021	Da Rehabeam kom til Jerusalem, samlet han hele Judas hus og Benjamins stamme, hundre og åtti tusen utvalgte krigsmenn, for at de skulle kjempe mot Israels hus og vinne riket tilbake for Rehabeam, Salomos sønn.
11012022	Da kom Guds ord til Guds mann Sjemaja, og det lød så:
11012023	Si til Rehabeam, Salomos sønn, Judas konge, og til hele Judas og Benjamins hus og resten av folket:
11012024	Så sier Herren: Dere skal ikke dra opp og kjempe mot deres brødre, Israels barn. Vend hjem igjen hver til sitt hus! For det som har hendt, er kommet fra meg. - Da adlød de Herrens ord. De vendte om og dro bort, som Herren hadde sagt.
11012025	Jeroboam bygde Sikem i Efra’im-fjellene om til en befestet by og bosatte seg der. Siden dro han derfra og bygde også Pnuel om til en befestet by.
11012026	Og Jeroboam tenkte ved seg selv: Riket kunne snart komme tilbake til Davids hus.
11012027	Dersom dette folket drar opp for å bære fram offer i Herrens hus i Jerusalem, så vil deres hjerte igjen vende seg til deres herre Rehabeam, Judas konge. Og så vil de drepe meg og vende tilbake til Judas konge Rehabeam.
11012028	Kongen holdt rådslagning. Så laget han to gullkalver, og han sa til folket: Lenge nok har dere dratt opp til Jerusalem. Se, her er gudene deres, Israel, som førte deg opp fra landet Egypt.
11012029	Og han stilte opp den ene gullkalven i Betel. Den andre satte han i Dan.
11012030	Dette ble en årsak til synd. Folket gikk helt til Dan og trådte fram for den ene gullkalven der.
11012031	Jeroboam bygde også hus på offerhaugene og gjorde hvem han ville av folket til prester, enda de ikke var av Levis sønner.
11012032	I den åttende måneden, på den femtende dagen i måneden, holdt Jeroboam en fest i likhet med den som holdes i Juda. Og han ofret på alteret. Slik gjorde han i Betel. Han ofret til kalvene som han hadde laget. Og han lot dem som han hadde gjort til prester ved offerhaugene, gjøre tjeneste i Betel.
11012033	Han ofret på det alteret han hadde laget i Betel, den femtende dagen i den åttende måneden, den måned som han hadde valgt etter sitt eget hode. Da holdt han en fest for Israels barn og ofret på alteret og brente røkelse.
11013001	Da kom det på Herrens bud en Guds mann til Betel fra Juda. Han kom nettopp som Jeroboam sto ved alteret for å brenne røkelse.
11013002	Og han ropte på Herrens bud mot alteret: Alter, alter! Så sier Herren: Det skal fødes en sønn for Davids hus. Josjia skal han hete. Og på deg skal han ofre offerhaugens prester, de som brenner røkelse på deg, og det skal brennes menneskeben på deg.
11013003	Samtidig kunngjorde han et tegn og sa: Dette er tegnet på at Herren har talt: Alteret skal revne, og asken som er på det, skal bli spredt utover.
11013004	Da kong Jeroboam hørte de ordene som Guds mann ropte mot alteret i Betel, rakte han hånden ut fra alteret og sa: Grip ham! Da visnet hånden som han rakte ut mot ham, han kunne ikke dra den til seg igjen.
11013005	Og alteret revnet og asken ble spredt fra alteret. Det var det tegnet som Guds mann hadde forkynt på Herrens bud.
11013006	Da tok kongen til orde og sa til Guds mann: Bønnfall Herren din Gud og be for meg at jeg må kunne dra hånden til meg igjen! Guds mann bønnfalt da Herren, og kongen kunne dra hånden til seg igjen - den ble som den hadde vært før.
11013007	Da sa kongen til Guds mann: Kom hjem med meg og få noe å styrke deg på, og la meg få gi deg en gave!
11013008	Men Guds mann sa til kongen: Om du ga meg halvdelen av ditt hus, ville jeg likevel ikke gå hjem til deg. På dette stedet vil jeg verken ete brød eller drikke vann.
11013009	For dette påbudet fikk jeg av Herren: Du skal verken ete brød eller drikke vann, og du skal ikke vende tilbake den samme veien som du kom.
11013010	Så tok han av sted. Og han dro ikke tilbake den samme veien han var kommet til Betel.
11013011	Nå bodde det i Betel en gammel profet. Sønnene hans kom og fortalte ham alt det som Guds mann hadde gjort denne dagen i Betel, og de ordene han hadde talt til kongen. Da sønnene hadde fortalt sin far dette,
11013012	spurte han dem: Hvilken vei tok han? Hans sønner hadde sett hvilken vei Guds mann fra Juda hadde reist.
11013013	Da sa han til sønnene sine: Sal eselet for meg! Så salte de eselet for ham, og han satte seg på det.
11013014	Og han red av sted etter Guds mann. Han fant ham sittende under en terebinte, og sa til ham: Er du den Guds mann som er kommet fra Juda? Han svarte: Ja, det er jeg.
11013015	Da sa han til ham: Kom hjem med meg og få deg litt mat!
11013016	Men han sa: Jeg kan ikke vende tilbake med deg og komme hjem til deg. Jeg vil verken ete brød eller drikke vann med deg på dette stedet.
11013017	For det kom et ord til meg fra Herren: Du skal verken ete brød eller drikke vann der, du skal ikke gå tilbake den veien du kom.
11013018	Da sa han til ham: Jeg er også en profet likesom du. Og en engel har talt et ord til meg fra Herren, og han sa: Få ham med deg tilbake til ditt hus, så han kan få seg mat og drikke! - Men da han sa dette, løy han for ham.
11013019	Så vendte han da tilbake med ham og åt og drakk i hans hus.
11013020	Men mens de satt til bords, kom Herrens ord til den profeten som hadde fått ham med seg tilbake.
11013021	Han ropte til Guds mann som var kommet til Juda: Så sier Herren: Fordi du var gjenstridig mot Herrens ord og ikke holdt det bud Herren din Gud ga deg,
11013022	men vendte tilbake og åt og drakk på det stedet hvor han hadde sagt at du verken skulle ete eller drikke, så skal ditt lik ikke komme i dine fedres grav.
11013023	Da han nå hadde ett og drukket, salte de eselet for ham - for profeten som han hadde fått med seg tilbake.
11013024	Så dro han av sted. Men på veien kom det en løve imot ham og drepte ham. Liket lå slengt bortetter veien, og eselet sto ved siden av det. Løven sto også ved siden av liket.
11013025	Da kom det noen menn forbi. De så liket som lå slengt bortetter veien, og løven som sto ved siden av liket. Da de kom til den byen hvor den gamle profeten bodde, fortalte de det der.
11013026	Da profeten som hadde fått ham med tilbake fra veien, hørte dette, sa han: Det er den Guds mann som var gjenstridig mot Herrens ord, derfor har Herren gitt ham i løvens vold. Den har revet ham i hjel etter det ordet som Herren hadde talt til ham.
11013027	Og profeten sa til sønnene sine: Sal eselet for meg! Så salte de det.
11013028	Han tok av sted og fant liket som lå slengt på veien, og eselet og løven som sto ved siden av det. Løven hadde ikke ett liket og heller ikke revet i hjel eselet.
11013029	Da tok profeten opp liket av Guds mann og la det på eselet og førte ham tilbake. Den gamle profeten gikk inn i sin by for å holde sørgehøytid over ham og begrave ham.
11013030	Han la liket i sin egen grav, og de holdt sørgehøytid over ham og ropte: Ve, min bror!
11013031	Da han nå hadde begravet ham, sa han til sønnene sine: Når jeg dør, skal dere begrave meg i den graven hvor Guds mann ligger begravet. Dere skal legge mine ben ved siden av hans ben.
11013032	For det skal gå i oppfyllelse, det ordet som han på Herrens bud ropte mot alteret i Betel og mot alle helligdommer på offerhaugene i Samarias byer.
11013033	Men heller ikke etter dette omvendte Jeroboam seg fra sin onde vei. Han ble ved å gjøre hvem han ville av folket til prester ved offerhaugene. Han innviet alle som hadde lyst til det, så de ble prester ved haugene.
11013034	Dette ble årsak til synd for Jeroboams hus, og det ble grunnen til at hans ætt ble utryddet og utslettet fra jorden.
11014001	På den tiden ble Jeroboams sønn Abia syk.
11014002	Da sa Jeroboam til sin kone: Gå og ta på deg en forkledning, så ingen kan se at du er Jeroboams kone. Gå så til Sjilo! Der bor profeten Akia, han som sa om meg at jeg skulle bli konge over dette folket.
11014003	Ta med deg ti brød og noen kaker og en krukke med honning, og gå til ham. Han vil si deg hvordan det skal gå med gutten.
11014004	Og Jeroboams kone gjorde så. Hun ga seg i vei og gikk til Sjilo og kom til Akias hus. Men Akia kunne ikke se, for hans øyne var stive på grunn av hans alder.
11014005	Men Herren hadde sagt til Akia: Nå kommer Jeroboams hustru for å høre hva du vil si om sønnen hennes, for han er syk. Så og så skal du si til henne. Men når hun kommer, vil hun late som om hun er en fremmed.
11014006	Da nå Akia hørte lyden av fottrinnene hennes i døren, sa han: Kom inn, Jeroboams hustru! Hvorfor later du som du er en fremmed? Det er pålagt meg å forkynne deg et hardt budskap.
11014007	Gå og si til Jeroboam: Så sier Herren, Israels Gud: Jeg har opphøyet deg midt iblant folket og satt deg til fyrste over mitt folk Israel.
11014008	Jeg har revet riket fra Davids hus og gitt det til deg. Men du har ikke vært som min tjener David, han som holdt mine bud og fulgte meg av hele sitt hjerte, så han ikke gjorde annet enn det som var rett i mine øyne.
11014009	Men du har båret deg verre at enn alle de som har vært før deg. Du er gått av sted og har gjort deg andre guder og støpte bilder, og dermed har du vakt min harme. Du har kastet meg bak din rygg.
11014010	Derfor vil jeg føre ulykke over Jeroboams hus og utrydde av Jeroboams ætt alle menn, både umyndige og myndige i Israel. Jeg vil feie etter Jeroboams hus, som en feier vekk skitt, til det ikke er noe igjen.
11014011	Den av Jeroboams ætt som dør i byen, skal hundene fortære. Og den som dør på marken, skal himmelens fugler fortære. For så har Herren talt.
11014012	Stå nå du opp og gå hjem! Så snart føttene dine trer inn i byen, skal barnet dø.
11014013	Og hele Israel skal holde sørgehøytid over ham, og de skal begrave ham. Han er den eneste av Jeroboams hus som skal komme i grav, fordi han var den eneste i Jeroboams hus som Herren, Israels Gud, fant noe hos som han hadde velbehag i.
11014014	Men Herren skal reise opp for seg en konge over Israel som skal utrydde Jeroboams hus på én dag. Men hva sier jeg? Allerede nå er det skjedd!
11014015	Herren skal slå Israel, så det blir som sivet som svaier hit og dit i vannet. Han skal rykke Israel opp av dette gode landet som han ga deres fedre, og strø dem omkring på den andre siden av elven, fordi de har gjort seg Astarte-bilder og vakt Herrens harme.
11014016	Han skal gi Israel i fiendens vold på grunn av de synder som Jeroboam har gjort, og som han har fått Israel til å gjøre.
11014017	Da sto Jeroboams kone opp og gikk sin vei. Hun kom til Tirsa, og med det samme hun trådte på husets dørterskel, døde gutten.
11014018	De begravde ham, og hele Israel holdt sørgehøytid over ham, slik som Herren hadde sagt ved sin tjener, profeten Akia.
11014019	Hva som ellers er å fortelle om Jeroboam, om krigene hans og om hans regjering, det er oppskrevet i Israels kongers krønike.
11014020	Den tid Jeroboam var konge, var tjueto år. Så la han seg til hvile hos sine fedre, og hans sønn Nadab ble konge etter ham.
11014021	Rehabeam, Salomos sønn, var konge i Juda. Han var førtien år gammel da han ble konge, og han regjerte i sytten år i Jerusalem, den byen som Herren hadde utvalgt blant alle Israels stammer for å la sitt navn bo der. Hans mor hette Na’ama og var fra Ammon.
11014022	Juda gjorde det som var ondt i Herrens øyne. Med sine synder egget de ham til nidkjærhet mer enn deres fedre hadde gjort.
11014023	Også de bygde seg offerhauger og gjorde seg støtter og Astarte-bilder på hver høy bakke og under hvert grønt tre.
11014024	Det var til og med folk i landet som drev tempelutukt. De tok etter de avskyelige skikkene hos alle de hedningefolkene som Herren hadde drevet bort for Israels barn.
11014025	Så hendte det i kong Rehabeams femte år at Sjisjak, kongen i Egypt, dro opp mot Jerusalem.
11014026	Han tok skattene i Herrens hus og skattene i kongens hus, alt sammen tok han. Han tok også alle de gullskjoldene som Salomo hadde fått laget.
11014027	Istedenfor dem laget kong Rehabeam kobberskjold, og dem overga han til høvedsmennene for livvakten som voktet inngangen til kongens hus.
11014028	Hver gang kongen gikk inn i Herrens hus, bar vaktmennene disse skjoldene og tok dem så med tilbake til vaktrommet.
11014029	Hva som ellers er å fortelle om Rehabeam og alt det han gjorde, er oppskrevet i Judas kongers krønike.
11014030	Mellom Rehabeam og Jeroboam var det krig hele tiden.
11014031	Og Rehabeam la seg til hvile hos sine fedre. Han ble begravet hos sine fedre i Davids by. Hans mor hette Na’ama og var fra Ammon. Hans sønn Abiam ble konge etter ham.
11015001	I kong Jeroboams, Nebats sønns attende år ble Abiam konge over Juda.
11015002	Han regjerte tre år i Jerusalem. Hans mor hette Ma’aka, hun var datter til Abisalom.
11015003	Han vandret i alle de synder som hans far hadde gjort før ham. Hans hjerte var ikke helt med Herren hans Gud, som hans far Davids hjerte hadde vært.
11015004	Men for Davids skyld lot Herren hans Gud en lampe brenne for ham i Jerusalem. Han gjorde hans sønn til konge etter ham og lot Jerusalem bli stående.
11015005	For David gjorde det som var rett i Herrens øyne. I hele sitt liv vek han ikke av fra noe av det Herren hadde befalt ham, unntatt i det som hendte med hetitten Uria.
11015006	Mellom Rehabeam og Jeroboam var det krig så lenge han levde.
11015007	Hva som ellers er å fortelle om Abiam og om alt det han gjorde, er skrevet i Judas kongers krønike. Mellom Abiam og Jeroboam var det også krig.
11015008	Og Abiam la seg til hvile hos sine fedre. De begravde ham i Davids by, og hans sønn Asa ble konge etter ham.
11015009	I Jeroboams, Israels konges tjuende år ble Asa konge over Juda.
11015010	Han regjerte førtien år i Jerusalem. Hans farmor hette Ma’aka. Hun var datter til Abisalom.
11015011	Asa gjorde det som var rett i Herrens øyne, slik som hans far David hadde gjort.
11015012	De som drev tempelutukt, drev han ut av landet, og han fikk bort alle de motbydelige avgudene som hans fedre hadde laget.
11015013	Han avsatte endog sin farmor Ma’aka fra hennes verdighet, fordi hun hadde laget et avskyelig bilde for Astarte. Asa hogg hennes avskyelige avgudsbilde ned og brente det i Kidrons dal.
11015014	Men offerhaugene ble ikke nedlagt. Likevel var Asas hjerte helt med Herren så lenge han levde.
11015015	Han lot de gavene som hans far og han selv hadde helliget til Herren, føre inn i Herrens hus, både sølv og gull og andre ting.
11015016	Mellom Asa og Basja, Israels konge, var det krig så lenge de levde.
11015017	Basja, Israels konge, dro opp mot Juda og bygde festningsverker i Rama for at ingen skulle få komme fra eller til kong Asa i Juda.
11015018	Da tok Asa alt det sølv og gull som var igjen i skattkamrene i Herrens hus, sammen med skattene i kongens hus og overlot dem til tjenerne sine. Så sendte kong Asa dem til Benhadad, kongen i Syria, som bodde i Damaskus og var sønn av Tabrimmon, Hesjons sønn, med dette budskap:
11015019	Mellom meg og deg er det jo et forbund, som det var mellom min far og din far. Her sender jeg deg en gave av sølv og gull. Bryt nå ditt forbund med Basja, Israels konge, så han må dra bort fra meg!
11015020	Benhadad hørte på det som kong Asa sa, og sendte hærførerne sine mot Israels byer. Han inntok Ijon og Dan og Abel-Bet-Ma’aka, og hele Kinneret med hele Naftalis land.
11015021	Da Basja hørte det, holdt han opp med å bygge på festningsverkene i Rama, og slo seg ned i Tirsa.
11015022	Men kong Asa innkalte hele Juda - ingen var fritatt - og de førte bort steinene og tømmeret som Basja hadde brukt til festningsarbeidet i Rama. Med det bygde kong Asa festningsverker i Geba i Benjamin og i Mispa.
11015023	Det som ellers er å fortelle om Asa, om alle hans store gjerninger og alt det han gjorde, og om de byene han bygde, det er oppskrevet i Judas kongers krønike. Men i sin alderdom fikk han en sykdom i føttene.
11015024	Og Asa la seg til hvile hos sine fedre. Han ble begravet hos sine fedre i sin far Davids by, og hans sønn Josjafat ble konge etter ham.
11015025	Nadab, Jeroboams sønn, ble konge over Israel i Juda-kongen Asas andre år, og han regjerte over Israel i to år.
11015026	Han gjorde det som var ondt i Herrens øyne, og vandret på sin fars vei og i hans synd, den som han hadde fått Israel til å gjøre.
11015027	Men Basja, Akias sønn, av Issakars hus, fikk i stand en sammensvergelse mot ham. Og Basja slo ham i hjel ved Gibbeton, som tilhørte filistrene. Nadab og hele Israel beleiret den gang Gibbeton.
11015028	Det var i Juda-kongen Asas tredje år at Basja drepte Nadab, og han ble konge etter ham.
11015029	Da han var blitt konge, slo han hele Jeroboams hus i hjel. Han lot ikke en levende sjel bli tilbake av Jeroboams hus, men utryddet alle slik som Herren hadde sagt ved sin tjener Akia fra Sjilo.
11015030	Dette skjedde for de synders skyld som Jeroboam hadde gjort, og som han hadde fått Israel til å gjøre, og fordi han på den måten hadde vakt Herrens, Israels Guds harme.
11015031	Det som ellers er å fortelle om Nadab og om alt det han gjorde, er skrevet i Israels kongers krønike.
11015032	Mellom Asa og Israels konge Basja var det krig så lenge de levde.
11015033	I Juda-kongen Asas tredje år ble Basja, Akias sønn, konge over hele Israel i Tirsa, og han var konge i tjuefire år.
11015034	Han gjorde det som var ondt i Herrens øyne, og vandret på Jeroboams vei og i hans synd, den som han hadde fått Israel til å gjøre.
11016001	Og Herrens ord om Basja kom til Jehu, Hananis sønn. Og det lød så:
11016002	Jeg har opphøyet deg av støvet og satt deg til fyrste over mitt folk Israel, men du har vandret på Jeroboams vei og fått mitt folk Israel til å synde, så de vekker min harme ved sine synder.
11016003	Derfor vil jeg nå feie etter Basja og hans hus. Jeg vil gjøre med ditt hus som jeg har gjort med Jeroboams, Nebats sønns hus.
11016004	Den av Basjas ætt som dør i byen, skal hundene fortære. Og den av hans ætt som dør ute på marken, skal himmelens fugler fortære.
11016005	Det som ellers er å fortelle om Basja, om det han gjorde, og om hans store gjerninger, det er skrevet i Israels kongers krønike.
11016006	Og Basja la seg til hvile hos sine fedre og ble begravet i Tirsa. Og hans sønn Ela ble konge etter ham.
11016007	Men Herrens ord var kommet til Basja og hans hus ved profeten Jehu, Hananis sønn, ikke bare på grunn av alt det onde han hadde gjort for Herrens øyne da han vakte hans vrede ved sine henders verk, så han var lik Jeroboams ætt, men Herrens ord gjennom profeten kom også fordi han hadde slått denne ætten i hjel.
11016008	I Juda-kongen Asas tjuesjette år ble Ela, Basjas sønn, konge over Israel i Tirsa, og han var konge i to år.
11016009	Hans tjener Simri, som var høvedsmann for den ene halvdelen av stridsvognene, fikk i stand en sammensvergelse mot ham. Da Ela en gang var i Tirsa og drakk seg drukken hos Arsa, slottshøvdingen i Tirsa,
11016010	kom Simri og slo ham i hjel. Det var i Juda-kongen Asas tjuesjuende år. Så ble Simri selv konge etter ham.
11016011	Da han var blitt konge og satt på tronen, slo han i hjel hele Basjas hus. Han lot det ikke bli en eneste mann av hans ætt i live, verken hans nærmeste frender eller hans venner.
11016012	Slik utryddet Simri hele Basjas hus slik som Herren hadde sagt til Basja ved profeten Jehu.
11016013	Det skjedde på grunn av alle de synder som Basja og hans sønn Ela hadde gjort, og som de hadde fått Israel til å gjøre. Ved sine tomme avguder vakte de Herrens, Israels Guds harme.
11016014	Det som ellers er å fortelle om Ela og om alt det han gjorde, er skrevet i Israels kongers krønike.
11016015	I Juda-kongen Asas tjuesjuende år ble Simri konge og regjerte i sju dager i Tirsa. Folket beleiret den gang Gibbeton, som tilhørte filistrene.
11016016	Folket som lå der i leir, fikk høre at Simri hadde fått i stand en sammensvergelse og slått i hjel kongen. Samme dag gjorde da hele Israel der i leiren hærføreren Omri til konge over Israel.
11016017	Så dro Omri med hele Israel opp fra Gibbeton. Og de beleiret Tirsa.
11016018	Men da Simri så at byen holdt på å bli inntatt, gikk han inn i borgen i kongens hus og brente kongens hus ned over hodet på seg. Og slik døde han
11016019	på grunn av de synder som han hadde gjort. Han gjorde det som var ondt i Herrens øyne, og vandret på Jeroboams vei og i den synd som Jeroboam hadde gjort, så han fikk Israel til å synde.
11016020	Det som ellers er å fortelle om Simri og om den sammensvergelsen han fikk i stand, det er skrevet i Israels kongers krønike.
11016021	Nå delte Israel-folket seg i to. Den ene halvdelen av folket holdt med Tibni, Ginats sønn, og gjorde ham til konge. Men den andre halvdelen holdt med Omri.
11016022	Men de som holdt med Omri, fikk overtaket over dem som holdt med Tibni, Ginats sønn. Så døde Tibni, og Omri ble konge.
11016023	I Juda-kongen Asas trettiførste år ble Omri konge over Israel, og han var konge i tolv år. I Tirsa regjerte han i seks år.
11016024	Han kjøpte Samaria-fjellet av Sjemer for to talenter sølv. Der på fjellet bygde han en by og kalte den Samaria etter Sjemer, som hadde eid fjellet.
11016025	Men Omri gjorde det som var ondt i Herrens øyne. Han bar seg verre at enn noen av dem som hadde vært før ham.
11016026	Han vandret på alle Jeroboams, Nebats sønns veier og i hans synder, dem som han hadde fått Israel til å gjøre, så de vakte Herrens, Israels Guds harme ved sine tomme guder.
11016027	Det som ellers er å fortelle om Omri, om det han gjorde, og om de store gjerninger han utførte, det er skrevet i Israels kongers krønike.
11016028	Og Omri la seg til hvile hos sine fedre og ble gravlagt i Samaria. Og hans sønn Akab ble konge i hans sted.
11016029	Akab, Omris sønn, ble konge over Israel i Juda-kongen Asas trettiåttende år. Og Akab, Omris sønn, regjerte over Israel i Samaria i tjueto år.
11016030	Akab, Omris sønn, gjorde det som var ondt i Herrens øyne, enda mer enn noen av dem som hadde vært før ham.
11016031	Og som om det var for lite at han vandret i Jeroboams, Nebats sønns synder, tok han Jesabel, datter av sidoniernes konge Etba’al, til kone, og ga seg til å dyrke Ba’al og tilbe ham.
11016032	Han reiste et alter for Ba’al i det Ba’al-templet han hadde bygd i Samaria.
11016033	Akab laget også et Astarte-bilde. Han gjorde enda mer for å vekke Herrens, Israels Guds harme. Han bar seg verre at enn noen av dem som hadde vært konger i Israel før ham.
11016034	I hans dager bygde Hiel fra Betel opp igjen Jeriko. Da han la grunnvollen til byen, kostet det ham hans førstefødte sønn Abiram. Og da han satte opp portene, kostet det ham hans yngste sønn Segub - slik som Herren hadde talt ved Josva, Nuns sønn.
11017001	Og tisbitten Elia, en av dem som var flyttet inn i Gilead, sa til Akab: Så sant Herren, Israels Gud, lever, han som jeg står ansikt til ansikt med: Det skal i disse årene ikke komme dugg eller regn uten etter mitt ord!
11017002	Og Herrens ord kom til ham, og det lød så:
11017003	Gå herfra og ta veien mot øst og gjem deg ved bekken Krit øst for Jordan.
11017004	Du skal drikke av bekken, og jeg har befalt ravnene å gi deg mat.
11017005	Så gikk han og gjorde som Herren hadde sagt. Han gikk til bekken Krit øst for Jordan og oppholdt seg der.
11017006	Ravnene kom til ham med brød og kjøtt om morgenen, og de kom med brød og kjøtt om kvelden, og han drakk av bekken.
11017007	Men da det var gått en tid, tørket bekken bort, for det kom ikke regn i landet.
11017008	Da kom Herrens ord til ham, og det lød så:
11017009	Stå opp og gå til Sarepta, som hører til Sidon, og bli der. Jeg har befalt en enke der å gi deg mat.
11017010	Han sto opp og gikk til Sarepta. Da han kom til byporten, fikk han se en enke som gikk og sanket ved. Han ropte på henne og sa: Hent litt vann til meg i en skål, så jeg får drikke!
11017011	Da hun nå gikk for å hente vann, ropte han etter henne og sa: Ta med et stykke brød til meg!
11017012	Da sa hun: Så sant Herren din Gud lever: Jeg eier ikke en brødbit! Jeg har bare en håndfull mel i krukken og litt olje i kruset. Nå går jeg her og sanker et par stykker ved for å gå hjem og lage det til for meg og sønnen min, så vi kan ete det og så dø.
11017013	Men Elia sa til henne: Frykt ikke! Gå hjem og lag det til, som du har sagt. Lag bare først et lite brød til meg av det og kom ut til meg med det! Siden kan du lage til noe for deg og sønnen din.
11017014	For så sier Herren, Israels Gud: Melkrukken skal ikke bli tom og oljekruset ikke mangle olje helt til den dagen Herren sender regn over jorden.
11017015	Hun gikk og gjorde som Elia hadde sagt. Og de hadde mat, både han og hun og hennes hus, i lang tid.
11017016	Melkrukken ble ikke tom, og oljekrukken manglet ikke olje, slik som Herren hadde talt gjennom Elia.
11017017	Men en tid etter hendte det at sønnen til konen som eide huset, ble syk, og sykdommen ble så svær at det til slutt ikke var livspust i ham.
11017018	Da sa hun til Elia: Hva har jeg med deg å gjøre, du Guds mann? Du er kommet til meg for å minne meg om min synd og la sønnen min dø.
11017019	Han svarte henne: Gi meg sønnen din! Så tok han ham fra hennes fang og bar ham opp på loftsrommet, hvor han bodde. Og han la ham på sengen sin.
11017020	Så ropte han til Herren og sa: Herre min Gud! Har du da også ført ulykke over denne enken hvor jeg får bo som gjest, så du lar hennes sønn dø?
11017021	Så strakte han seg tre ganger bortover barnet og ropte til Herren og sa: Herre min Gud! La sjelen vende tilbake til dette barnet!
11017022	Og Herren hørte Elias bønn. Barnets sjel vendte tilbake, så det ble levende igjen.
11017023	Elia tok barnet og bar det ned fra det øverste rommet i huset, og ga det til moren. Og han sa: Se, sønnen din lever.
11017024	Da sa kvinnen til Elia: Nå vet jeg at du er en Guds mann, og at Herrens ord i din munn er sannhet.
11018001	Lang tid deretter, i det tredje året, kom Herrens ord til Elia, og det lød så: Gå og tre fram for Akab, så vil jeg sende regn over jorden.
11018002	Og Elia gikk av sted for å tre fram for Akab. Men hungersnøden var stor i Samaria.
11018003	Da kalte Akab på sin slottshøvding Obadja. Obadja var en mann som fryktet Herren meget.
11018004	Den gang Jesabel utryddet Herrens profeter, hadde Obadja tatt hundre profeter og gjemt dem i to huler, femti mann i hver hule, og forsørget dem med brød og vann.
11018005	Akab sa til Obadja: Dra gjennom landet til alle kilder og bekker. Kankje finner vi gress, så vi kan holde liv i hester og muldyr og slipper å slakte noe av buskapen.
11018006	Så delte de mellom seg landet som de skulle dra igjennom. Akab dro én vei og Obadja en annen.
11018007	Mens nå Obadja var på veien, fikk han se Elia som kom imot ham. Han kjente ham igjen og falt ned på sitt ansikt og sa: Er det deg, min herre Elia?
11018008	Han svarte: Ja, det er jeg! Gå og si til din herre: Elia er her!
11018009	Men Obadja sa: Hva synd har jeg gjort, siden du overgir din tjener i Akabs hånd, så han dreper meg?
11018010	Så sant Herren din Gud lever: Det finnes ikke det folk eller det rike som min herre ikke har sendt bud til for å få tak i deg. Og når de sa: Han er ikke her! - så lot han dette rike og folk avlegge ed på at de ikke hadde funnet deg.
11018011	Og nå sier du: Gå og si til din herre: Elia er her!
11018012	Når jeg nå går fra deg, så går det vel slik at Herrens Ånd rykker deg bort til et sted som jeg ikke vet om. Når jeg så kommer og sier til Akab at du er her, og han så ikke finner deg, da dreper han meg. - Og din tjener har fryktet Herren fra ungdommen av!
11018013	Har ingen fortalt min herre hva jeg gjorde den gang Jesabel drepte Herrens profeter? Da gjemte jeg hundre av Herrens profeter i to huler, femti mann i hver hule, og forsørget dem med brød og vann.
11018014	Og nå sier du: Gå og si til din herre: Elia er her! Og så dreper han meg.
11018015	Da sa Elia: Så sant Herren, hærskarenes Gud, lever, han som jeg tjener: I dag skal jeg tre fram for Akab.
11018016	Så gikk Obadja til Akab og sa det til ham. Og Akab gikk for å møte Elia.
11018017	Med det samme Akab fikk se Elia, sa han til ham: Er det deg, du som fører ødeleggelse over Israel?
11018018	Han svarte: Jeg har ikke ført ødeleggelse over Israel, men du og din fars hus, fordi dere har forlatt Herrens bud og har fulgt Ba’alene.
11018019	Men send nå bud og la hele Israel komme sammen til meg på Karmel-fjellet, og likeså de fire hundre og femti Ba’als profeter og de fire hundre Astartes profeter som spiser ved Jesabels bord!
11018020	Så sendte Akab bud omkring blant alle Israels barn, og han samlet profetene på Karmel-fjellet.
11018021	Da trådte Elia fram for alt folket og sa: Hvor lenge vil dere halte til begge sider? Dersom Herren er Gud, så følg ham! Og dersom Ba’al er det, så følg ham! Men folket svarte ham ikke ett ord.
11018022	Og Elia sa til folket: Jeg er den eneste av Herrens profeter som er blitt tilbake, mens Ba’als profeter er fire hundre og femti mann.
11018023	La oss nå få to okser. La så dem velge seg den ene oksen og hogge den i stykker og legge den på veden, men de skal ikke tenne ild på. Så vil jeg stelle til den andre oksen og legge den på veden, men jeg vil ikke tenne ild på.
11018024	Så kan dere påkalle deres guds navn, og jeg vil påkalle Herrens navn. Og la det da være slik at den gud som svarer med ild, han er Gud. Hele folket svarte: Det er godt!
11018025	Da sa Elia til Ba’als profeter: Velg nå dere ut den ene oksen og stell den til først, siden dere er flest, og påkall så deres guds navn! Men dere skal ikke tenne ild på.
11018026	Så tok de den oksen han hadde gitt dem. De stelte den til og påkalte Ba’als navn fra morgen til middag og ropte: Svar oss, Ba’al! Men det var ingen røst å høre, og det var ingen som svarte. Og de hinket omkring det alteret de hadde reist.
11018027	Men da det var blitt midt på dagen, spottet Elia dem og sa: Rop høyere! Han er jo Gud. Han er vel falt i tanker. Eller han er gått på do eller er ute på reise. Kanskje han sover - så vil han vel våkne.
11018028	Da ropte de enda høyere og flengte seg med sverd og spyd, slik som de hadde for skikk, til blodet rant ned over dem.
11018029	Det led over middagstiden, og de holdt på å profetere til bort imot den tiden da matofferet blir båret fram. Men det var ingen røst å høre, og det var ingen som svarte, og ingen som aktet på dem.
11018030	Da sa Elia til folkemengden: Kom hit til meg! Hele folket kom da bort til ham. Og han satte i stand Herrens alter, som var revet ned.
11018031	Og Elia tok tolv steiner etter tallet på Jakobs barns stammer - han som Herrens ord var kommet til, og det lød slik: Israel skal være ditt navn.
11018032	Og han bygde av steinene et alter i Herrens navn. Og han gjorde en grøft rundt om alteret så stor som omkring to måls utsæd.
11018033	Så la han veden til rette og hogg oksen i stykker og la den oppå veden.
11018034	Og han sa: Fyll fire krukker med vann og øs det ut over brennofferet og over veden! Så sa han: Gjør det en gang til! Og de gjorde det andre gangen. Så sa han: Gjør det tredje gang! Og de gjorde det tredje gangen.
11018035	Og vannet fløt rundt om alteret. Også grøften fylte han med vann.
11018036	Men ved den tiden da matofferet ble båret fram, trådte profeten Elia fram og sa: Herre, Abrahams, Isaks og Israels Gud! La det i dag bli kjent at du er Gud i Israel, og at jeg er din tjener, og at det er på ditt ord jeg har gjort alt dette!
11018037	Svar meg, Herre! Svar meg, så dette folket må kjenne at du, Herre, er Gud, og at du nå vender deres hjerte tilbake til deg!
11018038	Da falt Herrens ild ned og fortærte brennofferet og veden og steinene og jorden og slikket opp vannet som var i grøften.
11018039	Og hele folket så dette. De falt ned på sitt ansikt og sa: Herren, han er Gud! Herren, han er Gud!
11018040	Da sa Elia til dem: Grip Ba’als profeter! La ingen av dem slippe unna! - Og de grep dem, og Elia førte dem ned til bekken Kisjon og drepte dem der.
11018041	Så sa Elia til Akab: Gå nå opp og et og drikk! For jeg hører suset av regn.
11018042	Da gikk Akab opp for å ete og drikke. Men Elia gikk opp på toppen av Karmel og bøyde seg mot jorden med ansiktet mellom knærne.
11018043	Så sa han til tjeneren sin: Gå opp og se mot havet! Gutten gikk opp og så utover, men sa: Det er ikke noe å se. Sju ganger sa han: Gå dit igjen!
11018044	Den sjuende gangen sa gutten: Se, en liten sky, så stor som en manns hånd, stiger opp av havet! Da sa Elia: Gå opp og si til Akab: Spenn for og far ned, så regnet ikke skal hindre deg!
11018045	Og i en håndvending mørknet himmelen til med skyer og storm, og det kom et sterkt regn. Og Akab kjørte av sted og for til Jisre’el.
11018046	Da kom Herrens hånd over Elia. Han bandt opp om seg og sprang foran Akab helt til Jisre’el.
11019001	Akab fortalte Jesabel om alt det Elia hadde gjort, og hvordan han hadde drept alle profetene med sverd.
11019002	Da sendte Jesabel en budbærer til Elia med disse ordene: Gudene la det gå meg ille både nå og siden om jeg ikke i morgen på denne tiden gjør med livet ditt som det er gjort med deres liv.
11019003	Da ble Elia redd. Han gjorde seg i stand og dro av sted for å berge livet. Og han kom til Be’er-Sjeba, som hører til Juda. Der lot han tjenestegutten sin bli tilbake.
11019004	Selv gikk han en dagsreise ut i ørkenen. Der satte han seg under en gyvelbusk, og han ønsket seg døden og sa: Det er nok! Ta nå mitt liv, Herre! For jeg er ikke bedre enn fedrene mine.
11019005	Så la han seg ned og sovnet under gyvelbusken. Da rørte en engel ved ham og sa til ham: Stå opp og et!
11019006	Da han så opp, fikk han se at ved hodet hans lå det en kake, stekt på hete steiner, og at det sto en krukke med vann. Og han åt og drakk og la seg ned igjen.
11019007	Men Herrens engel kom igjen andre gangen og rørte ved ham og sa: Stå opp og et! Ellers blir veien for lang for deg.
11019008	Da sto han opp og åt og drakk. Og styrket ved denne maten gikk han førti dager og førti netter, til han kom til Guds berg, Horeb.
11019009	Der gikk han inn i hulen og ble der om natten. Og se, Herrens ord kom til ham. Han sa til ham: Hva vil du her, Elia?
11019010	Han svarte: Jeg har vært nidkjær for Herren, hærskarenes Gud. For Israels barn har forlatt din pakt. Dine altere har de revet ned, og dine profeter har de drept med sverd. Jeg er alene tilbake, og meg står de etter livet.
11019011	Han sa: Gå ut og stå på fjellet for Herrens åsyn! Og se, Herren gikk forbi. Foran ham for en stor og sterk storm som kløvde fjell og knuste klipper, men Herren var ikke i stormen. Etter stormen kom det et jordskjelv, men Herren var ikke i jordskjelvet.
11019012	Etter jordskjelvet kom det en ild, men Herren var ikke i ilden. Etter ilden kom lyden av en stille susing.
11019013	Da Elia hørte den, dekket han ansiktet med kappen og gikk ut og sto ved inngangen til hulen. Og se, en røst kom til ham og sa: Hva vil du her, Elia?
11019014	Han svarte: Jeg har vært nidkjær for Herren, hærskarenes Gud. For Israels barn har forlatt din pakt. Dine altere har de revet ned, og dine profeter har de drept med sverd. Jeg er alene tilbake, og meg står de etter livet.
11019015	Da sa Herren til ham: Gå tilbake og ta veien til ødemarken ved Damaskus. Gå inn i byen og salv Hasael til konge over Syria!
11019016	Jehu, Nimsis sønn, skal du salve til konge over Israel, og Elisja, Safats sønn, fra Abel-Mehola, skal du salve til profet i ditt sted.
11019017	Og det skal gå slik at den som slipper unna Hasaels sverd, skal Jehu drepe. Og den som slipper unna Jehus sverd, skal Elisja drepe.
11019018	Men jeg vil la sju tusen bli tilbake i Israel, alle som ikke har bøyd kne for Ba’al, og alle som ikke har kysset ham med sin munn.
11019019	Da Elia nå gikk derfra, møtte han Elisja, Safats sønn, som holdt på å pløye. Tolv par okser gikk foran ham, og selv var han ved det tolvte paret. Og Elia gikk bort til ham og kastet kappen sin over ham.
11019020	Da forlot han oksene og sprang etter Elia og sa: La meg først få kysse min far og min mor, så vil jeg følge deg! Han svarte: Gå bare hjem! For hva har jeg gjort med deg?
11019021	Så forlot han ham og gikk hjem. Han tok de to oksene og slaktet dem, og med oksenes åk kokte han kjøttet og ga det til folket der, og de åt. Så gjorde han seg ferdig og fulgte Elia og tjente ham.
11020001	Syrerkongen Benhadad samlet hele hæren sin, og trettito konger fulgte ham med hester og vogner. Han dro opp og beleiret Samaria og kjempet mot byen.
11020002	Han skikket sendebud inn i byen til Akab, Israels konge,
11020003	med dette budskapet: Så sier Benhadad: Ditt sølv og ditt gull hører meg til, og de vakreste av dine hustruer og barn hører også meg til!
11020004	Israels konge svarte og sa: Det er som du sier, min herre konge! Jeg og alt hva mitt er, hører deg til.
11020005	Men sendebudene kom igjen og sa: Så sier Benhadad: Jeg sendte bud til deg og sa: Ditt sølv og ditt gull og dine hustruer og dine barn skal du gi meg.
11020006	I morgen ved denne tiden sender jeg mine tjenere til deg. De skal ransake ditt hus og dine tjeneres hus, og alt som er dine øynes lyst, skal de ta og føre bort med seg.
11020007	Da kalte Israels konge alle landets eldste til seg og sa: Nå kan dere vel klart se at han bare vil oss ondt! Han sendte bud til meg og krevde mine hustruer og mine barn, mitt sølv og mitt gull. Og jeg nektet ham det ikke.
11020008	Da sa alle de eldste og hele folket til ham: Du må ikke høre på ham og ikke gi etter.
11020009	Så sa han til Benhadads sendebud: Si til min herre kongen: Alt det du første gangen sendte bud til din tjener om, vil jeg gjøre. Men dette kan jeg ikke gjøre. - Med dette svaret vendte sendebudene tilbake til ham.
11020010	Da sendte Benhadad igjen bud til ham og sa: Måtte gudene la det gå meg ille både nå og siden om Samarias støv skal kunne fylle nevene på alt det folket som er i mitt følge.
11020011	Da svarte Israels konge og sa: Si til ham: Ikke skulle den som binder sverdet på seg, rose seg lik den som løser det av seg!
11020012	Da Benhadad hørte dette svaret, mens han selv og kongene satt og drakk i løvhyttene, sa han til mennene sine: Still dere opp! Og de stilte seg opp mot byen.
11020013	Da trådte en profet fram for Akab, Israels konge, og sa: Så sier Herren: Ser du hele den store mengden? Jeg gir dem i dag i din hånd, og du skal kjenne at jeg er Herren.
11020014	Akab spurte: Ved hvem? Han svarte: Så sier Herren: Ved landshøvdingenes unge menn. Så spurte han: Hvem skal begynne striden? Han svarte: Du selv.
11020015	Så mønstret han landshøvdingenes unge menn, de var to hundre og trettito. Etter dem mønstret han alt folket, alle Israels barn, sju tusen mann.
11020016	De dro ut om middagen, mens Benhadad satt og drakk seg drukken i løvhyttene med de trettito kongene som var kommet ham til hjelp.
11020017	Landshøvdingenes unge menn dro først ut. Benhadad sendte folk ut for å speide, og de meldte ham at det hadde dratt krigsfolk ut fra Samaria.
11020018	Da sa han: Enten de nå har dratt ut i fredelig ærend, eller de har dratt ut til strid, så grip dem levende!
11020019	Så dro de da ut fra byen, landshøvdingenes unge menn og hæren som fulgte dem,
11020020	og de hogg ned hver sin mann. Syrerne flyktet, og Israel forfulgte dem. Og Benhadad, kongen i Syria, slapp unna på en hest sammen med noen ryttere.
11020021	Så dro Israels konge ut og slo hestene og stridsvognene, så det ble et stort mannefall blant syrerne.
11020022	Da trådte profeten fram til Israels konge og sa til ham: Gå nå i gang med å ruste deg og tenk vel over hva du skal gjøre! For til neste år drar kongen i Syria igjen opp imot deg.
11020023	Men syrerkongens tjenere sa til ham: Deres guder er fjellguder, derfor vant de over oss. La oss heller kjempe mot dem på sletten, for da vinner vi sikkert over dem.
11020024	Gjør nå slik: Avsett kongene, hver fra sin plass, og sett stattholdere i deres sted!
11020025	Skaff deg selv en hær som er like stor som den du mistet, og like mange hester og vogner. La oss så kjempe med dem på sletten! Da vinner vi sikkert over dem! - Og han hørte på rådet deres og gjorde som de sa.
11020026	Året etter mønstret Benhadad syrerne og dro fram til Afek for å kjempe mot Israel.
11020027	Og Israels barn ble mønstret. De fikk utstyret sitt og dro ut imot dem. Israels barn leiret seg midt imot dem som to små geiteflokker, mens syrerne fylte landet.
11020028	Da trådte Guds mann fram og sa til Israels konge: Så sier Herren: Fordi syrerne har sagt: Herren er en fjellgud og ikke en dalgud, så vil jeg gi hele denne store mengden i din hånd, og dere skal kjenne at jeg er Herren.
11020029	Så lå de nå i leir midt imot hverandre i sju dager. På den sjuende dagen kom det til kamp, og Israels barn hogg på én dag ned hundre tusen mann fotfolk av syrerne.
11020030	De som ble tilbake, flyktet til Afek og inn i byen. Men muren falt ned over de tjuesju tusen mann som var blitt tilbake. Benhadad flyktet også og kom inn i byen. Og han sprang fra kammer til kammer.
11020031	Da sa hans tjenere til ham: Vi har hørt at kongene av Israels hus er milde konger. La oss kle oss i sekk og legge rep om hodet og så gå ut til Israels konge. Kanskje han da lar deg få leve!
11020032	Så bandt de sekk om seg og la rep om hodet, og da de kom til Israels konge, sa de: Din tjener Benhadad sier: La meg få leve! Han svarte: Er han ennå i live? Han er min bror!
11020033	Mennene tok dette for et godt tegn, og de tok ham straks på ordet. De sa: Benhadad er din bror! Da sa han: Gå og hent ham! Så kom Benhadad ut til ham, og han lot ham stige opp i vognen sin.
11020034	Og Benhadad sa til ham: De byene som min far tok fra din far, vil jeg gi tilbake, og du kan bygge deg kjøpmannsgater i Damaskus, likesom min far gjorde i Samaria. Akab svarte: På det vilkår vil jeg gi deg fri! Så sluttet han en pakt med ham og ga ham fri.
11020035	Men en av profetenes disipler sa på Herrens bud til en annen: Slå meg! Men mannen ville ikke slå ham.
11020036	Da sa han til ham: Fordi du ikke lød Herrens røst, så skal en løve drepe deg når du går bort fra meg. Og da han gikk fra ham, kom en løve imot ham og drepte ham.
11020037	Så møtte han en annen mann og sa: Slå meg! Og mannen slo ham så han ble såret.
11020038	Deretter gikk profeten og stilte seg på veien for å møte kongen. Men han gjorde seg ukjennelig ved å legge et bind over øynene.
11020039	Da nå kongen kom forbi, ropte han til kongen: Din tjener var dratt ut og var med i striden. Men i det samme kom det en mann fram som førte en annen mann til meg og sa: Ta vare på denne mannen! Blir han borte, skal ditt liv tre i stedet for hans liv, eller også skal du betale meg en talent sølv.
11020040	Men din tjener hadde noe å gjøre her og der, og så ble mannen borte. Da sa Israels konge til ham: Slik skal din dom være, du har selv felt den.
11020041	Da skyndte han seg og rev bindet fra øynene, og Israels konge kjente ham og så at han var en av profetene.
11020042	Og profeten sa til ham: Så sier Herren: Fordi du lot den mannen som jeg hadde bannlyst, slippe ut av hendene på deg, så skal ditt liv tre i stedet for hans liv og ditt folk i stedet for hans folk.
11020043	Så dro Israels konge hjem, mismodig og harm, og kom til Samaria.
11021001	En tid etter skjedde dette: Jisre’elitten Nabot hadde en vingård i Jisre’el ved siden av et slott som tilhørte Akab, kongen i Samaria.
11021002	Akab talte med Nabot og sa: Gi meg vingården din, så jeg kan ha den til grønnsakhage! For den ligger tett ved mitt hus. Jeg vil gi deg en bedre vingård i stedet for den, eller om du så synes, vil jeg gi deg så mye i penger som den er verd.
11021003	Men Nabot svarte: Måtte Herren forby at jeg skulle gi deg fedrearven min!
11021004	Så gikk Akab hjem, mismodig og harm for det svaret jisre’elitten Nabot hadde gitt ham da han sa: Jeg vil ikke gi deg fedrearven min! Og han la seg på sengen og vendte ansiktet bort, og ville ikke ha mat.
11021005	Da kom hans kone Jesabel inn til ham, og hun spurte: Hvorfor er du så mismodig at du ikke vil ha mat?
11021006	Han svarte: Jeg talte med jisre’elitten Nabot og sa til ham: Gi meg vingården din for penger, eller om du heller vil det, så gir jeg deg en annen vingård i stedet. Men han sa: Jeg vil ikke gi deg min vingård.
11021007	Da sa hans kone Jesabel til ham: Nå får du vise at du er konge over Israel! Stå opp, ta til deg mat og vær vel til mote! Jeg skal sørge for at du får jisre’elitten Nabots vingård.
11021008	Så skrev hun et brev i Akabs navn og satte segl på det med hans signetring. Hun sendte brevet til de eldste og fornemste som bodde i den samme byen som Nabot.
11021009	I brevet skrev hun: Lys til en faste og la Nabot sitte øverst blant folket.
11021010	La så to fordervede menn sitte midt imot ham, så de kan vitne mot ham og si: Du har forbannet Gud og kongen! Før ham så ut og stein ham i hjel.
11021011	Og mennene i byen, de eldste og stormennene i byen hans, gjorde det Jesabel hadde sendt bud til dem om, slik som det var skrevet i det brevet hun hadde sendt dem.
11021012	De lyste til en faste og lot Nabot sitte øverst blant folket.
11021013	Så kom to fordervede menn og satte seg midt imot ham, og de fordervede mennene vitnet mot Nabot så folket hørte det, og sa: Nabot har forbannet Gud og kongen! Og de førte ham utenfor byen og steinet ham i hjel.
11021014	Så sendte de bud til Jesabel og sa: Nabot er blitt steinet og er død.
11021015	Med det samme Jesabel hørte at Nabot var blitt steinet og var død, sa hun til Akab: Stå opp og ta jisre’elitten Nabots vingård i eie, den som han ikke ville la deg få for penger! For Nabot lever ikke lenger, han er død.
11021016	Da Akab hørte at Nabot var død, sto han opp og ville gå ned til jisre’elitten Nabots vingård og ta den i eie.
11021017	Men Herrens ord kom til tisbitten Elia, og det lød så:
11021018	Stå opp, gå ned og møt Akab, Israels konge, som bor i Samaria. Nå er han i Nabots vingård. Han er gått dit ned for å ta den i eie.
11021019	Og du skal tale slik til ham: Så sier Herren: Har du nå både myrdet og arvet? Og du skal si til ham: Så sier Herren: På det stedet hvor hundene slikket Nabots blod, skal hundene også slikke ditt blod!
11021020	Men Akab sa til Elia: Har du funnet meg, du min fiende? Han svarte: Ja, jeg har funnet deg, fordi du har solgt deg til å gjøre det som er ondt i Herrens øyne.
11021021	Derfor vil jeg føre ulykke over deg og feie etter deg og utrydde alle menn i Akabs hus, både myndige og umyndige i Israel.
11021022	Og jeg vil gjøre med ditt hus som med Jeroboams, Nebats sønns hus og med Basjas, Akias sønns hus, fordi du har vakt min harme, og fordi du har fått Israel til å synde.
11021023	Også om Jesabel har Herren talt, og han har sagt: Hundene skal fortære Jesabel ved Jisre’els voll.
11021024	Den av Akabs hus som dør i byen, skal hundene fortære. Og den som dør ute på marken, skal himmelens fugler fortære.
11021025	Det har aldri vært noen som Akab, han som solgte seg til å gjøre det som var ondt i Herrens øyne, fordi hans kone Jesabel egget ham.
11021026	Hans ferd var over all måte avskyelig. Han fulgte avgudene, slik som amorittene hadde gjort, de som Herren drev bort for Israels barn.
11021027	Men da Akab hørte det Elia sa, flerret han klærne sine og la sekk omkring seg og fastet. Og han sov i sekk og gikk stille omkring.
11021028	Da kom Herrens ord til tisbitten Elia, og det lød så:
11021029	Har du sett at Akab har ydmyket seg for meg? Fordi han har ydmyket seg for meg, vil jeg ikke la ulykken komme i hans dager, men i hans sønns dager vil jeg la ulykken komme over hans hus.
11022001	I tre år holdt de seg i ro, og det var ikke noen krig mellom Syria og Israel.
11022002	Men i det tredje året hendte det at Josjafat, Judas konge, dro ned til Israels konge.
11022003	Da sa Israels konge til tjenerne sine: Vet dere ikke at Ramot i Gilead hører oss til? Og vi sitter stille og tar det ikke fra kongen i Syria!
11022004	Og han sa til Josjafat: Vil du dra med meg i krig til Ramot i Gilead? Josjafat svarte Israels konge: Som du, så jeg! Som ditt folk, så mitt folk! Som dine hester, så mine hester!
11022005	Og Josjafat sa videre til Israels konge: Søk likevel først å få vite hva Herren sier!
11022006	Da kalte Israels konge profetene sammen. Det var omkring fire hundre mann. Og han spurte dem: Skal jeg dra i krig mot Ramot i Gilead, eller skal jeg la det være? De svarte: Dra opp! Herren vil gi det i kongens hånd.
11022007	Men Josjafat sa: Finnes det ikke en annen av Herrens profeter her, så vi kunne spørre Herren til råds gjennom ham?
11022008	Israels konge svarte Josjafat: Det finnes en til, og vi kan spørre Herren til råds gjennom ham. Men jeg hater ham, fordi han ikke profeterer godt om meg, bare ondt. Det er Mika, Jimlas sønn. Josjafat sa: Kongen skulle ikke tale slik.
11022009	Da kalte Israels konge på en av hoffolkene og sa: Skynd deg og hent Mika, Jimlas sønn!
11022010	Imens satt Israels konge og Josjafat, Judas konge, i kongelig skrud, hver på sin trone, på en treskeplass ved inngangen til Samarias port. Og alle profetene sto foran dem og sa fram sine profetier.
11022011	Og Sidkia, Kena’anas sønn, gjorde seg horn av jern og sa: Så sier Herren: Med disse skal du stange syrerne til du får gjort ende på dem.
11022012	Og alle profetene spådde likedan og sa: Dra opp til Ramot i Gilead! Så skal du ha lykken med deg, og Herren skal gi byen i kongens hånd.
11022013	Budet som var gått for å hente Mika, sa til ham: Profetene spår med én munn godt for kongen. La nå også ordene dine stemme overens med deres, og spå godt!
11022014	Mika svarte: Så sant Herren lever: Det som Herren sier til meg, det vil jeg tale.
11022015	Da han nå kom til kongen, sa kongen til ham: Mika! Skal vi dra i krig til Ramot i Gilead, eller skal vi la det være? Han svarte: Dra opp! Så skal du ha lykken med deg, og Herren skal gi byen i kongens hånd.
11022016	Men kongen sa til ham: Hvor mange ganger skal jeg ha deg til å sverge på at du ikke skal tale annet til meg enn sannhet i Herrens navn?
11022017	Da sa han: Jeg så hele Israel spredt utover fjellene som en saueflokk uten gjeter. Og Herren sa: Disse har ingen herre, la dem vende tilbake i fred, hver til sitt hus!
11022018	Da sa Israels konge til Josjafat: Var det ikke det jeg sa til deg? Han profeterer ikke godt om meg, bare ondt!
11022019	Men Mika sa: Så hør da Herrens ord: Jeg så Herren sitte på sin trone og hele himmelens hær stå omkring ham på hans høyre og venstre side.
11022020	Og Herren sa: Hvem vil lokke Akab til å dra opp til Ramot i Gilead, så han faller der? Og den ene sa så og den andre så.
11022021	Da gikk ånden fram og stilte seg for Herrens åsyn og sa: Jeg skal lokke ham. Herren spurte ham: Hvordan?
11022022	Han svarte: Jeg vil gå av sted og være en løgnens ånd i alle hans profeters munn. Da sa Herren: Ja, du skal lokke ham. Det skal også lykkes deg. Gå av sted og gjør det!
11022023	Se, nå har Herren lagt en løgnens ånd i munnen på alle disse profetene dine. Men Herren har varslet ulykke for deg.
11022024	Da gikk Sidkia, Kena’anas sønn, fram og slo Mika på kinnet og sa: Hvordan er Herrens Ånd gått over fra meg for å tale til deg?
11022025	Mika svarte: Det skal du få se den dagen du flykter fra kammer til kammer for å gjemme deg.
11022026	Da sa Israels konge: Ta Mika og før ham tilbake til byens høvedsmann Amon og til kongesønnen Joasj.
11022027	Og si til dem: Så sier kongen: Sett ham i fangehuset og la ham leve på knapp tildeling av vann og brød til jeg kommer uskadd hjem igjen!
11022028	Mika sa: Kommer du uskadd hjem igjen, så har Herren ikke talt gjennom meg. Og han sa: Hør dette, alle folk!
11022029	Så dro Israels konge og Judas konge Josjafat opp til Ramot i Gilead.
11022030	Og Israels konge sa til Josjafat: Jeg vil forkle meg og så gå i striden. Men du kan ta på deg dine vanlige klær! Så forkledde Israels konge seg og gikk i striden.
11022031	Men kongen i Syria hadde befalt sine trettito høvedsmenn for stridsvognene: Dere skal ikke kjempe mot noen, verken liten eller stor, bare mot Israels konge.
11022032	Da nå høvedsmennene for stridsvognene så Josjafat, sa de: Dette er sikkert Israels konge. Og de vendte seg dit for å kjempe mot ham. Da satte Josjafat i et høyt rop.
11022033	Og da høvedsmennene for stridsvognene så at det ikke var Israels konge, vendte de seg fra ham igjen.
11022034	Men en mann spente buen og skjøt på måfå. Han traff Israels konge mellom brynjeskjørtet og brynjen. Da sa kongen til sin vognstyrer: Snu og før meg ut av hæren! Jeg er såret.
11022035	Men striden ble stadig hardere denne dagen, og kongen ble holdt oppreist i vognen, mot syrerne. Men om kvelden døde han, og blodet fra såret rant ned i vognen.
11022036	Ved solnedgang gikk det et rop gjennom leiren: Hver mann hjem til sin by og sitt land!
11022037	Slik døde kongen, og de førte ham til Samaria og begravde ham der.
11022038	Da de skylte vognen i dammen ved Samaria, slikket hundene blodet hans mens horene badet seg der, etter det ordet som Herren hadde talt.
11022039	Det som ellers er å fortelle om Akab, om alt det han gjorde, om det elfenbenshuset han bygde og om alle de byene han bygde, det er skrevet i Israels kongers krønike.
11022040	Og Akab la seg til hvile hos sine fedre, og hans sønn Akasja ble konge etter ham.
11022041	Josjafat, Asas sønn, ble konge over Juda i Akabs, Israels konges fjerde år.
11022042	Josjafat var trettifem år gammel da han ble konge, og han regjerte i Jerusalem i tjuefem år. Hans mor hette Asuba og var datter av Sjilhi.
11022043	Han vandret i ett og alt på sin far Asas vei, han vek ikke fra den, men gjorde det som var rett i Herrens øyne.
11022044	Men offerhaugene ble ikke nedlagt. Folket ble ved å ofre og brenne røkelse på haugene.
11022045	Josjafat holdt fred med Israels konge.
11022046	Det som ellers er å fortelle om Josjafat, om de store gjerninger han gjorde, og om de krigene han førte, det er skrevet i Judas kongers krønike.
11022047	De siste av dem som drev tempelutukt, de som var igjen fra hans far Asas tid, utryddet han av landet.
11022048	Det var den gang ingen konge i Edom, en stattholder regjerte der.
11022049	Josjafat hadde ti Tarsis-skip som skulle gå til Ofir etter gull. Men de kom ikke av sted, for noen av skipene forliste ved Esjon-Geber.
11022050	Da sa Akasja, Akabs sønn, til Josjafat: La mine folk fare med dine folk på skipene! Men Josjafat ville ikke det.
11022051	Og Josjafat la seg til hvile hos sine fedre og ble begravet hos sine fedre i sin far Davids by. Og hans sønn Joram ble konge etter ham.
11022052	Akasja, Akabs sønn, ble konge over Israel i Samaria i Josjafats, Judas konges syttende år og regjerte over Israel i to år.
11022053	Han gjorde det som var ondt i Herrens øyne, og vandret på sin fars og sin mors vei og på Jeroboams, Nebats sønns vei, han som fikk Israel til å synde.
11022054	Akasja dyrket Ba’al og tilba ham og vakte Herrens, Israels Guds harme, slik som hans far hadde gjort.
12001001	Etter Akabs død gjorde Moab opprør mot Israel.
12001002	Akasja styrtet ut gjennom gitteret i sin sal i Samaria og ble syk. Da skikket han noen sendebud av sted og sa til dem: Gå og spør Ba’al-Sebub, Ekrons gud, om jeg skal komme meg av denne sykdommen!
12001003	Men Herrens engel sa til tisbitten Elia: Stå opp og møt sendebudene fra Samarias konge, og si til dem: Er det fordi det ikke er noen Gud i Israel at dere går av sted og spør Ba’al-Sebub, Ekrons gud?
12001004	Derfor sier Herren så: Du skal ikke stige ned fra den sengen du er steget opp i, du skal dø. Dermed gikk Elia.
12001005	Da sendebudene vendte tilbake til kongen, spurte han dem: Hvorfor er dere vendt tilbake?
12001006	De svarte: En mann kom og møtte oss, og han sa: Gå tilbake til kongen som har sendt dere, og si til ham: Så sier Herren: Er det fordi det ikke er noen Gud i Israel at du sender bud for å spørre Ba’al-Sebub, Ekrons gud? Derfor skal du ikke stige ned fra den sengen du er steget opp i, du skal dø.
12001007	Han spurte dem: Hvordan så den mannen ut som kom dere i møte og talte slik til dere?
12001008	De svarte: Det var en mann i en lodden kappe, med et lærbelte bundet om livet. Da sa han: Det var tisbitten Elia.
12001009	Og han sendte til ham en høvedsmann over femti sammen med sine menn. Han gikk opp til ham, der han satt på toppen av fjellet, og sa til ham: Du Guds mann: Kongen sier: Kom ned!
12001010	Men Elia svarte høvedsmannen over femti: Er jeg en Guds mann, så skal ild fare ned fra himmelen og fortære deg og dine femti menn! Da for det ild ned fra himmelen og fortærte ham og hans femti menn.
12001011	Så sendte kongen til ham en annen høvedsmann over femti sammen med sine menn. Han tok til orde og sa til ham: Du Guds mann! Så sier kongen: Kom straks ned!
12001012	Men Elia svarte dem: Er jeg en Guds mann, så skal ild fare ned fra himmelen og fortære deg og dine femti menn! Da for Guds ild ned fra himmelen og fortærte ham og hans femti menn.
12001013	Så sendte kongen igjen en tredje høvedsmann over femti med sine menn. Denne tredje høvedsmannen gikk opp til Elia og falt på kne for ham og bønnfalt ham og sa til ham: Du Guds mann! La mitt liv og disse dine femti tjeneres liv være dyrt i dine øyne!
12001014	Ild for ned fra himmelen og fortærte begge de første høvedsmenn over femti med deres menn. Men la nå mitt liv være dyrt i dine øyne.
12001015	Da sa Herrens engel til Elia: Gå ned med ham, og vær ikke redd ham! Så sto han opp og gikk med ham ned til kongen.
12001016	Og han sa til ham: Så sier Herren: Fordi du skikket sendebud og ville spørre Ba’al-Sebub, Ekrons gud, som om det ikke var noen Gud i Israel som du kunne spørre om dette - derfor skal du ikke stige ned fra den sengen du er steget opp i, du skal dø.
12001017	Det Herrens ord som Elia hadde talt, gikk i oppfyllelse, og han døde. Og Joram ble konge i hans sted i Judas konge Jorams, Josjafats sønns andre år. For han hadde ingen sønn.
12001018	Det som ellers er å fortelle om Akasja og det han gjorde, det er skrevet i Israels kongers krønike.
12002001	Den gang Herren ville ta Elia opp til himmelen i en storm, gikk Elia og Elisja fra Gilgal.
12002002	Og Elia sa til Elisja: Bli her! For Herren har sendt meg til Betel. Men Elisja sa: Så sant Herren lever, og så sant du selv lever: Jeg forlater deg ikke. Så gikk de ned til Betel.
12002003	Da gikk profetenes disipler, som var i Betel, ut til Elisja og sa til ham: Vet du at i dag vil Herren ta din herre bort fra deg over hodet på deg? Han svarte: Ja, jeg vet det. Ti bare stille!
12002004	Så sa Elia til ham: Elisja, bli her! For Herren har sendt meg til Jeriko. Men han sa: Så sant Herren lever, og så sant du selv lever: Jeg forlater deg ikke. Så kom de til Jeriko.
12002005	Da gikk profetenes disipler, som var i Jeriko, fram til Elisja og sa til ham: Vet du at i dag vil Herren ta din herre bort fra deg over hodet på deg? Han svarte: Ja, jeg vet det. Ti bare stille!
12002006	Så sa Elia til ham: Bli her! For Herren har sendt meg til Jordan. Men han sa: Så sant Herren lever, og så sant du selv lever: Jeg forlater deg ikke. Så gikk de begge av sted.
12002007	Og femti av profetenes disipler gikk av sted og ble stående rett imot dem langt borte. Men selv sto de begge ved Jordan.
12002008	Da tok Elia kappen sin og rullet den sammen og slo på vannet. Det skilte seg til begge sider, og de gikk begge over på det tørre.
12002009	Da de nå var gått over, sa Elia til Elisja: Si hva du ønsker jeg skal gjøre for deg før jeg blir tatt bort fra deg! Elisja sa: La meg få en dobbel del av din ånd!
12002010	Han svarte: Det er en stor ting du ber om. Hvis du ser meg når jeg blir tatt bort fra deg, skal du få det du ber om, ellers får du det ikke.
12002011	Mens de så gikk og talte sammen, kom det brått en ildvogn og ildhester og skilte dem fra hverandre. Og Elia for i stormen opp til himmelen.
12002012	Da Elisja så det, ropte han: Min far, min far, Israels vogner og ryttere! Og han så ham ikke mer. Da tok han fatt i klærne sine og rev dem i to stykker.
12002013	Så tok han opp Elias kappe som var falt av ham. Og han vendte tilbake og sto ved Jordans bredd.
12002014	Og han tok Elias kappe, som var falt av ham, og slo på vannet og sa: Hvor er Herren, Elias Gud? Slik slo også Elisja på vannet, så det skilte seg til begge sider, og han gikk over.
12002015	Profetenes disipler i Jeriko som sto rett imot ham, så ham, og de sa: Elias ånd hviler over Elisja. Og de kom imot ham og bøyde seg til jorden for ham.
12002016	De sa til ham: Her hos dine tjenere er det femti sterke menn. La dem gå av sted og lete etter din herre! Kanskje Herrens Ånd har tatt ham og kastet ham på et eller annet fjell eller i en eller annen dal. Han svarte: Dere skal ikke sende noen av sted.
12002017	Men de presset ham så lenge at han kjente seg brydd, og han sa: Send dem da av sted! Så sendte de femti mann av sted, og de lette i tre dager, men de fant ham ikke.
12002018	De vendte tilbake til ham mens han ennå var i Jeriko, og han sa til dem: Sa jeg ikke til dere at dere ikke skulle gå?
12002019	Mennene i byen sa til Elisja: Byen ligger godt til, som min herre ser. Men vannet er dårlig, og landet lider under for tidlige fødsler.
12002020	Da sa han: Hent en ny skål til meg og legg salt i den! Så gjorde de det.
12002021	Og han gikk ut til det stedet hvor vannet strømmet fram, og kastet salt nedi og sa: Så sier Herren: Nå har jeg gjort dette vannet friskt, det skal ikke mer volde død eller for tidlige fødsler.
12002022	Og vannet ble friskt og har vært så til denne dag, etter det ordet som Elisja hadde talt.
12002023	Fra Jeriko dro profeten opp til Betel. Mens han gikk opp etter veien, kom det noen unggutter ut fra byen. De spottet ham og ropte til ham: Gå opp, din snauskalle! Gå opp, din snauskalle!
12002024	Da han så vendte seg om og fikk se dem, lyste han forbannelse over dem i Herrens navn. Da kom det to binner ut av skogen, og de rev i hjel førtito av ungguttene.
12002025	Derfra gikk han til Karmel-fjellet, og vendte så tilbake til Samaria.
12003001	Joram, Akabs sønn, ble konge over Israel i Samaria i Juda-kongen Josjafats attende år, og han regjerte i tolv år.
12003002	Han gjorde det som var ondt i Herrens øyne, men likevel ikke som sin far og mor, for han tok bort den Ba’al-støtten som hans far hadde laget.
12003003	Men han ble hengende ved Jeroboams, Nebats sønns synder, de som Jeroboam hadde fått Israel til å gjøre. Dem holdt han ikke opp med.
12003004	Mesja, kongen i Moab, drev med saueavl. Han betalte i skatt til Israels konge: hundre tusen lam og ullen av hundre tusen værer.
12003005	Men da Akab var død, gjorde kongen i Moab opprør mot Israels konge.
12003006	Da dro kong Joram ut fra Samaria og mønstret hele Israel.
12003007	Så sendte han bud til Judas konge Josjafat og sa: Moabs konge har gjort opprør mot meg, vil du dra med meg og kjempe mot Moab? Han svarte: Ja, jeg vil dra med. Som du, så jeg! Som ditt folk, så mitt folk! Som dine hester, så mine hester!
12003008	Og han spurte: Hvilken vei skal vi dra dit opp? Han svarte: Gjennom Edoms ørken.
12003009	Så dro Israels konge og Judas konge og Edoms konge av sted. Da de hadde dratt sju dagsreiser fram, fantes det ikke vann, verken for hæren eller for buskapen som de hadde med seg.
12003010	Da sa Israels konge: Å, har Herren kalt disse tre kongene hit for å gi dem i Moabs hånd?
12003011	Men Josjafat sa: Er det ikke noen av Herrens profeter her, så vi kunne spørre Herren til råds gjennom ham? Da svarte en av Israels konges tjenere: Elisja, Safats sønn, er her, han som helte vann over Elias hender.
12003012	Josjafat sa: Hos ham er Herrens ord! Så dro Israels konge og Josjafat og Edoms konge ned til ham.
12003013	Men Elisja sa til Israels konge: Hva har jeg med deg å gjøre? Gå du til din fars profeter og til din mors profeter! Israels konge svarte ham: Nei, det er Herren som har kalt disse tre kongene hit for å gi dem i Moabs hånd.
12003014	Da sa Elisja: Så sant Herren, hærskarenes Gud, lever, han som jeg tjener: Var det ikke for Judas konge Josjafats skyld, så ville jeg ikke ense deg eller se på deg!
12003015	Men hent nå en harpespiller til meg! Da så harpespilleren spilte på harpen, kom Herrens Ånd over ham.
12003016	Og han sa: Så sier Herren: Grav grøft ved grøft i dalen her!
12003017	For så sier Herren: Dere skal ikke se vind og ikke se regn, men likevel skal denne dalen bli fylt med vann, så dere får drikke, både dere selv og buskapen og kløvdyrene.
12003018	Men dette er ikke nok i Herrens øyne. Han vil også gi Moab i deres hånd.
12003019	Dere skal innta hver befestet by og hver storby. Hvert godt tre skal dere felle. Alle vannkilder skal dere stoppe igjen. Hvert godt jordstykke skal dere ødelegge med stein.
12003020	Morgenen etter, ved den tid matofferet blir båret fram, da kom det vann fra Edom-kanten, og landet ble fylt med vann.
12003021	Da moabittene fikk høre at kongene var dratt opp for å kjempe mot dem, ble alle kalt sammen, så mange som på noen måte kunne bære våpen, og de tok stilling ved grensen.
12003022	Da de sto opp tidlig om morgenen, og solen gikk opp over vannet, da så det ut for moabittene som om vannet foran dem var rødt som blod.
12003023	Og de sa: Det er blod! Kongene har gjort ende på hverandre og slått hverandre i hjel. Nå til plyndring, moabitter!
12003024	Men da de kom til Israels leir, reiste israelittene seg og slo moabittene, som flyktet for dem. Og de trengte inn i landet og slo igjen moabittene.
12003025	Så rev de ned byene. På hvert godt jordstykke kastet de hver sin stein og fylte det opp. Hver vannkilde stoppet de igjen, og hvert godt tre felte de, så det ikke ble annet igjen enn stein i Kir-Hareset. Denne byen omringet slyngekasterne og skjøt på den.
12003026	Da kongen i Moab så at striden ble for hard for ham, tok han med seg sju hundre våpenføre menn og ville bryte igjennom på den kanten hvor Edoms konge sto, men de kunne ikke.
12003027	Da tok han sin førstefødte sønn, som skulle bli konge etter ham, og ofret ham som brennoffer på bymuren. Da kom det stor vrede over Israel. Og de brøt opp derfra og vendte tilbake til sitt land.
12004001	En kvinne, kone til en av profetenes disipler, ropte til Elisja og sa: Din tjener, min mann, er død. Du vet at din tjener fryktet Herren. Nå kommer en som han sto i gjeld til, og vil ta begge sønnene mine til treller.
12004002	Elisja sa til henne: Hva kan jeg gjøre for deg? Si meg, hva har du i huset? Hun svarte: Din tjenestekvinne har ikke annet i huset enn en krukke med salveolje.
12004003	Da sa han: Gå til alle naboene dine og be om å få låne hjem noen tomme kar - bare ikke for få!
12004004	Gå så inn og lukk døren etter deg og sønnene dine. Og hell oljen i alle karene. Etter hvert som de blir fulle, skal du sette dem bort.
12004005	Og hun gikk fra ham og lukket døren etter seg og sønnene sine. De bar karene fram til henne, og hun helte i.
12004006	Da karene var fulle, sa hun til sønnen sin: Bær fram enda et kar til meg! Men han svarte: Det er ikke flere kar. Da stanset oljen.
12004007	Så kom hun og fortalte det til Guds mann, og han sa: Gå og selg oljen og betal gjelden din. Så kan du og sønnene dine leve av det som blir til overs.
12004008	En dag gikk Elisja over til Sjunem. En velstående kvinne som bodde der, nødde ham til å ete hos seg. Hver gang han siden dro der forbi, tok han inn der og fikk seg mat.
12004009	En gang sa hun til mannen sin: Hør her, jeg vet at han som stadig drar forbi oss, er en hellig Guds mann.
12004010	La oss mure opp et lite takkammers og sette inn der en seng for ham og et bord og en stol og en lysestake. Når han så kommer til oss, kan han ta inn der.
12004011	Så kom han dit en dag og tok inn på takkammerset og la seg der.
12004012	Så sa han til Gehasi, tjeneren sin: Kall på den sunamittiske kvinnen som bor her! Så hentet han henne, og hun sto fremfor ham.
12004013	Han hadde sagt til ham: Si til henne: Du har gjort deg stor umak for vår skyld. Hva kan jeg gjøre for deg? Kan jeg tale med kongen om noe for deg, eller med hærføreren? Hun svarte: Jeg bor jo her midt iblant mitt folk!
12004014	Så sa han: Hva kan jeg da gjøre for henne? Gehasi svarte: Jo, hun har ingen sønn, og mannen hennes er gammel.
12004015	Da sa Elisja: Kall på henne! Så kalte han på henne, og hun kom og ble stående i døråpningen.
12004016	Profeten sa: Neste år på denne tiden skal du holde en sønn i armene. Men hun svarte: Nei, min herre, du som er en Guds mann! Lyv ikke for din tjenestekvinne!
12004017	Og kvinnen ble med barn og fødte en sønn det følgende året, nettopp på den tiden som Elisja hadde sagt henne.
12004018	Da barnet ble større, hendte det en dag at han gikk ut til sin far, som var ute hos høstfolkene.
12004019	Og han sa til sin far: Hodet mitt! Hodet mitt! Da sa faren til tjenestegutten: Bær ham hjem til hans mor!
12004020	Han tok og bar ham hjem til moren, og gutten satt på fanget hennes til midt på dagen. Da døde han.
12004021	Hun gikk opp og la ham på sengen til Guds mann, lukket etter ham og gikk ut.
12004022	Så kalte hun på mannen sin og sa: Send en av tjenesteguttene til meg med et esel! Så vil jeg skynde meg av sted til Guds mann og så komme tilbake.
12004023	Han sa: Hvorfor vil du gå til ham i dag? Det er jo verken nymåne eller sabbat. Men hun sa: La meg bare gå!
12004024	Så lot hun eselet sale og sa til tjenestegutten: Før eselet av sted og gå på! Stans meg ikke når jeg rir, uten at jeg sier fra om det.
12004025	Så dro hun av sted og kom til Guds mann på Karmel-fjellet. Da Guds mann så henne et stykke borte, sa han til sin tjener Gehasi: Se der kommer kvinnen fra Sjunem!
12004026	Spring fort og møt henne og si: Står det vel til med deg og mannen din og med barnet? Hun svarte: Ja, det står vel til.
12004027	Men da hun kom opp på fjellet til Elisja, Guds mann, slo hun armene om føttene hans. Da gikk Gehasi fram og ville dra henne bort. Men Guds mann sa: La henne være! For hun har en stor hjertesorg, men Herren har skjult det for meg og ikke latt meg få vite det.
12004028	Hun sa: Har jeg vel bedt min herre om en sønn? Sa jeg ikke: Du må ikke narre meg?
12004029	Da sa han til Gehasi: Bind opp om deg og ta staven min i hånden og gå av sted! Møter du noen, så hils ikke på ham. Og hilser noen på deg, så svar ham ikke. Og legg staven på guttens ansikt.
12004030	Men guttens mor sa: Så sant Herren lever, og så sant du selv lever: Jeg går ikke fra deg! Da sto han opp og fulgte med henne.
12004031	Gehasi gikk i forveien og la staven på guttens ansikt. Men det hørtes ikke en lyd, og det viste seg ikke noe tegn til at han merket noe. Så vendte han tilbake og gikk Elisja i møte og fortalte ham det og sa: Gutten våknet ikke.
12004032	Da Elisja kom til huset, fikk han se at gutten lå død på hans seng.
12004033	Så gikk han inn og lukket døren og ba til Herren.
12004034	Så steg han opp i sengen og la seg over gutten med sin munn mot guttens munn og sine øyne mot hans øyne og sine hender på hans hender. Da han bøyde seg slik over gutten, ble kroppen hans varm.
12004035	Så sto han opp igjen og gikk én gang fram og tilbake i kammerset. Deretter steg han opp i sengen igjen og bøyde seg over gutten. Da nøs gutten sju ganger og slo øynene opp.
12004036	Han kalte på Gehasi og sa: Kall på den sunamittiske kvinnen! Han kalte på henne, og da hun kom inn til ham, sa han: Ta sønnen din!
12004037	Og hun kom og falt ned for hans føtter og bøyde seg til jorden. Så tok hun sin sønn og gikk ut.
12004038	Elisja vendte tilbake til Gilgal. Det var den gang hungersnød i landet. Da profetenes disipler en gang satt der hos ham, sa han til tjenestegutten: Sett den store gryten over og kok en rett mat for profetenes disipler!
12004039	Da gikk en av dem ut på marken for å sanke maturter. Han fant en vill slyngplante og sanket av den ville gresskar, kappen full. Da han kom inn, skar han dem opp i matgryten, for de visste ikke hva det var.
12004040	Så øste de opp for mennene for at de skulle ete. Men da de begynte å ete av maten, skrek de opp og ropte: Det er død i gryten, du Guds mann! Og de kunne ikke ete.
12004041	Da sa han: Hent noe mel! Og han kastet det i gryten og sa: Øs opp for folket, så de kan få ete! Og da var det ikke lenger noe skadelig i gryten.
12004042	En gang kom det en mann fra Ba’al-Sjalisja, som hadde med seg til Guds mann brød som var bakt av førstegrøden. Han hadde tjue byggbrød, og nyhøstet korn i sekken sin. Da sa Elisja: Gi det til folket, så de kan få ete!
12004043	Men tjeneren sa: Hvordan kan jeg sette dette fram for hundre mann? Han svarte: Gi det til folket, så de kan få mat! For så sier Herren: De skal ete og få til overs.
12004044	Så satte han det fram for dem, og de åt og fikk til overs, slik Herren hadde sagt.
12005001	Na’aman, den syriske kongens hærfører, hadde meget å si hos sin herre og var høyt aktet. For Herren hadde gitt Syria seier ved hans hjelp. Han var en veldig stridsmann, men spedalsk.
12005002	Syrerne hadde en gang gjort et herjetog og bortført en liten pike som fange fra Israels land. Hun tjente nå hos Na’amans kone.
12005003	Hun sa til sin frue: Bare min herre var hos profeten i Samaria! Da skulle nok han fri ham fra spedalskheten.
12005004	Na’aman gikk inn til sin herre og fortalte ham det og sa: Så og så har piken fra Israels land sagt.
12005005	Da sa kongen i Syria: Dra dit! Så vil jeg sende et brev til Israels konge. - Han dro så av sted og tok med seg ti talenter sølv og seks tusen sekel gull og ti festkledninger.
12005006	Han ga brevet til Israels konge, og i det sto det: Når nå dette brevet kommer til deg, så vil du se at jeg har sendt min tjener Na’aman til deg, for at du skal fri ham fra hans spedalskhet.
12005007	Da Israels konge hadde lest brevet, flerret han klærne sine og sa: Er jeg Gud, så jeg kan ta liv og gi liv, siden han sender bud til meg og vil at jeg skal fri en mann fra hans spedalskhet? Nå ser dere vel tydelig at han vil ha et påskudd til krig mot meg.
12005008	Men da Guds mann Elisja hørte at Israels konge hadde flerret klærne sine, sendte han bud til kongen og sa: Hvorfor har du revet i stykker klærne dine? La ham komme til meg! Så skal han kjenne at det er en profet i Israel.
12005009	Så kom Na’aman med sine hester og sin vogn og stanset ved døren til Elisjas hus.
12005010	Og Elisja sendte et bud ut til ham og sa: Gå og bad deg sju ganger i Jordan! Så skal ditt kjøtt bli friskt igjen, og du skal bli ren.
12005011	Da ble Na’aman vred og dro bort og sa: Jeg tenkte at han ville komme ut til meg og stå fram og påkalle Herrens, sin Guds navn og føre hånden fram og tilbake over det syke stedet, og ta bort spedalskheten.
12005012	Er ikke elvene ved Damaskus, Abana og Parpar, bedre enn alle Israels vann! Kunne jeg ikke bade meg i dem og bli ren? Og han vendte om og dro bort i vrede.
12005013	Men tjenerne hans trådte fram og talte til ham og sa: Min far! Dersom profeten hadde bedt deg gjøre noe vanskelig, ville du da ikke ha gjort det? Hvor mye mer når han bare sier til deg: Bad deg, så skal du bli ren!
12005014	Så dro han ned og dukket seg sju ganger i Jordan, slik Guds mann hadde sagt. Og hans kjøtt ble friskt som på en liten gutt, og han ble ren.
12005015	Da vendte han tilbake til Guds mann med hele følget sitt. Og da han kom dit, sto han fram for ham og sa: Nå vet jeg at det ikke er noen Gud på hele jorden uten i Israel! Så ta nå imot en gave av din tjener.
12005016	Men han sa: Så sant Herren lever, han som jeg tjener: Jeg tar ikke imot noe. Og han ba ham inntrengende om å ta imot, men han ville ikke.
12005017	Da sa Na’aman: Siden du ikke vil ta imot, så la din tjener få så mye jord som et par muldyr kan bære! For din tjener vil ikke lenger ofre brennoffer eller slaktoffer til andre guder, men bare til Herren.
12005018	Men én ting må Herren tilgi din tjener: Når min herre går inn i Rimmons hus for å tilbe der, og han støtter seg til min hånd, og jeg kaster meg ned der i Rimmons hus, så må Herren la din tjener få tilgivelse for dette at jeg kaster meg ned i Rimmons hus!
12005019	Elisja svarte: Dra bort i fred! Så dro han fra ham. Men da han var kommet et stykke på veien,
12005020	tenkte Gehasi, tjeneren til Guds mann Elisja: Min herre har spart denne syreren Na’aman og ikke tatt imot av ham det han hadde med seg. Så sant Herren lever, vil jeg løpe etter ham og få noe av ham!
12005021	Så skyndte Gehasi seg etter Na’aman. Og da Na’aman så en som kom løpende etter ham, steg han fort ned av vognen for å møte ham, og sa: Står alt vel til?
12005022	Han sa: Ja, men min herre har sendt meg med disse ordene: Nettopp nå er det kommet to unge menn til meg fra Efra’im-fjellene, to av profetens disipler. Gi dem en talent sølv og to festkledninger!
12005023	Na’aman svarte: Vær så snill å ta to talenter! Og han ba ham inntrengende og knyttet to talenter sølv inn i to punger. Så tok han to festkledninger og ga dem til to av tjenerne sine, og de bar dem foran Gehasi.
12005024	Men da han kom til haugen, tok han det av deres hånd og gjemte det i huset. Han tok farvel med mennene, og de dro sin vei.
12005025	Selv gikk han inn og sto fram for sin herre. Da spurte Elisja ham: Hvor kommer du fra, Gehasi? Han svarte: Din tjener har ikke vært noe sted.
12005026	Men han sa til ham: Var jeg ikke til stede i ånden da mannen vendte om fra vognen og gikk for å møte deg? Er det nå tid til å ta imot sølv og få seg klær og oljetrær og vingårder og småfe og storfe og tjenere og tjenestepiker?
12005027	Derfor skal Na’amans spedalskhet henge ved deg og ved ætten din til evig tid. Så gikk han ut fra ham og var spedalsk, hvit som snø.
12006001	Profetenes disipler sa til Elisja: Huset som vi sitter i her hos deg, er for trangt for oss.
12006002	La oss få gå ned til Jordan og hente hver sin stokk der. Så vil vi bygge oss et hus der som vi kan holde til i! Han svarte: Ja, gjør det!
12006003	Da sa en av dem: Vær så snill å gå med dine tjenere! Han svarte: Ja, jeg vil gå med.
12006004	Så gikk han med dem. Og da de kom til Jordan, tok de til å felle trær.
12006005	Men da en av dem holdt på med å felle sitt tre, falt øksen i vannet. Da ropte han: Å, min herre! Den var til og med lånt!
12006006	Da sa Guds mann: Hvor mistet du den? Han viste ham stedet. Da hogg Elisja av et stykke tre og kastet det dit ned og fikk øksen til å flyte opp.
12006007	Og han sa: Ta den opp! Så rakte mannen ut hånden og tok den.
12006008	Kongen i Syria lå i krig med Israel. Han rådførte seg med mennene sine og sa: På det og det stedet vil jeg slå leir.
12006009	Men Guds mann sendte bud til Israels konge og sa: Vokt deg! Dra ikke forbi dette stedet! For syrerne har dratt ned der.
12006010	Så sendte Israels konge folk til det stedet som Guds mann hadde nevnt for ham og advart ham for, og han tok seg i vare der. Dette hendte ikke bare én gang, men flere ganger.
12006011	Kongen i Syria ble svært urolig over dette. Han kalte mennene sine til seg og sa til dem: Kan dere ikke si meg hvem det er av våre folk som holder med Israels konge?
12006012	Da sa en av mennene hans: Det har seg ikke slik, herre konge. Det er Elisja, profeten i Israel, som åpenbarer for Israels konge hvert ord du taler i ditt sengekammer.
12006013	Han sa: Gå og finn ut hvor han er, så jeg kan sende folk dit og hente ham! Det ble meldt ham at profeten var i Dotan.
12006014	Da sendte kongen dit hester og vogner og en stor hær. De kom dit om natten og omringet byen.
12006015	Da tjeneren til Guds mann sto opp tidlig om morgenen og gikk ut, fikk han se at en hær med hester og vogner omringet byen. Og tjeneren sa til ham: Å, min herre, hva skal vi gjøre?
12006016	Han svarte: Frykt ikke! De som er med oss, er flere enn de som er med dem.
12006017	Og Elisja ba og sa: Herre! Åpne øynene hans så han kan se! Og Herren åpnet guttens øyne, og han fikk se at fjellet var fullt av hester og vogner av ild rundt omkring Elisja.
12006018	Da så syrerne kom ned til ham, ba Elisja til Herren og sa: Slå dette folket med blindhet! Og han slo dem med blindhet, som Elisja hadde bedt om.
12006019	Da sa Elisja til dem: Dette er ikke den rette veien og ikke den rette byen! Følg meg, så skal jeg føre dere til den mannen dere leter etter! - Så førte han dem til Samaria.
12006020	Da de kom inn i Samaria, sa Elisja: Herre, lat opp øynene deres, så de kan se! Og Herren åpnet øynene deres, og de fikk se at de var midt i Samaria.
12006021	Da Israels konge så dem, sa han til Elisja: Skal jeg hogge dem ned, min far? Skal jeg hogge dem ned?
12006022	Han svarte: Du skal ikke hogge dem ned. Hogger du vel ned dem som du gjør til fanger med sverdet ditt og buen din? Sett brød og vann fremfor dem, så de kan ete og drikke og så vende tilbake til sin herre!
12006023	Kongen gjorde så i stand et rikelig måltid for dem, og de åt og drakk. Deretter lot han dem fare, og de vendte tilbake til sin herre. Siden kom det ikke mer syriske herjeflokker inn i Israels land.
12006024	En tid etter samlet kongen i Syria, Benhadad, hele hæren sin og dro opp og beleiret Samaria.
12006025	Mens de holdt Samaria beleiret, ble det til sist så stor en hungersnød i byen at et eselhode kostet åtti sekel sølv, og fjerdedelen av en kab duemøkk kostet fem sekel sølv.
12006026	Da Israels konge en dag gikk fram og tilbake på muren, ropte en kvinne til ham: Hjelp, herre konge!
12006027	Han svarte: Hvis ikke Herren vil hjelpe deg, hvor skulle da jeg hente hjelp til deg? Fra treskeplassen eller fra vinpressen?
12006028	Og kongen spurte henne: Hva står på? Hun svarte: Denne kvinnen sa til meg: Kom hit med sønnen din, så eter vi ham i dag. Og i morgen kan vi ete min sønn.
12006029	Så kokte vi sønnen min og åt ham. Dagen etter sa jeg til henne: Kom nå hit med sønnen din, så vi kan ete ham. Men hun gjemte bort sin sønn.
12006030	Da kongen hørte det som kvinnen fortalte, flerret han klærne sine der han gikk fram og tilbake på muren. Da fikk folket se at han hadde sekk innerst på kroppen.
12006031	Og han sa: Gud la det gå meg ille både nå og siden, om Elisjas, Safats sønns hode skal bli sittende på ham i dag!
12006032	Elisja satt i huset sitt, og de eldste satt der hos ham. Da sendte kongen en mann dit i forveien for seg. Men før budet kom til Elisja, sa han til de eldste: Ser dere at denne sønn av en morder har sendt bud hit for å ta mitt hode? Sørg nå for å stenge døren når budet kommer, trykk ham tilbake med den! Hører vi ikke allerede lyden av hans herres fottrinn bak ham?
12006033	Mens han ennå talte med dem, kom budet ned til ham. Da sa kongen: Se for en ulykke det er kommet fra Herren! Hvorfor skulle jeg da vente på Herren lenger?
12007001	Da sa Elisja: Hør Herrens ord! Så sier Herren: I morgen på denne tid skal et mål fint mel være å få for en sekel og to mål byggmel for en sekel i Samarias port.
12007002	Men den høvedsmannen som kongen støttet seg til, svarte Guds mann: Om så Herren gjorde luker på himmelen, hvordan kunne slikt gå for seg? Han svarte: Du skal få se det med egne øyne, men ikke få ete av det.
12007003	Foran byporten var det fire spedalske menn. De sa til hverandre: Hvorfor skal vi bli sittende her til vi dør?
12007004	Sier vi: Vi vil gå inn i byen! - så er det hungersnød i byen, og vi må dø der. Blir vi sittende her, må vi også dø. Så kom nå og la oss gå over til syrernes leir! Lar de oss leve, så lever vi. Dreper de oss, så dør vi.
12007005	Så sto de opp i skumringen og gikk over til syrernes leir. Da de kom til utkanten av leiren, fantes det ikke en mann der.
12007006	For Herren hadde latt syrernes leir få høre lyd av vogner og hester, lyden av en stor hær. Da sa de til hverandre: Du skal se at Israels konge har leid hetittkongene og kongene i Egypt til å gå mot oss!
12007007	Så brøt de opp i skumringen og flyktet. De forlot sine telt og sine hester og sine esler, hele leiren som den sto der, og flyktet for å berge livet.
12007008	Da de spedalske kom til utkanten av leiren, gikk de inn i et telt og åt og drakk. De tok sølv og gull og klær der og gikk bort og gjemte det. Deretter vendte de tilbake og gikk inn i et annet telt og tok det som var der, og gikk bort og gjemte det.
12007009	Men så sa de til hverandre: Det er ikke rett det vi gjør. Dette er dagen da vi kan bringe et godt budskap. Tier vi stille og venter til morgenen gryr, så faller det skyld på oss. Så kom nå og la oss gå inn og melde det i kongens hus.
12007010	Så kom de og ropte til vakten ved byporten og fortalte det og sa: Vi kom til syrernes leir. Der var det ikke en mann å se eller høre. Men hestene og eslene sto bundet, og teltene var som de pleier å være.
12007011	Portvakten ropte det ut, og det ble meldt i kongens hus.
12007012	Da sto kongen opp om natten og sa til mennene sine: Jeg skal si dere hva syrerne har gjort mot oss. De vet at vi er utsultet. Derfor har de forlatt leiren og gjemt seg ute på marken. De tenker som så: Når de nå drar ut av byen, så griper vi dem levende, og så kan vi komme inn i byen.
12007013	Men en av mennene hans svarte: La noen av folkene dine ta fem av de hestene som ennå er igjen her i byen. Det kan jo ikke gå dem verre enn hele mengden av israelitter som ennå er tilbake her, eller verre enn hele mengden av israelitter som er omkommet. La oss så sende dem av sted, så får vi se!
12007014	Da tok de to vogner med hester for, og kongen sendte dem etter syrernes hær og sa: Dra av sted og se hvordan det har seg!
12007015	Så dro de etter dem helt til Jordan. Hele veien lå det fullt av klær og utstyr som syrerne hadde kastet fra seg mens de flyktet i skrekk. Og sendebudene vendte tilbake og meldte det til kongen.
12007016	Så gikk folket ut og plyndret syrernes leir. Da ble et mål fint mel å få for en sekel og likeså to mål bygg for en sekel, slik som Herren hadde sagt.
12007017	Kongen hadde satt den høvedsmannen som han støttet seg på, til å ha oppsyn med porten. Men folket tråkket ham ned i porten så han døde, slik som den Guds mann hadde sagt - som han hadde sagt den gang kongen kom ned til ham.
12007018	For da Guds mann sa til kongen: I morgen ved denne tiden skal to mål byggmel være å få for en sekel og likeså et mål hvetemel for en sekel i Samarias port,
12007019	da svarte kongens høvedsmann og sa til Guds mann: Om så Herren gjorde luker på himmelen, hvordan kunne slikt gå for seg? Han svarte: Du skal få se det med egne øyne, men ikke få ete av det.
12007020	Og slik gikk det med ham. Folket tråkket ham ned i porten, så han døde.
12008001	Elisja sa til kvinnen som var mor til den gutten han hadde vakt til live: Stå opp og dra bort med hele ditt hus og opphold deg på et eller annet fremmed sted! For Herren har kalt på hungersnøden. Den kommer også over landet og skal vare i sju år.
12008002	Kvinnen brøt da opp og gjorde som Guds mann hadde sagt. Hun dro bort med hele sitt hus og oppholdt seg som fremmed i filistrenes land i sju år.
12008003	Men da de sju år var gått, vendte kvinnen tilbake fra filistrenes land. Hun gikk da av sted for å be kongen om hjelp til å få igjen sitt hus og sin jord.
12008004	Kongen holdt nettopp da på å tale med Gehasi, Guds manns tjener, og sa: Fortell meg om alle de store gjerninger Elisja har gjort!
12008005	Nettopp som han fortalte kongen at han hadde gjort den døde gutten levende, kom moren inn og ba kongen om hans hjelp til å få igjen sitt hus og sin jord. Da sa Gehasi: Herre konge! Her er kvinnen, og her er sønnen hennes som Elisja vakte til live!
12008006	Så spurte kongen kvinnen, og hun fortalte ham det. Og kongen lot henne få en av hoffolkene med seg og sa: La henne få igjen alt det som hører henne til, og alt det hennes jord har kastet av seg fra den dagen hun reiste fra landet og til nå!
12008007	Elisja kom til Damaskus mens kongen i Syria Benhadad lå syk. Da det ble fortalt kongen at Guds mann var kommet dit,
12008008	sa han til Hasael: Ta en gave med deg og gå og møt Guds mann. Spør Herren gjennom ham om jeg skal komme meg av denne sykdommen!
12008009	Hasael gikk så for å møte Elisja, og tok med seg en gave av det beste som fantes i Damaskus, så mye som førti kameler kunne bære. Mannen kom og sto fram for profeten og sa: Din sønn Benhadad, kongen i Syria, har sendt meg til deg for å spørre: Skal jeg komme meg av denne sykdommen?
12008010	Elisja svarte: Gå du bare og si til ham: Du skal leve! Men Herren har latt meg se at han skal dø.
12008011	Og Guds mann sto med ubevegelig ansikt og stirret på ham til Hasael kjente seg brydd. Så begynte Elisja å gråte.
12008012	Da sa Hasael: Hvorfor gråter min herre? Han svarte: Fordi jeg vet at du skal gjøre Israels barn mye ondt. Deres festninger skal du sette ild på. Deres unge menn skal du drepe med sverdet. Deres små barn skal du knuse, og du skal skjære opp kvinnene deres som er med barn.
12008013	Hasael sa: Hva er din tjener, en hund som jeg, at han skulle gjøre så store ting? Elisja svarte: Herren har latt meg se deg som konge over Syria.
12008014	Så forlot han Elisja og kom til sin herre. Han spurte ham: Hva sa Elisja til deg? Han svarte: Han sa til meg at du skal leve.
12008015	Men dagen etter tok Hasael et teppe og dyppet det i vann og bredte det over hans ansikt, og han døde. Og Hasael ble konge etter ham.
12008016	I Israels konge Jorams, Akabs sønns femte år, mens Josjafat ennå var konge i Juda, ble Joram, Josjafats sønn, konge i Juda.
12008017	Han var trettito år gammel da han ble konge, og regjerte i åtte år i Jerusalem.
12008018	Han vandret på Israels kongers vei, slik som Akabs hus hadde gjort. For han hadde en datter av Akab til kone, og han gjorde det som var ondt i Herrens øyne.
12008019	Men for sin tjener Davids skyld ville Herren ikke ødelegge Juda. For han hadde lovt sin tjener David at han ville la en lampe brenne for ham og sønnene hans gjennom alle tider.
12008020	I hans dager gjorde Edom opprør mot Juda og tok seg en konge.
12008021	Da dro Joram over til Sa’ir med alle stridsvognene sine. Han brøt opp om natten og slo edomittene, som hadde omringet ham, og høvedsmennene over deres vogner. Men folket flyktet til sine hjem.
12008022	Slik gjorde Edom opprør mot Juda og har vært skilt fra dem til den dag i dag. På samme tid gjorde også Libna opprør.
12008023	Det som ellers er å fortelle om Joram og alt det han gjorde, er skrevet i Judas kongers krønike.
12008024	Og Joram la seg til hvile hos sine fedre og ble begravet hos sine fedre i Davids by. Og hans sønn Akasja ble konge etter ham.
12008025	I Israels konge Jorams, Akabs sønns tolvte år, ble Akasja, Jorams sønn, konge i Juda.
12008026	Akasja var tjueto år gammel da han ble konge, og regjerte ett år i Jerusalem. Hans mor hette Atalja og var datter av Israels konge Omri.
12008027	Han vandret på samme vei som Akabs hus og gjorde det som var ondt i Herrens øyne, slik som Akabs hus, for han var inngiftet i Akabs hus.
12008028	Sammen med Joram, Akabs sønn, dro han ut i krig mot Hasael, kongen i Syria, og kjempet mot ham ved Ramot i Gilead. Men syrerne såret Joram.
12008029	Da vendte kong Joram tilbake til Jisre’el for å få leget de sår syrerne hadde gitt ham ved Rama, da han kjempet mot Syrias konge Hasael. Og Judas konge Akasja, Jorams sønn, dro ned til Jisre’el for å se til Joram, Akabs sønn, fordi han var syk.
12009001	Profeten Elisja kalte på en av profetenes disipler og sa til ham: Bind opp om deg og ta denne oljekrukken i hånden og gå til Ramot i Gilead.
12009002	Når du kommer dit, skal du oppsøke Jehu, sønn av Josjafat, Nimsis sønn. Gå inn til ham der han sitter blant brødrene sine. Du skal be ham stå opp, og ta ham med inn i det innerste rommet.
12009003	Ta så oljekrukken og hell den ut over hodet hans og si: Så sier Herren: Jeg har salvet deg til konge over Israel! Så skal du åpne døren og flykte uten å dryge.
12009004	Så gikk den unge mannen, den unge profeten, til Ramot i Gilead.
12009005	Da han kom dit, så han hærens høvedsmenn sitte der. Og han sa: Jeg har noe å si deg, høvedsmann! Da sa Jehu: Hvem av alle oss her? Han svarte: Deg, høvedsmann!
12009006	Da sto han opp og gikk inn i huset. Profeten helte da oljen ut over hodet hans og sa til ham: Så sier Herren, Israels Gud: Jeg har salvet deg til konge over Herrens folk, over Israel.
12009007	Du skal gjøre ende på din herre Akabs hus, for jeg vil hevne mine tjenere profetenes blod og alle Herrens tjeneres blod på Jesabel.
12009008	Og hele Akabs hus skal gå til grunne. Jeg vil utrydde alle menn av Akabs ætt, både myndige og umyndige, i Israel.
12009009	Jeg vil gjøre med Akabs ætt som jeg gjorde med ætten til Jeroboam, Nebats sønn, og med ætten til Basja, Akias sønn.
12009010	Jesabel skal hundene fortære på Jisre’els mark, og ingen skal begrave henne. - Så åpnet han døren og flyktet.
12009011	Da Jehu kom ut til sin herres menn, spurte de ham: Er alt i orden? Hvorfor kom denne gale mannen til deg? Han svarte: Dere kjenner jo mannen og vet hvordan han snakker!
12009012	Men de sa: Du taler ikke sant! Si oss hva det er! Da sa han: Så og så talte han til meg og sa: Så sier Herren: Jeg har salvet deg til konge over Israel.
12009013	Da skyndte de seg og tok hver sin kappe og la dem under ham på trappetrinnene. Og de blåste i hornet og ropte: Jehu er konge!
12009014	Slik fikk Jehu, sønn av Josjafat, Nimsis sønn, en sammensvergelse i stand mot Joram. Kong Joram hadde med hele Israel ligget på vakt ved Ramot i Gilead mot kongen i Syria, Hasael.
12009015	Men selv var kong Joram vendt tilbake til Jisre’el for å få leget de sårene syrerne hadde gitt ham i kampen mot Syrias konge Hasael. - Og Jehu sa: Hvis dere har samme mening, så la ingen rømme og slippe ut av byen, slik at han kan gå av sted og kunngjøre dette i Jisre’el!
12009016	Så steg Jehu opp i vognen sin og dro til Jisre’el, for Joram lå syk der. Og Judas konge Akasja hadde dratt dit ned for å se til Joram.
12009017	Vaktmannen som sto på tårnet i Jisre’el, ropte da han så Jehu komme med flokken sin: Jeg ser en flokk som kommer. Da sa Joram: Send en rytter av sted for å møte dem og spørre: Kommer dere med fred?
12009018	Rytteren dro i møte med ham og sa: Så sier kongen: Kommer dere med fred? Jehu svarte: Hva kommer det deg ved? Vend om og følg meg! Vaktmannen meldte dette og sa: Budet har nådd fram til dem, men kommer ikke tilbake.
12009019	Da sendte han en annen rytter, og da han kom til dem, sa han: Så sier kongen: Kommer dere med fred? Jehu svarte: Hva kommer det deg ved? Vend om og følg meg!
12009020	Vaktmannen meldte dette og sa: Han har nådd fram til dem, men kommer ikke tilbake. Slik som de kjører, ser det ut som det kunne være Jehu, Nimsis sønn. For han bruker å kjøre som en gal!
12009021	Da sa Joram: Spenn for! Og de spente for vognen hans, og Israels konge Joram og Judas konge Akasja dro ut, hver på sin vogn. De dro ut for å møte Jehu, og traff ham på jisre’elitten Nabots mark.
12009022	Da Joram fikk øye på Jehu, spurte han: Kommer du med fred, Jehu? Han svarte: Hvordan kan du tale om fred så lenge din mor Jesabel driver på med sitt horeliv og sine mange trolldomskunster?
12009023	Da vendte Joram om og flyktet, og han ropte til Akasja: Det er forræderi, Akasja!
12009024	Men Jehu grep buen sin og spente den med sin fulle styrke, og han skjøt Joram mellom armene så pilen gikk gjennom hjertet, og han sank ned i vognen.
12009025	Da sa Jehu til sin høvedsmann Bidkar: Ta og kast ham inn på jisre’elitten Nabots mark! Husk hvordan jeg og du red sammen etter hans far Akab, og Herren uttalte dette ordet mot ham:
12009026	Sannelig, i går så jeg Nabots blod og hans sønners blod, sier Herren, og jeg vil gjengjelde deg det på denne marken, sier Herren. Så ta nå og kast ham inn på marken, slik som Herren har sagt!
12009027	Da Judas konge Akasja så det, flyktet han og tok veien til hagehuset. Men Jehu satte etter ham og ropte: Slå ned ham også! Og de slo ham ned i vognen hans i Gur-bakken ved Jibleam. Han flyktet til Megiddo og døde der.
12009028	Hans tjenere kjørte ham til Jerusalem, og de la ham i hans grav hos hans fedre i Davids by.
12009029	Men Akasja var blitt konge over Juda i Jorams, Akabs sønns ellevte år.
12009030	Så kom Jehu til Jisre’el. Da Jesabel hørte det, sminket hun øynene, pyntet seg på hodet og så ut gjennom vinduet.
12009031	Da Jehu kom inn gjennom porten, ropte hun: Kommer du med fred, du Simri som slo din herre i hjel?
12009032	Men han så opp mot vinduet og sa: Hvem holder med meg? Hvem? Da så to-tre hoffmenn ut gjennom vinduet.
12009033	Han ropte: Kast henne ned! Og de kastet henne ned, og blodet sprutet oppetter veggen og på hestene, og han lot hestene tråkke henne ned.
12009034	Så gikk han inn. Da han hadde ett og drukket, sa han: Sørg for at denne forbannede kvinnen blir begravet! Hun er jo kongedatter.
12009035	Men da de kom for å begrave henne, fant de ikke annet av henne enn hodeskallen og føttene og hendene.
12009036	De kom tilbake og fortalte ham det. Da sa han: Dette er det ordet som Herren talte gjennom sin tjener tisbitten Elia da han sa: På Jisre’els mark skal hundene ete opp kroppen til Jesabel.
12009037	Liket av Jesabel skal bli som møkk på jorden på Jisre’els mark, så ingen skal kunne si: Dette er Jesabel.
12010001	Akab hadde sytti sønner i Samaria. Jehu skrev nå brev og sendte dem til Samaria, til de øverste i Jisre’el, de eldste, og til de formynderne som Akab hadde innsatt for sine sønner. I brevene sto det:
12010002	Når dette brevet nå kommer til dere som har deres herres sønner hos dere, og som råder over vognene og hestene og en befestet by og våpnene,
12010003	så se etter den beste og mest skikkede blant deres herres sønner og sett ham på hans fars trone og kjemp for deres herres hus!
12010004	Da ble de meget forferdet og sa: De to kongene holdt ikke stand mot ham, hvordan skulle da vi kunne det?
12010005	Så sendte slottshøvdingen og høvdingen over byen og de eldste og formynderne bud til Jehu og sa: Vi er dine tjenere. Alt det du sier til oss, vil vi gjøre. Vi vil ikke gjøre noen til konge, du får gjøre det du finner for godt.
12010006	Da skrev han et nytt brev til dem, og i det sto det: Dersom dere holder med meg og vil gjøre som jeg sier, så hogg hodet av deres herres sønner og kom til meg i Jisre’el i morgen ved denne tiden! Men kongens sønner, sytti i tallet, bodde hos de store i byen, som oppfostret dem.
12010007	Da nå brevet kom til dem, tok de kongens sønner og drepte dem, alle sytti. Og de la hodene i kurver og sendte dem til ham i Jisre’el.
12010008	Da budet kom og meldte ham at de var kommet med kongesønnenes hoder, sa han: Legg dem i to hauger foran inngangen til porten til i morgen.
12010009	Om morgenen gikk han ut og trådte fram, og han sa til folket: Dere er uten skyld! Det er jeg som har fått i stand en sammensvergelse mot min herre og drept ham. Men hvem har slått alle disse i hjel?
12010010	Nå ser dere at ikke noe av det som Herren har talt mot Akabs hus, faller til jorden. Men Herren har gjort det som han talte gjennom sin tjener Elia.
12010011	Så slo Jehu i hjel alle som var igjen av Akabs hus i Jisre’el, alle hans stormenn og hans kjenninger og hans prester. Han lot ikke noen bli i live eller slippe unna.
12010012	Siden brøt Jehu opp og dro av sted til Samaria. Underveis kom han til Bet-Eked-Haro’im,
12010013	og der møtte han brødrene til Judas konge Akasja. Han spurte dem: Hvem er dere? De svarte: Vi er brødre av Akasja, og er på vei ned for å hilse på kongens barn og dronningens barn.
12010014	Da sa han: Grip dem levende! Så grep de dem levende og drepte dem ved brønnen i Bet-Eked, førtito i tallet. Han lot ikke én av dem bli i live.
12010015	Da han så dro derfra, traff han på Jonadab, Rekabs sønn, som kom imot ham. Han hilste på ham og sa: Mener du det like så oppriktig med meg som jeg med deg? Jonadab svarte: Ja! Jehu sa: Er det så, da gi meg din hånd! Da ga han ham hånden, og han lot ham stige opp til seg i vognen.
12010016	Og han sa: Følg med meg og se hvor nidkjær jeg er for Herren! Så lot han ham kjøre med i vognen.
12010017	Da Jehu kom til Samaria, slo han i hjel alle som var igjen av Akabs hus i Samaria, til han hadde utryddet det, slik som Herren hadde talt til Elia.
12010018	Siden samlet Jehu alt folket og sa til dem: Akab har dyrket Ba’al lite, Jehu vil dyrke ham meget!
12010019	Så kall nå hit til meg alle Ba’als profeter, alle hans tjenere og alle hans prester, ikke én må mangle! For jeg vil holde en stor slaktofferfest for Ba’al. Hver den som ikke møter, skal late livet. - Men dette var en list Jehu brukte for å utrydde Ba’als tjenere.
12010020	Så sa Jehu: Hold en hellig festforsamling for Ba’al! Da kunngjorde de en slik fest.
12010021	Jehu sendte bud omkring i hele Israel, og alle Ba’als tjenere kom. Det var ikke noen som lot være å komme. Og de gikk inn i Ba’als hus, og Ba’als hus ble fullt fra ende til annen.
12010022	Så sa han til den som hadde tilsyn med kleskammeret: Hent fram kledninger for alle Ba’als tjenere! Og han hentet kledningene fram til dem.
12010023	Da nå Jehu sammen med Jonadab, Rekabs sønn, kom til Ba’als hus, sa han til Ba’als tjenere: Se nøye etter at det ikke er noen av Herrens tjenere her blant dere, men bare Ba’als tjenere!
12010024	Så gikk de inn for å ofre slaktoffer og brennoffer, og Jehu stilte åtti mann utenfor huset og sa: Den som lar noen slippe unna av de menn som jeg overgir i hendene deres, skal bøte for det med livet.
12010025	Da de var ferdige med å ofre brennofferet, sa Jehu til vaktmennene og livvakten: Gå inn, slå dem i hjel, la ikke én slippe ut! Så slo de dem med sverdets egg, og vaktmennene og livvakten kastet dem ut og gikk til Ba’al-husets by.
12010026	De bar ut støttene i Ba’als hus og brente dem opp.
12010027	Ba’als egen støtte rev de ned. Og Ba’als hus rev de ned og gjorde det til et do, som det er den dag i dag.
12010028	Slik utryddet Jehu Ba’al av Israel.
12010029	Men Jehu vendte seg ikke bort fra de syndene som Jeroboam, Nebats sønn hadde fått Israel til å gjøre. Han forlot ikke gullkalvene i Betel og Dan.
12010030	Herren sa til Jehu: Fordi du har gjort til gagns det som var rett i mine øyne, og gjort mot Akabs hus alt det jeg ville, så skal dine sønner til fjerde ledd sitte på Israels trone.
12010031	Men Jehu ga ikke akt på å vandre i Herrens, Israels Guds lov av hele sitt hjerte. Han vendte seg ikke bort fra de synder som Jeroboam hadde fått Israel til å gjøre.
12010032	Ved denne tiden begynte Herren å rive løs deler av Israel. Hasael slo dem langs hele Israels grense.
12010033	På østsiden av Jordan tok han hele Gileads land, landet til gadittene og rubenittene og manassittene, like fra Aroer ved Arnon-elven, både Gilead og Basan.
12010034	Det som ellers er å fortelle om Jehu, om alt det han gjorde og alle hans store gjerninger, det er skrevet i Israels kongers krønike.
12010035	Og Jehu la seg til hvile hos sine fedre. Han ble begravet i Samaria. Og hans sønn Joakas ble konge etter ham.
12010036	Den tid Jehu var konge over Israel i Samaria, var tjueåtte år.
12011001	Da Atalja, mor til Akasja, fikk vite at sønnen hennes var død, gikk hun i gang med å utrydde hele kongeætten.
12011002	Men Akasjas søster Josjeba, kong Jorams datter, tok Joasj, Akasjas sønn, og førte ham hemmelig bort fra kongesønnene som skulle drepes. Hun førte ham og hans amme inn i et sengekammer. Der gjemte hun ham for Atalja, så han ikke ble drept.
12011003	Siden var han hos henne i Herrens hus og ble holdt skjult i seks år, mens Atalja regjerte i landet.
12011004	Men i det sjuende året sendte Jojada bud etter livvaktens høvedsmenn og lot dem komme inn til seg i Herrens hus. Han gjorde en pakt med dem og tok dem i ed der i Herrens hus og viste dem kongens sønn.
12011005	Han ga dem ordre og sa: Hør nå hva dere skal gjøre: Den ene tredjedel av dere skal tiltre vakten på sabbaten og holde vakt ved kongens hus.
12011006	Den andre tredjedelen skal være ved Sur-porten, og en tredjedel skal være ved porten bak vaktmennene. Dere skal holde vakt ved huset i skift.
12011007	Og to avdelinger, alle dere som skulle ha avløsning på sabbaten, skal holde vakt over kongen i Herrens hus.
12011008	Dere skal stille dere rundt om kongen, hver mann med våpen i hånd. Den som vil trenge inn i rekkene, skal drepes. Dere skal være hos kongen, både når han går ut og når han går inn.
12011009	Høvedsmennene gjorde nøyaktig som presten Jojada ga dem ordre om. De tok hver sine menn, både dem som tiltrådte på sabbaten, og dem som trådte fra på sabbaten, og kom til presten Jojada.
12011010	Og presten ga høvedsmennene de spydene og skjoldene som hadde tilhørt kong David, og som var i Herrens hus.
12011011	Vaktmennene sto oppstilt, hver mann med våpen i hånd, fra husets høyre side til husets venstre side bort imot alteret og huset, rundt omkring kongen.
12011012	Så førte han kongesønnen ut og satte kronen på ham og overga vitnesbyrdet til ham. De gjorde ham til konge og salvet ham, og de klappet i hendene og ropte: Kongen leve!
12011013	Da Atalja hørte ropet fra vaktmennene og folket, gikk hun inn til folket i Herrens hus.
12011014	Der fikk hun se at kongen sto ved søylen, som skikken var, og høvedsmennene og trompetblåserne sto hos ham. Hele folkemengden gledet seg og blåste i trompeter. Da flerret Atalja klærne sine og ropte: Opprør, opprør!
12011015	Men presten Jojada ga en ordre til høvedsmennene som var satt over hæren, og sa til dem: Før henne ut mellom rekkene, og om noen følger henne, så drep ham med sverd! For presten hadde sagt: Hun må ikke drepes i Herrens hus!
12011016	Så gjorde de plass for henne til begge sider, og hun gikk den veien som hestene pleier å kjøre inn til kongens hus, og der ble hun drept.
12011017	Og Jojada sluttet en pakt mellom Herren og kongen og folket: De skulle være Herrens folk. Han sluttet også en pakt mellom kongen og folket.
12011018	Og hele folkemengden gikk inn i Ba’als hus og rev det ned. Hans altere og hans bilder knuste de fullstendig. Ba’als prest Mattan drepte de foran altrene. - Og presten satte vaktmenn ved Herrens hus.
12011019	Så tok han med seg høvedsmennene og livvakten og vaktmennene og hele folkemengden, og de førte kongen ned fra Herrens hus og gikk inn i kongens hus gjennom vaktmennenes port. Og han satte seg på kongetronen.
12011020	Hele folkemengden gledet seg, og byen var rolig. Men Atalja hadde de drept med sverd i kongens hus.
12011021	Joasj var sju år gammel da han ble konge.
12012001	I Jehus sjuende år ble Joasj konge, og han regjerte i Jerusalem i førti år. Hans mor hette Sibja og var fra Be’er-Sjeba.
12012002	Joasj gjorde det som var rett i Herrens øyne, hele den tiden presten Jojada veiledet ham.
12012003	Men offerhaugene ble ikke nedlagt. Folket fortsatte med å ofre og brenne røkelse på haugene.
12012004	Joasj sa til prestene: Alle penger som kommer inn til Herrens hus som hellige gaver, både pengene fra dem som kommer med i manntallet - pengene for folk etter det verd som fastsettes for hver enkelt - og alle de penger som noen av fri vilje kommer med til Herrens hus -
12012005	disse pengene skal prestene ta imot, hver av sine kjenninger. Så skal de sette huset i stand, overalt hvor det blir funnet noen skade.
12012006	Men i kong Joasjs tjuetredje år hadde prestene ennå ikke utbedret skadene på huset.
12012007	Da kalte kong Joasj presten Jojada og prestene til seg og sa til dem: Hvorfor utbedrer dere ikke skadene på huset? Nå skal dere ikke lenger ta imot penger av folk dere kjenner, men gi dem fra dere, slik at skadene på huset kan bli utbedret.
12012008	Og prestene samtykte i at de ikke skulle ta imot penger av folket. Men så skulle de heller ikke sette i stand templet.
12012009	Så tok presten Jojada en kiste og boret et hull i lokket. Så satte han kisten ved siden av alteret. Han satte den på høyre side, der hvor folk går inn i Herrens hus. Og prestene som holdt vakt ved inngangen, la ned i den alle pengene som kom inn til Herrens hus.
12012010	Når de så at det var mange penger i kisten, gikk kongens skriver og ypperstepresten dit opp, og de samlet de pengene som fantes i Herrens hus, og talte dem opp.
12012011	Siden ga de pengene som de hadde veid, til dem som gjorde arbeidet og hadde tilsyn med Herrens hus. Og de ga dem videre til tømmermennene og bygningsarbeiderne som arbeidet på Herrens hus,
12012012	og til murerne og steinhoggerne. Likeså brukte de pengene til innkjøp av tre og hogne steiner, så de kunne utbedre skadene på Herrens hus, og til andre utlegg for å sette huset i stand.
12012013	Men det ble ikke laget sølvfat eller kniver eller skåler til å stenke blod med, eller trompeter eller noe slags kar av gull eller sølv til Herrens hus for de pengene som kom inn til Herrens hus.
12012014	De overga pengene til dem som gjorde arbeidet, og de brukte dem til å sette Herrens hus i stand.
12012015	Ingen holdt regnskap med de mennene som tok imot pengene og ga dem til arbeidslederne, for de gikk ærlig fram.
12012016	Men de pengene som kom inn ved skyldoffer og syndoffer, gikk ikke til Herrens hus, de tilfalt prestene.
12012017	På den tiden dro Syrias konge Hasael opp og kjempet mot Gat og inntok det. Deretter satte han seg fore å dra opp mot Jerusalem.
12012018	Da tok Judas konge Joasj alle de hellige ting som hans fedre Josjafat og Joram og Akasja, Judas konger, hadde helliget, og det han selv hadde helliget til Herren, og alt det gull som fantes i skattkamrene i Herrens hus og i kongens hus - og sendte det til Syrias konge Hasael. Da dro han bort og gikk ikke mot Jerusalem.
12012019	Det som ellers er å fortelle om Joasj og om alt det han gjorde, er skrevet i Judas kongers krønike.
12012020	Hans tjenere reiste seg mot ham og fikk i stand en sammensvergelse og drepte Joasj i Millo-huset, på veien ned til Silla.
12012021	De som drepte ham var hans tjenere Josakar, Sjimats sønn, og Josabad, Sjomers sønn. Da han var død, begravde de ham hos hans fedre i Davids by. Og hans sønn Amasja ble konge etter ham.
12013001	I Juda-kongen Joasjs, Akasjas sønns tjuetredje år ble Joakas, Jehus sønn, konge over Israel i Samaria. Han regjerte i sytten år.
12013002	Han gjorde det som var ondt i Herrens øyne, og fulgte Jeroboam, Nebats sønn, i hans synder, som han hadde fått Israel til å gjøre. Dem vendte han seg ikke bort fra.
12013003	Da ble Herrens vrede opptent mot Israel, og han ga dem i lang tid i hendene på den syriske kongen Hasael og hans sønn Benhadad.
12013004	Men Joakas bønnfalt Herren, og Herren hørte ham fordi han så Israels trengsel når syrernes konge plaget dem.
12013005	Og Herren ga Israel en redningsmann, så de slapp ut av syrernes herredømme, og Israels barn bodde i sine hjem som før.
12013006	Likevel vendte de seg ikke bort fra de synder som Jeroboams hus gjorde, og som han hadde fått Israel til å gjøre. De fortsatte med disse syndene. Ja, også Astarte-bildet ble stående i Samaria.
12013007	Herren hadde ikke latt Joakas beholde mer enn femti hestfolk og ti vogner og ti tusen fotfolk. For kongen i Syria hadde ødelagt dem og tresket dem til støv.
12013008	Det som ellers er å fortelle om Joakas, om alt det han gjorde, og om hans store gjerninger, det er skrevet i Israels kongers krønike.
12013009	Så la Joakas seg til hvile hos sine fedre. Han ble begravet i Samaria, og hans sønn Joasj ble konge i hans sted.
12013010	I Judas konge Joasjs trettisjuende år ble Joakas’ sønn Joasj konge over Israel i Samaria, og han regjerte i seksten år.
12013011	Han gjorde det som var ondt i Herrens øyne. Han vendte seg ikke bort fra noen av Jeroboams, Nebats sønns synder, som han hadde fått Israel til å gjøre, men vandret i dem.
12013012	Det som ellers er å fortelle om Joasj, om alt det han gjorde, og om hans store gjerninger, hvordan han førte krig mot Judas konge Amasja, det er skrevet i Israels kongers krønike.
12013013	Og Joasj la seg til hvile hos sine fedre, og Jeroboam satte seg på hans trone. Joasj ble begravet i Samaria hos Israels konger.
12013014	Da Elisja var blitt rammet av den sykdommen som han døde av, kom Israels konge Joasj ned til ham. Han bøyde seg over ham, gråt og sa: Min far, min far! Israels vogner og ryttere!
12013015	Da sa Elisja til ham: Hent en bue og noen piler! Så hentet han en bue og noen piler til ham.
12013016	Og han sa til Israels konge: Legg din hånd på buen! Og han la hånden sin på den. Og Elisja la sine hender på kongens hender.
12013017	Så sa han: Lukk opp vinduet mot øst! Og han lukket det opp. Da sa Elisja: Skyt! Så skjøt han. Da sa han: En frelsens pil fra Herren! En frelsens pil mot syrerne! Du skal slå syrerne i Afek og gjøre ende på dem.
12013018	Så sa han: Ta pilene! Og han tok dem. Så sa han til Israels konge: Slå på jorden! Og han slo tre ganger. Så holdt han opp.
12013019	Da ble Elisja, Guds mann, vred på ham og sa: Du burde ha slått fem eller seks ganger! Da hadde du slått syrerne og gjort ende på dem. Men nå skal du bare slå syrerne tre ganger.
12013020	Så døde Elisja, og de begravde ham. Først på året pleide moabittiske herjeflokker å falle inn i landet.
12013021	Så hendte det en gang at de fikk se en herjeflokk mens de holdt på å begrave en mann. Da kastet de mannen ned i Elisjas grav. Og med det samme mannen rørte ved Elisjas ben, ble han levende igjen og reiste seg opp på føttene.
12013022	Kongen i Syria Hasael hadde plaget Israel hardt så lenge Joakas levde.
12013023	Men Herren var nådig mot dem og forbarmet seg over dem. Han vendte seg til dem på grunn av den pakten som han hadde gjort med Abraham, Isak og Jakob. Han ville ikke ødelegge dem, og han kastet dem ennå ikke bort fra sitt åsyn.
12013024	Men kongen i Syria Hasael døde, og hans sønn Benhadad ble konge etter ham.
12013025	Da tok Joasj, Joakas’ sønn, tilbake fra Benhadad, Hasaels sønn, de byene som Hasael hadde tatt fra Joakas i krigen. Tre ganger slo Joasj ham og tok tilbake de byene som hadde tilhørt Israel.
12014001	I Israels konge Joasjs, Joakas’ sønns andre år ble Amasja konge. Han var sønn av Judas konge Joasj.
12014002	Han var tjuefem år gammel da han ble konge, og regjerte tjueni år i Jerusalem. Hans mor hette Joaddan og var fra Jerusalem.
12014003	Han gjorde det som var rett i Herrens øyne, men ikke som hans stamfar David, han gjorde nøyaktig som sin far Joasj.
12014004	Men offerhaugene ble ikke nedlagt. Folket fortsatte med å ofre og brenne røkelse på haugene.
12014005	Så snart han hadde fått kongedømmet fast i sin hånd, slo han i hjel dem av sine tjenere som hadde slått i hjel hans far kongen.
12014006	Men mordernes barn drepte han ikke, etter det som er skrevet i Mose lovbok, hvor Herren har gitt dette bud: Foreldre skal ikke lide døden for sine barns skyld, og barn skal ikke lide døden for sine foreldres skyld, men enhver skal dø for sin egen synd.
12014007	Amasja slo Edom i Saltdalen, en hær på ti tusen mann. Han inntok Sela og kalte det Jokte’el, som det heter den dag i dag.
12014008	På den tiden sendte Amasja bud til Israels konge Joasj, sønn av Joakas, Jehus sønn, og sa: Kom, la oss prøve styrke med hverandre!
12014009	Men Israels konge Joasj sendte bud til Judas konge Amasja og svarte: Tornebusken på Libanon sendte bud til sederen på Libanon og sa: La min sønn få din datter til hustru! Men de ville dyrene på Libanon kom farende og trampet ned tornebusken.
12014010	Du har slått Edom, og derfor er du blitt overmodig. Vær tilfreds med den æren, og bli hjemme! Hvorfor vil du kalle ulykken ned over deg, så du går til grunne, både du og Juda med deg?
12014011	Men Amasja hørte ikke på ham. Da dro Israels konge Joasj opp, og han og Judas konge Amasja prøvde styrke med hverandre ved Bet-Sjemesj, som hører til Juda.
12014012	Og Judas menn ble slått av Israels menn, og de flyktet hver til sitt hjem.
12014013	Men Judas konge Amasja, sønn av Joasj, Akasjas sønn, ble tatt til fange av Israels konge Joasj ved Bet-Sjemesj. Og da de kom til Jerusalem, rev han ned et stykke av Jerusalems mur, fra Efra’importen til Hjørneporten, fire hundre alen.
12014014	Og han tok alt det gull og sølv og alle de kar som fantes i Herrens hus og i skattkamrene i kongens hus, og dessuten gisler. Så vendte han tilbake til Samaria.
12014015	Det som ellers er å fortelle om Joasj, om det han gjorde, og om hans store gjerninger og hans krig med Judas konge Amasja, det er skrevet i Israels kongers krønike.
12014016	Og Joasj la seg til hvile hos sine fedre og ble begravet i Samaria hos Israels konger. Så ble hans sønn Jeroboam konge etter ham.
12014017	Judas konge Amasja, Joasjs sønn, levde femten år etter at Israels konge Joasj, Joakas’ sønn, var død.
12014018	Det som ellers er å fortelle om Amasja, det er skrevet i Judas kongers krønike.
12014019	De gjorde en sammensvergelse mot ham i Jerusalem. Da flyktet han til Lakisj, men de sendte folk etter ham til Lakisj og drepte ham der.
12014020	Så kjørte de ham derfra med hester, og han ble begravet i Jerusalem hos sine fedre i Davids by.
12014021	Hele Judas folk tok Asarja, som da var seksten år gammel, til konge etter hans far Amasja.
12014022	Han gjorde Eilat til en befestet by og vant den tilbake til Juda, etter at kongen hadde lagt seg til hvile hos sine fedre.
12014023	I Judas konge Amasjas, Joasjs sønns femtende år ble Jeroboam, sønn av Israels konge Joasj, konge i Samaria. Og han regjerte i førtien år.
12014024	Han gjorde det som var ondt i Herrens øyne. Han vendte seg ikke bort fra noen av de syndene som Jeroboam, Nebats sønn, hadde gjort og fått Israel til å gjøre.
12014025	Han vant tilbake landområdene som hadde tilhørt Israel fra der hvor veien går til Hamat, og til Ødemarks-havet, slik som Herren, Israels Gud, hadde talt ved sin tjener profeten Jona, Amittais sønn, fra Gat-Hefer.
12014026	For Herren hadde sett at Israel var kommet i bitter nød. Det var ute både med store og små, og det var ingen til å hjelpe Israel.
12014027	Herren hadde ikke sagt at han ville utslette Israels navn under himmelen, derfor frelste han dem ved Jeroboam, Joasjs sønn.
12014028	Det som ellers er å fortelle om Jeroboam, om alt det han gjorde, og om alle hans store gjerninger, om de kriger han førte og hvordan han vant tilbake til Israel den del av Damaskus og Hamat som før hadde tilhørt Juda, det er skrevet i Israels kongers krønike.
12014029	Jeroboam la seg til hvile hos sine fedre, hos Israels konger, og hans sønn Sakarja ble konge etter ham.
12015001	I Israels konge Jeroboams tjuesjuende år ble Asarja, sønn av Judas konge Amasja, konge.
12015002	Han var seksten år gammel da han ble konge, og regjerte femtito år i Jerusalem. Hans mor hette Jekolja og var fra Jerusalem.
12015003	Han gjorde det som var rett i Herrens øyne, nøyaktig som hans far Amasja hadde gjort.
12015004	Men offerhaugene ble ikke nedlagt, folket fortsatte med å ofre og brenne røkelse på haugene.
12015005	Herren slo kongen, så han ble spedalsk til sin dødsdag. Han bodde i et hus for seg selv, og Jotam, kongens sønn, sto for kongens hus og dømte landets folk.
12015006	Det som ellers er å fortelle om Asarja og om alt det han gjorde, det er skrevet i Judas kongers krønike.
12015007	Asarja la seg til hvile hos sine fedre, og de begravde ham hos hans fedre i Davids by. Og hans sønn Jotam ble konge etter ham.
12015008	I Judas konge Asarjas trettiåttende år ble Sakarja, Jeroboams sønn, konge over Israel i Samaria. Han regjerte i seks måneder.
12015009	Han gjorde det som var ondt i Herrens øyne, slik som hans fedre hadde gjort. Han vendte seg ikke bort fra Jeroboams, Nebats sønns synder, som han hadde fått Israel til å gjøre.
12015010	Og Sjallum, sønn av Jabes, fikk i stand en sammensvergelse mot ham og slo ham i hjel mens folket så det, og ble konge etter ham.
12015011	Det som ellers er å fortelle om Sakarja, det er skrevet i Israels kongers krønike.
12015012	Slik gikk det ordet i oppfyllelse som Herren hadde talt til Jehu. Han hadde sagt: Dine sønner skal sitte på Israels trone til fjerde ledd. Og slik ble det.
12015013	Sjallum, sønn av Jabes, ble konge i Judas konge Ussias trettiniende år, og regjerte en måneds tid i Samaria.
12015014	Da dro Menahem, Gadis sønn, opp fra Tirsa og kom til Samaria og slo i hjel Sjallum, Jabes’ sønn, i Samaria og ble konge etter ham.
12015015	Det som ellers er å fortelle om Sjallum og om den sammensvergelsen han fikk i stand, det er skrevet i Israels kongers krønike.
12015016	På den tiden dro Menahem ut fra Tirsa og herjet Tifsah med alt som var der, og hele landområdet som hører til. Byen hadde ikke åpnet portene for ham, derfor herjet han den. Alle de kvinner i byen som var med barn, skar han opp.
12015017	I Judas konge Asarjas trettiniende år ble Menahem, Gadis sønn, konge over Israel i Samaria, og han regjerte i ti år.
12015018	Han gjorde det som var ondt i Herrens øyne. Så lenge han levde, vendte han seg ikke bort fra Jeroboams, Nebats sønns synder, som han hadde fått Israel til å gjøre.
12015019	Kongen i Assyria, Pul, falt inn i landet. Da ga Menahem tusen talenter sølv til Pul for at han skulle støtte ham og trygge kongedømmet i hans hånd.
12015020	De pengene som Menahem skulle gi til kongen i Assyria, fikk han inn ved å legge skatt på Israel, på alle rikmenn, femti sekel på hver. Så vendte kongen i Assyria tilbake og ble ikke lenger i landet.
12015021	Det som ellers er å fortelle om Menahem og om alt det han gjorde, det er skrevet i Israels kongers krønike.
12015022	Så la Menahem seg til hvile hos sine fedre, og hans sønn Pekahja ble konge etter ham.
12015023	I Judas konge Asarjas femtiende år ble Pekahja, Menahems sønn, konge over Israel i Samaria, og han regjerte i to år.
12015024	Han gjorde det som var ondt i Herrens øyne. Han vendte seg ikke bort fra Jeroboams, Nebats sønns synder, som han hadde fått Israel til å gjøre.
12015025	Og hans høvedsmann Pekah, sønn av Remalja, fikk i stand en sammensvergelse mot ham og slo ham i hjel i Samaria i borgen i kongens hus. Han drepte også Argob og Arje. Han hadde med seg femti mann av gileadittene, og da han hadde drept Pekahja, ble han konge etter ham.
12015026	Det som ellers er å fortelle om Pekahja og om alt det han gjorde, det er skrevet i Israels kongers krønike.
12015027	I Judas konge Asarjas femtiandre år ble Pekah, Remaljas sønn, konge over Israel i Samaria, og han regjerte i tjue år.
12015028	Han gjorde det som var ondt i Herrens øyne. Han vendte seg ikke bort fra Jeroboams, Nebats sønns synder, som han hadde fått Israel til å gjøre.
12015029	I Israels konge Pekahs dager kom kongen i Assyria Tiglat-Pileser og tok Ijon og Abel-Bet-Ma’aka og Janoah og Kedesj og Hasor og Gilead og Galilea, hele Naftalis land, og han bortførte innbyggerne til Assyria.
12015030	Og Hosea, Elas sønn, fikk i stand en sammensvergelse mot Pekah, Remaljas sønn, og slo ham i hjel og ble konge etter ham i Jotams, Ussias sønns tjuende år.
12015031	Det som ellers er å fortelle om Pekah og om alt det han gjorde, det er skrevet i Israels kongers krønike.
12015032	I Israels konge Pekahs, Remaljas sønns andre år ble Jotam konge. Han var sønn av Judas konge Ussia.
12015033	Han var tjuefem år gammel da han ble konge, og regjerte seksten år i Jerusalem. Hans mor hette Jerusja og var datter av Sadok.
12015034	Han gjorde det som var rett i Herrens øyne, slik som hans far Ussia hadde gjort.
12015035	Men offerhaugene ble ikke nedlagt. Folket fortsatte med å ofre og brenne røkelse på haugene. - Det var han som bygde den øvre port i Herrens hus.
12015036	Det som ellers er å fortelle om Jotam og om alt det han gjorde, det er skrevet i Judas kongers krønike.
12015037	I de dager begynte Herren å sende kongen i Syria, Resin, og Pekah, Remaljas sønn, mot Juda.
12015038	Og Jotam la seg til hvile hos sine fedre og ble begravet hos sine fedre i sin far Davids by. Og hans sønn Akas ble konge etter ham.
12016001	I Pekahs, Remaljas sønns syttende år ble Akas, sønn av Judas konge Jotam, konge.
12016002	Akas var tjue år gammel da han ble konge, og han regjerte seksten år i Jerusalem. Han gjorde ikke det som var rett i Herrens, hans Guds øyne, slik som hans far David hadde gjort,
12016003	men vandret på Israels kongers vei. Ja, han lot til og med sønnen sin gå gjennom ilden, og fulgte dermed de motbydelige skikkene hos de folk som Herren hadde drevet bort for Israels barn.
12016004	Og han ofret og brente røkelse på haugene og bakkene og under hvert grønt tre.
12016005	På den tiden dro kongen i Syria, Resin, og Israels konge Pekah, Remaljas sønn, opp for å angripe Jerusalem. De beleiret Akas, men kunne ikke komme seg til å gjøre noe angrep.
12016006	Kongen i Syria, Resin, la på den tiden Eilat til Syria. Han drev judeerne bort fra Eilat, og syrerne kom til Eilat og bosatte seg der, og bor der den dag i dag.
12016007	Da sendte Akas bud til kongen i Assyria, Tiglat-Pileser, og sa: Jeg er din tjener og din sønn. Kom og redd meg fra Syrias konge og Israels konge, som har overfalt meg!
12016008	Og Akas tok det sølv og gull som fantes i Herrens hus og i skattkamrene i kongens hus, og sendte det som gave til kongen i Assyria.
12016009	Kongen i Assyria gjorde som han ba. Han dro opp og inntok Damaskus og bortførte innbyggerne til Kir og drepte Resin.
12016010	Da dro kong Akas til Damaskus for å møte kongen i Assyria, Tiglat-Pileser. Og da han så alteret i Damaskus, sendte han en tegning av alteret og et bilde av det til presten Uria, nøyaktig slik som det var laget.
12016011	Og presten Uria bygde alteret. Nøyaktig etter det bilde som kong Akas hadde sendt fra Damaskus, laget presten Uria alteret, før kong Akas kom tilbake fra Damaskus.
12016012	Da kongen kom tilbake fra Damaskus og så alteret, gikk han fram til det og ofret på det.
12016013	Han brente sitt brennoffer og sitt matoffer og helte ut sitt drikkoffer, og han stenket blodet av sitt fredsoffer på alteret.
12016014	Men kobberalteret, som sto for Herrens åsyn, flyttet han bort fra huset, fra dets sted mellom det nye alter og Herrens hus, og satte det på nordsiden av det nye alteret.
12016015	Og kong Akas befalte presten Uria: På det store alteret skal du brenne morgen-brennofferet og kvelds-matofferet og kongens brennoffer og hans matoffer og brennoffer for alt folket i landet, og deres matoffer og deres drikkoffer, og alt blodet av brennofrene og slaktofrene skal du stenke på det. Men kobberalteret vil jeg bruke når jeg tar varsler.
12016016	Og presten Uria gjorde nøyaktig som kong Akas hadde befalt.
12016017	Kong Akas skar også fyllingen ut av fotstykkene og tok karene ned av dem. Han tok havet ned av kobberoksene som sto under det, og satte det på et underlag av stein.
12016018	Sabbatsgangen med tak over som de hadde bygd i Herrens hus, og likeså den ytre kongeinngangen, tok han bort fra Herrens hus av hensyn til assyrerkongen.
12016019	Det som ellers er å fortelle om Akas, om det han gjorde, det er skrevet i Judas kongers krønike.
12016020	Akas la seg til hvile hos sine fedre og ble begravet hos sine fedre i Davids by. Og hans sønn Hiskia ble konge etter ham.
12017001	I Judas konge Akas’ tolvte år ble Hosea, sønn av Ela, konge over Israel i Samaria, og han regjerte i ni år.
12017002	Han gjorde det som var ondt i Herrens øyne, men likevel ikke som de konger i Israel som hadde vært før ham.
12017003	Kongen i Assyria, Salmanassar, dro opp mot ham, og Hosea ble hans tjener og måtte svare skatt til ham.
12017004	Men så oppdaget kongen i Assyria at Hosea hadde innlatt seg i en sammensvergelse. Han hadde sendt bud til kongen i Egypt, So, og betalte ikke lenger skatt til kongen i Assyria, slik som han før hadde gjort år etter år. Da satte kongen i Assyria ham fast og holdt ham i fengsel.
12017005	Kongen i Assyria dro opp over hele landet. Han rykket fram mot Samaria og holdt det beleiret i tre år.
12017006	I Hoseas niende år inntok den assyriske kongen Samaria og bortførte Israel til Assyria. Han lot dem bo i Halah og ved Habor, en elv i Gosan, og i Medias byer.
12017007	Slik gikk det fordi Israels barn syndet mot Herren sin Gud, han som hadde ført dem opp fra landet Egypt og fridd dem ut av egypterkongen, faraos hånd. De fryktet andre guder
12017008	og vandret etter skikkene hos de hedningefolkene som Herren hadde drevet bort for Israels barn, og etter de skikker som Israels konger hadde innført.
12017009	Og Israels barn tildekket Herren sin Gud med ord som ikke var rette. De bygde seg offerhauger på alle bostedene sine like fra vakttårnene til de befestede byene.
12017010	De reiste støtter og Astarte-bilder på hver høy bakke og under hvert grønt tre.
12017011	De brente røkelse der på alle haugene likesom de hedningefolkene Herren hadde drevet bort for dem, og de gjorde onde ting, så de vakte Herrens harme.
12017012	De dyrket avguder, enda Herren hadde talt til dem og sagt: Det skal dere ikke gjøre.
12017013	Og Herren vitnet for Israel og for Juda ved alle sine profeter, alle seerne, og sa: Vend om fra deres onde veier og hold mine befalinger og bud i samsvar med hele den lov som jeg ga deres fedre, og som jeg sendte til dere ved mine tjenere profetene!
12017014	Men de ville ikke høre og var hardnakkede som sine fedre, som ikke trodde på Herren sin Gud.
12017015	De forkastet hans bud og den pakten som han hadde sluttet med deres fedre, og de vitnesbyrd som han hadde gitt dem. De fulgte de tomme avgudene og ble selv tomme. De etterlignet de hedningefolkene som bodde rundt omkring dem, enda Herren hadde sagt: Dere skal ikke gjøre som de.
12017016	De forlot alle Herrens, sin Guds bud og laget seg støpte bilder, to kalver, og de laget et Astarte-bilde og tilba hele himmelens hær og dyrket Ba’al.
12017017	Sine sønner og døtre lot de gå gjennom ilden og ga seg av med spådomskunster og varseltydning og solgte seg selv til å gjøre det som var ondt i Herrens øyne, så de vakte hans harme.
12017018	Da ble Herren meget vred på Israel og støtte dem bort fra sitt åsyn. Det ble ingen tilbake uten Judas stamme.
12017019	Heller ikke Juda holdt Herrens, sin Guds bud, men de vandret i de skikker som Israel hadde innført.
12017020	Derfor forkastet Herren hele Israels ætt og plaget dem og ga dem i røveres hånd, inntil han kastet dem bort fra sitt åsyn.
12017021	For han hadde revet Israel løs fra Davids hus, og de gjorde Jeroboam, Nebats sønn, til konge. Og Jeroboam dro Israel bort fra Herren og forførte dem til stor synd.
12017022	Israels barn vandret i alle de synder som Jeroboam hadde gjort, de vek ikke fra dem.
12017023	Til slutt støtte Herren Israel bort fra sitt åsyn, slik som han hadde talt ved alle sine tjenere profetene. Så ble Israel bortført fra sitt land til Assyria, og der har de vært til denne dag.
12017024	Og kongen i Assyria lot det komme folk fra Babel og Kuta og Avva og Hamat og Sefarvajim, og lot dem bo i Samarias byer istedenfor Israels barn. De tok Samaria i eie og bosatte seg i byene der.
12017025	Men den første tiden de bodde der, fryktet de ikke Herren. Da sendte Herren løver iblant dem, og de herjet mellom dem.
12017026	Da sa folk til kongen i Assyria: De folk som du førte bort og lot bo i Samarias byer, vet ikke hvordan landets gud skal dyrkes. Han har sendt løver iblant dem, og de dreper dem, fordi de ikke vet hvordan landets gud skal dyrkes.
12017027	Da bød kongen i Assyria: La en av de prestene som dere har ført bort derfra, fare dit! De skal dra av sted og bosette seg der, så han kan lære dem hvordan landets gud skal dyrkes.
12017028	Så kom da en av de prestene som de hadde ført bort fra Samaria, og bosatte seg i Betel. Han lærte dem hvordan de skulle frykte Herren.
12017029	Hvert folk laget seg sine gudebilder og satte dem i husene på de haugene som Samarias innbyggere hadde bygd - hvert folk i de byene hvor de bodde.
12017030	Mennene fra Babel laget seg et bilde av Sukkot-Benot, mennene fra Kut et bilde av Nergal, mennene fra Hamat et bilde av Asjima,
12017031	avvittene et bilde av Nibhas og av Tartak, sefarvittene brente sønnene sine i ilden for Adrammelek og Anammelek, Sefarvajims guder.
12017032	Men de fryktet også Herren og gjorde hvem de ville av sine egne til prester for haugene, og de ofret for dem i husene på haugene.
12017033	De fryktet Herren, men dyrket også sine egne guder på samme vis som de hedningefolkene de var bortført fra.
12017034	Den dag i dag følger de sine gamle skikker. De frykter ikke Herren og gjør ikke etter de forskrifter og regler de har fått, eller etter den lov og de bud Herren har gitt etterkommerne av Jakob, han som han ga navnet Israel,
12017035	og som Herren gjorde en pakt med og bød: Dere skal ikke frykte andre guder og ikke tilbe dem og ikke dyrke dem og ikke ofre til dem.
12017036	Men Herren, som førte dere opp fra landet Egypt med stor kraft og med utrakt arm, ham skal dere frykte, og ham skal dere tilbe, og ham skal dere ofre til.
12017037	Og de forskrifter og regler og den lov og de bud som han lot skrive for dere, skal dere gi akt på og holde alle dager, og dere skal ikke frykte andre guder.
12017038	Den pakten som jeg sluttet med dere, skal dere ikke glemme, og dere skal ikke frykte andre guder.
12017039	Men Herren deres Gud skal dere frykte, og han skal fri dere fra alle deres fienders hånd.
12017040	Men de ville ikke høre, de bar seg at på samme vis som før.
12017041	Så fryktet da disse hedningefolkene Herren, men dyrket på samme tid sine utskårne bilder. Også deres barn og deres barnebarn har helt til denne dag gjort som deres fedre gjorde.
12018001	I Israels konge Hoseas, Elas sønns tredje år ble Hiskia konge. Han var sønn av Judas konge Akas.
12018002	Han var tjuefem år gammel da han ble konge, og han regjerte tjueni år i Jerusalem. Hans mor hette Abi og var datter av Sakarja.
12018003	Han gjorde det som var rett i Herrens øyne, slik som hans far David hadde gjort.
12018004	Han la ned offerhaugene og slo i stykker billedstøttene og hogg ned Astarte-bildet og knuste den kobberslangen som Moses hadde laget, for like til den tid hadde Israels barn brent røkelse for den. De kalte den Nehusjtan.
12018005	Hiskia satte sin lit til Herren, Israels Gud. Etter ham har det ikke vært hans like blant alle Judas konger, heller ikke blant dem som hadde vært før ham.
12018006	Han holdt fast ved Herren. Han vek ikke fra ham, og han holdt hans bud, dem som Herren hadde gitt Moses.
12018007	Og Herren var med ham. I alt han foretok seg, bar han seg klokt at. Han falt fra kongen i Assyria og ville ikke tjene ham lenger.
12018008	Han slo filistrene og tok deres land helt til Gasa og de omliggende bygdene like fra vakttårnene til de befestede byene.
12018009	I kong Hiskias fjerde år, som var Israels konge Hoseas, Elas sønns sjuende år, dro Salmanassar, kongen i Assyria, opp mot Samaria og beleiret byen.
12018010	Da tre år var gått, inntok de byen. Det var i Hiskias sjette år, det samme som Israels konge Hoseas niende år, at Samaria ble inntatt.
12018011	Og kongen i Assyria bortførte Israel til Assyria og flyttet dem til Halah og til Habor, en elv i Gosan, og til byene i Media,
12018012	fordi de ikke hadde hørt på Herrens, sin Guds røst, men overtrådt hans pakt - alt det Moses, Herrens tjener, hadde befalt. De ville verken høre på det eller adlyde det.
12018013	I kong Hiskias fjortende år dro kongen i Assyria, Sankerib, opp mot alle Judas befestede byer og inntok dem.
12018014	Da sendte Judas konge Hiskia bud til den assyriske kongen i Lakisj og sa: Jeg har gjort galt, vend deg bort fra meg igjen! Alt det du legger på meg, vil jeg bære. Da påla kongen i Assyria Judas konge Hiskia å betale tre hundre talenter sølv og tretti talenter gull.
12018015	Og Hiskia ga alt det sølv som fantes i Herrens hus og i skattkamrene i kongens hus.
12018016	På samme tid lot Hiskia gullet bryte av dørene på Herrens tempel og av dørstolpene som Hiskia, Judas konge, hadde kledd med gull. Alt ga han til kongen i Assyria.
12018017	Men kongen i Assyria sendte Tartan og Rabsaris og Rabsjake med en stor hær fra Lakisj til kong Hiskia i Jerusalem. De dro opp og kom til Jerusalem, og da de var kommet dit, stanset de ved vannledningen fra den øvre dammen, ved landeveien til Vaskervollen.
12018018	Og så ropte de på kongen. Da gikk slottshøvdingen Eljakim, Hilkias sønn, ut til dem sammen med statsskriveren Sjebna og historieskriveren Joah, Asafs sønn.
12018019	Og Rabsjake sa til dem: Si til Hiskia: Så sier den store kongen, kongen i Assyria: Hva er det for en trygghet som er kommet over deg?
12018020	Vil du si at tomme ord er innsikt og styrke nok til krig! Hvem setter du da din lit til, siden du har gjort opprør mot meg?
12018021	Nåvel, du setter din lit til Egypt, den knekkede rørstaven! Når en støtter seg på den, går den inn i hånden hans og gjennomborer den. Slik er kongen i Egypt, farao, for alle dem som setter sin lit til ham.
12018022	Men sier dere til meg: Vi setter vår lit til Herren vår Gud! - er det da ikke hans offerhauger og altere Hiskia har tatt bort da han sa til Juda og Jerusalem: For dette alteret skal dere tilbe, her i Jerusalem?
12018023	Men gjør nå et veddemål med min herre, kongen i Assyria: Jeg vil gi deg to tusen hester om du kan få deg folk til å ri på dem!
12018024	Hvordan skulle du da kunne drive tilbake en eneste stattholder, en av min herres minste tjenere? Derfor setter du din lit til Egypt og håper å få vogner og hestfolk derfra.
12018025	Mener du da at jeg har dratt opp mot dette stedet for å ødelegge det, uten at Herren har villet det? Nei, Herren har selv sagt til meg: Dra opp mot dette landet og ødelegg det!
12018026	Da sa Eljakim, Hilkias sønn, og Sjebna og Joah til Rabsjake: Tal til dine tjenere på arameisk, for vi forstår det språket. Tal ikke til oss på jødisk, så folket som står på muren, hører det!
12018027	Men Rabsjake svarte: Har min herre sendt meg til deg og til din herre for å tale disse ordene? Er det ikke til de mennene som sitter på muren og må ete sin egen skitt og drikke sitt eget vann likesom dere selv?
12018028	Og Rabsjake trådte fram og ropte med høy røst på jødisk og talte slik: Hør den store kongens, den assyriske kongens ord!
12018029	Så sier kongen: La ikke Hiskia få narret dere! For han makter ikke å redde dere ut av min hånd.
12018030	Og la ikke Hiskia få dere til å feste lit til Herren, idet han sier: Herren vil redde oss, og denne byen skal ikke bli gitt i assyrerkongens hånd!
12018031	Hør ikke på Hiskia! For så sier kongen i Assyria: Gjør fred med meg og kom ut til meg, så skal enhver av dere få ete av sitt eget vintre og av sitt eget fikentre og drikke vannet av sin egen brønn,
12018032	til jeg kommer og henter dere til et land som ligner deres eget land, et land med korn og most, et land med brød og vingårder, et land med oljetrær og honning, så dere kan leve og ikke dø! Hør ikke på Hiskia når han vil narre dere og sier: Herren vil redde oss!
12018033	Har vel noen av folkenes guder reddet landet sitt av assyrerkongens hånd?
12018034	Hvor er Hamats og Arpads guder? Hvor er Sefarvajims, Henas og Ivvas guder? Har vel Samarias guder reddet landet av min hånd?
12018035	Hvem er det blant alle landenes guder som har reddet sitt land av min hånd, så Herren skulle redde Jerusalem av min hånd?
12018036	Men folket tidde og svarte ham ikke ett ord, for kongens befaling lød så: Dere skal ikke svare ham.
12018037	Så kom slottshøvdingen Eljakim, Hilkias sønn, og statsskriveren Sjebna og historieskriveren Joah, Asafs sønn, til Hiskia med flerrede klær og meldte ham det Rabsjake hadde sagt.
12019001	Da kong Hiskia hørte dette, flerret han klærne sine, kledde seg i sekk og gikk inn i Herrens hus.
12019002	Han sendte slottshøvdingen Eljakim og statsskriveren Sjebna og de eldste blant prestene, kledd i sekk, til profeten Jesaja, Amos’ sønn.
12019003	Og de sa til ham: Så sier Hiskia: Dette er en dag med trengsel og straff og vanære. For barnet er kommet til modermunnen, men det er ingen kraft til å føde.
12019004	Kanskje Herren din Gud vil høre alt det Rabsjake har sagt, han som hans herre, kongen i Assyria, har sendt for å håne den levende Gud, så han straffer ham for de ordene Herren din Gud har hørt. Send nå opp en bønn for den rest som ennå er igjen!
12019005	Da kong Hiskias tjenere kom til Jesaja,
12019006	sa Jesaja til dem: Dette skal dere si til deres herre: Så sier Herren: Frykt ikke for de ordene du hørte, de ordene assyrerkongens menn hånte meg med!
12019007	Se, nå gir jeg ham et slikt sinn at han vender tilbake til landet sitt på grunn av et rykte han får høre. Der i hans eget land vil jeg la ham falle for sverd.
12019008	Da Rabsjake vendte tilbake, fant han assyrerkongen i ferd med å stride mot Libna. For han hadde hørt at han hadde brutt opp fra Lakisj.
12019009	Da fikk kongen melding om at Tirhaka, kongen i Etiopia, var dratt ut for å kjempe mot ham. Da sendte han igjen bud til Hiskia og sa:
12019010	Så skal dere si til Judas konge Hiskia: La ikke din Gud, som du setter din lit til, få narret deg, så du tenker som så: Jerusalem skal ikke gis i assyrerkongens hånd.
12019011	Du har hørt det kongene i Assyria har gjort med alle landene, hvordan de har ødelagt dem, og så skulle du bli reddet!
12019012	Har vel folkenes guder frelst dem som fedrene mine ødela, Gosan og Karan og Resjef og Edens barn i Telassar?
12019013	Hvor er nå Hamats konge og Arpads konge og byen Sefarvajims konge, Henas og Ivvas konger?
12019014	Da Hiskia hadde mottatt brevet av sendebudene og lest det, gikk han opp til Herrens hus. Der bredte Hiskia brevet ut for Herrens åsyn.
12019015	Og Hiskia ba for Herrens åsyn og sa: Herre, Israels Gud, du som troner over kjerubene! Du alene er Gud for alle jordens riker. Du har skapt himmelen og jorden.
12019016	Herre, bøy ditt øre til og hør! Herre, lukk opp dine øyne og se! Hør de ordene som Sankerib har sendt for å håne den levende Gud!
12019017	Det er sant, Herre, at kongene i Assyria har ødelagt folkene og landene deres.
12019018	De har kastet gudene deres i ilden, for de er ikke guder, men et verk av menneskehender, tre og stein. Derfor kunne de gjøre dem til intet.
12019019	Men frels oss nå, Herre vår Gud! Frels oss av hans hånd, så alle jordens riker må kjenne at du, Herre, er Gud - bare du!
12019020	Da sendte Jesaja, Amos’ sønn, bud til Hiskia og sa: Så sier Herren, Israels Gud: Jeg har hørt det du har bedt meg om angående kongen i Assyria, Sankerib.
12019021	Slik lyder det ordet Herren har talt om ham: Jomfruen, Sions datter, forakter deg og spotter deg. Jerusalems datter rister på hodet av deg.
12019022	Hvem er det du har hånet og spottet? Hvem er det du har løftet din røst imot? Du har løftet dine øyne til det høye, mot Israels Hellige.
12019023	Ved sendebudene dine har du hånet Herren og sagt: Med mine utallige vogner dro jeg opp på fjellenes tinder, til Libanons øverste topper. Der hogger jeg ned dets høyeste sedrer, dets herlige sypresser. Jeg trenger fram til dets fjerneste hvilested, dets frodige skog.
12019024	Jeg gravde brønner og drakk av fremmede vann. Jeg tørker ut alle strømmer i Egypt med fotsålene mine.
12019025	Har du da ikke hørt det? Fra fjerne tider har jeg gjort det, fra fortidens dager har jeg laget det slik. Nå har jeg latt det komme, så du har fått makt til å ødelegge befestede byer og gjøre dem til ruinhauger.
12019026	Deres innbyggere ble maktesløse, de ble forferdet og skamfulle. De ble som gresset på marken og som grønne vekster, som gresset på takene og som korn som er avsvidd før det er fullvokst.
12019027	Enten du sitter eller du går ut og inn, så vet jeg det, og jeg vet at du raser mot meg.
12019028	Fordi du raser mot meg, og din overmodige trygghet har nådd opp til mine ører, så vil jeg legge ring i din nese og bissel mellom dine lepper og føre deg tilbake den veien du kom.
12019029	Og dette skal du ha til tegn: I år skal dere ete det kornet som vokser av seg selv, og neste år det som skyter opp fra roten. Men i det tredje året skal dere så og høste og plante vingårder og ete deres frukt.
12019030	Og den rest som har sluppet unna av Judas hus, skal skyte dypere rot nedentil og bære frukt oventil.
12019031	For fra Jerusalem skal det komme fram en levning, og fra Sions berg en rest som har sluppet unna. Herrens nidkjærhet skal gjøre dette.
12019032	Derfor sier Herren så om kongen i Assyria: Han skal ikke komme inn i denne byen og ikke skyte en pil inn i den. Han skal ikke rykke fram mot den med skjold og ikke kaste opp voll mot den.
12019033	Den veien han kom, skal han vende tilbake, og inn i denne byen skal han ikke komme, sier Herren.
12019034	Jeg vil verne denne byen og frelse den, for min skyld og for min tjener Davids skyld.
12019035	Samme natt skjedde det at Herrens engel gikk ut og slo ett hundre og åttifem tusen mann i assyrernes leir. Da folk sto opp om morgenen, fikk de se dem alle ligge der som døde kropper.
12019036	Da brøt kongen i Assyria, Sankerib, opp og dro bort og vendte hjem igjen. Og siden holdt han seg i ro i Ninive.
12019037	Men en gang da han tilba i sin gud Nisroks hus, slo Adrammelek og Sareser ham i hjel med sverd. De kom seg unna og flyktet til Ararats land, og hans sønn Asarhaddon ble konge etter ham.
12020001	På den tiden ble Hiskia dødssyk. Da kom profeten Jesaja, Amos’ sønn, inn til ham og sa til ham: Så sier Herren: Beskikk ditt hus! For du skal dø og ikke leve lenger.
12020002	Da vendte han ansiktet mot veggen og ba til Herren og sa:
12020003	Å, Herre! Kom i hu at jeg har vandret for ditt åsyn i troskap og med helt hjerte og gjort det som er godt i dine øyne! Og Hiskia gråt høyt.
12020004	Men Jesaja var ennå ikke kommet ut av den indre byen, da Herrens ord kom til ham, og det lød så:
12020005	Vend tilbake og si til Hiskia, fyrsten over mitt folk: Så sier Herren, din far Davids Gud: Jeg har hørt din bønn, jeg har sett dine tårer. Se, jeg vil helbrede deg! I overmorgen skal du gå opp til Herrens hus.
12020006	Og jeg vil legge femten år til din alder. Jeg vil redde deg og denne byen av assyrerkongens hånd. Jeg vil verne denne byen for min egen skyld og for min tjener Davids skyld.
12020007	Og Jesaja sa: Hent en fikenkake! Så hentet de en fikenkake og la den på byllen, og da frisknet han til.
12020008	Og Hiskia sa til Jesaja: Hva skal jeg ha til tegn på at Herren vil helbrede meg, så jeg kan gå opp til Herrens hus i overmorgen?
12020009	Jesaja svarte: Dette gir Herren deg til tegn på at Herren vil holde det han har lovt: Skal skyggen gå ti trinn fram, eller skal den gå ti trinn tilbake?
12020010	Hiskia sa: Det er en lett sak for skyggen å strekke seg ti trinn fram. Nei, skyggen skal gå ti trinn tilbake!
12020011	Da ropte profeten Jesaja til Herren, og han lot skyggen gå tilbake de trinn som den hadde gått ned på Akas’ trapp - ti trinn.
12020012	På den tiden sendte Merodak Baladan, Baladans sønn, kongen i Babel, brev og gaver til Hiskia. For han hadde hørt at Hiskia hadde vært syk.
12020013	Da Hiskia hadde hørt på dem, lot han dem få se hele skattkammeret sitt, sølvet og gullet og krydderiene og den kostbare oljen og hele sitt våpenhus og alt det som fantes i hans skattkamre. Det var ikke den ting Hiskia ikke lot dem få se i sitt hus og i hele sitt rike.
12020014	Da kom profeten Jesaja til kong Hiskia og sa til ham: Hva sa disse menn, og hvor kommer de fra til deg? Hiskia svarte: De kommer fra et land langt borte, fra Babel.
12020015	Og han sa: Hva fikk de se i ditt hus? Hiskia svarte: Alt det som er i huset mitt, har de fått se. Det var ikke den ting jeg ikke lot dem få se i skattkamrene mine.
12020016	Da sa Jesaja til Hiskia: Hør Herrens ord:
12020017	Se, de dager kommer da alt det som er i ditt hus, og alle de skatter dine fedre har samlet like til denne dag, skal føres bort til Babel. Det skal ikke bli noen ting tilbake, sier Herren.
12020018	Og blant sønnene dine som skal stamme fra deg, som du skal være far til, skal det være noen som blir tatt til hoffmenn i palasset til kongen i Babel.
12020019	Da sa Hiskia til Jesaja: Det Herrens ord som du har talt, er godt. Så sa han: Er det ikke godt hvis det skal være fred og trygghet i mine dager?
12020020	Det som ellers er å fortelle om Hiskia og om alle hans store gjerninger, og hvordan han laget dammen og vannledningen og førte vannet inn i byen, det er skrevet i Judas kongers krønike.
12020021	Hiskia la seg til hvile hos sine fedre, og hans sønn Manasse ble konge etter ham.
12021001	Manasse var tolv år gammel da han ble konge. Han regjerte femtifem år i Jerusalem. Hans mor hette Hefsiba.
12021002	Han gjorde det som var ondt i Herrens øyne, og fulgte de motbydelige skikkene hos de hedningefolkene Herren hadde drevet bort for Israels barn.
12021003	Han bygde opp igjen de offerhaugene som hans far Hiskia hadde ødelagt, og han reiste altere for Ba’al og laget et Astarte-bilde, slik som Israels konge Akab hadde gjort. Han tilba hele himmelens hær og dyrket den.
12021004	Han bygde altere i Herrens hus, enda Herren hadde sagt: I Jerusalem vil jeg la mitt navn bo.
12021005	Han bygde altere for hele himmelens hær i begge forgårdene til Herrens hus.
12021006	Han lot sønnen sin gå gjennom ilden og ga seg av med å spå av skyene og å tyde varsler. Han skaffet seg dødningemanere og spåmenn. Han gjorde mye som var ondt i Herrens øyne, så han vakte hans harme.
12021007	Han satte det Astarte-bildet som han hadde laget, i det huset som Herren hadde talt om til David og hans sønn Salomo, da han sa: I dette huset og i Jerusalem, som jeg har utvalgt blant alle Israels stammer, vil jeg la mitt navn bo til evig tid.
12021008	Og jeg vil ikke mer la Israel vandre hjemløs bort fra det landet jeg ga deres fedre, så sant de bare gir akt på å gjøre alt det jeg har pålagt dem, og lever etter hele den lov som min tjener Moses ga dem.
12021009	Men de ville ikke høre. Og Manasse forførte dem, så de gjorde enda mer ondt enn de hedningefolkene som Herren hadde utryddet for Israels barn.
12021010	Da talte Herren ved sine tjenere profetene og sa:
12021011	Fordi Judas konge Manasse har gjort disse motbydelige ting - gjort det som er verre enn alt det amorittene som var her før ham, gjorde, og til og med har forført Juda til synd med sine motbydelige avgusbilder,
12021012	derfor sier Herren, Israels Gud: Se, jeg fører ulykke over Jerusalem og Juda, så det skal ringe for begge ørene på hver den som hører om det.
12021013	Jeg vil strekke ut samme målesnor over Jerusalem som over Samaria og bruke samme vektlodd som mot Akabs hus. Jeg vil tørke bort Jerusalem, slik en tørker av et fat og snur det opp ned når en har tørket av det.
12021014	Og jeg vil støte fra meg den rest som er igjen av min arv, og overgi dem i deres fienders hånd. De skal bli til bytte og rov for alle sine fiender,
12021015	fordi de har gjort det som er ondt i mine øyne, og egget meg til vrede fra den dag av da deres fedre gikk ut av Egypt og til denne dag.
12021016	Manasse utøste så mye uskyldig blod at han fylte Jerusalem med det fra ende til annen, og dertil forførte han Juda til å synde og gjøre alt det som var ondt i Herrens øyne.
12021017	Hva som ellers er å fortelle om Manasse og om alt det han gjorde, om den synd som han gjorde, det er skrevet i Judas kongers krønike.
12021018	Og Manasse la seg til hvile hos sine fedre og ble gravlagt i hagen til sitt hus, i Ussas hage. Og hans sønn Amon ble konge etter ham.
12021019	Amon var tjueto år gammel da han ble konge, og han regjerte to år i Jerusalem. Hans mor hette Mesjullemet. Hun var datter av Harus, og var fra Jotba.
12021020	Han gjorde det som var ondt i Herrens øyne, likesom hans far Manasse hadde gjort.
12021021	Han vandret på alle vis på den vei hans far hadde vandret, og dyrket de motbydelige avgudene hans far hadde dyrket, og tilba dem.
12021022	Han forlot Herren, sine fedres Gud, og vandret ikke på Herrens vei.
12021023	Og Amons tjenere sammensverget seg mot ham og drepte kongen i hans hus.
12021024	Men landets folk slo i hjel alle dem som hadde sammensverget seg mot kong Amon, og så gjorde de hans sønn Josjia til konge etter ham.
12021025	Det som ellers er å fortelle om Amon, om det han gjorde, det er skrevet i Judas kongers krønike.
12021026	Han ble lagt i sin grav i Ussas hage, og hans sønn Josjia ble konge etter ham.
12022001	Josjia var åtte år gammel da han ble konge, og han regjerte trettien år i Jerusalem. Hans mor hette Jedida. Hun var datter av Adaja og var fra Boskat.
12022002	Josjia gjorde det som var rett i Herrens øyne, og vandret helt og fullt på sin far Davids vei. Han vek ikke av verken til høyre eller til venstre.
12022003	I kong Josjias attende år hendte det at kongen sendte statsskriveren Sjafan, sønn av Asalja, Mesjullams sønn, til Herrens hus og sa:
12022004	Gå opp til ypperstepresten Hilkia og be ham telle sammen alle de pengene som er kommet inn til Herrens hus, og som vaktene ved dørterskelen har samlet inn hos folket,
12022005	og overgi dem til disse som forestår arbeidet og har tilsyn med Herrens hus, for at de igjen kan gi dem til disse som utfører arbeidet - de som arbeider i Herrens hus for å utbedre skadene;
12022006	til tømmermennene og bygningsmennene og murerne. Likeså skal pengene brukes til innkjøp av tre og hogne steiner for å sette huset i stand.
12022007	Men de skal ikke bli bedt om å levere regnskap for de pengene som blir overgitt til dem, for de farer ærlig fram.
12022008	Da sa ypperstepresten Hilkia til statsskriveren Sjafan: Jeg har funnet lovboken i Herrens hus. Og Hilkia ga boken til Sjafan, og han leste den.
12022009	Så kom statsskriveren Sjafan tilbake til kongen og meldte: Dine tjenere har tømt ut de pengene som fantes i huset, og har overgitt dem til dem som forestår arbeidet og har tilsyn med Herrens hus.
12022010	Og statsskriveren Sjafan fortalte kongen at presten Hilkia hadde gitt ham en bok. Og Sjafan leste den for kongen.
12022011	Da kongen hørte lovbokens ord, flerret han klærne sine.
12022012	Og kongen ga denne befalingen til presten Hilkia og Akikam, Sjafans sønn, og Akbor, Mikajas sønn, og statsskriveren Sjafan og kongens tjener Asaja:
12022013	Gå og spør Herren for meg og for folket og for hele Juda om det som står i denne boken som nå er funnet! For stor er Herrens vrede, som er opptent mot oss fordi våre fedre ikke har vært lydige mot ordene i denne boken, og fordi de ikke gjorde alt det som er pålagt oss.
12022014	Så gikk presten Hilkia og Akikam og Akbor og Sjafan og Asaja til profetinnen Hulda, ektefellen til kleskammervokteren Sjallum, sønn av Tikva, Karkas’ sønn. Hun bodde i Jerusalem i den nye bydelen. Og de talte med henne.
12022015	Hun sa til dem: Så sier Herren, Israels Gud: Si til den mannen som har sendt dere til meg:
12022016	Så sier Herren: Se, jeg fører ulykke over dette stedet og dets innbyggere - alt det som står i den boken som Judas konge har lest,
12022017	fordi de har forlatt meg og brent røkelse for andre guder for å vekke min harme med sine henders verk. Min vrede er opptent mot dette stedet, og den skal ikke slokkes.
12022018	Og til Judas konge, som sendte dere for å spørre Herren, til ham skal dere si: Så sier Herren, Israels Gud: Du har nå hørt disse ord.
12022019	Men fordi ditt hjerte ble mykt, og du ydmyket deg for Herrens åsyn da du hørte hva jeg har talt mot dette stedet og mot dets innbyggere - at de skal bli til ødeleggelse og forbannelse - og fordi du flerret klærne dine og gråt for mitt åsyn, så har også jeg hørt, sier Herren.
12022020	Derfor vil jeg samle deg til dine fedre, og du skal samles med dem i din grav i fred. Dine øyne skal ikke se all den ulykke jeg vil føre over dette stedet. Dette ordet bar de tilbake til kongen.
12023001	Da sendte kongen bud etter alle Judas og Jerusalems eldste, og de samlet seg hos ham.
12023002	Kongen gikk opp til Herrens hus, og hver mann av Juda og alle Jerusalems innbyggere fulgte ham - prestene og profetene og hele folket, både store og små. Og han leste opp for dem alt som sto skrevet i paktens bok, den som var funnet i Herrens hus.
12023003	Kongen sto ved søylen og sluttet den pakten for Herrens åsyn at de skulle følge Herren og holde hans bud og hans vitnesbyrd og hans forskrifter av hele sitt hjerte og av hele sin sjel - at de skulle holde denne paktens ord, de som var skrevet i denne boken. Og hele folket trådte inn i pakten.
12023004	Så befalte kongen at ypperstepresten Hilkia og de prestene som var nest etter ham, og vokterne ved dørterskelen skulle føre ut av Herrens tempel alle de redskaper som var laget til Ba’al og Astarte og til hele himmelens hær. Og han brente dem opp utenfor Jerusalem på Kedron-markene og lot støvet av dem føre til Betel.
12023005	Han avsatte de prestene som Judas konger hadde innsatt, og som brente røkelse på haugene i Judas byer og rundt omkring Jerusalem, og dem som brente røkelse for Ba’al, for solen og månen og dyrekretsens stjernebilder og hele himmelens hær.
12023006	Han tok Astarte-bildet ut av Herrens hus og førte det utenfor Jerusalem til Kedron-dalen. Han brente det opp i Kedron-dalen og knuste det til støv, og han kastet støvet av det på folkets gravplass.
12023007	Han rev ned husene hvor de som drev tempelutukt holdt til, de lå like ved Herrens hus. Her var også kvinnene som vevde telt for Astarte.
12023008	Han lot alle prestene komme fra Judas byer. De haugene hvor prestene hadde brent røkelse, erklærte han for urene, fra Geba til Be’er-Sjeba. Og han brøt ned haugene ved portene, både den som lå ved inngangen til byhøvdingen Josvas port, og den som lå til venstre ved byporten.
12023009	De som hadde vært prester på haugene, fikk ikke ofre på Herrens alter i Jerusalem. Men de fikk ete usyret brød sammen med sine brødre.
12023010	Han erklærte også Tofet i Hinnoms barns dal for å være urent, så ikke noen skulle la sin sønn eller datter gå gjennom ilden for Molok.
12023011	Han tok bort de hestene som Judas konger hadde innviet til solen, tett ved inngangen til Herrens hus, ved hoffmannen Netan-Meleks kammer i Parvarim. Og solens vogner brente han opp med ild.
12023012	Altrene på taket av Akas’ sal, som Judas konger hadde reist, og de altrene som Manasse hadde reist i begge forgårdene til Herrens hus, rev kongen ned. Han brøt dem ned og fikk dem bort derfra og kastet støvet av dem i Kedrons bekk.
12023013	De offerhaugene som lå rett imot Jerusalem på høyre side av Ødeleggelsens berg, erklærte kongen for urene. Israels konge, Salomo, hadde bygd dem for Astarte, sidoniernes motbydelighet, og for Kamosj, Moabs motbydelighet, og for Milkom, Ammons barns vemmelse.
12023014	Han slo billedstøttene i stykker og hogg ned Astarte-bildene og fylte stedet hvor de hadde stått, med menneskeben.
12023015	Han rev også ned alteret i Betel, den offerhaugen som Jeroboam, Nebats sønn, hadde bygd, han som fikk Israel til å synde. Også dette alteret og denne offerhaugen rev han ned. Han brente opp haugen og knuste den til støv, og han brente opp Astarte-bildet.
12023016	Da Josjia vendte seg om og så gravene som var der på fjellet, sendte han folk dit og tok benene ut av gravene og brente dem på alteret og gjorde det urent. Slik oppfylte han Herrens ord, det som en Guds mann hadde ropt ut, han som ropte ut at dette skulle skje.
12023017	Så sa han: Hva er det for en steinstøtte jeg ser der borte? Byens menn svarte: Det er gravstedet til den Guds mann som kom fra Juda og ropte ut over alteret i Betel at det skulle skje som du nå har gjort.
12023018	Da sa han: La ham hvile i fred, ingen må flytte hans ben! Så lot de hans ben være i fred og likeså benene av den profeten som var kommet fra Samaria.
12023019	Også alle offerhaug-husene i Samarias byer, som Israels konger hadde bygd for å vekke Herrens harme, fikk Josjia bort og gjorde med dem slik som han hadde gjort i Betel.
12023020	Og alle offerhaug-prestene som var der, lot han drepe ved altrene og brente menneskeben på dem. Så vendte han tilbake til Jerusalem.
12023021	Og kongen ga hele folket denne befaling: Hold påske for Herren deres Gud, slik det står skrevet i denne paktens bok!
12023022	En påske som denne var ikke blitt holdt fra den tid da dommerne dømte Israel, ikke i hele den tiden det hadde vært konger i Israel og Juda.
12023023	Det var først i kong Josjias attende år at en slik påske ble holdt for Herren i Jerusalem.
12023024	Også dødningemanerne og spåmennene og husgudene og de motbydelige avgudene og alle de styggedommer som hadde vært å se i Juda land og i Jerusalem, utryddet Josjia for å holde lovens ord som var skrevet i den boken som presten Hilkia hadde funnet i Herrens hus.
12023025	Aldri før hadde det vært noen konge som han, noen som slik hadde omvendt seg til Herren av hele sitt hjerte og av hele sin sjel og av all sin styrke, slik som hele Mose lov krever. Og etter ham oppsto det ingen som han.
12023026	Likevel vendte Herren ikke om fra sin store, brennende vrede, som var opptent mot Juda for alle de harmelige synder som Manasse hadde vakt hans harme med.
12023027	Og Herren sa: Også Juda vil jeg støte bort fra mitt åsyn, likesom jeg støtte Israel bort. Jeg vil forkaste denne byen som jeg har utvalgt, Jerusalem, og det huset som jeg har sagt at mitt navn skal bo i.
12023028	Det som ellers er å fortelle om Josjia og om alt det han gjorde, det er skrevet i Judas kongers krønike.
12023029	I hans tid kom kongen i Egypt, farao Neko, opp til kongen i Assyria, og han rykket fram til elven Frat. Og kong Josjia dro mot ham. Men Neko drepte ham ved Megiddo, så snart han fikk se ham.
12023030	Hans tjenere kjørte ham død fra Megiddo og førte ham til Jerusalem og la ham i hans grav. Og landets folk tok og salvet Joakas, Josjias sønn, og gjorde ham til konge etter faren.
12023031	Joakas var tjuetre år gammel da han ble konge, og han regjerte tre måneder i Jerusalem. Hans mor hette Hamutal. Hun var datter av Jirmeja, og var fra Libna.
12023032	Han gjorde det som var ondt i Herrens øyne, akkurat som hans fedre hadde gjort.
12023033	Farao Neko la ham i lenker i Ribla i Hamat-landet, etter at han var blitt konge i Jerusalem. Og han påla landet i bøter hundre talenter sølv og én talent gull.
12023034	Så gjorde farao Neko Eljakim, Josjias sønn, til konge i hans far Josjias sted, og forandret navnet hans til Jojakim. Men Joakas tok han med seg til Egypt, og der døde han.
12023035	Jojakim betalte sølvet og gullet til farao. Men han måtte utligne en skatt på landet for å kunne betale den summen som farao hadde krevd. Han inndrev sølvet og gullet av landets folk etter som hver av dem var lignet, og betalte det så til farao Neko.
12023036	Jojakim var tjuefem år gammel da han ble konge, og han regjerte elleve år i Jerusalem. Hans mor hette Sebida. Hun var datter av Pedaja, og var fra Ruma.
12023037	Han gjorde det som var ondt i Herrens øyne, slik som hans fedre hadde gjort.
12024001	I hans tid kom kongen i Babel, Nebukadnesar, opp. Og Jojakim ble hans tjener i tre år, så falt han fra ham igjen.
12024002	Og Herren sendte mot ham kaldeiske og syriske og moabittiske og ammonittiske hærflokker. Han sendte dem mot Juda for å ødelegge det, slik som Herren hadde talt ved sine tjenere profetene.
12024003	Det var bare etter Herrens bud dette kom over Juda, fordi han ville støte dem bort fra sitt åsyn for Manasses synders skyld, for alt det han hadde gjort,
12024004	men også på grunn av det uskyldige blod som han hadde utøst, så han fylte Jerusalem med uskyldig blod. Og Herren ville ikke tilgi.
12024005	Det som ellers er å fortelle om Jojakim og alt det han gjorde, det er skrevet i Judas kongers krønike.
12024006	Jojakim la seg til hvile hos sine fedre, og hans sønn Jojakin ble konge etter ham.
12024007	Men kongen i Egypt dro ikke mer ut av sitt land, for kongen i Babel hadde tatt alt det som hadde tilhørt kongen i Egypt, fra Egypterbekken til Frat-elven.
12024008	Jojakin var atten år gammel da han ble konge, og han regjerte tre måneder i Jerusalem. Hans mor hette Nehusjta. Hun var datter av Elnatan, og var fra Jerusalem.
12024009	Han gjorde det som var ondt i Herrens øyne, akkurat som hans far hadde gjort.
12024010	På den tiden dro Babels konge Nebukadnesars menn opp til Jerusalem, og beleiret byen.
12024011	Siden dro kongen i Babel, Nebukadnesar, selv mot byen, mens hans menn holdt den beleiret.
12024012	Da gikk Judas konge Jojakin ut til kongen i Babel, både han og hans mor og tjenerne og høvedsmennene og hoffmennene. Og kongen i Babel tok ham til fange i sitt åttende regjeringsår.
12024013	Han førte bort alle skattene i Herrens hus og i kongens hus, og han brøt gullet av alle de redskapene som Israels konge Salomo hadde fått laget i Herrens tempel, slik som Herren hadde sagt.
12024014	Han bortførte hele Jerusalem, alle de fornemste og rikmennene, ti tusen fanger. Han bortførte også alle tømmermenn og steinhoggere og smeder. Det ble ikke noen tilbake uten de fattigste av landets folk.
12024015	Han bortførte Jojakin til Babel. Også kongens mor og koner og hoffmenn og de mektigste i landet førte han som fanger fra Jerusalem til Babel.
12024016	Og alle rikmennene, sju tusen, og tømmermennene og steinhoggerne og smedene, ett tusen, alle sammen djerve krigsmenn, dem førte kongen som fanger til Babel.
12024017	Og kongen i Babel satte hans onkel Mattanja til konge etter ham, og han forandret navnet hans til Sidkia.
12024018	Sidkia var tjueen år gammel da han ble konge, og han regjerte elleve år i Jerusalem. Hans mor hette Hamutal. Hun var datter av Jirmeja, og var fra Libna.
12024019	Han gjorde det som var ondt i Herrens øyne, slik som Jojakim hadde gjort.
12024020	På grunn av Herrens vrede gikk det slik med Jerusalem og Juda, inntil han kastet dem bort fra sitt åsyn. - Og Sidkia gjorde opprør mot kongen i Babel.
12025001	I Sidkias niende regjeringsår, i den tiende måneden, på den tiende dagen i måneden, dro kongen i Babel, Nebukadnesar, med hele sin hær mot Jerusalem. De beleiret byen og bygde skanser rundt omkring den.
12025002	De holdt byen beleiret like til kong Sidkias ellevte år.
12025003	På den niende dagen i måneden var hungersnøden så stor i byen at landets folk ikke hadde noe å spise.
12025004	Da ble bymuren gjennombrutt, og alle krigsmennene flyktet om natten gjennom porten mellom begge murene ved kongens hage, mens kaldeerne lå leiret mot byen på alle kanter. Og kongen tok veien til ødemarken.
12025005	Men kaldeernes hær satte etter kongen og nådde ham igjen på Jerikos ødemarker. Og hele hæren hans spredte seg og forlot ham.
12025006	Da grep de kongen og førte ham opp til Babels konge i Ribla og avsa dom over ham.
12025007	De drepte Sidkias sønner for hans øyne, og han lot Sidkia selv blinde og lot ham binde med to kobberlenker. Så førte de ham til Babel.
12025008	I den femte måneden, på den sjuende dagen i måneden - det var Babels konge Nebukadnesars nittende år - kom Nebusaradan, høvdingen over livvakten, en av Babel-kongens menn, til Jerusalem.
12025009	Han brente opp Herrens hus og kongens hus. Og alle Jerusalems hus - alle stormennenes hus - brente han opp med ild.
12025010	Og hele den hær av kaldeere som høvdingen over livvakten hadde med seg, rev ned murene omkring Jerusalem.
12025011	Nebusaradan, høvdingen over livvakten, bortførte resten av folket, dem som var blitt tilbake i byen, og overløperne som var gått over til kongen i Babel, og resten av folket.
12025012	Bare noen av de fattigste i landet lot høvdingen over livvakten bli tilbake som vingårdsmenn og jordbrukere.
12025013	Kaldeerne slo i stykker kobbersøylene i Herrens hus og fotstykkene og kobberhavet i Herrens hus, og førte kobberet av dem til Babel.
12025014	De tok også askebøttene og ildskuffene og knivene og røkelsesskålene og alle kobberkarene som hadde vært brukt til tjenesten.
12025015	Også fyrfatene og skålene til å stenke blod med, alt som var av gull og alt som var av sølv, det tok høvdingen over livvakten,
12025016	de to søylene, det ene havet og fotstykkene som Salomo hadde laget for Herrens hus - i alle disse tingene var kobberet ikke til å veie.
12025017	Atten alen høy var den ene søylen. Det var et søylehode på den av kobber, og søylehodet var tre alen høyt. Og det var et nettverk og granatepler på søylehodet rundt om det, alt sammen av kobber. Likedan var det med den andre søylen ved nettverket.
12025018	Høvdingen over livvakten tok med seg ypperstepresten Seraja og presten Sefanja, den andre i rang, og de tre vaktene ved dørterskelen.
12025019	Fra byen tok han en hoffmann som var høvedsmann over krigsfolkene, og fem menn som ennå fantes i byen av dem som stadig hadde adgang til kongen, og skriveren hos hærføreren, han som utskrev landets folk til krigstjeneste, og seksti menn av landets folk som fantes i byen.
12025020	Alle disse tok Nebusaradan, høvdingen over livvakten, og førte til Babels konge i Ribla.
12025021	Og Babels konge slo dem i hjel i Ribla i Hamat-landet. Slik ble Juda bortført fra sitt land.
12025022	Babels konge Nebukadnesar satte Gedalja, sønn av Akikam, Sjafans sønn, over den delen av folket som var tilbake i Juda, dem som kongen hadde latt bli igjen.
12025023	Da alle høvedsmennene for hærflokkene og mennene deres fikk høre at kongen i Babel hadde satt Gedalja over landet, kom de til ham i Mispa. Det var Ismael, sønn av Netanja, og Johanan, sønn av Kareah, og Seraja, sønn av Tanhumet fra Netofat, og Ja’asanja, sønn av en mann fra Ma’aka, med alle mennene sine.
12025024	Og Gedalja ga dem og deres menn sin ed og sa til dem: Vær ikke redd kaldeernes menn. Bli i landet og tjen Babels konge, så skal det gå dere vel.
12025025	Men i den sjuende måneden kom Ismael, sønn av Netanja, Elisjamas sønn, en mann av kongelig ætt, og ti andre menn med ham, og de slo i hjel Gedalja, og likeså de jøder og kaldeere som var hos ham i Mispa.
12025026	Da brøt hele folket opp, både store og små, og høvedsmennene for hærflokkene, og de dro til Egypt, for de var redd kaldeerene.
12025027	I det trettisjuende året etter at Judas konge Jojakin var bortført, i den tolvte måneden, på den tjuesjuende dagen i måneden, tok kongen i Babel, Evil-Merodak, samme året han ble konge, Judas konge Jojakin til nåde og førte ham ut av fengselet.
12025028	Han talte vennlig med ham og ga ham plass høyere oppe enn de andre kongene som var hos ham i Babel.
12025029	Jojakin la av seg fangedrakten og spiste stadig ved hans bord, så lenge han levde.
12025030	Det han trengte til livets opphold, fikk han alltid fra kongen, dag for dag, så lenge han levde.
13001001	Adam, Set, Enosj,
13001002	Kenan, Mahalalel, Jared,
13001003	Enok, Metusjalah, Lamek,
13001004	Noah, Sem, Kam og Jafet.
13001005	Jafets sønner var Gomer og Magog og Madai og Javan og Tubal og Mesjek og Tiras.
13001006	Gomers sønner var Asjkenas og Difat og Togarma.
13001007	Javans sønner var Elisja og Tarsjisja og Kittim og Rodanim.
13001008	Kams sønner var Kusj, Misrajim, Put og Kana’an.
13001009	Og Kusjs sønner var Seba og Havila og Sabta og Raema og Sabteka. Raemas sønner var Sjeba og Dedan.
13001010	Og Kusj fikk en sønn som hette Nimrod, han var den første store hersker på jorden.
13001011	Misrajim var stamfar til luderne og anamerne og lehaberne og naftuherne
13001012	og patruserne og kasluherne, som filistrene stammer fra, og kaftorerne.
13001013	Kana’an ble far til Sidon, hans førstefødte, og Het
13001014	og jebusittene og amorittene og girgasittene
13001015	og hevittene og arkittene og sinittene
13001016	og arvadittene og semarittene og hamatittene.
13001017	Sems sønner var Elam og Assur og Arpaksjad og Lud og Aram og Us og Hul og Geter og Mesjek.
13001018	Og Arpaksjad fikk sønnen Sjelah, og Sjelah fikk Eber.
13001019	Eber fikk to sønner. Den ene hette Peleg, for i hans dager ble jorden delt. Hans bror hette Joktan.
13001020	Og Joktan ble far til Almodad og Sjelef og Hasarmavet og Jarah
13001021	og Hadoram og Usal og Dikla
13001022	og Ebal og Abimael og Sjeba
13001023	og Ofir og Havila og Jobab. Alle disse var sønner av Joktan.
13001024	Sem, Arpaksjad, Sjelah,
13001025	Eber, Peleg, Re’u,
13001026	Serug, Nakor, Tarah,
13001027	Abram, det er Abraham.
13001028	Abrahams sønner var Isak og Ismael.
13001029	Dette er deres ætter: Nebajot, Ismaels førstefødte, og Kedar og Adbe’el og Mibsam
13001030	og Misjma og Duma, Massa, Hadad, Tema,
13001031	Jetur, Nafis og Kedma, dette var Ismaels sønner.
13001032	Ketura, Abrahams medhustru, fikk sønnene Simran og Joksjan og Medan og Midian og Jisjbak og Sjuah. Og Joksjans sønner var Sjeba og Dedan.
13001033	Og Midians sønner var Efa og Efer og Hanok og Abida og Elda’a. Alle disse var Keturas sønner.
13001034	Og Abraham fikk sønnen Isak. Isaks sønner var Esau og Israel.
13001035	Esaus sønner var Elifas, Re’uel og Je’usj og Jaelam og Korah.
13001036	Elifas’ sønner var Teman og Omar og Sefi og Gatam og Kenas og Timna og Amalek.
13001037	Re’uels sønner var Nahat, Serah, Sjamma og Missa.
13001038	Og Se’irs sønner var Lotan og Sjobal og Sibeon og Ana og Disjon og Eser og Disjan.
13001039	Og Lotans sønner var Hori og Homam. Lotans søster var Timna.
13001040	Sjobals sønner var Aljan og Manahat og Ebal og Sefi og Onam. Sibeons sønner var Aja og Ana.
13001041	Anas sønn var Disjon. Og Disjons sønner var Hamran og Esjban og Jitran og Keran.
13001042	Esers sønner var Bilhan og Sa’avan og Ja’akan. Disjans sønner var Us og Aran.
13001043	Dette var de kongene som regjerte i Edom-landet før det regjerte noen konger over Israels barn: Bela, Beors sønn. Hans by hette Dinhaba.
13001044	Da Bela døde, ble Jobab, Serahs sønn, fra Bosra, konge etter ham.
13001045	Da Jobab døde, ble Husam fra temanittenes land konge etter ham.
13001046	Da Husam døde, ble Hadad, Bedads sønn, konge etter ham. Det var han som slo midianittene på Moabs mark. Hans by hette Ajut.
13001047	Da Hadad døde, ble Samla fra Masreka konge etter ham.
13001048	Da Samla døde, ble Saul fra Rehobot ved elven konge etter ham.
13001049	Da Saul døde, ble Ba’al-Hanan, Akbors sønn, konge etter ham.
13001050	Da Ba’al-Hanan døde, ble Hadad konge etter ham. Hans by hette Pa’i, og hans kone hette Mehetabel, datter av Matred, Mesahabs datter.
13001051	Og Hadad døde. Og Edoms stammehøvdinger var: stammehøvdingen Timna, stammehøvdingen Alja, stammehøvdingen Jetet,
13001052	stammehøvdingen Oholibama, stammehøvdingen Ela, stammehøvdingen Pinon,
13001053	stammehøvdingen Kenas, stammehøvdingen Teman, stammehøvdingen Mibsar,
13001054	stammehøvdingen Magdiel, stammehøvdingen Iram. Dette var Edoms stammehøvdinger.
13002001	Dette var Israels sønner: Ruben, Simeon, Levi, Juda, Issakar, Sebulon,
13002002	Dan, Josef og Benjamin, Naftali, Gad og Asjer.
13002003	Judas sønner var Er og Onan og Sjelah. Disse tre fikk han med Sjuas datter, en kana’aneisk kvinne. Men Er, Judas førstefødte, mishaget Herren, og han lot ham dø.
13002004	Hans svigerdatter Tamar fødte ham Peres og Serah, så at Judas sønner var fem i alt.
13002005	Peres’ sønner var Hesron og Hamul.
13002006	Og Serahs sønner var Simri og Etan og Heman og Kalkol og Dara, til sammen fem.
13002007	Og Karmis sønn var Akar, han som førte Israel i ulykke, fordi han bar seg troløst at med det bannlyste godset.
13002008	Etans sønn var Asarja.
13002009	Hesron fikk sønnene Jerahme’el og Ram og Kelubai.
13002010	Og Ram fikk sønnen Amminadab, Amminadab fikk sønnen Nahson, høvding for Judas barn.
13002011	Nahson fikk sønnen Salma, Salma fikk sønnen Boas,
13002012	Boas fikk sønnen Obed, og Obed fikk sønnen Isai.
13002013	Isai fikk Eliab, som var hans førstefødte sønn, og Abinadab hans andre sønn, Sjimea den tredje,
13002014	Netanel den fjerde, Raddai den femte,
13002015	Osem den sjette, David den sjuende.
13002016	Og deres søstre var Seruja og Abiga’il. Serujas sønner var Absai og Joab og Asael, tre i tallet.
13002017	Abiga’il fødte Amasa, og Amasas far var ismaelitten Jeter.
13002018	Kaleb, Hesrons sønn, fikk barn med sin kone Asuba og med Jeriot. Dette var Asubas sønner: Jeser og Sjobab og Ardon.
13002019	Da Asuba døde, tok Kaleb Efrat til kone, og med henne fikk han sønnen Hur,
13002020	Hur fikk sønnen Uri, og Uri fikk sønnen Besalel.
13002021	Siden gikk Hesron inn til en datter av Gileads far Makir. Han tok henne til kone da han var seksti år gammel, og fikk med henne sønnen Segub.
13002022	Segub fikk sønnen Ja’ir, han hadde tjuetre byer i Gileads land.
13002023	Men gesjurittene og arameerne tok Ja’irs byer fra dem og likeså Kenat med tilhørende landsbyer, i alt seksti byer. Alle disse var sønner av Gileads far Makir.
13002024	Etter at Hesron var død i Kaleb-Efrata, fødte hans kone Abia ham Asjhur, Tekoas far.
13002025	Sønnene til Jerahme’el, Hesrons førstefødte, var Ram, hans førstefødte, og Buna og Oren og Osem, dem hadde han med Akia.
13002026	Jerahme’el hadde også en annen kone, som hette Atara, hun var mor til Onam.
13002027	Sønnene til Ram, Jerahme’els førstefødte, var Ma’as og Jamin og Eker.
13002028	Onams sønner var Sjammai og Jada. Sjammais sønner var Nadab og Abisjur.
13002029	Abisjurs kone hette Abihajil, og med henne fikk han Akban og Molid.
13002030	Nadabs sønner var Seled og Appajim. Seled døde uten sønner.
13002031	Appajims sønn var Jisji, Jisjis sønn var Sjesan, og Sjesans barn var Aklai.
13002032	Sønnene til Sjammais bror Jada var Jeter og Jonatan. Jeter døde uten sønner.
13002033	Jonatans sønner var Pelet og Sasa. Dette var Jerahme’els sønner.
13002034	Sjesan hadde ingen sønner, bare døtre. Men Sjesan hadde en egyptisk tjener som hette Jarha,
13002035	og han lot sin tjener Jarha få sin datter til kone, og med henne fikk han sønnen Attai.
13002036	Attai fikk sønnen Natan, Natan fikk sønnen Sabad,
13002037	Sabad fikk sønnen Eflal, Eflal fikk sønnen Obed,
13002038	Obed fikk sønnen Jehu, Jehu fikk sønnen Asarja,
13002039	Asarja fikk sønnen Heles, Heles fikk sønnen Elasa,
13002040	Elasa fikk sønnen Sismai, Sismai fikk sønnen Sjallum,
13002041	Sjallum fikk sønnen Jekamja, Jekamja fikk sønnen Elisjama.
13002042	Sønnene til Jerahme’els bror Kaleb var Mesja, hans førstefødte - han var far til Sif - og sønnene til Hebrons far Maresja.
13002043	Hebrons sønner var Korah og Tappuah og Rekem og Sjema.
13002044	Sjema fikk sønnen Raham, far til Jorkeam. Rekem fikk sønnen Sjammai.
13002045	Sjammais sønn var Maon, Maon var far til Bet-Sur.
13002046	Kalebs medhustru Efa fødte Haran og Mosa og Gases. Haran fikk sønnen Gases.
13002047	Jehdais sønner var Regem og Jotam og Gesjan og Pelet og Efa og Sja’af.
13002048	Kalebs medhustru Ma’aka fødte Sjeber og Tirhana,
13002049	hun fødte også Sja’af, far til Madmanna, og Sjeva, far til Makbena og Gibea. Kalebs datter var Aksa.
13002050	Dette var Kalebs sønner: Sjobal, sønn til Efratas førstefødte sønn Hur og far til Kirjat-Jearim,
13002051	Salma, far til Betlehem, Haref, far til Betgader.
13002052	Sønnene til Kirjat-Jearims far Sjobal var Haroe og halvdelen av Manahat-ætten.
13002053	Kirjat-Jearims ætter var jitrittene og putittene og sumatittene og misra’ittene, fra dem stammer soratittene og esjtaolittene.
13002054	Salmas sønner var Betlehem og netofatittene, Atrot-Bet-Joab og halvdelen av manahtittene, sorittene.
13002055	De skriftlærdes ætter, deres som bodde i Jabes, var tiratittene, simatittene, sukatittene. Dette er de kinnitter som nedstammer fra Hammat, far til Rekabs hus.
13003001	Dette var Davids sønner som han fikk i Hebron: Den førstefødte, Amnon, fikk han med Akinoam fra Jisre’el. Den andre, Daniel, fikk han med Abiga’il fra Karmel.
13003002	Den tredje, Absalom, var sønn av Ma’aka, en datter av kongen i Gesjur, Talmai. Den fjerde, Adonja, var sønn av Haggit.
13003003	Den femte, Sefatja, fikk han med Abital. Den sjette, Jitream, fikk han med sin kone Egla.
13003004	Disse seks fikk han i Hebron. Der regjerte han i sju år og seks måneder. I trettitre år regjerte han i Jerusalem,
13003005	og dette er de sønnene han fikk i Jerusalem: Sjimea og Sjobab og Natan og Salomo - disse fire fikk han med Batsua, Ammiels datter -
13003006	og Jibhar og Elisjama og Elifelet
13003007	og Nogah og Nefeg og Jafia
13003008	og Elisjama og Eljada og Elifelet, ni i tallet.
13003009	Alle disse var Davids sønner, i tillegg til de sønnene han fikk med sine medhustruer. Og Tamar var deres søster.
13003010	Salomos sønn var Rehabeam, hans sønn Abia, hans sønn Asa, hans sønn Josjafat,
13003011	hans sønn Joram, hans sønn Akasja, hans sønn Joasj,
13003012	hans sønn Amasja, hans sønn Asarja, hans sønn Jotam,
13003013	hans sønn Akas, hans sønn Hiskia, hans sønn Manasse,
13003014	hans sønn Amon, hans sønn Josjia.
13003015	Og Josjias sønner var Johanan, som var hans førstefødte sønn, Jojakim, hans andre sønn, Sidkia, den tredje, Sjallum, den fjerde.
13003016	Jojakims sønner var hans sønn Jekonja og hans sønn Sidkia.
13003017	Den fangne Jekonjas sønner var hans sønn Sjealtiel
13003018	og Malkiram og Pedaja og Sjenassar og Jekamja og Hosama og Nedabja.
13003019	Pedajas sønner var Serubabel og Sjime’i. Serubabels sønner var Mesjullam og Hananja, deres søster var Sjelomit,
13003020	og Hasjuba og Ohel og Berekja, og Hasadja og Jusjab-Hesed, fem i tallet.
13003021	Og Hananjas etterkommere var Pelatja og Jesaja, og Refajas sønner, Arnans sønner, Obadjas sønner og Sjekanjas sønner.
13003022	Sjekanjas sønn var Sjemaja. Sjemajas sønner var Hattusj og Jigal og Bariah og Nearja og Safat, seks i tallet.
13003023	Og Nearjas sønner var Eljoenai og Hiskia og Asrikam, tre i tallet.
13003024	Eljoenais sønner var Hodaiva og Eljasjib og Pelaja og Akkub og Johanan og Delaja og Anani, sju i tallet.
13004001	Judas sønner var Peres og Hesron og Karmi og Hur og Sjobal.
13004002	Reaja, Sjobals sønn, fikk sønnen Jahat. Jahat fikk sønnene Ahumai og Lahad. Dette var soratittenes ætter.
13004003	Dette var Abi-Etams ætter: Jisre’el og Jisjma og Jidbasj. Deres søster hette Haslelponi.
13004004	Pnuel var far til Gedor, og Eser var far til Husa, de var sønner av Hur, Efratas førstefødte sønn og far til Betlehem.
13004005	Tekoas far Asjhur hadde to koner, Hela og Na’ara.
13004006	Med Na’ara fikk han Ahussam og Hefer og Temeni og Ahasjtari, dette var Na’aras sønner.
13004007	Helas sønner var Seret og Jishar og Etnan.
13004008	Kos ble far til Anub og Hassobeba og Aharhel, Harums sønns ætter.
13004009	Jabes var æret fremfor brødrene sine. Hans mor ga ham navnet Jabes, hun sa: Jeg har født ham med smerte.
13004010	Og Jabes påkalte Israels Gud og sa: Å, om du ville velsigne meg rikelig og utvide mine landemerker og la din hånd være med meg! Gjør meg fri fra ondt, så jeg blir uten smerte! Og Gud lot det komme som han hadde bedt om.
13004011	Sjuhas bror Kelub fikk sønnen Mehir, han var far til Esjton.
13004012	Esjton var far til Bet-Rafa og Paseah og Tehinna, Ir-Nahas’ far. Dette var mennene fra Reka.
13004013	Kenas’ sønner var Otniel og Seraja. Otniels sønn var Hatat.
13004014	Meonotai fikk sønnen Ofra, Seraja fikk sønnen Joab, som var far til ætten i Tømmermannsdalen, for de var tømmermenn.
13004015	Sønnene til Kaleb, Jefunnes sønn, var Iru og Ela og Na’am. Elas sønn var Kenas.
13004016	Jehallelels sønner var Sif og Sjifa og Tirja og Asarel.
13004017	Esras sønner var Jeter og Mered og Efer og Jalon, og hun ble med barn og fødte Mirjam og Sjammai og Jisjbah, far til Esjtemoa.
13004018	Hans jødiske kone fødte Jered, far til Gedor, og Heber, far til Soko, og Jekutiel, far til Sanoah. Men de andre var sønner av faraos datter Bitja, som Mered hadde tatt til kone.
13004019	Sønnene av Hodijas kone, Nahams søster, var Ke’ilas far, garmitten, og Esjtemoa, ma’akatitten.
13004020	Simons sønner var Amnon og Rinna, Ben-Hanan og Tulon. Jisjis sønner var Sohet og Sohets sønn.
13004021	Sønnene til Sjelah, Judas sønn, var Er, far til Leka, og Lada, far til Maresja, og de ættene som tilhørte linarbeidernes laug av Asjbeas ætt,
13004022	og Jokim og mennene i Koseba og Joasj og Saraf, som rådde over Moab, og Jasjubi-Lehem. Dette er overleveringer fra gammel tid.
13004023	Disse folkene var pottemakere og bodde i Neta’im og Gedera, de bodde der hos kongen og var i hans arbeid.
13004024	Simeons sønner var Nemuel og Jamin og Jarib og Serah og Saul.
13004025	Hans sønn var Sjallum, hans sønn Mibsam, hans sønn Misjma.
13004026	Misjmas sønner var hans sønn Hammuel, og hans sønn Sakkur og hans sønn Sjime’i.
13004027	Sjime’i hadde seksten sønner og seks døtre, men hans brødre hadde ikke mange sønner, så hele deres ætt vokste ikke så sterkt som Judas sønner.
13004028	De bodde i Be’er-Sjeba og Molada og Hasar-Sjual
13004029	og i Bilha og i Esem og i Tolad
13004030	og i Betuel og i Horma og i Siklag
13004031	og i Bet-Markabot og i Hasar-Susim og i Bet-Biri og i Sja’arajim - det var deres byer inntil David ble konge -
13004032	med tilhørende landsbyer, og i Etam og Ajin, Rimmon og Token og Asjan - fem byer -
13004033	og alle de landsbyene som lå rundt omkring disse byene helt til Ba’al. Dette var deres bosteder, og de hadde sin egen ætteliste.
13004034	Mesjobab og Jamlek og Josja, Amasjas sønn,
13004035	og Joel og Jehu, sønn av Josjibja, som var sønn av Asiels sønn Seraja,
13004036	og Eljoenai og Ja’akoba og Jesjohaja og Asaja og Adiel og Jesimiel og Benaja
13004037	og Sjisja, sønn av Sifi, som var sønn av Allon, som var sønn av Jedaja, som var sønn av Simri, som var sønn av Sjemaja -
13004038	disse som er nevnt her ved navn, var høvdinger i sine ætter, og deres familier ble meget utbredt.
13004039	De dro av sted bort imot Gedor helt til østsiden av dalen for å finne beite for småfeet.
13004040	Der fant de rikt og godt beite. Landet var vidt og rommelig, det var rolig og stille, for de som bodde der før, var av Kams ætt.
13004041	I Judas konge Hiskias dager kom de som her er opptegnet ved navn, og ødela teltene deres og hogg ned de meunitter som fantes der. De slo dem med bann så de nå ikke mer er til. Så bosatte de seg i landet deres, for der var beite for småfeet deres.
13004042	Fem hundre mann av dem, av Simeons barn, dro til Se’ir-fjellene under førerskap av Pelatja og Nearja og Refaja og Ussiel, Jisjis sønner.
13004043	De slo i hjel resten av de amalekittene som hadde sluppet unna. Så bosatte de seg der og bor der den dag i dag.
13005001	Sønnene til Ruben, Israels førstefødte sønn - han var den førstefødte, men fordi han vanhelliget sin fars leie, ble førstefødselsretten gitt til sønnene av Josef, Israels sønn, som likevel ikke ble ført inn i ættelisten som den førstefødte.
13005002	For Juda ble den mektigste blant sine brødre, og fyrsten skulle være en av hans etterkommere. Men førstefødselsretten tilhørte Josef.
13005003	Sønnene til Ruben, Israels førstefødte, var Hanok og Pallu og Hesron og Karmi.
13005004	Joels sønner: hans sønn Sjemaja, hans sønn Gog, hans sønn Sjime’i,
13005005	hans sønn Mika, hans sønn Reaja, hans sønn Ba’al,
13005006	hans sønn Be’era, som kongen i Assyria, Tilgat-Pilneser, bortførte i fangenskap. Han var høvding for rubenittene.
13005007	Hans brødre var etter sine ætter, da de ble opptegnet etter sine ættledd: Je’iel, den første, og Sakarja
13005008	og Bela, sønn av Asas, som var sønn av Joels sønn Sjema, som bodde i Aroer og helt til Nebo og Ba’al-Meon,
13005009	og mot øst nådde hans bosteder til bort imot ørkenen som strekker seg fra elven Frat. For deres fe hadde økt sterkt i Gileads land.
13005010	I Sauls dager førte de krig med hagarenerne, som ble undertvunget av dem. Så bodde de i deres telter langs hele østsiden av Gilead.
13005011	Gads barn hadde sine bosteder midt imot dem i Basans land helt til Salka:
13005012	Joel, den første, og Sjafan, den andre, og Janai og Safat i Basan.
13005013	Deres brødre var etter sine familier Mikael og Mesjullam og Sjeba og Jorai og Jakan og Sia og Eber, sju i tallet.
13005014	Disse var sønner av Abihajil, sønn av Huri, sønn av Jaroah, sønn av Gilead, sønn av Mikael, sønn av Jesjisjai, sønn av Jahdo, sønn av Bus.
13005015	Aki, sønn av Gunis sønn Abdiel, var overhode for ders slekter.
13005016	De bodde i Gilead i Basan og tilhørende byer og på alle Sarons jorder, så langt de strakte seg.
13005017	Alle disse ble ført inn i ættelistene i Judas konge Jotams dager og i Israels konge Jeroboams dager.
13005018	Rubens barn og gadittene og halvdelen av Manasses stamme var djerve menn, menn som bar skjold og sverd og spente bue og var opplært til krig. De var førtifire tusen sju hundre og seksti menn som kunne gå i strid.
13005019	De førte krig mot hagarenerne og Jetur og Nafis og Nodab.
13005020	De fikk hjelp mot dem, så hagarenerne og alle som var med dem, ble gitt i deres hånd. For de ropte til Gud i striden, og han bønnhørte dem, fordi de satte sin lit til ham.
13005021	De bortførte deres fe, femti tusen kameler og to hundre og femti tusen småfe og to tusen esler, og dessuten hundre tusen mennesker.
13005022	For mange var falt og drept. For denne krig var fra Gud. Og de bodde i bygdene deres like til bortførelsen.
13005023	Den halve Manasses stammes barn bodde i landet fra Basan til Ba’al-Hermon og Senir og Hermon-fjellet. De var tallrike.
13005024	Dette var deres overhoder: Efer og Jisji og Eliel og Asriel og Jirmeja og Hodavja og Jahdiel, veldige stridsmenn, navngjetne menn, hoder for sine familier.
13005025	Men de bar seg troløst at mot sine fedres Gud og drev hor med de guder som folkene i landet dyrket, de folk som Gud hadde utryddet for dem.
13005026	Da oppegget Israels Gud assyrerkongen Pul, det er assyrerkongen Tilgat-Pilneser, mot dem, og han bortførte dem, både rubenittene og gadittene og den halve Manasses stamme. Og han flyttet dem til Halah og Habor og Hara og Gosan-elven, og der er de den dag i dag.
13006001	Levis sønner var Gersjom og Kahat og Merari.
13006002	Kahats sønner var Amram og Jishar og Hebron og Ussiel.
13006003	Amrams barn var Aron og Moses og Mirjam. Arons sønner var Nadab og Abihu og Eleasar og Itamar.
13006004	Eleasar fikk sønnen Pinehas, Pinehas fikk sønnen Abisjua,
13006005	Abisjua fikk sønnen Bukki, Bukki fikk sønnen Ussi,
13006006	Ussi fikk sønnen Serahja, Serahja fikk sønnen Merajot,
13006007	Merajot fikk sønnen Amarja, Amarja fikk sønnen Akitub,
13006008	Akitub fikk sønnen Sadok, Sadok fikk sønnen Akima’as,
13006009	Akima’as fikk sønnen Asarja, Asarja fikk sønnen Johanan,
13006010	Johanan fikk sønnen Asarja, det var han som gjorde prestetjeneste i det huset som Salomo hadde bygd i Jerusalem.
13006011	Asarja fikk sønnen Amarja, Amarja fikk sønnen Akitub,
13006012	Akitub fikk sønnen Sadok, Sadok fikk sønnen Sjallum,
13006013	Sjallum fikk sønnen Hilkia, Hilkia fikk sønnen Asarja,
13006014	Asarja fikk sønnen Seraja, Seraja fikk sønnen Josadak.
13006015	Josadak dro med da Herren bortførte Juda og Jerusalem i fangenskap ved Nebukadnesar.
13006016	Levis sønner var Gersjom og Kahat og Merari.
13006017	Og dette er navnene på Gersjoms sønner: Libni og Sjime’i.
13006018	Kahats sønner var Amram og Jishar og Hebron og Ussiel.
13006019	Meraris sønner var Mahli og Musji. Dette var levittenes ætter etter deres fedre.
13006020	Gersjoms sønner var: hans sønn Libni, hans sønn Jahat, hans sønn Simma,
13006021	hans sønn Joah, hans sønn Iddo, hans sønn Serah, hans sønn Jeatrai.
13006022	Kahats sønner var: hans sønn Amminadab, hans sønn Korah, hans sønn Assir,
13006023	hans sønn Elkana, hans sønn Ebjasaf, hans sønn Assir,
13006024	hans sønn Tahat, hans sønn Uriel, hans sønn Ussia, hans sønn Saul.
13006025	Elkanas sønner var Amasai og Akimot.
13006026	Hans sønn var Elkana, hans sønn var Sofai, hans sønn var Nahat,
13006027	hans sønn Eliab, hans sønn Jeroham, hans sønn Elkana.
13006028	Samuels sønner var Vasni, hans førstefødte, og Abia.
13006029	Meraris sønn var Mahli, hans sønn var Libni, hans sønn var Sjime’i, hans sønn var Ussa,
13006030	hans sønn var Sjimea, hans sønn var Haggija, hans sønn var Asaja.
13006031	Dette var de som David satte til å sørge for sangen i Herrens hus etter at arken var kommet til ro.
13006032	De gjorde tjeneste ved sangen foran sammenkomstens telt, tabernaklet, inntil Salomo bygde Herrens hus i Jerusalem. De sto der og utførte sin tjeneste slik som det var foreskrevet dem.
13006033	Dette var de som sto der med sine sønner: Av kahatittenes sønner: sangeren Heman, sønn av Joel, sønn av Samuel,
13006034	sønn av Elkana, sønn av Jeroham, sønn av Eliel, sønn av Toah,
13006035	sønn av Sif, sønn av Elkana, sønn av Mahat, sønn av Amasai,
13006036	sønn av Elkana, sønn av Joel, sønn av Asarja, sønn av Sefanja,
13006037	sønn av Tahat, sønn av Assir, sønn av Ebjasaf, sønn av Korah,
13006038	sønn av Jishar, sønn av Kahat, sønn av Levi, Israels sønn.
13006039	Hans bror Asaf, sto på hans høyre side - Asaf, sønn av Berekja, sønn av Sjimea,
13006040	sønn av Mikael, sønn av Ba’aseja, sønn av Malkija,
13006041	sønn av Etni, sønn av Serah, sønn av Adaja,
13006042	sønn av Etan, sønn av Simma, sønn av Sjime’i,
13006043	sønn av Jahat, sønn av Gersjom, sønn av Levi.
13006044	Meraris sønner, deres brødre, sto på venstre side: Etan, sønn av Kisji, sønn av Abdi, sønn av Malluk,
13006045	sønn av Hasjabja, sønn av Amasja, sønn av Hilkia,
13006046	sønn av Amsi, sønn av Bani, sønn av Sjemer,
13006047	sønn av Mahli, sønn av Musji, sønn av Merari, sønn av Levi.
13006048	Deres brødre, de andre levittene, var satt til å utføre alle slags tjenester i tabernaklet - Guds hus.
13006049	Men Aron og hans sønner ofret på brennofferalteret og på røkofferalteret, og var satt til å utføre all tjeneste i Det aller helligste og til å gjøre soning for Israel, etter alt det som Guds tjener Moses hadde påbudt.
13006050	Dette var Arons sønner: hans sønn Eleasar, hans sønn Pinehas, hans sønn Abisjua,
13006051	hans sønn Bukki, hans sønn Ussi, hans sønn Serahja,
13006052	hans sønn Merajot, hans sønn Amarja, hans sønn Akitub,
13006053	hans sønn Sadok, hans sønn Akima’as.
13006054	Dette var deres bosteder etter deres byer innenfor deres landområder: Arons sønner av kahatittenes ætt, som loddet først kom ut for.
13006055	De fikk Hebron i Juda land med tilhørende beitemarker rundt omkring.
13006056	Men byens mark og dens landsbyer fikk Kaleb, Jefunnes sønn.
13006057	Arons sønner fikk altså tilfluktsstedene Hebron og Libna med tilhørende beitemarker og Jattir og Esjtemoa med beitemarker
13006058	og Hilen med dets beitemarker, Debir med beitemarker,
13006059	Asjan med dets beitemarker og Bet-Sjemesj med dets beitemarker.
13006060	Av Benjamins stamme fikk de Geba med tilhørende beitemarker og Allemet og Anatot med beitemarker. Deres byer var i alt tretten byer etter deres ætter.
13006061	De andre Kahats barn av stammens ætt fikk ved loddkasting ti byer av den halve Manasses stammes halvdel.
13006062	Gersjoms barn fikk etter sine ætter tretten byer av Issakars stamme og av Asjers stamme og av Naftalis stamme og av Manasses stamme i Basan.
13006063	Meraris barn etter sine ætter fikk ved loddkasting tolv byer av Rubens stamme og av Gads stamme og av Sebulons stamme.
13006064	Slik ga Israels barn levittene disse byene med deres beitemarker.
13006065	Ved loddkasting ga de dem disse byene, som de nevnte ved navn, av Judas barns stamme og av Simeons barns stamme og av Benjamins barns stamme.
13006066	De andre av Kahats barns ætter fikk av Efra’ims stamme disse byene som skulle tilhøre dem:
13006067	tilfluktsstedene Sikem med tilhørende beitemarker i Efra’im-fjellene og Geser med dets beitemarker,
13006068	og Jokmeam med dets beitemarker og Bet-Horon med dets beitemarker,
13006069	og Ajalon med dets beitemarker og Gat-Rimmon med dets beitemarker;
13006070	og av den halve Manasses stamme Aner med beitemarker og Bileam med beitemarker. Dette fikk de andre av Kahats barns ætt.
13006071	Gersjoms barn fikk av den halve Manasses stammes ætt Golan i Basan med tilhørende beitemarker og Asjtarot med beitemarker;
13006072	av Issakars stamme Kedesj med tilhørende beitemarker, Daberat med beitemarker
13006073	og Ramot med beitemarker og Anem med beitemarker;
13006074	og av Asjers stamme Masjal med tilhørende beitemarker og Abdon med beitemarker
13006075	og Hukok med beitemarker og Rehob med beitemarker;
13006076	og av Naftalis stamme Kedesj i Galilea med tilhørende beitemarker og Hammon med beitemarker og Kirjatajim med beitemarker.
13006077	Meraris barn - resten av levittene - fikk av Sebulons stamme Rimmono med tilhørende beitemarker og Tabor med beitemarker;
13006078	og på den andre siden av Jordan ved Jeriko, øst for Jordan, fikk de av Rubens stamme Beser i ørkenen med tilhørende beitemarker og Jahsa med beitemarker
13006079	og Kedemot med beitemarker og Mefa’at med beitemarker;
13006080	og av Gads stamme Ramot-Gilead med tilhørende beitemarker og Mahanajim med beitemarker
13006081	og Hesjbon med beitemarker og Jaser med beitemarker.
13007001	Issakars sønner var Tola og Pua og Jasjub og Sjimron, fire i tallet.
13007002	Tolas sønner var Ussi og Refaja og Jeriel og Jahmai og Jibsam og Samuel, hoder for sine familier, som stammet fra Tola, veldige stridsmenn i sine ætter. Deres tall var i Davids dager tjueto tusen seks hundre.
13007003	Ussis sønner var Jisrahja og Jisrahjas sønner Mikael og Obadja og Joel og Jissija, fem i tallet, alle sammen slektens overhoder.
13007004	Til dem hørte, etter deres ætter og farsslekt, krigsrustede flokker, trettiseks tusen mann, for de hadde mange koner og barn.
13007005	Deres brødre i alle Issakars ætter var veldige stridsmenn. I alt var de åttisju tusen mann som var oppskrevet.
13007006	Benjamins sønner var Bela og Beker og Jediael, tre i tallet.
13007007	Og Belas sønner var Esbon og Ussi og Ussiel og Jerimot og Iri, fem i tallet, slektens overhoder, veldige stridsmenn. I deres ætteliste sto det tjueto tusen og trettifire mann.
13007008	Bekers sønner var Semira og Joasj og Elieser og Eljoenai og Omri og Jeremot og Abia og Anatot og Alemet, alle disse var Bekers sønner.
13007009	Etter deres ættelister, hvor deres ætter og overhoder, veldige stridsmenn, var oppskrevet, var det tjue tusen to hundre mann.
13007010	Jediaels sønner var Bilhan og Bilhans sønner Je’usj og Benjamin og Ehud og Kena’ana og Setan og Tarsis og Akisjahar.
13007011	Alle disse var Jediaels sønner, slektens overhoder, veldige stridsmenn, sytten tusen to hundre som var ferdig til å dra ut i krig.
13007012	Videre var det Sjuppim og Huppim, Irs sønner, og Hussim, som stammet fra Aker.
13007013	Naftalis sønner var Jahsiel og Guni og Jeser og Sjallum, Bilhas sønner.
13007014	Manasses sønner var Asriel, som stammet fra hans syriske medhustru. Hun fødte Makir, far til Gilead.
13007015	Makir tok til kone en søster av Huppim og Sjuppim, og hans søster hette Ma’aka. Den andre sønnen hette Selofhad, og Selofhad hadde bare døtre.
13007016	Makirs kone Ma’aka fødte en sønn og kalte ham Peres. Hans bror hette Sjeres, og hans sønner var Ulam og Rekem.
13007017	Ulams sønn var Bedan. Disse var sønner av Gilead, sønn av Makir, sønn av Manasse.
13007018	Hans søster var Hammoleket, hun fødte Isjhod og Abieser og Mahla.
13007019	Sjemidas sønner var Akjan og Sjekem og Likhi og Aniam.
13007020	Efra’ims sønner var Sjutelah - hans sønn var Bered og hans sønn Tahat og hans sønn Elada og hans sønn Tahat
13007021	og hans sønn Sabad og hans sønn Sjutelah - og Eser og Elad. De ble drept av menn fra Gat som var født der i landet, fordi de hadde dratt ned for å røve buskapen deres.
13007022	Deres far Efra’im sørget i lang tid, og hans brødre kom for å trøste ham.
13007023	Og han gikk inn til sin kone, og hun ble med barn og fødte en sønn. Han ga ham navnet Beria, fordi det hadde vært ulykke i hans hus.
13007024	Hans datter var Sje’era. Hun bygde Nedre og Øvre Bet-Horon og Ussen-Sje’era.
13007025	Hans sønn var Refa, og hans sønner var Resjef og Telah, og hans sønn var Tahan,
13007026	hans sønn Ladan, hans sønn Ammihud, hans sønn Elisjama,
13007027	hans sønn Nun, hans sønn Josva.
13007028	Deres eiendom og deres bosteder var Betel med tilhørende landsbyer, og mot øst Na’aran og mot vest Geser med tilhørende landsbyer, og Sikem med tilhørende landsbyer like til Gasa med tilhørende landsbyer.
13007029	Manasses barn eide Bet-Sean med tilhørende landsbyer, og Ta’anak, Megiddo og Dor med tilhørende landsbyer. I disse byene bodde Josefs, Israels sønns barn.
13007030	Asjers sønner var Jimna og Jisjva og Jisjvi og Beria, og Serah var deres søster.
13007031	Og Berias sønner var Heber og Malkiel; han var far til Birsajit.
13007032	Heber ble far til Jaflet og Sjomer og Hotam og deres søster Sjua.
13007033	Jaflets sønner var Pasak og Bimhal og Asjvat; dette var Jaflets sønner.
13007034	Og Sjemers sønner var Aki og Rohga, Jehubba og Aram.
13007035	Hans bror Helems sønner var Sofah og Jimna og Sjeles og Amal.
13007036	Sofahs sønner var Sjuah og Harnefer og Sjual og Beri og Jimra
13007037	og Beser og Hod og Sjamma og Sjilsa og Jitran og Be’era.
13007038	Jeters sønner var Jefunne og Pispa og Ara.
13007039	Ullas sønner var Arah og Hanniel og Risja.
13007040	Alle disse var sønner av Asjer, hoder for sine familier, utvalgte veldige stridsmenn, høvdinger blant fyrstene. Og de menn som sto i deres ætteliste som dugelige til krigstjeneste, var tjueseks tusen i tallet.
13008001	Benjamin var far til Bela, som var hans førstefødte, den andre var Asjbel, den tredje Akrah,
13008002	den fjerde Noka og den femte Rafa.
13008003	Bela hadde sønnene Addar og Gera og Abihud
13008004	og Abisjua og Na’aman og Akoah
13008005	og Gera og Sjefufan og Huram.
13008006	Dette var Ehuds sønner, som var overhoder blant Gebas innbyggere, og som ble bortført til Manahat.
13008007	Det var Na’aman som sammen med Akia og Gera førte dem bort. Ehud fikk sønnene Ussa og Akihud.
13008008	Sjaharajim fikk barn i Moabs land etter at han hadde sendt sine koner Husim og Ba’ara bort.
13008009	Med sin kone Hodes fikk han Jobab og Sibja og Mesja og Malkam
13008010	og Je’usj og Sokja og Mirma. Dette var hans sønner, de var overhoder for dere slekter.
13008011	Med Husim fikk han Abitub og Elpa’al.
13008012	Elpa’als sønner var Eber og Misjam og Sjemer - han bygde Ono og Lod med tilhørende landsbyer -
13008013	og Beria og Sjema. De var overhodene blant Ajalons innbyggere. De drev Gats innbyggere på flukt.
13008014	Ahjo og Sjasjak og Jeremot
13008015	og Sebadja og Arad og Eder
13008016	og Mikael og Jispa og Joha var Berias sønner.
13008017	Sebadja og Mesjullam og Hiski og Heber
13008018	og Jisjmerai og Jislia og Jobab var Elpa’als sønner.
13008019	Jakim og Sikri og Sabdi
13008020	og Elienai og Silletai og Eliel
13008021	og Adaja og Beraja og Sjimrat var Sjime’is sønner.
13008022	Jisjpan og Eber og Eliel
13008023	og Abdon og Sikri og Hanan
13008024	og Hananja og Elam og Antotija
13008025	og Jifdeja og Pniel var Sjasjaks sønner.
13008026	Samserai og Sjeharja og Atalja
13008027	og Ja’aresja og Elia og Sikri var Jerohams sønner.
13008028	Alle disse var familienes overhoder, overhoder for sine ætter. De bodde i Jerusalem.
13008029	I Gibeon bodde Gibeons far. Hans kone hette Ma’aka.
13008030	Hans førstefødte sønn var Abdon, og så var det Sur og Kis og Ba’al og Nadab
13008031	og Gedor og Ahjo og Seker.
13008032	Miklot fikk sønnen Sjimea. Også disse bodde midt imot sine brødre i Jerusalem, sammen med sine brødre.
13008033	Ner fikk sønnen Kis, og Kis var far til Saul, og Saul fikk sønnene Jonatan og Malkisjua og Abinadab og Esjba’al.
13008034	Jonatans sønn var Meribba’al, og Meribba’al fikk sønnen Mika.
13008035	Mikas sønner var Piton og Melek og Tarea og Akas.
13008036	Akas fikk sønnen Joadda. Joadda fikk Alemet og Asmavet og Simri. Simri fikk Mosa.
13008037	Mosa fikk sønnen Bina. Hans sønn var Rafa, hans sønn Elasa, hans sønn Asel.
13008038	Asel hadde seks sønner, og dette var deres navn: Asrikam og Bokeru og Ismael og Sjearja og Obadja og Hanan, alle disse var sønner av Asel.
13008039	Hans bror Eseks sønner var Ulam, den førstefødte, og Je’usj, den andre, og Elifelet, den tredje.
13008040	Ulams sønner var veldige stridsmenn, dyktige bueskyttere. De hadde mange sønner og sønnesønner - hundre og femti. Alle disse var Benjamins barn.
13009001	Hele Israel ble ført inn i ættelister og finnes oppskrevet i Israels kongers bok. Og Juda ble bortført til fangenskap i Babel på grunn av sin utroskap.
13009002	De første som igjen bodde på sin eiendom, i sine byer, var vanlige israelitter, prester, levitter og tempeltjenere.
13009003	I Jerusalem bodde noen av Judas barn og av Benjamins barn og av Efra’ims og Manasses barn:
13009004	Utai, sønn av Ammihud, sønn av Omri, sønn av Imri, sønn av Bani, en av sønnene til Peres, sønn av Juda.
13009005	Og av sjilonittene: Asaja, den førstefødte, og hans sønner,
13009006	av Serahs sønner: Je’uel og deres brødre, seks hundre og nitti i tallet,
13009007	av Benjamins barn: Sallu, sønn av Mesjullam, sønn av Hodavja, sønn av Hassenua.
13009008	Videre Jibneja, sønn av Jeroham, og Ela, sønn av Ussi, sønn av Mikri, og Mesjullam, sønn av Sefatja, sønn av Re’uel, sønn av Jibnija,
13009009	og deres brødre etter sine ætter. I alt ni hundre og femtiseks i tallet. Alle disse menn var overhoder for sine familier.
13009010	Av prestene: Jedaja og Jojarib og Jakin
13009011	og Asarja, sønn av Hilkia, sønn av Mesjullam, sønn av Sadok, sønn av Merajot, sønn av Akitub - han var forstander for Guds hus.
13009012	Videre Adaja, sønn av Jeroham, sønn av Pasjhur, sønn av Malkia, og Masai, sønn av Adiel, sønn av Jahsera, sønn av Mesjullam, sønn av Mesjillemit, sønn av Immer,
13009013	og deres brødre, overhoder for sine familier, ett tusen sju hundre og seksti i tallet, dyktige menn i arbeidet ved tjenesten i Guds hus.
13009014	Og av levittene: Sjemaja, sønn av Hasjub, sønn av Asrikam, sønn av Hasjabja, av Meraris barn.
13009015	Videre Bakbakkar, Heresj og Galal og Mattanja, sønn av Mika, sønn av Sikri, sønn av Asaf.
13009016	Videre Obadja, sønn av Sjemaja, sønn av Galal, sønn av Jedutun, og Berekja, sønn av Asa, sønn av Elkana, som bodde i netofatittenes landsbyer.
13009017	Portnerne: Sjallum og Akkub og Talmon og Akiman og deres brødre. Sjallum var deres overhode.
13009018	De står fremdeles ved Kongeporten, mot øst. Dette var portnerne i Levis barns leirer.
13009019	Sjallum, sønn av Kore, sønn av Ebjasaf, sønn av Korah, og hans brødre. De som var av hans familie, korahittene, hadde som sin tjenestegjerning å være vaktfolk ved teltets terskler, fordi deres fedre hadde vært vaktfolk ved inngangen til Herrens leir.
13009020	Pinehas, Eleasars sønn, hadde i gammel tid vært deres forstander. Herren var med ham.
13009021	Sakarja, Mesjelemjas sønn, var portner ved inngangen til sammenkomstens telt.
13009022	Alle disse som var utvalgt til portnere ved inngangen, var to hundre og tolv i tallet. De var ført inn i ættelister etter sine landsbyer. David og seeren Samuel hadde innsatt dem som menn de hadde tillit til.
13009023	De og deres sønner sto ved portene til Herrens hus, telthuset, og holdt vakt.
13009024	Etter de fire verdenshjørner hadde portnerne sin plass: mot øst, vest, nord og sør.
13009025	Deres brødre, som bodde i sine landsbyer, skulle fra tid til annen komme og hjelpe dem for sju dager om gangen.
13009026	De fire forstanderne for portnerne var betrodde menn. De var levitter. De hadde også oppsyn over kamrene og over skattkamrene i Guds hus.
13009027	Om natten holdt de seg rundt omkring Guds hus, for det var deres plikt å holde vakt. Og de skulle lukke opp portene hver morgen.
13009028	Noen av levittene hadde tilsyn med de redskapene som var i bruk ved tjenesten. De talte dem, både når de bar dem inn, og når de bar dem ut.
13009029	Noen av dem var satt til å ha tilsyn med de andre redskapene - alle helligdommens redskaper - og med melet og vinen og oljen og røkelsen og krydderiene.
13009030	Noen av prestenes sønner laget kryddersalven.
13009031	Mattitja, en av levittene, korahitten Sjallums førstefødte sønn, hadde ansvaret for bakverket.
13009032	Noen av deres brødre, kahatittenes barn, hadde tilsyn med skuebrødene, og skulle legge dem til rette hver sabbat.
13009033	Dette var sangerne, overhoder blant levittene. De holdt til i kamrene og var fri for annen tjeneste. For de var dag og natt opptatt med sitt eget arbeid.
13009034	Alle disse var overhoder for levittenes fedre, overhoder for slektene deres. De bodde i Jerusalem.
13009035	I Gibeon bodde Gibeons far Je’uel. Hans kone hette Ma’aka.
13009036	Hans førstefødte sønn var Abdon, så var det Sur og Kis og Ba’al og Ner og Nadab
13009037	og Gedor og Ahjo og Sakarja og Miklot.
13009038	Miklot fikk sønnen Sjimeam. Også disse bodde rett imot sine brødre i Jerusalem, sammen med sine brødre.
13009039	Ner fikk sønnen Kis, og Kis var far til Saul. Saul fikk sønnene Jonatan og Malkisjua og Abinadab og Esjba’al.
13009040	Jonatans sønn var Meribba’al. Meribba’al fikk sønnen Mika.
13009041	Mikas sønner var Piton og Melek og Tahrea.
13009042	Akas fikk sønnen Jara. Jara fikk Alemet og Asmavet og Simri. Simri fikk Mosa.
13009043	Mosa fikk sønnen Bina, og hans sønn var Refaja, hans sønn Elasa, hans sønn Asel.
13009044	Asel hadde seks sønner, og dette var deres navn: Asrikam og Bokeru og Ismael og Sjearja og Obadja og Hanan, dette var Asels sønner.
13010001	Filistrene kjempet mot Israel, og Israels menn flyktet for filistrene. Det lå mange falne på Gilboa-fjellet.
13010002	Filistrene var like i hælene på Saul og sønnene hans, og de drepte Jonatan og Abinadab og Malkisjua, Sauls sønner.
13010003	Striden ble hard der hvor Saul sto. Bueskytterne kom over ham, og han ble såret av skytterne.
13010004	Da sa Saul til sin våpensvein: Dra sverdet ditt og gjennombor meg med det, så ikke disse uomskårne skal komme og fare ille med meg! Men våpensveinen ville ikke, han var redd. Da tok Saul sitt sverd og styrtet seg over det.
13010005	Da våpensveinen så at Saul var død, styrtet også han seg over sitt sverd og døde.
13010006	Slik døde Saul og hans tre sønner og hele hans hus, de døde alle sammen.
13010007	Og da alle israelittene i dalen så at de flyktet, og at Saul og sønnene hans var døde, forlot de byene sine og flyktet. Og filistrene kom og bosatte seg i dem.
13010008	Dagen etter kom filistrene for å plyndre de falne. Da fant de Saul og sønnene hans liggende på Gilboa-fjellet.
13010009	De plyndret ham og tok hans hode og hans våpen og sendte bud rundt omkring i filistrenes land for å forkynne det glade budskapet for avgudene sine og for folket.
13010010	Hans våpen la de i sin guds hus, og hans hodeskalle hengte de opp i Dagons hus.
13010011	Da hele Jabes i Gilead fikk høre alt det filistrene hadde gjort med Saul,
13010012	dro alle våpenføre menn av sted og tok Sauls og hans sønners kropper og førte dem til Jabes. De begravde deres ben under terebinten i Jabes og holdt faste i sju dager.
13010013	Slik døde Saul på grunn av den troløshet som han hadde vist mot Herren, fordi han ikke hadde holdt seg etter Herrens ord, og likeså fordi han hadde spurt dødningemanere til råds.
13010014	Men han spurte ikke Herren. Derfor lot han ham dø og førte kongedømmet over til David, Isais sønn.
13011001	Så kom hele Israel sammen hos David i Hebron og sa: Vi er jo av samme kjøtt og blod som du!
13011002	Alt for lenge siden, mens Saul var konge, var det du som førte Israel ut og inn. Og Herren din Gud sa til deg: Du skal være hyrde for mitt folk Israel, og du skal være fyrste over mitt folk Israel.
13011003	Alle Israels eldste kom til kongen i Hebron. Og David gjorde en pakt med dem i Hebron for Herrens åsyn. De salvet David til konge over Israel etter det ordet Herren hadde talt ved Samuel.
13011004	Så dro David og hele Israel til Jerusalem, det er Jebus. Der bodde jebusittene, landets innbyggere.
13011005	Innbyggerne i Jebus sa til David: Du kommer aldri inn her! Men David inntok Sions borg - det er Davids by.
13011006	Og David sa: Den som først slår jebusittene, skal bli høvding og fører. Og Joab, Serujas sønn, steg først opp og ble høvding.
13011007	David tok sin bolig i borgen, derfor kaltes den Davids by.
13011008	Han bygde byen rundt omkring, fra Millo og utover. Og Joab bygde opp igjen resten av byen.
13011009	David ble større og større, og Herren, hærskarenes Gud, var med ham.
13011010	Dette er de fremste blant Davids helter. Sammen med hele Israel ga de hans kongedømme kraftig støtte for å gjøre ham til konge etter Herrens ord om Israel.
13011011	Dette er Davids helter, så mange de var: Jasjobam, Hakmonis sønn, høvding for de tretti. Han svingte sitt spyd over tre hundre falne på én gang.
13011012	Etter ham kom Eleasar, sønn av ahohitten Dodo. Han var en av de tre heltene.
13011013	Han var med David i Pas-Dammim da filistrene hadde samlet seg der til strid. Der var et jordstykke som var fullt av bygg, og da folket flyktet for filistrene,
13011014	stilte de seg midt på jordstykket og berget det og slo filistrene. Og Herren ga dem en stor seier.
13011015	En gang dro tre av de tretti høvdingene ned over berget til David, som var i hulen ved Adullam. Filistrenes hær lå da i leir i Refajim-dalen.
13011016	David var den gang selv i borgen, og filistrenes forpost var i Betlehem.
13011017	Da kom det en brå lyst over David, og han sa: Hvem lar meg få vann å drikke av den brønnen som er ved porten i Betlehem?
13011018	Da brøt de tre seg gjennom filistrenes leir og øste vann opp av brønnen ved Betlehems port og tok det med seg og kom til David med det. Men David ville ikke drikke det - han øste det ut for Herren.
13011019	Og han sa: Min Gud, la det være langt fra meg å gjøre dette! Skulle jeg drikke disse menns blod, som har satt sitt liv i fare? For de har båret det hit med fare for sitt liv. Og han ville ikke drikke det. Dette gjorde de tre heltene.
13011020	Så var det Absai, bror til Joab. Han var fører for de tre. Han svingte sitt spyd over tre hundre falne, og hadde et navn blant de tre.
13011021	Fremfor de tretti var han dobbelt æret og ble høvding for dem, men nådde ikke opp til de tre.
13011022	Så var det Benaja, sønn av Jojada, som var sønn av en djerv og seierrik stridsmann fra Kabse’el. Han slo Moabs to løvehelter. En dag det hadde snødd, steg han ned i en brønn og slo i hjel en løve.
13011023	Likeså slo han i hjel en egypter, en mann som var fem alen lang. Egypteren hadde et spyd som en veverstang i hånden. Men han gikk ned mot ham med staven sin og rev spydet ut av hånden på egypteren og drepte ham med hans eget spyd.
13011024	Dette gjorde Benaja, Jojadas sønn. Også han hadde et navn blant de tre heltene.
13011025	Fremfor de tretti var han æret, men til de tre nådde han ikke opp. David satte ham over livvakten.
13011026	De djerveste i hæren var: Asael, bror til Joab, Elhanan, Dodos sønn, fra Betlehem,
13011027	haroritten Sjammot, pelonitten Heles,
13011028	teko’itten Ira, sønn av Ikkesj, anatotitten Abieser,
13011029	husatitten Sibbekai, ahohitten Ilai,
13011030	netofatitten Maharai, netofatitten Heled, sønn av Ba’ana,
13011031	Itai, Ribais sønn, fra Gibea i Benjamins stamme, piratonitten Benaja,
13011032	Hurai fra Ga’asj-dalene, arbatitten Abiel,
13011033	baharumitten Asmavet, sja’albonitten Eljahba,
13011034	gisonitten Bene-Hasjem, hararitten Jonatan, sønn av Sjage,
13011035	hararitten Akiam, sønn av Sakar, Elifal, sønn av Ur,
13011036	mekeratitten Hefer, pelonitten Akia,
13011037	karmelitten Hesro, Na’arai, sønn av Esbai,
13011038	Joel, bror til Natan, Mibhar, sønn av Hagri,
13011039	ammonitten Selek, berotitten Nahrai, Joabs, Serjuas sønns våpensvein,
13011040	jitritten Ira, jitritten Gareb,
13011041	hetitten Uria, Sabad, sønn av Ahlai,
13011042	rubenitten Adina, sønn av Sjisja, overhode for rubenittene, og i tillegg til ham tretti,
13011043	Hanan, sønn av Ma’aka, mitnitten Josjafat,
13011044	asteratitten Ussia, Sama og Je’uel, sønner av aroeritten Hotam,
13011045	Jediael, sønn av Simri, og hans bror Joha, tisitten.
13011046	Eliel fra Mahamajim, og Jeribai og Josjavja, sønner av Elna’am, og moabitten Jitma,
13011047	Eliel og Obed og Ja’asiel fra Soba.
13012001	Dette er de som kom til David i Siklag, mens han ennå måtte holde seg der av frykt for Saul, Kis’ sønn. De hørte til de heltene som hjalp ham i krigen.
13012002	De var væpnet med bue og oppøvd i å slynge steiner og skyte piler med buen, både med høyre og venstre hånd. De hørte til Sauls stammefrender, til benjaminittene.
13012003	Det var Akieser, den øverste av dem, og Joasj, sønner av gibeatitten Sjema’a, og Jesuel og Pelet, sønner av Asmavet, og Beraka og anatotitten Jehu,
13012004	og gibeonitten Jisjmaja, en av de tretti heltene og høvding over de tretti, og Jirmeja og Jahasiel og Johanan og gederatitten Josabad,
13012005	Elusai og Jerimot og Bealja og Sjemarja og harusitten Sefatja,
13012006	koharittene Elkana og Jissija og Asarel og Joeser og Jasjobam,
13012007	og Joela og Sebadja, sønner av Jeroham fra Gedor.
13012008	Av gadittene gikk noen over til David i fjellborgen i ørkenen. De var djerve helter, krigsvante stridsmenn væpnet med skjold og spyd. De var som løver å se til, og de var raske som gaseller på fjellene.
13012009	Eser var den første, Obadja den andre, Eliab den tredje,
13012010	Misjmanna den fjerde, Jirmeja den femte,
13012011	Attai den sjette, Eliel den sjuende,
13012012	Johanan den åttende, Elsabad den niende,
13012013	Jirmeja den tiende, Makbannai den ellevte.
13012014	Disse hørte til Gads barn og var høvedsmenn i hæren, den ringeste av dem var satt over hundre og den største var satt over tusen.
13012015	Det var disse som gikk over Jordan i den første måneden, da elven gikk over alle sine bredder, og som drev på flukt alle som bodde i dalen, både mot øst og mot vest.
13012016	Det kom også noen av Benjamins og Judas barn til David, helt til fjellborgen.
13012017	David gikk ut til dem og tok til orde og sa til dem: Kommer dere til meg med fred og vil hjelpe meg, da skal mitt hjerte høre dere til, og vi skal holde sammen. Men kommer dere for å forråde meg til fiendene mine, skjønt det ingen urett er i mine hender, må da våre fedres Gud se det og straffe det!
13012018	Da kom Ånden over Amasai, høvedsmannen for de tretti, og han sa: Dine er vi, David! Og med deg holder vi fred, du Isais sønn! Fred være med deg, og fred være med dine hjelpere! For din Gud hjelper deg. - Da tok David imot dem og satte dem til høvedsmenn i krigerflokken.
13012019	Av Manasse gikk noen over til David. Det hendte da han dro ut til strid mot Saul sammen med filistrene. Men han kom likevel ikke til å hjelpe dem. For filistrenes høvdinger hadde holdt råd og så sendt ham bort, idet de sa: Det vil koste oss våre hoder, om han nå går over til sin herre Saul.
13012020	Da han så dro til Siklag, gikk noen av Manasse over til ham. Det var Adna og Josabad og Jedial og Mikael og Josabad og Elihu og Silletai, høvedsmennene for de tusener som hørte til Manasse.
13012021	Disse hjalp David mot røverflokken, for de var alle djerve stridsmenn, og de ble høvedsmenn i hæren.
13012022	For dag etter dag kom det folk til David for å hjelpe ham, inntil det ble en stor hær, som en Guds hær.
13012023	Dette er tallet på de væpnede flokkene som kom til David i Hebron for å føre Sauls kongedømme over til ham etter Herrens ord:
13012024	Judas barn som bar skjold og spyd, seks tusen åtte hundre mann, væpnet til strid.
13012025	Av Simeons barn djerve, krigsvante stridsmenn, sju tusen ett hundre.
13012026	Av Levis barn fire tusen seks hundre,
13012027	og dessuten Jojada, høvdingen for Arons ætt, og med ham tre tusen sju hundre mann,
13012028	og likeså Sadok, en ung, djerv stridsmann med sin familie, tjueto høvedsmenn.
13012029	Av Benjamins barn, Sauls stammefrender, kom det tre tusen mann. Inntil den tid hadde den største del av dem holdt seg til Sauls hus.
13012030	Av Efra’ims barn tjue tusen åtte hundre mann, djerve stridsmenn, navngjetne menn i sine familier.
13012031	Av den halve Manasses stamme atten tusen mann, som var spesielt navngitt til å dra av sted og gjøre David til konge.
13012032	Av Issakars barn kom det menn som forsto seg på tidene, så de visste hva Israel hadde å gjøre. Deres høvedsmenn var to hundre, og alle deres stammefrender rettet seg etter deres ord.
13012033	Av Sebulons menn som dro ut i strid og var rustet til krig med alle slags krigsvåpen, kom det femti tusen mann. De fylket seg til slag med hjerter uten svik.
13012034	Av Naftali kom det tusen høvedsmenn, og med dem trettisju tusen mann med skjold og spyd.
13012035	Av danittene kom det menn som var rustet til krig, tjueåtte tusen seks hundre mann.
13012036	Av Asjer kom det førti tusen mann som dro ut i strid for å fylke seg til slag.
13012037	Fra den andre siden av Jordan, av rubenittene og gadittene og den halve Manasses stamme, kom menn som var rustet med alle slags krigsvåpen, hundre og tjue tusen.
13012038	Alle disse krigsmennene kom i ordnet fylking til Hebron med oppriktig hjerte for å gjøre David til konge over hele Israel. Også hele resten av Israel var enig om å gjøre David til konge.
13012039	Og de var der hos David i tre dager og åt og drakk, for deres landsmenn hadde laget i stand mat for dem.
13012040	Også de som bodde dem nærmest, like til Issakar og Sebulon og Naftali, kom med mat på esler og kameler og muldyr og okser: mel, fikenkaker og rosinkaker og vin og olje og storfe og småfe i mengde. For det var glede i Israel.
13013001	Og David holdt råd med høvedsmennene over tusen og over hundre, med alle høvdingene.
13013002	Og David sa til hele Israels menighet: Dersom dere synes det er godt, og Herren vår Gud åpner en vei, så la oss sende bud til alle kanter til våre andre brødre i alle Israels landskaper. Dessuten til prestene og levittene i de byene de har med beitemarker omkring, at de skal samle seg hos oss.
13013003	La oss så flytte vår Guds ark hit til oss! For i Sauls dager spurte vi jo aldri etter den.
13013004	Da sa hele menigheten at så burde en gjøre, for det var rett i hele folkets øyne.
13013005	Så samlet David hele Israel fra Sjihor i Egypt til bortimot Hamat for å hente Guds ark fra Kirjat-Jearim.
13013006	Og David og hele Israel dro opp til Ba’ala, til Kirjat-Jearim, som hører til Juda. De dro dit for å føre opp derfra Gud Herrens ark, han som troner over kjerubene, hvor hans navn nevnes.
13013007	Og de satte Guds ark på en ny vogn og førte den bort fra Abinadabs hus, og Ussa og Ahjo kjørte vognen.
13013008	David og hele Israel lekte for Guds åsyn av all makt både til sanger og sitarer og harper og tamburiner og cymbler og trompeter.
13013009	Da de kom til Kidons treskeplass, rakte Ussa hånden ut for å ta fatt i arken, for oksene var blitt ustyrlige.
13013010	Da ble Herrens vrede opptent mot Ussa, og han slo ham fordi han hadde rakt hånden ut mot arken, så han døde der for Guds åsyn.
13013011	Men David ble ille til mote fordi Herren hadde slått Ussa ned. Derfor er dette stedet blitt kalt Peres-Ussa like til denne dag.
13013012	Den dagen ble David fylt av frykt for Gud og sa: Hvordan skulle jeg kunne føre Guds ark inn til meg?
13013013	Og David flyttet ikke arken inn til seg i Davids by, men lot den føre bort til gititten Obed-Edoms hus.
13013014	Guds ark ble stående hos Obed-Edoms familie i hans hus i tre måneder. Og Herren velsignet Obed-Edoms hus og alt hva hans var.
13014001	Hiram, kongen i Tyrus, skikket sendemenn til David med sedertre, og han sendte steinhoggere og tømmermenn for å bygge et hus til ham.
13014002	Og David skjønte at Herren hadde stadfestet hans kongedømme over Israel, for hans rike hadde fått stor anseelse for hans folk Israels skyld.
13014003	David tok enda flere koner i Jerusalem, og han fikk enda flere sønner og døtre.
13014004	Dette er navnene på de sønnene han fikk i Jerusalem: Sjammua og Sjobab, Natan og Salomo
13014005	og Jibhar og Elisjua og Elpelet
13014006	og Nogah og Nefeg og Jafia
13014007	og Elisjama og Be’eljada og Elifelet.
13014008	Da filistrene hørte at David var salvet til konge over hele Israel, dro alle filistrene ut for å gripe ham. Da David hørte det, dro han ut mot dem.
13014009	Og filistrene kom og spredte seg utover i Refajim-dalen.
13014010	Da spurte David Gud: Skal jeg dra ut mot filistrene, og vil du gi dem i min hånd? Og Herren svarte: Dra ut! Så vil jeg gi dem i din hånd.
13014011	Så dro de opp til Ba’al-Perasim, og der slo David dem. Og David sa: Gud har brutt igjennom mine fiender ved min hånd, som vannene bryter igjennom. Derfor ble dette stedet kalt Ba’al-Perasim.
13014012	Der etterlot de seg gudene sine, og David befalte at de skulle brennes opp med ild.
13014013	Men filistrene kom igjen og spredte seg utover i dalen.
13014014	Og David spurte igjen Gud, og Gud sa til ham: Du skal ikke dra opp etter dem. Vend deg fra dem og ta en omvei, så du kommer over dem midt for bakatrærne.
13014015	Når du så hører lyden av skritt i toppen av bakatrærne, da skal du dra ut i striden. For Gud har dratt ut foran deg for å slå filistrenes hær.
13014016	David gjorde som Gud hadde befalt ham, og de slo filistrenes hær og forfulgte dem fra Gibeon og like til Geser.
13014017	Og Davids navn kom ut i alle landene, og Herren lot frykt for ham komme over alle folkene.
13015001	Siden bygde han seg flere hus i Davids by. Han gjorde også i stand et sted for Guds ark og reiste et telt for den.
13015002	Da sa David: Ingen må bære Guds ark uten levittene. For dem har Herren utvalgt til å bære Guds ark og til å tjene ham for alle tider.
13015003	Så samlet David hele Israel til Jerusalem for å føre Herrens ark opp til det stedet som han hadde gjort i stand for den.
13015004	Og David kalte sammen Arons barn og levittene:
13015005	Av Kahats barn Uriel, den øverste, og hans brødre, ett hundre og tjue,
13015006	av Meraris barn Asaja, den øverste, og hans brødre, to hundre og tjue,
13015007	av Gersjoms barn Joel, den øverste, og hans brødre, ett hundre og tretti,
13015008	av Elisafans barn Sjemaja, den øverste, og hans brødre, to hundre,
13015009	av Hebrons barn Eliel, den øverste, og hans brødre, åtti,
13015010	av Ussiels barn Amminadab, den øverste, og hans brødre, ett hundre og tolv.
13015011	Så kalte David til seg prestene Sadok og Ebjatar og levittene Uriel, Asaja, Joel, Sjemaja, Eliel og Amminadab.
13015012	Han sa til dem: Dere overhoder for levittene. Hellige dere, både dere og deres brødre, og før Herrens, Israels Guds ark opp til det stedet jeg har gjort i stand for den!
13015013	Det var fordi dere ikke var med første gang at Herren vår Gud brøt inn iblant oss. For vi søkte ham ikke på den rette måten.
13015014	Da helliget prestene og levittene seg for å føre Herrens, Israels Guds ark opp.
13015015	Og levittene bar Guds ark på skuldrene sine ved hjelp av bærestengene, slik som Moses hadde påbudt etter Herrens ord.
13015016	Så bød David de øverste blant levittene at de skulle stille sine brødre sangerne fram med musikkinstrumenter, harper og sitarer og cymbler, som de skulle spille på når de lot gledessangen tone.
13015017	Da stilte levittene fram Heman, sønn av Joel, og av hans brødre Asaf, sønn av Berekja, og av deres brødre Meraris barn Etan, sønn av Kusjaja.
13015018	Sammen med dem stilte de deres brødre av annen rang: Sakarja, Ben og Ja’asiel og Sjemiramot og Jehiel og Unni, Eliab og Benaja og Ma’aseja og Mattitja og Eliflehu og Mikneja og Obed-Edom og Je’iel, dørvokterne.
13015019	Sangerne Heman, Asaf og Etan skulle slå på kobbercymbler.
13015020	Sakarja og Asiel og Sjemiramot og Jehiel og Unni og Eliab og Ma’aseja og Benaja skulle spille på harper etter Alamot.
13015021	Mattitja og Eliflehu og Mikneja og Obed-Edom og Je’iel og Asasja skulle spille på sitarer etter Sjeminit for å lede sangen.
13015022	Kenanja, levittenes sangmester, underviste i sangen, for han var kyndig i det.
13015023	Berekja og Elkana var dørvoktere ved arken.
13015024	Prestene Sjebaina og Josjafat og Netanel og Amasai og Sakarja og Benaja og Elieser blåste i trompeter foran Guds ark, og Obed-Edom og Jehia var dørvoktere ved arken.
13015025	Så gikk David og Israels eldste og høvedsmennene over tusen av sted for å hente Herrens paktsark opp fra Obed-Edoms hus med jubel.
13015026	Da nå Gud hjalp levittene som bar Herrens paktsark, ofret de sju okser og sju værer.
13015027	David var kledd i en ytterkappe av hvitt lin, like ens alle de levittene som bar arken, og sangerne og Kenanja, sangmesteren som ledet sangen. Dessuten hadde David en efod av lin på seg.
13015028	Og hele Israel førte Herrens paktsark opp med fryderop og med lyden av horn og trompeter og cymbler, mens de spilte høyt på harpe og sitar.
13015029	Men da Herrens paktsark kom inn i Davids by, da så Mikal, Sauls datter, ut gjennom vinduet. Hun så kong David hoppe og danse, og hun foraktet ham i sitt hjerte.
13016001	Så førte de Guds ark inn og satte den midt i det teltet som David hadde reist for den, og de bar fram brennoffer og fredsoffer for Guds åsyn.
13016002	Da David var ferdig med å ofre brennofrene og fredsofrene, velsignet han folket i Herrens navn.
13016003	Og han delte ut til hver enkelt i Israel, både mann og kvinne, et brød og en daddelkake og en rosinkake.
13016004	Han satte noen av levittene til å gjøre tjeneste foran Herrens ark og til å prise og takke og love Herren, Israels Gud:
13016005	Asaf var den øverste. Nest etter ham kom Sakarja, og så Je’iel og Sjemiramot og Jehiel og Mattitja og Eliab og Benaja og Obed-Edom og Je’iel med harper og sitarer. Asaf skulle slå på cymblene.
13016006	Prestene Benaja og Jahasiel skulle hele tiden blåse i trompetene foran Guds paktsark.
13016007	Den dagen satte David første gang Asaf og hans brødre til å synge Herrens pris:
13016008	Pris Herren! Påkall hans navn! Kunngjør blant folkene hans store gjerninger!
13016009	Syng for ham, lovsyng ham! Tal om alle hans undergjerninger!
13016010	Ros dere av hans hellige navn! De som søker Herren - la deres hjerte glede seg!
13016011	Spør etter Herren og hans makt, søk alltid hans åsyn!
13016012	Kom i hu hans undergjerninger som han har gjort, hans under og dommene av hans munn,
13016013	dere barn av Israel, hans tjener Jakobs barn, hans utvalgte!
13016014	Han er Herren vår Gud, hans dommer er over hele jorden.
13016015	Husk hans pakt til evig tid, det ordet han fastsatte for tusen slekter,
13016016	den pakten han gjorde med Abraham, og hans ed til Isak!
13016017	Han stadfestet pakten som en rett for Jakob, som en evig pakt for Israel.
13016018	Og han sa: Deg vil jeg gi Kana’ans land til arvedel!
13016019	Da dere ennå var en liten flokk, få og fremmede i landet,
13016020	da vandret de fra folk til folk og fra et rike til et annet folk,
13016021	da tillot han ikke noen å gjøre vold mot dem, han straffet konger for deres skyld:
13016022	Rør ikke ved mine salvede, og gjør ikke mine profeter noe ondt!
13016023	Syng for Herren, all jorden! Forkynn fra dag til dag hans frelse!
13016024	Fortell blant hedningene hans ære, blant alle folkene hans undergjerninger!
13016025	For stor er Herren og høylovet, forferdelig er han over alle guder.
13016026	For alle folkenes guder er avguder, men Herren har gjort himmelen.
13016027	Høyhet og herlighet er for hans åsyn, styrke og glede er på hans sted.
13016028	Gi Herren, dere folkeslekter, gi Herren ære og makt!
13016029	Gi Herren den ære som svarer til hans navn! Bær fram gaver og kom for hans åsyn! Tilbe Herren i hellig skrud!
13016030	Skjelv for hans åsyn, all jorden! Verden står fast, den rokkes ikke.
13016031	Himmelen glede seg, og jorden fryde seg! Og de skal si blant hedningene: Herren regjerer!
13016032	Må havet bruse og alt som fyller det! Må marken fryde seg og alt som er på den!
13016033	Da jubler trærne i skogen for Herrens åsyn, for han kommer for å dømme jorden.
13016034	Lov Herren! For han er god, hans miskunnhet varer til evig tid.
13016035	Og si: Frels oss, du vår frelses Gud! Samle oss og fri oss fra hedningene, så vi kan love ditt hellige navn, og ha vår ære i å prise deg.
13016036	Lovet være Herren, Israels Gud, fra evighet til evighet! Og alt folket sa amen og priste Herren.
13016037	David lot så Asaf og hans brødre bli der foran Herrens paktsark, slik at de alltid kunne gjøre tjeneste foran arken - slik som det skulle gjøres dag for dag.
13016038	Likeens Obed-Edom og deres brødre, sekstiåtte; Obed-Edom, sønn av Jedutun, og Hosa som dørvoktere.
13016039	Men presten Sadok og hans brødre prestene lot han bli foran Herrens tabernakel på haugen i Gibeon,
13016040	for at de stadig skulle ofre Herren brennoffer på brennofferalteret morgen og kveld, og gjøre alt det som står skrevet i den lov som Herren hadde gitt Israel.
13016041	Sammen med dem var Heman og Jedutun og de andre utvalgte som var nevnt ved navn, for at de skulle love Herren, for hans miskunnhet varer til evig tid.
13016042	Og hos dem, hos Heman og Jedutun, var det trompeter og cymbler til bruk for dem som skulle spille, og likeså andre instrumenter til sangen ved gudstjenesten. Og Jedutuns sønner hadde plass ved dørene.
13016043	Deretter dro alt folket hver til sitt, og David vendte hjem for å velsigne sitt hus.
13017001	En dag David satt i sitt hus, sa han til profeten Natan: Se, jeg bor i et hus av sedertre mens Herrens paktsark bor under teltduk.
13017002	Natan sa til David: Gjør du alt det du har i sinne! For Gud er med deg.
13017003	Men samme natt kom Guds ord til Natan, og det lød slik:
13017004	Gå og si til min tjener David: Så sier Herren: Du skal ikke bygge det huset jeg skal bo i.
13017005	Jeg har jo ikke bodd i hus fra den dagen jeg førte Israel opp, og til denne dag. Men jeg har vandret fra telt til telt og fra tabernakel til tabernakel.
13017006	Hvor jeg så vandret om i hele Israel, har jeg vel noen gang talt slik til noen av Israels dommere, som jeg satte til å vokte mitt folk: Hvorfor har dere ikke bygd et hus av sedertre for meg?
13017007	Og nå skal du si til min tjener David: Så sier Herren, hærskarenes Gud: Jeg tok deg fra beitemarken der du fulgte saueflokken, for at du skulle være fyrste over mitt folk Israel.
13017008	Jeg var med deg overalt hvor du gikk, og utryddet alle dine fiender for deg. Jeg har latt deg vinne et navn så stort som det de største på jorden har.
13017009	Og jeg vil gjøre i stand et bosted for mitt folk Israel, og plante dem der, så de bor i sitt hjem og ikke blir uroet mer. Urettferdige mennesker skal ikke lenger skade dem slik som før,
13017010	helt fra den tid jeg satte dommere over mitt folk Israel. Jeg har ydmyket alle dine fiender. Og nå forkynner jeg deg at Herren vil bygge et hus for deg.
13017011	Når dine dagers tall er fullt og du går til dine fedre, da vil jeg oppreise din ætt etter deg, en av dine egne sønner, og jeg vil grunnfeste hans kongedømme.
13017012	Han skal bygge et hus for meg, og jeg vil trygge hans trone til evig tid.
13017013	Jeg vil være hans far, og han skal være min sønn. Jeg vil ikke la min miskunn vike fra ham, slik som jeg lot den vike fra ham som var før deg.
13017014	Men jeg vil la ham bli i mitt hus og i mitt rike til evig tid, og hans trone skal være grunnfestet til evig tid.
13017015	Alle disse ordene og hele dette synet bar Natan fram for David.
13017016	Da gikk kong David inn og ble der inne for Herrens åsyn. Og han sa: Hvem er jeg, Herre Gud! Og hva er mitt hus, at du har ført meg så langt?
13017017	Og enda var dette for lite i dine øyne, Gud! Du talte om din tjeners hus langt fram i tiden. Du har sett på meg som en mann av høy verdighet, Herre Gud.
13017018	Hva mer skal så David si til deg om den ære du har vist din tjener? Du kjenner jo din tjener.
13017019	Herre! For din tjeners skyld og etter ditt hjerte har du gjort alt dette store og forkynt alle disse store ting.
13017020	Herre, ingen er som du! Det er ingen Gud uten deg, etter alt det vi har hørt med våre ører.
13017021	Og hvor finnes det på jorden et eneste folk som ditt folk Israel, et folk som Gud kom og fridde ut, så det skulle være hans eget folk? Du gjorde det for å vinne deg et navn ved store og forferdelige gjerninger, ved å drive ut hedningefolk for ditt folk som du fridde ut fra Egypt.
13017022	Du satte ditt folk Israel til å være ditt folk til evig tid. Og du, Herre, er blitt deres Gud.
13017023	Så la nå, Herre, det ordet du har talt om din tjener og om hans hus, stå fast til evig tid, og gjør som du har sagt!
13017024	Ja, la det stå fast! Da skal ditt navn bli stort til evig tid, så folk skal si: Herren, hærskarenes Gud, Israels Gud, er Gud for Israel! Og din tjener Davids hus skal bli stående fast for ditt åsyn.
13017025	For du, min Gud, har åpenbart for din tjener at du vil bygge et hus for ham. Derfor har din tjener fått frimodighet til å be for ditt åsyn.
13017026	Og nå, Herre, du er Gud, og du har lovt din tjener denne godhet.
13017027	Det har behaget deg å velsigne din tjeners hus, for at det må bli stående for ditt åsyn til evig tid. For det som du velsigner, Herre, er velsignet i all evighet.
13018001	Deretter slo David filistrene og la dem under seg. Han tok Gat og landsbyene omkring ut av filistrenes hender.
13018002	Han slo også moabittene, og moabittene ble Davids tjenere og måtte svare ham skatt.
13018003	Likeså slo David kongen i Soba, Hadareser, ved Hamat, da han dro ut for å vinne herredømme ved Frat-elven.
13018004	David tok fra ham tusen vognhester og sju tusen hestfolk og tjue tusen mann fotfolk. David lot skjære fotsenene over på alle vognhestene, bare hundre vognhester sparte han.
13018005	Syrerne fra Damaskus kom for å hjelpe Hadareser, kongen i Soba. Men David slo tjueto tusen mann av dem.
13018006	Og David la krigsmannskap i det syriske Damaskus-riket, og syrerne ble Davids tjenere og måtte betale ham skatt. Slik hjalp Herren David overalt hvor han dro fram.
13018007	David tok de gullskjoldene som Hadaresers tjenere hadde båret, og førte dem til Jerusalem.
13018008	Fra Hadaresers byer Tibhat og Kun tok David en stor mengde kobber. Av det laget Salomo kobberhavet og søylene og kobberkarene.
13018009	Da kongen i Hamat, To’u, hørte at David hadde slått hele hæren til Hadareser, kongen i Soba,
13018010	sendte han sin sønn Hadoram til kong David for å hilse på ham og ønske ham til lykke fordi han hadde kjempet mot Hadareser og slått ham. For Hadareser hadde stadig ført krig mot To’u. Hadoram hadde med seg alle slags gullkar og sølvkar og kobberkar.
13018011	Også disse innviet kong David til Herren sammen med sølv og gull som han hadde tatt fra alle folkene: fra Edom og fra Moab og fra Ammons barn og fra filistrene og fra amalekittene.
13018012	Det var Absai, Serujas sønn, som slo edomittene i Saltdalen, atten tusen mann.
13018013	Så la David vaktmannskap i Edom, og alle edomittene ble Davids tjenere. Slik hjalp Herren David overalt hvor han dro fram.
13018014	Så regjerte nå David over hele Israel, og han gjorde rett og rettferdighet mot hele sitt folk.
13018015	Joab, Serujas sønn, var høvding over hæren. Josjafat, Akiluds sønn, var historieskriver.
13018016	Sadok, Akitubs sønn, og Abimelek, Ebjatars sønn, var prester. Og Sjavsja var statsskriver.
13018017	Benaja, Jojadas sønn, var høvding over livvakten. Og Davids sønner var de fremste ved kongens side.
13019001	Så hendte det at Nahas, Ammons barns konge, døde. Og sønnen hans ble konge i hans sted.
13019002	Da sa David: Jeg vil vise Hanun, Nahas’ sønn, vennskap, for hans far viste meg vennskap. Og David sendte bud for å trøste ham i sorgen over faren. Så kom da Davids tjenere til Ammons barns land, til Hanun for å trøste ham.
13019003	Men høvdingene over Ammons barn sa da til Hanun: Tror du det er for å ære din far at David har sendt folk som skal trøste deg? Er ikke hans tjenere heller kommet til deg for å gjøre seg kjent i landet og for å ødelegge og speide i det?
13019004	Da tok Hanun Davids tjenere og lot dem rake, og han skar av dem halvdelen av klærne, like til setet, og lot dem så fare.
13019005	Noen kom til David og meldte det som hadde hendt mennene hans. Da sendte han folk som skulle møte dem, for de var grovt vanæret, og kongen lot si: Bli i Jeriko til skjegget er vokst ut igjen, og så kan dere komme hjem.
13019006	Da nå Ammons barn så at de hadde gjort seg forhatt hos David, sendte Hanun og Ammons barn tusen talenter sølv for å leie seg vogner og hestfolk fra Mesopotamia og fra syrerne i Ma’aka og fra Soba.
13019007	Så leide de da trettito tusen vogner og kongen i Ma’aka og hans folk. De kom og slo leir foran Medba. Men også Ammons barn samlet seg fra sine byer og dro ut til strid.
13019008	Da David hørte dette, sendte han Joab av sted med alle krigsvante menn i hæren.
13019009	Og Ammons barn rykket ut og stilte seg i fylking foran inngangen til byen. Men de kongene som var kommet dit, sto for seg selv ute på marken.
13019010	Da Joab så at han hadde fienden mot seg både foran og bak, valgte han ut en del av det beste mannskapet i Israel og stilte dem opp mot syrerne.
13019011	Resten av folket overlot han til sin bror Absai, og de stilte seg i fylking mot Ammons barn.
13019012	Og han sa: Dersom syrerne blir for sterke for meg, skal du komme meg til hjelp. Og dersom Ammons barn blir for sterke for deg, da skal jeg hjelpe deg.
13019013	Vær modig! La oss vise oss modige for folket vårt og for vår Guds byer, så får Herren gjøre det som er godt i hans øyne.
13019014	Så rykket Joab fram med folkene sine til strid mot syrerne, og de flyktet for ham.
13019015	Da Ammons barn så at syrerne flyktet, så flyktet også de for hans bror Absai og dro seg inn i byen. Da dro Joab tilbake til Jerusalem.
13019016	Da syrerne så at de var blitt slått av Israel, sendte de bud at de syrerne som bodde på den andre siden av elven, skulle dra ut. Og Sjofak, høvdingen over Hadaresers hær, var føreren deres.
13019017	Da David fikk melding om dette, samlet han hele Israel og gikk over Jordan. Da han kom fram til dem, stilte han seg opp mot dem - han fylket hæren sin mot syrerne, og de kjempet mot ham.
13019018	Men syrerne flyktet for Israel. Og David drepte blant syrerne mannskapet på sju tusen vogner, og førti tusen mann fotfolk. Også hærføreren Sjofak drepte han.
13019019	Da Hadaresers menn så at de var blitt slått av Israel, gjorde de fred med David og ble hans tjenere. Og syrerne ville ikke hjelpe Ammons barn lenger.
13020001	Året etter, på den tiden når kongene pleier å dra ut i krig, tok Joab av sted med krigshæren og herjet Ammons barns land. Da han kom til Rabba, beleiret han det. Men David ble i Jerusalem. Og Joab tok Rabba og ødela byen.
13020002	Og David tok kronen fra hodet til kongen deres. Det viste seg at den veide en talent gull, og det var en kostbar edelstein i den. Nå kom den på Davids hode. Og det store hærfanget han hadde tatt i byen, førte han bort med seg.
13020003	Folket som bodde der, førte han ut og skar dem over med sager og jernhakker og økser. Slik gjorde David med alle byene hos Ammons barn. Deretter vendte David og alt folket tilbake til Jerusalem.
13020004	Siden kom det til et slag med filistrene ved Geser. Husatitten Sibbekai felte da Sippai, som hørte til Rafa-ætten. Og de ble underkuet.
13020005	Så kom det igjen til strid med filistrene. Elhanan, Ja’urs sønn, slo Lahmi, en bror av gittitten Goliat, han hadde et spyd med et skaft som en veverstang.
13020006	Enda en gang kom det til strid ved Gat. Der var en høyvoksen mann, som hadde seks fingrer på hver hånd og seks tær på hver fot - i alt tjuefire fingrer og tær. Han var også en etterkommer av Rafa.
13020007	Han hånet Israel, men Jonatan, sønn av Davids bror Sjimea, hogg ham ned.
13020008	Disse var etterkommere av Rafa i Gat, og de falt for David og hans menns hånd.
13021001	Men Satan sto opp mot Israel og egget David til å telle Israel.
13021002	Da sa David til Joab og høvdingene i folket: Gå avsted og tell Israel fra Be’er-Sjeba helt til Dan, og kom så til meg med melding, så jeg kan få vite hvor mange de er.
13021003	Da sa Joab: Måtte Herren legge hundre ganger så mange til sitt folk som de er nå! Herre konge, er de ikke min herres tjenere alle sammen? Hvorfor krever min herre dette? Hvorfor skulle dette bringe skyld over Israel?
13021004	Men kongen holdt fast ved sitt ord og ga ikke etter for Joab. Så tok da Joab ut og dro omkring i hele Israel, og kom så tilbake til Jerusalem.
13021005	Joab oppga for David det tallet som folketellingen hadde gitt. I hele Israel var det elleve hundre tusen mann som kunne dra sverd, og i Juda fire hundre og sytti tusen.
13021006	Men Levi og Benjamin hadde han ikke mønstret sammen med de andre, for kongens ord var en styggedom for Joab.
13021007	Det som var skjedd, var ondt i Guds øyne, og han slo Israel.
13021008	Da sa David til Gud: Jeg har syndet grovt da jeg gjorde dette! Men tilgi nå din tjeners misgjerning. For jeg har gjort en stor dårskap.
13021009	Men Herren talte til Gad, Davids seer, og sa:
13021010	Gå og tal til David og si: Så sier Herren: Tre ting forelegger jeg deg, velg en av dem, så vil jeg gjøre det du vil.
13021011	Så kom Gad til David og sa til ham: Så sier Herren: Velg nå
13021012	enten hungersnød i tre år, eller å ligge under for dine motstandere i tre måneder, så du ikke kan komme unna dine fienders sverd, eller at Herrens sverd og pest skal komme over landet i tre dager, og Herrens engel skal volde ødeleggelse i hele Israels rike. - Tenk nå etter hva jeg skal svare ham som har sendt meg!
13021013	David sa til Gad: Jeg er i stor nød. Men la meg helst falle i Herrens hånd. For hans barmhjertighet er stor, men i menneskers hånd vil jeg nødig falle.
13021014	Så lot Herren det komme en pest i Israel, og det falt sytti tusen mann av Israel.
13021015	Og Gud sendte en engel til Jerusalem for å ødelegge byen. Men da han holdt på med å ødelegge, så Herren det, og han angret det onde og sa til engelen som gjorde ødeleggelsen: Det er nok! Dra nå din hånd tilbake! - Herrens engel sto da ved jebusitten Ornans treskeplass.
13021016	David løftet blikket, og da fikk han se Herrens engel, som sto mellom jorden og himmelen med et løftet sverd i hånden - og det var rakt ut mot Jerusalem. Da falt David og de eldste ned på sitt ansikt, kledd i sekk.
13021017	Og David sa til Gud: Var det ikke jeg som bød at folket skulle telles? Det er jeg som har syndet og gjort ille, men denne min hjord, hva har de gjort? Herre min Gud, la heller din hånd komme over meg og over min fars hus, men la ikke pesten ligge over ditt folk!
13021018	Da sa Herrens engel til Gad at han skulle be David gå opp og reise et alter for Herren på jebusitten Ornans treskeplass.
13021019	Så gikk David dit opp, slik som Gad hadde sagt i Herrens navn.
13021020	Da nå Ornan vendte seg om, fikk han se engelen. Og hans fire sønner, som var med ham, gjemte seg. Ornan holdt nettopp på med å treske hvete.
13021021	Da David kom til Ornan, så Ornan ut og fikk se David. Så gikk han ut av treskeplassen og kastet seg ned for David med ansiktet mot jorden.
13021022	Og David sa til Ornan: La meg få det stedet hvor du har treskeplassen din, så jeg kan bygge et alter for Herren der! La meg få det for full pris, slik at pesten kan bli tatt bort fra folket.
13021023	Da sa Ornan til David: Bare ta det! Min herre kongen må gjøre som han finner for godt! Her gir jeg deg oksene til brennofrene og treskesledene til ved og hveten til matofferet. Alt sammen gir jeg som gave.
13021024	Men kong David svarte: Nei, jeg vil kjøpe det for full pris. Jeg vil ikke ta det som er ditt og gi det til Herren, og jeg vil ikke ofre brennoffer som jeg har fått for intet.
13021025	Så ga David til Ornan seks hundre sekel gull etter vekt for stedet.
13021026	Og David bygde et alter for Herren der og ofret brennoffer og fredsoffer. Og han ropte til Herren, og han svarte ham med ild fra himmelen på brennofferalteret.
13021027	Og Herren befalte engelen å stikke sverdet i sliren.
13021028	Da David så at Herren hadde bønnhørt ham på jebusitten Ornans treskeplass, så ofret han der.
13021029	På den tiden sto Herrens tabernakel, som Moses fikk laget i ørkenen, og brennofferalteret på haugen i Gibeon.
13021030	Men David torde ikke gå dit for å søke Gud, så skremt var han av sverdet til Herrens engel.
13022001	Og David sa: Her skal Herren Guds hus stå, og her skal alteret for Israels brennoffer være.
13022002	David befalte at de fremmede som bodde i Israels land, skulle kalles sammen. Og han satte steinhoggere til å hogge til steinene som Guds hus skulle bygges av.
13022003	David samlet en mengde jern til nagler i portdørene og til kramper, og så mye kobber at det ikke kunne veies.
13022004	Han samlet så mye sedertre at det ikke var tall på det, for sidonierne og tyrierne førte en mengde sedertre til David.
13022005	For David tenkte: Min sønn Salomo er ung og veik, og huset som skal bygges for Herren, må gjøres så stort at det kan være til pris og ære for ham i alle land. Derfor vil jeg legge til rette for ham. Og David gjorde store forberedelser før sin død.
13022006	Og han kalte sin sønn Salomo til seg og bød ham bygge et hus for Herren, Israels Gud.
13022007	David sa til sin sønn Salomo: Jeg hadde i sinne å bygge et hus for Herrens, min Guds navn.
13022008	Men Herrens ord kom til meg, og det lød så: Du har utøst mye blod og ført store kriger. Du skal ikke bygge et hus for mitt navn, for du har utøst mye blod på jorden for mitt åsyn.
13022009	Men du skal få en sønn. Han skal være en fredens mann, og jeg vil la ham få fred for alle sine fiender rundt omkring. Salomo skal være hans navn. Og jeg vil la Israel ha fred og ro i hans dager.
13022010	Han skal bygge et hus for mitt navn. Han skal være min sønn, og jeg skal være hans far. Jeg skal trygge hans kongetrone over Israel for all tid.
13022011	Må så Herren nå være med deg, min sønn! Måtte du ha lykken med deg og få bygge Herrens, din Guds hus, slik som han har sagt om deg.
13022012	Bare Herren vil gi deg visdom og forstand når han setter deg over Israel, og bare du vil holde Herrens, din Guds lov!
13022013	Da skal du ha lykke med deg, når du akter vel på å gjøre etter de bud og lover som Herren befalte Moses å gi til Israel. Vær frimodig og sterk! Frykt ikke og vær ikke redd!
13022014	Her har jeg med mye strev skaffet til veie hundre tusen talenter gull og tusen ganger tusen talenter sølv til Herrens hus, og dessuten mer kobber og jern enn det kan veies, så mye er det. Tre og stein har jeg samlet, og mer kan du selv legge til.
13022015	Arbeidsfolk har du også i stort antall: steinhoggere og murere og tømmermenn, dessuten alle slags folk som er kyndige i alle andre slags arbeid.
13022016	Av gull, sølv, kobber og jern er det så mye at det ikke er tall på det. Så ta da fatt på verket, og Herren være med deg!
13022017	Og David befalte alle Israels høvdinger å hjelpe Salomo, hans sønn. Han sa:
13022018	Herren deres Gud er jo med dere og har gitt dere ro på alle kanter. For han har gitt landets innbyggere i min hånd, og landet er lagt under Herren og hans folk.
13022019	Vend nå hjerte og sjel til å søke Herren deres Gud. Og gjør dere ferdig til å bygge Gud Herrens helligdom, så dere kan føre Herrens paktsark og Guds hellige kar inn i det huset som skal bygges for Herrens navn!
13023001	Da David var blitt gammel og mett av dager, gjorde han sin sønn Salomo til konge over Israel.
13023002	Han samlet alle Israels høvdinger og prestene og levittene.
13023003	Og levittene ble talt fra trettiårsalderen og oppover. Tallet på dem, én for én, alle som var av mannkjønn, var trettiåtte tusen.
13023004	David sa: Av disse skal tjuefire tusen lede arbeidet på Herrens hus. Seks tusen skal være tilsynsmenn og dommere.
13023005	Fire tusen skal være dørvoktere. Fire tusen skal lovsynge Herren til de instrumentene jeg har laget til lovsangen.
13023006	David delte dem i skift etter Levis sønner: Gersjon, Kahat og Merari.
13023007	Til gersjonittene hørte Ladan og Sjime’i.
13023008	Ladans sønner var Jehiel, overhodet, og så Setam og Joel - tre i tallet.
13023009	Sjime’is sønner var Sjelomot og Hasiel og Haran - tre i tallet. Dette var overhodene for Ladans familier.
13023010	Og Sjime’is sønner var Jahat og Sjisja og Je’usj og Beria. Dette var Sjime’is sønner - fire i tallet.
13023011	Jahat var overhodet, og så kom Sjisja. Je’usj og Beria hadde ikke mange sønner, og de utgjorde derfor bare én familie, én tjenestegruppe.
13023012	Kahats sønner var Amram og Jishar og Hebron og Ussiel - fire i tallet.
13023013	Amrams sønner var Aron og Moses. Aron ble utskilt for å hellige de helligste ting, slik at både han og sønnene hans gjennom alle tider skulle brenne røkelse for Herren og tjene ham og velsigne i hans navn til evig tid.
13023014	Men sønnene til Guds mann Moses regnes til Levis stamme.
13023015	Moses’ sønner var Gersjom og Elieser.
13023016	Av Gersjoms sønner var Sjebuel overhodet.
13023017	Av Eliesers barn var Rehabja overhodet. Elieser hadde ikke andre sønner, men Rehabjas sønner var overmåte tallrike.
13023018	Av Jishars sønner var Sjelomit overhodet.
13023019	Av Hebrons sønner var Jerija overhodet, så kom Amarja. Jahasiel var den tredje og Jekamam den fjerde.
13023020	Av Ussiels sønner var Mika overhodet, og så kom Jissija.
13023021	Meraris sønner var Mahli og Musji. Mahlis sønner var Eleasar og Kis.
13023022	Da Eleasar døde, var det ingen sønner etter ham, men bare døtre. Deres slektninger, Kis’ sønner, tok dem til ekte.
13023023	Musjis sønner var Mahli og Eder og Jeremot - tre i tallet.
13023024	Dette var Levis sønner etter sine familier, overhodene for familiene, så mange av dem som ble mønstret, etter sine navn, én for én, de som gjorde arbeidet ved tjenesten i Guds hus, fra tjueårsalderen og oppover.
13023025	For David sa: Herren, Israels Gud, har gitt sitt folk ro og har nå sin bolig i Jerusalem til evig tid.
13023026	Derfor trenger heller ikke levittene lenger å bære tabernaklet og alle redskapene til gudstjenesten.
13023027	For det var etter Davids siste ord at Levis barn ble talt fra tjueårsalderen og oppover.
13023028	Oppgaven deres skulle være å hjelpe Arons sønner med tjenesten i Herrens hus. De skulle ha tilsyn med forgårdene og kamrene og sørge for rengjøringen av alt det hellige og utføre arbeidet ved tjenesten i Guds hus,
13023029	både med skuebrødene og det fine melet til matofferet og med de usyrede brødleivene og med hellene til å bake på og med melet som skulle knas, og med alle hulmål og lengdemål.
13023030	Hver morgen skulle de stå og love og prise Herren, likeså hver kveld.
13023031	De skulle hjelpe til ved hver ofring av brennoffer til Herren på sabbatene, på nymånedagene og på høytidene, så mange som det var fastsatt, og slik som det var foreskrevet for dem - all tid for Herrens åsyn.
13023032	Slik skulle de da ta vare på det som var å gjøre ved sammenkomstens telt, og det som var å gjøre ved helligdommen. Og de skulle hjelpe sine brødre Arons sønner ved tjenesten i Herrens hus.
13024001	Dette er de skiftene som Arons sønner var inndelt i : Arons sønner var Nadab og Abihu, Eleasar og Itamar.
13024002	Men Nadab og Abihu døde før sin far. De hadde ingen sønner, og bare Eleasar og Itamar ble prester.
13024003	Sammen med Sadok av Eleasars sønner og Akimelek av Itamars sønner, delte David dem inn i grupper etter den tjenesten de skulle ha.
13024004	Det viste seg da at Eleasars sønner hadde flere overhoder enn Itamars sønner. De delte dem derfor slik at Eleasars sønner fikk seksten overhoder for sine familier og Itamars sønner åtte for sine familier.
13024005	De inndelte dem ved loddkasting, begge ætter. For det fantes ledere for helligdommen, og Guds ledere, både blant Eleasars sønner og blant Itamars sønner.
13024006	Skriveren Sjemaja, Netanels sønn, av Levis stamme, skrev dem opp, mens kongen og høvdingene og presten Sadok og Akimelek, Ebjatars sønn, og overhodene for prestene og levittene så på det. De tok ut én familie for Eleasar og deretter skiftevis én for Itamar.
13024007	Det første loddet kom ut for Jojarib, det andre for Jedaja,
13024008	det tredje for Harim, det fjerde for Seorim,
13024009	det femte for Malkia, det sjette for Mijamin,
13024010	det sjuende for Hakkos, det åttende for Abia,
13024011	det niende for Jesjua, det tiende for Sjekanja,
13024012	det ellevte for Eljasjib, det tolvte for Jakim,
13024013	det trettende for Huppa, det fjortende for Jesjebab,
13024014	det femtende for Bilga, det sekstende for Immer,
13024015	det syttende for Hesir, det attende for Happisses,
13024016	det nittende for Petahja, det tjuende for Esekiel,
13024017	det tjueførste for Jakin, det tjueandre for Gamul,
13024018	det tjuetredje for Delaja, det tjuefjerde for Ma’asja.
13024019	Dette var den fastsatte orden for tjenesten deres når de gikk inn i Herrens hus, slik som Aron, deres far, hadde bestemt det, etter den befalingen Herren, Israels Gud, hadde gitt ham.
13024020	Og så var det resten av Levis barn: Av Amrams sønner Sjubael. Av Sjubaels sønner Jehdeja.
13024021	Av Rehabjas sønner var Jissia overhodet.
13024022	Til jisharittene hørte Sjelomot, til Sjelomots sønner Jahat.
13024023	Hebrons sønner var først Jeria, dernest hans annen sønn Amarja, den tredje sønnen Jahasiel, den fjerde sønnen Jekamam.
13024024	Ussiels sønn var Mika, til Mikas sønner hørte Sjamur.
13024025	Jissia var Mikas bror, til Jissias sønner hørte Sakarja.
13024026	Meraris sønner var Mahli og Musji, sønner av hans sønn Ja’asia.
13024027	Meraris sønner gjennom hans sønn Ja’asia var også Sjoham og Sakkur og Ibri.
13024028	Mahlis sønn var Eleasar, men han hadde ingen sønner.
13024029	Til Kis, det er Kis’ sønner, hørte Jerahme’el.
13024030	Musjis sønner var Mahli og Eder og Jerimot. Dette var levittenes sønner etter deres familier.
13024031	De kastet også lodd likesom deres brødre Arons sønner, mens kong David og Sadok og Akimelek og prestene og levittenes overhoder var til stede - overhodene for familiene på samme måte som deres yngste brødre.
13025001	Så skilte David og hærførerne ut til gudstjenesten Asafs og Hemans og Jedutuns sønner, som skulle profetere, ledsaget av sitarer og harper og cymbler. Dette er listen over de menn som var pålagt denne tjenesten:
13025002	Av Asafs barn: Sakkur og Josef og Netanja og Asarela, Asafs sønner, under ledelse av Asaf. De profeterte under kongens ledelse.
13025003	Av Jedutun, det er Jedutuns sønner: Gedalja og Seri og Jesaja og Hasjabja og Mattitja, seks i tallet. De spilte på sitarer, under ledelse av sin far Jedutun, som profeterte til Herrens lov og pris.
13025004	Av Heman, det er Hemans sønner: Bukkia, Mattanja, Ussiel, Sjebuel og Jerimot, Hananja, Hanani, Eliata, Giddalti og Romamti-Eser, Josjbekasja, Malloti, Hotir, Mahasiot.
13025005	Alle disse var sønner av Heman, kongens seer i Guds ord. For å opphøye hans horn ga Gud Heman fjorten sønner og tre døtre.
13025006	Alle disse sto under sin fars ledelse når de sang i Guds hus. De spilte på cymbler, harper og sitarer ved tjenesten i Guds hus. Asaf, Jedutun og Heman sto under ledelse av kongen.
13025007	Tallet på dem og deres brødre som var opplært i sangen for Herren, alle dem som var kyndige i det, var to hundre og åttiåtte.
13025008	De kastet lodd om hvilke plikter de skulle utføre, den minste så vel som den største, læreren så vel som lærlingen.
13025009	Det første loddet kom ut for Asaf, det vil si for Josef. Den andre ble Gedalja, han selv med sine brødre og sønner, tolv i tallet.
13025010	Den tredje ble Sakkur med sine sønner og brødre, tolv i tallet.
13025011	Det fjerde loddet kom ut for Jisri med hans sønner og brødre, tolv i tallet.
13025012	Den femte ble Netanja med sine sønner og brødre, tolv i tallet.
13025013	Den sjette ble Bukkia med sine sønner og brødre, tolv i tallet.
13025014	Den sjuende ble Jesarela med sine sønner og brødre, tolv i tallet.
13025015	Den åttende ble Jesaja med sine sønner og brødre, tolv i tallet.
13025016	Den niende ble Mattanja med sine sønner og brødre, tolv i tallet.
13025017	Den tiende ble Sjime’i med sine sønner og brødre, tolv i tallet.
13025018	Den ellevte ble Asarel med sine sønner og brødre, tolv i tallet.
13025019	Det tolvte loddet kom ut for Hasjabja med hans sønner og brødre, tolv i tallet.
13025020	Den trettende ble Sjubael med sine sønner og brødre, tolv i tallet.
13025021	Den fjortende ble Mattitja med sine sønner og brødre, tolv i tallet.
13025022	Det femtende loddet kom ut for Jeremot med hans sønner og brødre, tolv i tallet.
13025023	Det sekstende for Hananja med hans sønner og brødre, tolv i tallet.
13025024	Det syttende for Josjbekasja med hans sønner og brødre, tolv i tallet.
13025025	Det attende for Hanani med hans sønner og brødre, tolv i tallet.
13025026	Det nittende for Malloti med hans sønner og brødre, tolv i tallet.
13025027	Det tjuende for Eliata med hans sønner og brødre, tolv i tallet.
13025028	Det tjueførste for Hotir med hans sønner og brødre, tolv i tallet.
13025029	Det tjueandre for Giddalti med hans sønner og brødre, tolv i tallet.
13025030	Det tjuetredje for Mahasiot med hans sønner og brødre, tolv i tallet.
13025031	Det tjuefjerde for Romamti-Eser med hans sønner og brødre, tolv i tallet.
13026001	Portvaktene var inndelt i skift. Til korahittene hørte Mesjelemja, Kores sønn, av Asafs barn.
13026002	Og Mesjelemjas sønner var: Sakarja den førstefødte, Jediael den andre, Sebadja den tredje, Jatniel den fjerde,
13026003	Elam den femte, Johanan den sjette, Eljoenai den sjuende.
13026004	Obed-Edoms sønner var: Sjemaja den førstefødte, Josabad den andre, Joah den tredje, Sakar den fjerde, Netanel den femte,
13026005	Ammiel den sjette, Issakar den sjuende, Pe’ulletai den åttende - for Gud hadde velsignet ham.
13026006	Hans sønn Sjemaja fikk også sønner, som ble ledere i sin ætt, for de var dyktige menn.
13026007	Sjemajas sønner var: Otni og Refael og Obed, Elsabad og hans brødre, dyktige menn, Elihu og Semakja.
13026008	Alle disse var etterkommere av Obed-Edom, både de og deres sønner og brødre, dyktige og sterke menn til tjenesten, i alt sekstito etterkommere av Obed-Edom.
13026009	Mesjelemja hadde også sønner og brødre, dyktige menn, i alt atten.
13026010	Til Meraris barn hørte Hosa, og hans sønner var: Simri, overhodet - han var ikke den førstefødte, men faren satte ham likevel til å være overhode -
13026011	Hilkia den andre, Tebalja den tredje, Sakarja den fjerde. Hosas sønner og brødre var i alt tretten.
13026012	Disse dørvaktskiftene, det vil si deres overhoder, hadde plikt til å gjøre vakttjeneste i Herrens hus sammen med sine brødre.
13026013	De kastet lodd om hver port, den minste som den største, etter sine familier.
13026014	Loddet mot øst falt på Sjelemja. Også for hans sønn Sakarja, en klok rådgiver, kastet de lodd, og hans lodd kom ut mot nord.
13026015	For Obed-Edom falt loddet mot sør, og for hans sønner falt det ved lagerhuset.
13026016	For Sjuppim og Hosa falt loddet mot vest ved Sjalleket-porten på landeveien som går oppover, den ene vaktpost ved den andre.
13026017	Mot øst sto seks levitter, mot nord hver dag fire, mot sør hver dag fire, og ved lagerhuset to og to.
13026018	Ved Parbar mot vest sto fire ved veien og to ved selve Parbar.
13026019	Dette var dørvokternes skift av korahittenes barn og av Meraris barn.
13026020	Av levittene hadde Akia oppsyn med skattene i Guds hus og med de ting som var helliget til Herren.
13026021	Ladans sønner, gersjonittenes etterkommere gjennom Ladan, overhodene for gersjonitten Ladans familier, var jehielittene.
13026022	Jehielittenes sønner Setam og hans bror Joel hadde oppsyn med skattene i Herrens hus.
13026023	Andre var amramittene, jisharittene, hebronittene, ossielittene.
13026024	Sjebuel, sønn av Moses’ sønn Gersjom, var overoppsynsmann over skattene.
13026025	Hans brødre av Eliesers ætt var: Eliesers sønn Rehabja og hans sønn Jesaja og hans sønn Joram og hans sønn Sikri og hans sønn Sjelomit.
13026026	Denne Sjelomot og hans brødre hadde oppsyn med alle de ting som var helliget til Herren, det som kong David og overhodene blant høvedsmennene over tusen og over hundre og hærførerne hadde helliget.
13026027	Etter krigene hadde de helliget noe av hærfanget for å sette Herrens hus i stand.
13026028	Alt det seeren Samuel og Saul, Kis’ sønn, og Abner, Ners sønn, og Joab, Serjuas sønn, hadde helliget - og alle de andre ting som var helliget - var under oppsyn av Sjelomot og hans brødre.
13026029	Blant jisharittene var Kenanja og hans sønner satt til å ta seg av de verdslige gjøremål i Israel som tilsynsmenn og dommere.
13026030	Blant hebronittene var Hasjabja og hans brødre, dyktige menn, ett tusen sju hundre i tallet, satt over Israel i landet på vestsiden av Jordan. De hadde tilsyn med alt som hadde med Herrens gjerning og kongens tjeneste å gjøre.
13026031	Til hebronittene hørte Jerija, overhodet for hebronittene etter deres ætter og familier. I det førtiende år av Davids regjering ble det foretatt undersøkelse blant dem, og dyktige krigsmenn ble funnet i Jaser i Gilead.
13026032	Hans brødre, dyktige menn, var to tusen sju hundre, som alle var familieoverhoder. Dem satte kong David over rubenittene og gadittene og den halve Manasses stamme i alle Guds og kongens saker.
13027001	Dette er en oppregning av Israels barn med deres slekters overhoder og med høvedsmennene over tusen og over hundre og deres tilsynsmenn, de som tjente kongen i alt som hadde med hæravdelingene å gjøre. Disse hæravdelingene tiltrådte og fratrådte i skift hver måned gjennom hele året, og hver avdeling var på tjuefire tusen mann.
13027002	Over den første hæravdelingen, den som gjorde tjeneste i den første måneden, sto Jasjobam, Sabdiels sønn, og til hans avdeling hørte tjuefire tusen mann.
13027003	Han var en av Peres’ etterkommere, den øverste av alle hærførerne som gjorde tjeneste i den første måneden.
13027004	Over den hæravdelingen som gjorde tjeneste i den andre måneden, sto ahohitten Dodai. Ved hans avdeling var høvdingen Miklot, og til hans avdeling hørte tjuefire tusen mann.
13027005	Den tredje hærføreren, han som gjorde tjeneste i den tredje måneden, var Benaja, presten Jojadas sønn. Han var den øverste, og til hans avdeling hørte tjuefire tusen mann.
13027006	Denne Benaja var en helt blant de tretti og sto over de tretti. Ved hans hæravdeling var sønnen Ammisabad.
13027007	Den fjerde, han som gjorde tjeneste i den fjerde måneden, var Asael, Joabs bror, og etter ham hans sønn Sebadja. Til hans hæravdeling hørte tjuefire tusen mann.
13027008	Den femte, han som gjorde tjeneste i den femte måneden, var høvdingen Sjamhut, jisrahitten. Til hans hæravdeling hørte tjuefire tusen mann.
13027009	Den sjette, han som gjorde tjeneste i den sjette måneden, var Ira, Ikkesjs sønn, fra Tekoa. Til hans hæravdeling hørte tjuefire tusen mann.
13027010	Den sjuende, han som gjorde tjeneste i den sjuende måneden, var pelonitten Heles av Efra’ims barn. Til hans hæravdeling hørte tjuefire tusen mann.
13027011	Den åttende, han som gjorde tjeneste i den åttende måneden, var husatitten Sibbekai av serahittenes ætt. Til hans hæravdeling hørte tjuefire tusen mann.
13027012	Den niende, han som gjorde tjeneste i den niende måneden, var Abieser fra Anatot, av Benjamins stamme. Til hans hæravdeling hørte tjuefire tusen mann.
13027013	Den tiende, han som gjorde tjeneste i den tiende måneden, var Maharai fra Netofa, av serahittenes ætt. Til hans hæravdeling hørte tjuefire tusen mann.
13027014	Den ellevte, han som gjorde tjeneste i den ellevte måneden, var Benaja fra Piraton, av Efra’ims barn. Til hans hæravdeling hørte tjuefire tusen mann.
13027015	Den tolvte, han som gjorde tjeneste i den tolvte måneden, var Heldai fra Netofa, av Otniels ætt. Til hans hæravdeling hørte tjuefire tusen mann.
13027016	Høvdingene over Israels stammer var: for rubenittene Elieser, Sikris sønn. For simeonittene Sefatja, Ma’akas sønn.
13027017	For Levi Hasjabja, Kemuels sønn. For Arons ætt Sadok.
13027018	For Juda Elihu, en av Davids brødre. For Issakar Omri, Mikaels sønn.
13027019	For Sebulon Jisjmaja, Obadjas sønn. For Naftali Jerimot, Asriels sønn.
13027020	For Efra’ims barn Hosea, Asasjas sønn. For den halve Manasses stamme Joel, Pedajas sønn.
13027021	For den halve Manasses stamme i Gilead Jiddo, Sakarjas sønn. For Benjamin Ja’asiel, Abners sønn.
13027022	For Dan Asarel, Jerohams sønn. Dette var høvdingene for Israels stammer.
13027023	David tok ikke tallet på dem som var tjue år eller yngre. For Herren hadde sagt at han ville gjøre Israel tallrikt som himmelens stjerner.
13027024	Joab, Serujas sønn, begynte å telle, men fullførte det ikke. Og Guds vrede kom over Israel for dette, og tallet ble ikke oppført i manntallet i kong Davids krønike.
13027025	Oppsynet over kongens skattkamre hadde Asmavet, Adiels sønn. Over forrådshusene, i byene og landsbyene og i festningstårnene, hadde Jonatan, Ussias sønn oppsyn.
13027026	Oppsynet over dem som arbeidet på marken og dyrket jorden, hadde Esri, Kelubs sønn.
13027027	Oppsynet over vingårdene hadde Sjime’i fra Rama, over vinforrådene i vingårdene sifmitten Sabdi,
13027028	over oljetrærne og morbærtrærne i lavlandet Ba’al-Hanan fra Geder, over oljeforrådene Joasj,
13027029	over storfeet som beitet i Saron, Sjitrai fra Saron, over storfeet i dalene Safat, Adlais sønn,
13027030	over kamelene ismaelitten Obil, over eselhoppene Jehdeja fra Meronot
13027031	og over småfeet hagaritten Jasi. Alle disse var oppsynsmenn over kong Davids eiendom.
13027032	Davids onkel Jonatan var hans rådgiver. Han var en forstandig og skriftlærd mann. Jehiel, Hakmonis sønn, var hos kongens sønner.
13027033	Akitofel var kongens rådgiver, og arkitten Husai var kongens venn.
13027034	Etter Akitofel kom Jojada, Benajas sønn, og Ebjatar. Joab var kongens hærfører.
13028001	David kalte sammen alle Israels høvdinger til Jerusalem. Han tilkalte både stammenes høvdinger og høvdingene over hæravdelingene som var i kongens tjeneste, og høvedsmennene over tusen og over hundre og oppsynsmennene over alle kongens og hans sønners eiendom og buskap, og dessuten hoffmennene og heltene og alle andre gjeve menn.
13028002	Kong David reiste seg fra sitt sete og sa: Hør på meg, mine brødre og mitt folk! Jeg hadde i sinne å bygge et hus til hvilested for Herrens paktsark og for vår Guds fotskammel. Og jeg har gjort forberedelser til å bygge.
13028003	Men Gud sa til meg: Du skal ikke bygge hus for mitt navn, for du er krigsmann og har utøst blod.
13028004	Herren, Israels Gud, valgte meg ut av hele min fars hus til å være konge over Israel for all tid. For Juda utvalgte han til å være fyrste. Og av Judas hus utvalgte han min fars hus. Og blant min fars sønner hadde han behag i meg, så han gjorde meg til konge over hele Israel.
13028005	Og av alle mine sønner - for Herren har gitt meg mange sønner - utvalgte han min sønn Salomo til å sitte på Herrens kongetrone og råde over Israel.
13028006	Og han sa til meg: Din sønn Salomo, han er den som skal bygge mitt hus og mine forgårder. For jeg har utvalgt ham til å være min sønn, og jeg vil være hans far.
13028007	Jeg vil grunnfeste hans kongedømme til evig tid, så sant han blir trofast ved å holde mine bud og mine lover, slik som han nå gjør.
13028008	Og nå står jeg her, og hele Israel, Herrens menighet, ser meg, og vår Gud hører meg, og jeg sier: Hold alle Herrens, deres Guds bud og gransk dem nøye, så dere kan få eie dette gode landet og la det gå i arv til deres barn etter dere til evig tid!
13028009	Og du, min sønn Salomo, lær din fars Gud å kjenne og tjen ham med udelt hjerte og med villig sjel! For Herren ransaker alle hjerter og forstår alle menneskers tanker og råd. Dersom du søker ham, skal han la seg finne av deg. Men dersom du forlater ham, skal han forkaste deg for alltid.
13028010	Se deg for nå! For Herren har utvalgt deg til å bygge et hus til helligdom. Vær frimodig og gå til verket!
13028011	Så ga David sin sønn Salomo et bilde av forhallen og tempelbygningene, skattkamrene, loftsrommene, de indre kamrene og rommet for nådestolen,
13028012	og et bilde av alt det som sto for ham i ånden, av forgårdene til Herrens hus og alle kamrene rundt omkring for skattene som hørte til Guds hus, og for de ting som var helliget,
13028013	og for prestenes og levittenes skift og for alt arbeid ved tjenesten i Herrens hus og for alle kar til tjenesten i Herrens hus.
13028014	Han bestemte vekten på det som skulle være av gull, for alle de kar som hørte til hver enkelt tjeneste, og av alle sølvkarene etter vekt, av alle de kar som hørte til hver enkelt tjeneste.
13028015	Han oppga for ham vekten på gullysestakene med tilhørende lamper av gull - vekten på hver enkelt lysestake med tilhørende lamper - og på sølvlysestakene - vekten på hver enkelt lysestake med tilhørende lamper - alt etter det hver lysestake skulle brukes til.
13028016	Og han oppga vekten på gullet til skuebrødsbordene - til hvert enkelt bord - og vekten på sølvet til sølvbordene,
13028017	og for gaflene og skålene og kannene av rent gull og av gullbegrene etter hvert begers vekt og av sølvbegrene etter hvert begers vekt.
13028018	Og likeså for røkofferalteret av renset gull etter vekt, og et bilde av vognen, det vil si kjerubene av gull, som holder vingene utbredt og dekker over Herrens paktsark.
13028019	Alt som skal gjøres etter bildet, det har Herren opplyst meg om ved et skrift fra sin hånd [sa David].
13028020	Så sa David til sin sønn Salomo: Vær frimodig og sterk og gå til verket! Frykt ikke og vær ikke redd! For Gud Herren, min Gud, er med deg. Han vil ikke slippe deg og ikke forlate deg, før alt arbeid for tjenesten ved Herrens hus er fullført.
13028021	Se, her er prestenes og levittenes skift, som skal utføre all tjeneste i Guds hus. Og til alt arbeid har du folk hos deg som alle er villige og kyndige i all slags arbeid. Og høvdingene og hele folket er ferdig til å gjøre alt det du sier.
13029001	Deretter sa kong David til alle dem som var kommet sammen: Salomo, min sønn, den eneste som Gud har utvalgt, er ung og veik, og arbeidet er stort. For den herlige bygningen skal ikke være for et menneske, men for Herren Gud.
13029002	Av all min kraft har jeg samlet sammen for min Guds hus gull til det som skal være av gull, og sølv til det som skal være av sølv, og kobber til det som skal være av kobber, og jern til det som skal være av jern, og tre til det som skal være av tre. Dessuten onyks-steiner og andre edelsteiner, steiner til innfatning, sorte glanssteiner og brokete steiner - alle slags dyre steiner og en mengde marmor.
13029003	Og fordi jeg har min Guds hus kjært, vil jeg også gi det jeg eier av gull og sølv, til min Guds hus - i tillegg til alt det jeg har samlet sammen til det hellige huset,
13029004	tre tusen talenter gull, gull fra Ofir, og sju tusen talenter renset sølv til å kle veggene i huset med,
13029005	så det kan være nok av gull og sølv til alt det som skal være av gull og sølv, og til alle slags arbeid som kunstnere skal utføre. Hvem er nå villig til i dag å fylle sin hånd med gaver til Herren?
13029006	Da kom de villig med gaver, både familienes overhoder og Israels stammehøvdinger og høvedsmennene over tusen og over hundre og oppsynsmennene over kongens arbeid:
13029007	Fem tusen talenter og ti tusen dariker gull og ti tusen talenter sølv og atten tusen talenter kobber og hundre tusen talenter jern ga de til arbeidet på Herrens hus.
13029008	Og de som eide edelsteiner, ga dem til skatten i Herrens hus, som gersjonitten Jehiel hadde oppsyn med.
13029009	Og folket gledet seg over at de ga så villig, for med udelt hjerte ofret de villig sine gaver til Herren. Også kong David gledet seg meget.
13029010	Og David priste Herren mens hele forsamlingen var vitne til det, og han sa: Lovet være du, Herre, vår Far Israels Gud, fra evighet og til evighet!
13029011	Herre, din er storheten og makten og æren og herligheten og høyheten, ja, alt i himmelen og på jorden! Herre, ditt er riket, og du er opphøyet over alt og har alt i din makt.
13029012	Rikdom og ære kommer fra deg. Du råder over alle ting, og i din hånd er styrke og makt til å gi storhet og kraft til alle.
13029013	Så priser vi deg nå, vår Gud, og lover ditt herlige navn.
13029014	For hvem er vel jeg, og hva er mitt folk, at vi skulle være i stand til å gi en frivillig gave som denne? Fra deg kommer det alt sammen, og av det som din hånd har gitt oss, har vi gitt deg.
13029015	For vi er fremmede for ditt åsyn og gjester, som alle våre fedre. Som en skygge er våre dager på jorden og uten håp.
13029016	Herre vår Gud! Alle disse rikdommer som vi har samlet sammen for å bygge et hus for ditt hellige navn, de kommer fra din hånd, og ditt er det alt sammen.
13029017	Jeg vet, min Gud, at du ransaker hjerter og har behag i oppriktighet. Av et oppriktig hjerte har jeg villig gitt deg alt dette. Og med glede har jeg nå sett hvordan ditt folk som står her, villig har gitt deg sine gaver.
13029018	Herre, du Abrahams, Isaks og Israels, våre fedres Gud! La dette alltid være ditt folks hjertelag og tanker, og vend deres hjerte til deg!
13029019	Og gi min sønn Salomo et udelt hjerte til å holde dine bud, dine vitnesbyrd og dine forskrifter og fullføre alt sammen og bygge den herlige bygningen som jeg har tilrettelagt.
13029020	Deretter sa David til hele forsamlingen: Lov Herren deres Gud! Og hele forsamlingen lovet Herren, sine fedres Gud, og bøyde seg og kastet seg ned for Herren og for kongen.
13029021	Så bar de slaktoffer fram for Herren. Og dagen etter ofret de brennoffer til Herren: tusen okser, tusen værer, tusen lam, med de drikkoffer som hører til, og en mengde slaktoffer for hele Israel.
13029022	Den dagen åt og drakk de for Herrens åsyn med stor glede. Og de gjorde Davids sønn Salomo til konge for andre gang, og salvet ham til Herrens fyrste, og Sadok til prest.
13029023	Salomo satt på Herrens trone som konge etter sin far David. Han hadde lykken med seg, og hele Israel viste ham lydighet.
13029024	Og alle høvdingene og heltene og likeså alle kong Davids sønner hyllet kong Salomo.
13029025	Herren lot Salomo bli overmåte stor for hele Israels øyne og ga ham en kongelig herlighet som ingen konge i Israel før ham hadde hatt.
13029026	David, Isais sønn, hadde vært konge over hele Israel.
13029027	Den tid han var konge over Israel, var førti år. I Hebron regjerte han i sju år, og i Jerusalem regjerte han i trettitre år.
13029028	Han døde i høy alder, mett av dager, rikdom og ære. Og hans sønn Salomo ble konge etter ham.
13029029	Det som er å fortelle om kong David, både i hans første og i hans senere dager, det er oppskrevet i seeren Samuels krønike og i profeten Natans krønike og i seeren Gads krønike.
13029030	Der er også fortalt om hele hans regjering og hans store gjerninger og om de tider som kom over ham og Israel og over alle andre land og riker.
14001001	Salomo, Davids sønn, styrket sitt kongedømme. Herren hans Gud var med ham og lot ham bli overmåte stor.
14001002	Og Salomo kalte til seg hele Israel, høvedsmennene over tusen og over hundre, dommerne og alle høvdingene i hele Israel, og overhodene for deres slekter.
14001003	Han og alle de han hadde kalt sammen, dro til offerhaugen i Gibeon. For der sto Guds sammenkomst-telt, det som Herrens tjener Moses hadde laget i ørkenen.
14001004	Men Guds ark hadde David ført opp fra Kirjat-Jearim til det stedet han hadde gjort i stand for den, for han hadde reist et telt for den i Jerusalem.
14001005	Kobberalteret som Besalel, sønn til Uri og sønnesønn til Hur, hadde laget, sto der foran Herrens tabernakel. Og Salomo og de han hadde kalt sammen, søkte dit.
14001006	Og Salomo gikk opp dit, til kobberalteret for Herrens åsyn i sammenkomstens telt, og ofret tusen brenn-offer på det.
14001007	Samme natt åpenbarte Gud seg for Salomo og sa til ham: Be om det du vil jeg skal gi deg!
14001008	Salomo svarte Gud: Du har vist stor miskunn mot min far David og gjort meg til konge etter ham.
14001009	Herre Gud, så la nå ditt ord til min far David bli sannhet! For du har gjort meg til konge over et folk som er så tallrikt som støvet på jorden.
14001010	Gi meg nå visdom og kunnskap, så jeg kan være leder og fører for dette folket! For hvem kunne ellers dømme dette ditt folk som er så stort?
14001011	Da sa Gud til Salomo: Fordi det var dette som lå deg på hjertet, og du ikke har bedt om rikdom, skatter og ære eller dine fienders død og heller ikke om et langt liv, men har bedt om visdom og kunnskap, så du kan dømme mitt folk som jeg har gjort deg til konge over,
14001012	så er visdom og kunnskap gitt deg. Og jeg vil også gi deg rikdom og skatter og ære, som ingen av de kongene som har vært før deg har hatt, og heller ikke de som kommer etter deg, kommer til å få.
14001013	Så dro Salomo fra offerhaugen i Gibeon, fra sammenkomstens telt, tilbake til Jerusalem. Og han regjerte over Israel.
14001014	Salomo skaffet seg mange stridsvogner og hestfolk. Han hadde fjorten hundre stridsvogner og tolv tusen hestfolk. Noen av dem la han i vognbyene, noen hos seg selv i Jerusalem.
14001015	Kongen gjorde sølvet og gullet i Jerusalem like så vanlig som stein, og sedertre like så vanlig som morbærtrærne i lavlandet.
14001016	Hester ble innført til Salomo fra Egypt og fra Kue. Kongens kjøpmenn kjøpte dem i Kue og hentet dem der.
14001017	Hver vogn som ble hentet opp fra Egypt og innført, kostet seks hundre sekel sølv og hver hest ett hundre og femti. På samme måten hentet de også vogner og hester derfra til alle hetittenes konger og til kongene i Syria.
14002001	Salomo tenkte nå på å bygge et hus for Herrens navn og et hus for seg selv til kongebolig.
14002002	Han skrev ut sytti tusen mann til bærere og åtti tusen mann til steinhoggere på fjellene, og han satte tre tusen seks hundre oppsynsmenn over dem.
14002003	Så sendte han bud til Hiram, kongen i Tyrus, og sa: Gjør nå det samme for meg som du gjorde for min far David, da du sendte ham sedertre, så han kunne bygge seg et hus til å bo i!
14002004	Nå vil jeg bygge et hus for Herrens, min Guds navn og innvie det til ham, så vi kan brenne velluktende røkelse for hans åsyn og legge fram de daglige skuebrød, og ofre brennoffer morgen og kveld på sabbatene og nymånedagene og på Herrens, vår Guds høytider. Dette er pålagt Israel for alle tider.
14002005	Det huset som jeg vil bygge, skal være stort. For vår Gud er større enn alle guder!
14002006	Men hvem makter vel å bygge et hus for ham? Himlene og himlenes himler rommer ham ikke. Hvem er da jeg, at jeg skulle bygge et hus for ham - nei, bare et sted hvor vi kan brenne røkelse for hans åsyn.
14002007	Så send meg nå en mann som er kyndig i å arbeide i gull og sølv og kobber og jern, og i purpurrød og karmosinrød og blå ull, og som forstår seg på å skjære ut bilder, så han kan arbeide sammen med de kunstforstandige menn som jeg har her i Juda og i Jerusalem, og som min far David har kalt til dette.
14002008	Send meg også sedertre, sypresstre og sandeltre fra Libanon. For jeg vet at dine tjenere forstår seg på å hogge trærne på Libanon, og mine tjenere skal arbeide sammen med dine.
14002009	De må sørge for trær i mengdevis til meg, for det huset jeg vil bygge, skal være stort og prektig.
14002010	Tømmerhoggerne, dine tjenere som feller trærne, vil jeg gi tjue tusen kor tresket hvete og tjue tusen kor bygg og tjue tusen bat vin og tjue tusen bat olje.
14002011	Hiram, kongen i Tyrus, svarte i et brev som han sendte Salomo: Fordi Herren elsker sitt folk, har han satt deg til konge over dem.
14002012	Og Hiram skrev videre: Lovet være Herren, Israels Gud, som har skapt himmelen og jorden, fordi han har gitt kong David en vis sønn, som har slik visdom og forstand at han kan bygge et hus for Herren og et hus for seg selv til kongebolig!
14002013	Jeg sender deg nå en kyndig og forstandig mann, Huram-Abi.
14002014	Han er sønn til en kvinne av Dans døtre, men hans far er en mann fra Tyrus. Han forstår seg på å arbeide i gull og sølv, kobber, jern, stein og tre, og i purpurrød og blå ull og i hvitt lin og i karmosinrød ull. Og han forstår seg på å skjære ut alle slags bilder og planlegge alle slags kunstverk som han får som sin oppgave, sammen med dine kyndige menn og min herres, din far Davids kyndige menn.
14002015	Nå kan min herre sende sine tjenere hveten og byggen, oljen og vinen som han har talt om.
14002016	Så skal vi hogge så mange trær på Libanon som du har bruk for, og sende dem i flåter på havet til Jaffa. Så kan du selv hente dem opp til Jerusalem.
14002017	Så talte Salomo alle de fremmede menn som bodde i Israels land - det var etter den tellingen hans far David hadde foretatt. Det viste seg at det var ett hundre og femtitre tusen seks hundre mann.
14002018	Av dem gjorde han sytti tusen til bærere og åtti tusen til steinhoggere på fjellene, og tre tusen seks hundre til oppsynsmenn, som skulle holde folket i arbeid.
14003001	Så begynte Salomo å bygge Herrens hus i Jerusalem, på Moria-fjellet. Det var der Herren hadde åpenbart seg for hans far David, på det stedet David hadde gjort i stand, på jebusitten Ornans treskeplass.
14003002	Han begynte å bygge på den andre dagen i den andre måneden i det fjerde året av sin regjering.
14003003	Da Salomo skulle bygge Guds hus, la han grunnvollen slik: Lengden var seksti alen etter det eldre mål, og bredden tjue alen.
14003004	Forhallen som lå foran huset, var tjue alen bred, svarende til bredden av huset, og ett hundre og tjue alen høy. Og han kledde den innvendig med rent gull.
14003005	Det store huset kledde han med sypresstre. Dessuten kledde han det med ekte gull og satte palmer og kjeder på det.
14003006	Han smykket huset med edelsteiner. Gullet var gull fra Parvajim.
14003007	Hele huset, både bjelkene og dørtersklene og veggene og dørene kledde han med gull, og skar ut kjeruber på veggene.
14003008	Det aller helligste bygde han slik at lengden var tjue alen, svarende til bredden av huset, og bredden tjue alen, og han kledde det med ekte gull som veide seks hundre talenter.
14003009	Vekten på naglene, som var av gull, var femti sekel. Også loftsrommene kledde han med gull.
14003010	I Det aller helligste laget han to kjeruber i billedhoggerarbeid og kledde dem med gull.
14003011	Kjerubenes vinger var tjue alen lange. Den ene vingen på den ene kjeruben var fem alen og rørte ved husets vegg. Den andre vingen var fem alen og rørte ved vingen til den andre kjeruben.
14003012	Og den ene vingen på den andre kjeruben var fem alen og rørte ved husets vegg, og den andre vingen var fem alen og nådde vingen til den første kjeruben.
14003013	Slik målte disse kjerubenes vinger i sin fulle utstrekning tjue alen. De sto oppreist, og ansiktene vendte innover.
14003014	Forhenget laget han av blå og purpurrød og karmosinrød ull og hvitt lin, og satte kjeruber på det.
14003015	Foran huset laget han to søyler, som til sammen var trettifem alen høye, og søylehodet over dem var fem alen.
14003016	Han laget kjeder i det innerste rommet og satte dem på toppen av søylene, og han laget hundre granatepler og satte dem på kjedene.
14003017	Så reiste han søylene foran templet, den ene på høyre side og den andre på venstre side. Den til høyre kalte han Jakin og den til venstre Boas.
14004001	Så laget han et alter av kobber, som var tjue alen langt og tjue alen bredt og ti alen høyt.
14004002	Og han laget det støpte havet. Det var ti alen fra den ene kanten til den andre, og var helt rundt. Det var fem alen høyt, og en snor på tretti alen nådde rundt det.
14004003	Nedenfor kanten var det bilder av okser rundt omkring. De nådde rundt omkring havet, ti på hver alen. Det var to rader med okser, og de var støpt i ett med havet.
14004004	Havet sto på tolv okser. Tre vendte mot nord, tre vendte mot vest, tre vendte mot sør, og tre vendte mot øst. Havet hvilte på dem. Deres bakkropper vendte alle innover.
14004005	Kummen var en håndsbredd tykk. Kanten var som randen på et beger, lik en liljeblomst. Den tok mange bat - tre tusen bat rommet den.
14004006	Så laget han ti vaskekar og satte fem på høyre side og fem på venstre side. I dem skylte de det som hørte til brennofferet, men havet hadde prestene til å vaske seg i.
14004007	Videre laget han ti gullysestaker i den foreskrevne form, og satte dem i Det hellige, fem på høyre og fem på venstre side.
14004008	Og han laget ti bord og satte dem i Det hellige, fem på høyre og fem på venstre side. Og han laget hundre skåler av gull.
14004009	Så bygde han prestenes forgård og den store gården og dører til gården. Dørene kledde han med kobber.
14004010	Havet satte han på høyre side av huset, mot sørøst.
14004011	Huram laget askebøttene og ildskuffene og skålene til å stenke blod med. Så var Huram ferdig med det arbeidet han gjorde for kong Salomo i Guds hus. Det var:
14004012	to søyler og de to skålene og søylehoder på toppen av søylene, og de to nettverkene til å dekke de to skålene på søylehodene på toppen av søylene,
14004013	og de fire hundre granateplene til de to nettverkene - to rader granatepler til hvert nettverk - til å dekke de to skålene på søylehodene.
14004014	Og han laget fotstykkene og karene på fotstykkene,
14004015	havet og de tolv oksene under det,
14004016	og askebøttene og ildskuffene og gaflene og alt det som hørte til, laget mesteren Huram - som kong Salomo hadde i sin tjeneste - for ham til Herrens hus. Alt var av blankt kobber.
14004017	Det var på Jordan-sletten kongen lot dem støpe, i leirjorden mellom Sukkot og Seredata.
14004018	Salomo laget alle disse sakene i stor mengde, for kobberets vekt ble ikke undersøkt.
14004019	Salomo laget også alle de ting som skulle være i Guds hus: gullalteret og bordene som skuebrødene skulle ligge på,
14004020	lysestakene med lamper som skulle tennes på foreskreven måte - de sto foran det innerste rommet, og de var av fint gull.
14004021	Blomstene på dem og lampene og lysesaksene var av gull - av det reneste gull -
14004022	og knivene og skålene til å stenke blod med og røkelsesskålene og fyrfatene, alt var av fint gull. Og i inngangene til huset var både de indre dørene som førte til Det aller helligste, og de dørene som førte til Det hellige, laget av gull.
14005001	Da det nå var ferdig, alt det arbeidet Salomo hadde latt utføre for Herrens hus, lot han bære inn dit de ting som hans far David hadde helliget til Herren. Både sølvet og gullet og alle karene la han ned i skattkammeret i Guds hus.
14005002	Så kalte Salomo sammen til Jerusalem Israels eldste og alle stammehøvdingene, overhodene for Israels barns familier, for å føre Herrens paktsark opp fra Davids by, det er Sion.
14005003	Og alle Israels menn samlet seg hos kongen på festen i den sjuende måneden.
14005004	Da nå alle Israels eldste var kommet, løftet levittene arken opp.
14005005	Og de bar opp arken og sammenkomstens telt og alle de hellige kar som var i teltet. Det var de levittiske prestene som bar dem opp.
14005006	Og kong Salomo og hele Israels menighet, som hadde samlet seg hos ham, sto foran arken. Og de ofret småfe og storfe i slik mengde at de ikke kunne telles eller regnes.
14005007	Prestene bar Herrens paktsark inn på dens plass i husets innerste rom, i Det aller helligste, under kjerubenes vinger.
14005008	For kjerubene bredte vingene ut over det stedet hvor arken sto, slik at kjerubene ovenfra dekket både over arken og bærestengene.
14005009	Stengene var så lange at en kunne se endene av dem fra Det hellige foran det innerste rommet, men ikke utenfra. Og der har arken vært til denne dag.
14005010	Det var ikke noe annet i arken enn de to tavlene som Moses hadde lagt ned i den ved Horeb, den gang Herren sluttet pakt med Israels barn da de dro ut av Egypt.
14005011	Så gikk prestene ut av helligdommen. Alle de prestene som var der, hadde helliget seg, uansett hvilket skift de tilhørte.
14005012	Og alle de levittiske sangerne, både Asaf og Heman og Jedutun og deres sønner og deres brødre, sto i klær av fint lin med cymbler og harper og sitarer på østsiden av alteret. Sammen med dem sto ett hundre og tjue prester som blåste i trompeter.
14005013	Og trompetblåserne og sangerne, alle som én og på én gang, stemte i for å love og prise Herren, og de lot trompetene og cymblene og de andre musikkinstrumentene klinge, og lovet Herren, fordi han er god og hans miskunnhet varer til evig tid. - Da ble huset, Herrens hus, fylt av en sky.
14005014	Og på grunn av skyen kunne prestene ikke bli stående og gjøre tjeneste. For Herrens herlighet fylte Guds hus.
14006001	Da sa Salomo: Herren har sagt at han vil bo i det dunkle.
14006002	Og nå har jeg bygd et hus til bolig for deg, et sted hvor du kan bo til evig tid.
14006003	Så vendte kongen seg om og velsignet hele Israels menighet, mens hele Israels menighet sto.
14006004	Han sa: Lovet være Herren, Israels Gud, som med sin munn talte med David, min far, og med sin hånd har oppfylt det han lovte da han sa:
14006005	Fra den dagen jeg førte mitt folk ut av landet Egypt, har jeg ikke utvalgt noen by blant alle Israels stammer, hvor det skulle bygges et hus til bolig for mitt navn. Heller ikke har jeg utvalgt noen mann til å være fyrste over mitt folk Israel.
14006006	Men jeg utvalgte Jerusalem til bolig for mitt navn, og jeg utvalgte David til å råde over mitt folk Israel.
14006007	Og David, min far, hadde i sinne å bygge et hus for Herrens, Israels Guds navn.
14006008	Men Herren sa til David, min far: Du gjorde vel i at du hadde i sinne å bygge et hus for mitt navn.
14006009	Men du skal ikke bygge huset. Din sønn, han som du skal bli far til, han skal bygge huset for mitt navn.
14006010	Og Herren har nå oppfylt det ordet han hadde talt. Jeg er trådt i min far Davids sted og har tatt sete på Israels trone, slik som Herren hadde sagt. Jeg har også bygd huset for Herrens, Israels Guds navn.
14006011	Og der har jeg satt arken, hvor Herrens pakt er, den pakten som han sluttet med Israels barn.
14006012	Så trådte Salomo fram foran Herrens alter midt for hele Israels menighet og bredte hendene ut.
14006013	For han hadde laget en forhøyning av kobber, fem alen lang og fem alen bred og tre alen høy, og satt den midt i gården. På den sto han nå. Og han falt på kne midt foran hele Israels menighet og bredte hendene ut mot himmelen
14006014	og sa: Herre, Israels Gud! Det er ingen Gud som du, verken i himmelen eller på jorden, du som holder din pakt og lar din miskunnhet vare ved mot dine tjenere, når de vandrer for ditt åsyn av hele sitt hjerte.
14006015	Du som har holdt det du lovte din tjener David, min far. Du lovte det med din munn, og med din hånd har du oppfylt det, som det viser seg i dag.
14006016	Herre, Israels Gud! Så hold nå også det du lovte din tjener David, min far, da du sa: Det skal aldri mangle en mann av din ætt til å sitte på Israels trone for mitt åsyn, så sant dine barn akter på sin vei og vandrer etter min lov, slik som du har vandret for mitt åsyn.
14006017	Herre, Israels Gud! Så la nå det ordet bli sannhet som du har talt til din tjener David!
14006018	Men bor da Gud virkelig hos menneskene på jorden? Se, himlene og himlenes himler rommer deg ikke! Hvor meget mindre da dette huset som jeg har bygd.
14006019	Men du vil likevel vende deg til din tjeners bønn og til hans ydmyke begjæring, Herre min Gud, og høre det rop og den bønn som din tjener bærer fram for ditt åsyn.
14006020	La dine øyne være åpne over dette huset dag og natt - det stedet du har talt om og sagt at du vil la ditt navn bo der - så du hører på den bønn som din tjener ber, vendt mot dette stedet.
14006021	Du vil høre på tjeneren din og på ditt folk Israels ydmyke bønner, som de bærer fram vendt mot dette stedet. Du vil høre dem fra det sted hvor du bor, fra himmelen, du vil høre og tilgi.
14006022	Når noen synder mot sin neste, og de krever at han skal avlegge ed, og han så kommer inn og sverger foran ditt alter i dette huset,
14006023	så vil du høre i himmelen og gripe inn og hjelpe dine tjenere til deres rett. Du vil gjengjelde den skyldige og la hans gjerninger komme over hans eget hode. Og du vil dømme den rettferdige rettferdig og la ham få igjen for sin rettferdighet.
14006024	Når ditt folk Israel blir slått av fienden fordi de synder mot deg, men de så vender om og bekjenner ditt navn og ber til deg og bønnfaller om nåde for ditt åsyn i dette huset,
14006025	så vil du høre det i himmelen og tilgi ditt folk Israels synd og føre dem tilbake til det landet du har gitt dem og deres fedre.
14006026	Når himmelen lukkes, så det ikke kommer regn, fordi de har syndet mot deg, og de så ber, vendt mot dette stedet, og bekjenner ditt navn og omvender seg fra sin synd, fordi du har ydmyket dem,
14006027	da vil du høre det i himmelen og tilgi dine tjeneres og ditt folk Israels synd. For du vil lære dem den gode veien de skal vandre, og du vil la det regne over ditt land som du har gitt ditt folk til arv.
14006028	Når det blir hungersnød i landet, når det kommer pest, når det kommer sot og rust på kornet, gresshopper og gnagere, når fienden trenger inn i landet og beleirer byene, når det kommer noen plage eller noen sykdom,
14006029	hver gang det da kommer en bønn eller ydmyk begjæring fra noe menneske eller fra hele ditt folk Israel, fordi de hver for seg kjenner sin plage og lidelse, og de så brer ut sine hender mot dette huset,
14006030	da vil du høre det i himmelen, der hvor du bor. Du vil tilgi og gi hver mann etter hans ferd, fordi du kjenner hans hjerte - for bare du kjenner menneskenes hjerte.
14006031	Og så skal de frykte deg og gå på dine veier alle de dager de lever i det landet du har gitt våre fedre.
14006032	Kan hende det også kommer en fremmed, en som ikke er av ditt folk Israel, men kommer fra et fjernt land for ditt store navns og din sterke hånds og din utrakte arms skyld. Når han kommer og ber, vendt mot dette huset,
14006033	så vil du høre i himmelen, der hvor du bor. Du vil gjøre alt som den fremmede roper til deg om, så alle jordens folk må lære å kjenne ditt navn og frykte deg likesom ditt folk Israel, og forstå at det er ditt navn dette huset blir nevnt med, dette huset som jeg har bygd.
14006034	Når ditt folk drar ut i krig mot sine fiender på den veien du sender dem, og de så ber til deg, vendt mot denne byen som du har utvalgt, og det huset jeg har bygd for ditt navn,
14006035	så vil du i himmelen høre deres bønn og ydmyke begjæring og hjelpe dem til deres rett.
14006036	Når de synder mot deg - for det er ikke noe menneske som ikke synder - og du blir vred på dem og gir dem i fiendens hånd, og de som tar dem til fange, fører dem bort til et annet land, fjernt eller nær,
14006037	men de så tar seg dette til hjertet i det landet hvor de blir holdt fanget, og omvender seg og bønnfaller deg om nåde i fangenskapslandet og sier: Vi har syndet, vi har gjort ille og vært ugudelige!
14006038	- og de så omvender seg til deg av hele sitt hjerte og av hele sin sjel i det landet som de er bortført til og holdes fanget i, og de ber, vendt mot sitt land, som du har gitt deres fedre, og den byen du har utvalgt, og det huset jeg har bygd for ditt navn,
14006039	så vil du i himmelen, der hvor du bor, høre deres bønn og ydmyke begjæringer og hjelpe dem til deres rett og tilgi ditt folk det de har syndet mot deg.
14006040	Min Gud, la nå dine øyne være åpne og dine ører merke på den bønnen som stiger opp fra dette stedet!
14006041	Reis deg nå, Herre Gud! Kom til ditt hvilested, du og din styrkes ark! La dine prester, Herre Gud, kle seg i frelse, og dine fromme glede seg i det gode!
14006042	Herre Gud! Vis ikke din salvedes åsyn tilbake! Kom i hu den rike miskunn som du har lovt David, din tjener!
14007001	Da Salomo hadde endt sin bønn, falt det ild ned fra himmelen og fortærte brennofferet og slaktofrene, og Herrens herlighet fylte huset.
14007002	Og prestene kunne ikke gå inn i Herrens hus, for Herrens herlighet fylte Herrens hus.
14007003	Alle Israels barn så hvordan ilden falt, og Herrens herlighet kom over huset. Da kastet de seg ned på gulvet med ansiktet mot jorden, og tilba og lovet Herren, fordi han er god, og hans miskunnhet varer til evig tid.
14007004	Og kongen og alt folket ofret slaktoffer for Herrens åsyn.
14007005	Tjueto tusen stykker storfe og ett hundre og tjue tusen stykker småfe var det slaktoffer som kong Salomo bar fram. Slik var det kongen og alt folket innviet Guds hus.
14007006	Prestene sto på sine poster, og levittene sto med Herrens musikkinstrumenter, som kong David hadde laget til å prise Herren med, fordi hans miskunnhet varer til evig tid. For David lot dem utføre lovsangen. Men prestene stilte seg midt imot dem og blåste i trompeter, mens hele Israel sto.
14007007	Og Salomo helliget den midterste del av forgården som var foran Herrens hus. Der ofret han brennofrene og fettstykkene av fredsofrene, fordi kobberalteret som Salomo hadde laget, ikke kunne romme brennofferet og matofferet og fettstykkene.
14007008	I sju dager feiret Salomo den gang festen, og hele Israel med ham. En stor mengde folk var kommet sammen like fra Hamat-veien og til Egypter-bekken.
14007009	På den åttende dagen holdt de en festforsamling. For innvielsen av alteret feiret de i sju dager og festen i sju dager.
14007010	På den tjuetredje dagen i den sjuende måneden lot han folket fare hjem igjen, glade og vel til mote over det gode Herren hadde gjort mot David og Salomo og mot sitt folk Israel.
14007011	Salomo var nå ferdig med å bygge Herrens hus og kongens hus. Alt det han hadde hatt i sinne å gjøre i Herrens hus og i sitt eget hus, hadde han godt og vel fullført.
14007012	Da åpenbarte Herren seg for Salomo om natten og sa til ham: Jeg har hørt din bønn og utvalgt dette stedet til et offersted for meg.
14007013	Når jeg lukker himmelen, så det ikke kommer regn, og når jeg befaler gresshoppene å fortære landet, og når jeg sender pest iblant mitt folk,
14007014	og så mitt folk, som er kalt med mitt navn, ydmyker seg og ber og søker mitt åsyn og omvender seg fra sine onde veier, da vil jeg høre i himmelen og tilgi deres synd og lege deres land.
14007015	Nå skal mine øyne være opplatt og mine ører merke seg den bønn som stiger opp fra dette stedet.
14007016	Og nå har jeg utvalgt og helliget dette huset, for at mitt navn skal bo der til evig tid, og mine øyne og mitt hjerte skal være der alle dager.
14007017	Hvis du nå vandrer for mitt åsyn, som din far David gjorde, så du gjør alt det jeg har befalt deg, og holder mine bud og mine lover,
14007018	så vil jeg trygge din kongetrone etter den pakten som jeg sluttet med din far David, da jeg sa: Det skal aldri mangle en mann av din ætt til å råde over Israel.
14007019	Men hvis dere vender dere bort og forlater de lover og bud som jeg har gitt dere, og går bort for å tjene andre guder og tilbe dem,
14007020	så vil jeg rykke dem opp av mitt land, som jeg har gitt dem. Og dette huset som jeg har helliget for mitt navn, vil jeg kaste bort fra mitt åsyn og gjøre det til et ordspråk og til en spott blant alle folk.
14007021	Og hver den som går forbi dette huset, som har vært så opphøyet, skal bli forferdet. Og når noen da spør: Hvorfor har Herren gjort slik mot dette landet og dette huset? -
14007022	da skal de svare: Fordi de forlot Herren, sine fedres Gud, som førte dem ut av landet Egypt, og holdt seg til andre guder og tilba dem og dyrket dem. Derfor har han ført all denne ulykken over dem.
14008001	Da nå de tjue år var gått som Salomo hadde brukt for å bygge Herrens hus og sitt eget hus,
14008002	bygde han opp de byene som Hiram hadde gitt Salomo, og lot Israels barn bosette seg i dem.
14008003	Deretter dro Salomo til Hamat-Soba og la det under seg.
14008004	Han bygde også opp Tadmor i ørkenen og alle de forrådsbyene han bygde i Hamat.
14008005	Likeså bygde han opp Øvre Bet-Horon og Nedre Bet-Horon og gjorde dem til befestede byer med murer, dobbelte porter og bommer.
14008006	Han bygde også Ba’alat og alle de forrådsbyene han hadde, og alle byene for stridsvognene og byene for hestfolket og alt det andre som han hadde lyst til å bygge, både i Jerusalem og på Libanon og i hele det landet han rådde over.
14008007	Alle som var blitt tilbake av hetittene, amorittene, ferisittene, hevittene og jebusittene, folk som ikke hørte til Israel -
14008008	alle de etterkommere av disse folk som var blitt igjen i landet, fordi Israels barn ikke hadde utryddet dem - dem tok Salomo til å gjøre pliktarbeid. Og slik har det vært til denne dag.
14008009	Men Salomo tok ikke noen av Israels barn til å være arbeidstrell. De var krigsmenn og høvdinger og våpensveiner og høvedsmenn for hans stridsvogner og hestfolk.
14008010	Kong Salomos arbeidsformenn var to hundre og femti i tallet. De hadde tilsyn med folkene.
14008011	Salomo førte faraos datter fra Davids by inn i det huset han hadde bygd for henne. Han sa: Det skal ikke bo noen kvinne i Davids, Israels konges hus. Det er hellig, fordi Herrens ark er kommet dit.
14008012	Den gang ofret Salomo brennoffer for Herren på Herrens alter, det som han hadde bygd foran forhallen.
14008013	Han ofret hver dag de offer som var foreskrevet av Moses for den dagen, på sabbatene og nymånedagene og høytidene tre ganger om året - på de usyrede brøds fest og på ukenes fest og på løvhyttenes fest.
14008014	Etter den forskrift hans far David hadde gitt, satte han prestenes skift til deres tjeneste og levittene til deres gjøremål, til å synge Herrens lov og gå prestene til hånde, etter som det krevdes for hver dag. Likeså ga han dørvokterne deres skift ved de forskjellige porter, for så hadde Guds mann David befalt.
14008015	Verken når det gjaldt skattkamrene eller i noen annen sak, vek de av fra det som kongen hadde befalt prestene og levittene.
14008016	Så var da hele Salomos verk utført, fra den dagen grunnvollen ble lagt til Herrens hus, til det var fullendt. Herrens hus sto ferdig.
14008017	Ved den tid dro Salomo til Esjon-Geber og til Eilat ved kysten av Edoms land.
14008018	Og Hiram sendte folk til ham med skip og sjøvant mannskap. De for sammen med Salomos folk til Ofir og hentet derfra fire hundre og femti talenter gull og førte det hjem til kong Salomo.
14009001	Da dronningen av Saba hørte gjetordet om Salomo, kom hun til Jerusalem med et stort følge og med kameler som bar krydderier og gull i mengde og edelsteiner. Hun ville sette Salomo på prøve med gåter. Og da hun var kommet til ham, talte hun med ham om alt som lå henne på hjertet.
14009002	Men Salomo svarte på alle gåtene hennes. Det var ikke ett ord av det hun sa, som var skjult for Salomo, så han ikke kunne svare på det.
14009003	Da dronningen av Saba så Salomos visdom og så det huset han hadde bygd,
14009004	og rettene på bordet hans, og hvordan hoffmennene satt ved bordet, og bordsveinene som sto omkring, og hvordan de var kledd, og munnskjenkene hans og draktene deres, og trappen som han gikk opp på til Herrens hus, var hun rent ute av seg selv av forundring.
14009005	Og hun sa til kongen: Så var det da sant det jeg hørte hjemme i mitt land om deg og din visdom!
14009006	Jeg trodde ikke det de fortalte, før jeg kom og fikk se det med egne øyne. Men nå ser jeg at de ikke har fortalt meg halvparten om din store visdom. Du er enda større enn det gjetordet jeg har hørt.
14009007	Lykkelige er mennene dine, og lykkelige er disse tjenerne dine som alltid står for ditt åsyn og hører din visdom.
14009008	Lovet være Herren din Gud, som hadde velbehag i deg, så han satte deg på sin trone som konge for Herren din Gud! Fordi din Gud elsker Israel og vil holde det oppe til evig tid, satte han deg til konge over dem for å håndheve rett og rettferdighet.
14009009	Så ga hun kongen ett hundre og tjue talenter gull og krydderier i stor mengde og edelsteiner. Aldri har det vært en slik mengde krydderier i landet som det dronningen av Saba ga kong Salomo.
14009010	Men også Hirams folk og Salomos folk som hentet gull fra Ofir, hadde ført sandeltre og edelsteiner med derfra.
14009011	Av sandeltreet lot kongen lage trapper til Herrens hus og til kongens hus, og sitarer og harper for sangerne. Aldri før hadde noe lignende vært å se i Juda land.
14009012	Og kong Salomo ga dronningen av Saba alt det hun hadde lyst til og ba om, i tillegg til det han ga til gjengjeld for det hun hadde hatt med til kongen. Så brøt hun opp og dro hjem til sitt land med tjenerne sine.
14009013	Vekten av det gullet som i ett år kom inn til Salomo, var seks hundre og sekstiseks talenter,
14009014	i tillegg til det som kom inn fra kjøpmennene og de reisende handelsmennene. Også alle kongene i Arabia og stattholderne i landet leverte gull og sølv til Salomo.
14009015	Kong Salomo laget to hundre store skjold av hamret gull - det gikk seks hundre sekel hamret gull med til hvert skjold -
14009016	og tre hundre små skjold av hamret gull - til hvert av disse skjoldene gikk det med tre hundre sekel gull - og kongen satte dem i Libanon-skoghuset.
14009017	Kongen laget også en stor elfenbenstrone og kledde den med rent gull.
14009018	Tronen hadde seks trinn og en fotskammel av gull, som var festet til tronen. På begge sider av setet var det armlener, og ved siden av armlenene sto det to løver.
14009019	Tolv løver sto det der - en på hver side av de seks trinnene. Noe slikt har aldri vært laget i noe annet kongerike.
14009020	Alle kong Salomos drikkekar var av gull, og alle karene i Libanon-skoghuset var av fint gull. Sølv ble ikke regnet for noe i Salomos dager.
14009021	For kongen hadde skip som for til Tarsis sammen med Hirams folk. En gang hvert tredje år kom Tarsis-skipene hjem, lastet med gull og sølv, elfenben og aper og påfugler.
14009022	Kong Salomo ble større enn alle jordens konger i rikdom og visdom.
14009023	Fra alle jordens kanter kom det konger for å se Salomo og høre hans visdom, som Gud hadde lagt i hans hjerte.
14009024	Og hver av dem hadde gaver med: sølvkar og gullkar og klær, våpen og krydderier, hester og muldyr. Slik gjorde de år etter år.
14009025	Salomo hadde fire tusen stallrom for hester og stridsvogner og tolv tusen hestfolk. Noen av dem la han i vognbyene, noen hos seg selv i Jerusalem.
14009026	Han rådde over alle kongene fra elven til filistrenes land og helt til grensen mot Egypt.
14009027	Kongen gjorde sølvet i Jerusalem like så vanlig som stein, og sedertre like så vanlig som morbærtrærne i lavlandet.
14009028	Hester ble innført til Salomo fra Egypt og fra alle andre land.
14009029	Det som ellers er å fortelle om Salomo, både i hans første og i hans senere dager, er oppskrevet i profeten Natans krønike og i Akia fra Sjilos profetbok og i seeren Iddos syn om Jeroboam, Nebats sønn.
14009030	Salomo var konge i Jerusalem over hele Israel i førti år.
14009031	Så la Salomo seg til hvile hos sine fedre og ble begravet i sin far Davids by. Og hans sønn Rehabeam ble konge etter ham.
14010001	Rehabeam dro til Sikem, for hele Israel var kommet til Sikem for å gjøre ham til konge.
14010002	Jeroboam, Nebats sønn, fikk høre dette. Han var da i Egypt, for han hadde flyktet dit for kong Salomo. Men nå vendte han tilbake fra Egypt.
14010003	Og de sendte bud etter ham. Så kom Jeroboam og hele Israel og talte til Rehabeam og sa:
14010004	Din far gjorde vårt åk tungt. Men hvis nå du vil gjøre den harde tjenesten og det tunge åket som din far la på oss, lettere, så vil vi tjene deg.
14010005	Han svarte dem: Gå bort og vent i tre dager, og kom så hit til meg igjen! Så gikk folket bort.
14010006	Og kong Rehabeam rådførte seg med de gamle, som hadde gjort tjeneste hos hans far Salomo mens han ennå levde, og han sa: Hva råder dere meg til å svare dette folket?
14010007	De svarte ham: Hvis du vil være vennlig mot dette folket og føyer dem og gir dem gode ord, så vil de være dine tjenere for alle tider.
14010008	Men han brydde seg ikke om det rådet som de gamle hadde gitt ham, men rådførte seg med de unge, som var vokst opp sammen med ham, og som nå var i hans tjeneste.
14010009	Han spurte dem: Hva råder dere til at vi skal svare dette folket som har sagt til meg: Gjør det åket lettere som din far la på oss?
14010010	Og de unge, som var vokst opp sammen med ham, svarte ham: Slik skal du si til dette folket som sa til deg: Din far gjorde vårt åk tungt, men gjør du det lettere for oss - slik skal du tale til dem: Min lillefinger er tykkere enn min fars midje!
14010011	Min far la et tungt åk på dere, men jeg vil gjøre det enda tyngre. Min far tuktet dere med sveper, men jeg vil tukte dere med skorpioner.
14010012	Så kom Jeroboam og alt folket til Rehabeam den tredje dagen, slik som kongen hadde sagt: Kom til meg igjen om tre dager!
14010013	Da ga kongen dem et hardt svar. Kong Rehabeam brydde seg ikke om de gamles råd,
14010014	men svarte dem slik som de unge hadde rådet ham til: Har min far gjort deres åk tungt, så vil jeg gjøre det enda tyngre! Har min far tuktet dere med sveper, så vil jeg tukte dere med skorpioner!
14010015	Kongen hørte ikke på folket. For Gud styrte det slik for at Herrens ord skulle bli oppfylt, det som han hadde talt til Jeroboam, Nebats sønn, ved Akia fra Sjilo.
14010016	Da nå hele Israel så at kongen ikke hørte på dem, svarte folket kongen og sa: Hva del har vi i David? Vi har ingen lodd i Isais sønn! Til dine telt, Israel, hver og én! Se nå selv til ditt hus, David! - Så dro hele Israel hjem igjen.
14010017	Det var bare de Israels barn som bodde i Judas byer, som fikk Rehabeam til konge.
14010018	Da sendte kong Rehabeam av sted Hadoram, han som hadde oppsyn med pliktarbeidet. Men Israels barn steinet ham, så han døde. Og kong Rehabeam måtte selv i all hast springe opp i vognen sin, og han flyktet til Jerusalem.
14010019	Slik falt Israel fra Davids hus, og slik har det vært til denne dag.
14011001	Da Rehabeam kom til Jerusalem, samlet han Judas hus og Benjamin, hundre og åtti tusen utvalgte krigsmenn, for at de skulle kjempe mot Israel og vinne riket tilbake for Rehabeam.
14011002	Da kom Herrens ord til Guds mann Sjemaja, og det lød slik:
14011003	Si til Rehabeam, Salomos sønn, Judas konge, og til hele Israel i Juda og Benjamin:
14011004	Så sier Herren: Dere skal ikke dra opp og kjempe mot deres brødre. Vend hjem igjen hver til sitt hus! For det som har hendt, er kommet fra meg. - Da adlød de Herrens ord. De vendte tilbake og dro ikke mot Jeroboam.
14011005	Rehabeam ble boende i Jerusalem. Og han bygde flere byer i Juda om til festninger.
14011006	Han bygde om til befestede byer Betlehem og Etam og Tekoa
14011007	og Bet-Sur og Soko og Adullam
14011008	og Gat og Maresja og Sif
14011009	og Adorajim og Lakisj og Aseka
14011010	og Sora og Ajalon og Hebron. Alle disse byene lå i Juda og i Benjamin.
14011011	Og han gjorde festningene sterke og innsatte høvedsmenn i dem og forsynte dem med forråd av levnetsmidler og olje og vin,
14011012	og hver enkelt av dem med skjold og spyd, og gjorde dem meget sterke. Det var Juda og Benjamin han rådde over.
14011013	Og prestene og levittene i hele Israel gikk over til ham fra alle de bygdene de bodde i.
14011014	Levittene forlot sin jord og sin eiendom og dro til Juda og Jerusalem, fordi Jeroboam og sønnene hans drev dem bort fra tjenesten som prester for Herren,
14011015	og han satte andre folk til prester for offerhaugene og for bukkene og for de kalvene han hadde laget.
14011016	Alle de fra Israels stammer som vendte sitt hjerte til å søke Herren, Israels Gud, fulgte dem. De kom til Jerusalem for å ofre til Herren, sine fedres Gud.
14011017	De styrket Judas rike og trygget kongedømmet for Rehabeam, Salomos sønn, i tre år. For i tre år vandret de på Davids og Salomos vei.
14011018	Rehabeam tok seg en kone i tillegg til Mahalat, datter av Jerimot, Davids sønn. Det var Abihajil, datter av Eliab, Isais sønn.
14011019	Med henne fikk han sønnene Je’usj og Sjemarja og Saham.
14011020	Etter henne tok han Ma’aka, Absaloms datter, til kone. Med henne fikk han Abia og Attai og Sjisja og Sjelomit.
14011021	Rehabeam elsket Ma’aka, Absaloms datter, mer enn alle sine andre koner og medhustruer. For han hadde tatt seg atten koner og seksti medhustruer, og han fikk tjueåtte sønner og seksti døtre.
14011022	Rehabeam satte Abia, Ma’akas sønn, til overhode og fyrste blant hans brødre, for han ville gjøre ham til konge.
14011023	Han var klok nok til å la alle sønnene sine bo rundt om i hele Judas og Benjamins land, i alle de befestede byene. Han ga dem rikelig å leve av og skaffet dem mange koner.
14012001	Men da Rehabeams kongedømme var blitt trygget, og han var blitt mektig, forlot han Herrens lov, og hele Israel med ham.
14012002	Så hendte det i kong Rehabeams femte år at Sjisjak, kongen i Egypt, dro opp mot Jerusalem - for de hadde båret seg troløst at mot Herren.
14012003	Han kom med tolv hundre stridsvogner og seksti tusen hestfolk, og det var ikke tall på de folk som fulgte ham fra Egypt - libyere, sukkitter og etiopiere.
14012004	Han inntok de befestede byene i Juda og kom helt til Jerusalem.
14012005	Da kom profeten Sjemaja til Rehabeam og Judas høvdinger, som hadde samlet seg i Jerusalem av frykt for Sjisjak, og han sa til dem: Så sier Herren: Dere har forlatt meg. Derfor har også jeg forlatt dere og gitt dere i Sjisjaks hånd.
14012006	Men Israels høvdinger og kongen ydmyket seg og sa: Herren er rettferdig.
14012007	Da Herren så at de hadde ydmyket seg, kom Herrens ord til Sjemaja, og det lød så: De har ydmyket seg. Jeg vil ikke ødelegge dem, men la dem så vidt bli frelst. Og min harme skal ikke bli utøst over Jerusalem gjennom Sjisjak.
14012008	Likevel skal de bli hans tjenere og få kjenne hva forskjell det er på å tjene meg og å tjene hedningelandenes konger.
14012009	Så dro da Sjisjak, kongen i Egypt, opp mot Jerusalem og tok skattene i Herrens hus og skattene i kongens hus. Alt sammen tok han. Han tok også de gullskjoldene som Salomo hadde laget.
14012010	Istedenfor dem laget kong Rehabeam kobberskjold og overga dem til høvedsmennene for vaktmennene som voktet inngangen til kongens hus.
14012011	Hver gang kongen gikk inn i Herrens hus, kom vaktmennene og bar dem og tok dem så med tilbake til vaktrommet.
14012012	Fordi Rehabeam ydmyket seg, vendte Herrens vrede seg fra ham. Han ville ikke ganske ødelegge ham. Det fantes likevel noe godt i Juda.
14012013	Siden styrket kong Rehabeam igjen sitt kongedømme i Jerusalem og regjerte der. Han var førtien år gammel da han ble konge, og han regjerte sytten år i Jerusalem, den byen som Herren hadde utvalgt blant alle Israels stammer for å la sitt navn bo der. Hans mor hette Na’ama og var fra Ammon.
14012014	Han gjorde det som var ondt, for han vendte ikke sitt hjerte til å søke Herren.
14012015	Det som er å fortelle om Rehabeam, både i hans første og i hans senere dager, er skrevet i profeten Sjemajas og seeren Iddos krønike, der hvor ættetavlene er opptegnet. Mellom Rehabeam og Jeroboam var det krig hele tiden.
14012016	Rehabeam la seg til hvile hos sine fedre og ble begravet i Davids by. Og hans sønn Abia ble konge etter ham.
14013001	I kong Jeroboams attende år ble Abia konge over Juda.
14013002	Han regjerte tre år i Jerusalem. Hans mor hette Mikaja. Hun var datter av Uriel, og var fra Gibea. Mellom Abia og Jeroboam var det krig.
14013003	Abia begynte krigen med en hær av djerve stridsmenn, fire hundre tusen utvalgte menn. Men Jeroboam stilte seg i fylking mot ham med åtte hundre tusen utvalgte menn, også djerve stridsmenn.
14013004	Abia gikk opp på fjellet Semarajim, som hører til Efra’im-fjellene. Han trådte fram og sa: Hør på meg, Jeroboam og hele Israel!
14013005	Dere vet nå vel at Herren, Israels Gud, har gitt David kongedømmet over Israel til evig tid, ham og sønnene hans, ved en saltpakt?
14013006	Men Jeroboam, Nebats sønn, tjeneren til Salomo, Davids sønn, gjorde opprør mot sin herre.
14013007	Og det samlet seg om ham en flokk løse karer og fordervede mennesker. De satte seg med vold opp mot Rehabeam, Salomos sønn. Og Rehabeam var ung og motløs og kunne ikke stå seg mot dem.
14013008	Og nå tenker dere at dere kan stå dere mot Herrens kongedømme, som Davids sønner har i sin hånd. Det tenker dere fordi dere er en stor hop og har hos dere de gullkalvene som Jeroboam laget til guder for dere.
14013009	Har dere ikke jaget bort Herrens prester, Arons sønner, og levittene og selv gjort dere prester, som folkene i hedningelandene gjør? Hver den som kommer med en ung okse og sju værer for å bli vigslet til prest, han blir prest for disse guder som ikke er guder.
14013010	Men vår Gud er Herren, og vi har ikke forlatt ham. Sønner av Aron tjener Herren som prester, og levittene utfører sitt arbeid.
14013011	Hver morgen og kveld brenner de brennoffer og velluktende røkelse for Herren, og legger fram skuebrød på bordet av rent gull og holder gullysestaken og dens lamper i stand og tenner den hver kveld. Vi tar vare på det Herren vår Gud vil ha ivaretatt, men dere har forlatt ham.
14013012	Sannelig, Gud er med oss, han er vår fører! Vi har hans prester med larmtrompetene for å blåse til strid mot dere. Israels barn, strid ikke mot Herren, deres fedres Gud! For det vil ikke lykkes for dere!
14013013	Men Jeroboam hadde latt et bakhold dra omkring for å komme bak dem. De lå selv foran Judas menn, og bakholdet kom i ryggen på dem.
14013014	Da Judas menn vendte seg om, fikk de se at fienden var både foran dem og bak dem. Da ropte de til Herren, og prestene blåste i trompetene.
14013015	Og Judas menn satte i et krigsrop. Da skjedde det, at med det samme Judas menn satte i med krigsropet, da lot Gud Jeroboam og hele Israel lide nederlag for Abia og Juda.
14013016	Israels barn flyktet for Juda, og Gud ga dem i deres hånd.
14013017	Abia og folkene hans voldte et stort mannefall blant dem. Det falt fem hundre tusen utvalgte menn av Israel.
14013018	Slik ble Israels barn den gang ydmyket, men Judas barn ble sterke, fordi de satte sin lit til Herren, sine fedres Gud.
14013019	Abia forfulgte Jeroboam og tok fra ham byene Betel med tilhørende landsbyer, og Jesjana og Efron med tilhørende landsbyer.
14013020	Jeroboam gjenvant ikke sin makt så lenge Abia levde, og Herren slo ham så han døde.
14013021	Men Abia ble mektig. Han tok fjorten koner og fikk tjueto sønner og seksten døtre.
14013022	Det som ellers er å fortelle om Abia, om det han gjorde og det han sa, det er oppskrevet i profeten Iddos historiebok.
14014001	Abia la seg til hvile hos sine fedre og ble begravet i Davids by. Og hans sønn Asa ble konge etter ham. I hans dager hadde landet ro i ti år.
14014002	Asa gjorde det som var godt og rett i Herrens, hans Guds øyne.
14014003	Han fikk bort altrene og offerhaugene for de fremmede guder. Han brøt i stykker støttene og hogg ned Astarte-bildene.
14014004	Han befalte Juda å søke Herren, fedrenes Gud, og holde loven og budene.
14014005	I alle Judas byer fikk han bort offerhaugene og solstøttene. Riket hadde ro under ham.
14014006	Asa bygde festninger i Juda, for landet hadde fred. Ingen førte krig mot ham i disse årene, fordi Herren ga ham ro.
14014007	Han sa til Juda: La oss bygge disse byene og reise murer og tårn, porter og bommer omkring dem! Ennå råder vi fritt over landet, fordi vi har søkt Herren vår Gud. Vi har søkt ham, og han har gitt oss fred på alle kanter. Så tok de til å bygge, og det lyktes for dem.
14014008	Asas hær var tre hundre tusen mann av Juda, som var væpnet med spyd og store skjold, og to hundre og åtti tusen mann av Benjamin, som bar små skjold og skjøt med bue. Alle var djerve stridsmenn.
14014009	Men etiopieren Serah dro ut mot dem med en hær på tusen ganger tusen mann og tre hundre stridsvogner. Han kom til Maresja.
14014010	Og Asa dro ut mot ham, og de stilte seg i fylking i Sefata-dalen ved Maresja.
14014011	Da ropte Asa til Herren sin Gud og sa: Herre, for deg gjør det ingen forskjell enten du hjelper den mektige eller den maktesløse. Hjelp oss, Herre vår Gud! Til deg setter vi vår lit, og i ditt navn er vi gått ut mot denne store mengden. Herre, du er vår Gud, la ikke et menneske stå seg mot deg!
14014012	Da lot Herren etiopierne lide nederlag for Asa og Juda, og etiopierne flyktet.
14014013	Asa og hans folk forfulgte dem helt til Gerar. Av etiopierne falt det så mange at ingen av dem ble i live. De ble knust av Herren og hans hær. Og Juda førte et umåtelig stort krigsbytte bort med seg.
14014014	De inntok alle byene omkring Gerar, for frykt for Herren var kommet over dem. Og de plyndret alle byene, for det var mye å plyndre i dem.
14014015	Også teltene for buskapen tok de, og de førte bort en mengde småfe og kameler. Så vendte de tilbake til Jerusalem.
14015001	Da kom Guds Ånd over Asarja, Odeds sønn.
14015002	Han gikk ut mot Asa og sa til ham: Hør på meg, Asa og hele Juda og Benjamin! Herren er med dere så sant dere er med ham. Dersom dere søker ham, så skal han la seg finne av dere. Men dersom dere forlater ham, skal han forlate dere.
14015003	I lange tider var Israel uten den sanne Gud og uten prest som lærte dem, og uten lov.
14015004	Men i sin trengsel omvendte de seg til Herren, Israels Gud. De søkte ham, og han lot seg finne av dem.
14015005	I de tider kunne ingen ferdes trygt, verken ute eller hjemme. For det rådde stor uro blant alle dem som bodde her i landene.
14015006	Folk støtte mot folk og by mot by, så de ble knust. For Gud voldte uro blant dem med all slags trengsler.
14015007	Men vær frimodige og la ikke hendene synke! Dere skal få lønn for den gjerning dere gjør.
14015008	Da Asa hørte disse ordene og denne profetien av profeten Oded, tok han mot til seg og sørget for å få bort de motbydelige avgudsbildene i hele Judas og Benjamins land, og i de byene han hadde inntatt i Efra’im-fjellene. Han satte i stand Herrens alter, som sto foran Herrens forhall.
14015009	Så samlet han hele Juda og Benjamin, og de fremmede fra Efra’im og Manasse og Simeon som bodde blant dem. For mange gikk over til ham fra Israel, fordi de så at Herren, hans Gud, var med ham.
14015010	I den tredje måneden i det femtende året av Asas regjering samlet de seg i Jerusalem.
14015011	Samme dag ofret de til Herren sju hundre stykker storfe og sju tusen stykker småfe av det krigsbyttet de hadde tatt med seg.
14015012	Og de inngikk en pakt om at de ville søke Herren, sine fedres Gud, av hele sitt hjerte og av hele sin sjel,
14015013	og at hver den som ikke søkte Herren, Israels Gud, skulle dø, enten det var en liten eller en stor, mann eller kvinne.
14015014	De sverget Herren troskap med høy røst og jubelrop og til lyden av trompeter og horn.
14015015	Og hele Juda gledet seg over eden, for de hadde sverget den av hele sitt hjerte, og de hadde søkt ham med hele sin vilje. Og han lot seg finne av dem, Herren ga dem ro rundt omkring.
14015016	Kong Asa avsatte endog sin mor Ma’aka fra hennes verdighet, fordi hun hadde laget et avskyelig avgudsbilde for Astarte. Asa hogg ned hennes avskyelige avgudsbilde og knuste det og brente det i Kedrons dal.
14015017	Men offerhaugene ble ikke nedlagt i Israel. Likevel var Asas hjerte helt med Herren så lenge han levde.
14015018	Han lot de ting hans far hadde helliget, og de han selv hadde helliget, føre inn i Guds hus, både sølv og gull og andre ting.
14015019	Det var ingen krig før i det trettifemte år av Asas regjering.
14016001	I det trettisjette år av Asas regjering dro Israels konge Basja opp mot Juda. Han bygde festningsverker i Rama, for at ingen skulle få komme fra eller til kong Asa i Juda.
14016002	Da tok Asa sølv og gull ut av skattkamrene i Herrens hus og kongens hus og sendte det til kongen i Syria, Benhadad, som bodde i Damaskus, med dette budskapet:
14016003	Mellom meg og deg er det jo et forbund, som det var mellom min far og din far. Her sender jeg deg sølv og gull. Bryt nå ditt forbund med Basja, Israels konge, så han må dra bort fra meg!
14016004	Benhadad hørte på det som kong Asa sa, og sendte hærførerne sine mot Israels byer. De inntok Ijon og Dan og Abel-Majim og alle forrådene i Naftalis byer.
14016005	Da Basja hørte dette, holdt han opp med å bygge festningsverker i Rama og oppga dette arbeidet.
14016006	Men kong Asa tok hele Juda med seg, og de førte bort steinene og tømmeret som Basja hadde brukt til festningsarbeidet i Rama. Med dette bygde de Geba og Mispa om til festninger.
14016007	På den tiden kom seeren Hanani til Judas konge Asa og sa til ham: Fordi du satte din lit til kongen i Syria og ikke til Herren din Gud, derfor har syrerkongens hær sluppet ut av hendene på deg.
14016008	Var ikke etiopierne og libyerne en stor hær med stridsvogner og hestfolk i stor mengde? Men fordi du den gang satte din lit til Herren, ga han dem i din hånd.
14016009	For Herrens øyne farer over hele jorden for kraftig å støtte dem som er helt med ham i sitt hjerte. Du har båret deg uforstandig at i dette, for fra nå av skal du alltid ha krig.
14016010	Men Asa ble harm på seeren og satte ham i fengsel, så vred var han på ham for dette. På samme tid for han også hardt fram mot andre av folket.
14016011	Det som er å fortelle om Asa, både i hans første og i hans senere dager, er skrevet i boken om Judas og Israels konger.
14016012	I sin regjerings trettiniende år ble Asa syk i føttene. Hans sykdom ble verre og verre, men ikke engang under sykdommen søkte han Herren, men bare legene.
14016013	Og Asa la seg til hvile hos sine fedre og døde i sin regjerings førtiførste år.
14016014	De begravde ham i det gravstedet han hadde latt hogge ut for seg i Davids by. Og de la ham på et leie som var fylt med velluktende urter og forskjellige blandede salver. Og de brente et veldig bål til ære for ham.
14017001	Hans sønn Josjafat ble konge etter ham. Han søkte å styrke sin stilling mot Israel.
14017002	Han la krigsfolk i alle Judas befestede byer. Han satte også vaktposter i Juda og i de byene hans far Asa hadde tatt i Efra’im.
14017003	Herren var med Josjafat, fordi han vandret på de veier hans far David hadde fulgt i sin første tid. Han søkte ikke til Ba’alene,
14017004	men til sin fars Gud. Han fulgte hans bud og gjorde ikke som Israel.
14017005	Herren trygget kongedømmet i hans hånd. Hele Juda ga Josjafat gaver, så han fikk stor rikdom og ære.
14017006	Hans mot vokste mens han gikk fram på Herrens veier. Han fikk også bort offerhaugene og Astarte-bildene i Juda.
14017007	Det tredje året han regjerte, sendte han høvdingene sine og Benhajil og Obadja og Sakarja og Netanel og Mikaja ut for å lære i Judas byer.
14017008	Sammen med dem sendte han levittene Sjemaja og Netanja og Sebadja og Asael og Sjemiramot og Jonatan og Adonja og Tobia og Tob-Adonja, og med disse levittene prestene Elisjama og Joram.
14017009	De lærte i Juda og hadde Herrens lovbok med seg. De dro omkring i alle Judas byer og lærte folket.
14017010	Og frykt for Herren kom over alle rikene i de land som lå rundt omkring Juda, så de ikke torde føre krig mot Josjafat.
14017011	En del av filistrene kom med gaver til Josjafat og med sølv som de ga i skatt. Også araberne førte småfe til ham, sju tusen sju hundre værer og sju tusen sju hundre bukker.
14017012	Slik ble Josjafat mektigere og mektigere, til hans makt var meget stor. Han bygde borger og forrådsbyer i Juda.
14017013	Han fikk gjort store arbeider i Judas byer, og samlet stridsmenn, djerve krigere, i Jerusalem.
14017014	Dette er listen over dem etter deres familier: Høvedsmennene over tusen i Juda var: høvedsmannen Adna med tre hundre tusen djerve stridsmenn;
14017015	og ved siden av ham høvedsmannen Johanan med to hundre og åtti tusen mann;
14017016	og ved siden av ham Amasja, Sikris sønn, som frivillig tjente Herren, med to hundre tusen djerve stridsmenn.
14017017	Av Benjamin var det Eljada, en djerv stridsmann, med to hundre tusen mann som var væpnet med bue og skjold;
14017018	og ved siden av ham Josabad med hundre og åtti tusen mann, væpnet til strid.
14017019	Dette var de som tjente kongen, i tillegg til de krigsfolk som kongen hadde forlagt i de befestede byene i hele Juda.
14018001	Josjafat vant stor rikdom og ære. Han inngikk et ekteskapsforbund med Akab.
14018002	Noen år senere dro han ned til Akab i Samaria. Akab lot slakte småfe og storfe i mengde for ham og de folk han hadde med seg. Og han egget ham til å dra opp mot Ramot i Gilead.
14018003	Akab, Israels konge, sa til Josjafat, Judas konge: Vil du dra med meg til Ramot i Gilead? Han svarte: Som du, så jeg! Som ditt folk, så mitt folk! Vi vil være med deg i krigen.
14018004	Og Josjafat sa videre til Israels konge: Søk likevel først å få vite hva Herren sier!
14018005	Da kalte Israels konge profetene sammen. Det var fire hundre mann. Og han spurte dem: Skal vi dra i strid mot Ramot i Gilead, eller skal jeg la det være? De svarte: Dra opp! Gud vil gi det i kongens hånd.
14018006	Men Josjafat sa: Finnes det ikke en annen av Herrens profeter her, så vi kunne spørre Herren til råds gjennom ham?
14018007	Israels konge svarte Josjafat: Det finnes en til, og vi kan spørre Herren til råds gjennom ham. Men jeg hater ham fordi han ikke profeterer godt om meg, men bare ondt alle sine dager. Det er Mika, Jimlas sønn. Josjafat sa: Kongen skulle ikke tale slik!
14018008	Så kalte Israels konge på en av hoffolkene og sa: Skynd deg og hent Mika, Jimlas sønn!
14018009	Imens satt Israels konge og Josjafat, Judas konge, i kongelig skrud, hver på sin trone, på en treskeplass ved inngangen til Samarias port. Og alle profetene sto foran dem og profeterte.
14018010	Og Sidkia, Kena’anas sønn, laget seg horn av jern og sa: Så sier Herren: Med disse skal du stange syrerne til du får gjort ende på dem!
14018011	Og alle profetene spådde likedan og sa: Dra opp til Ramot i Gilead! Så skal du ha lykken med deg, og Herren skal gi byen i kongens hånd.
14018012	Budet som var gått for å hente Mika, sa til ham: Profetene spår med én munn godt for kongen. La nå også dine ord stemme overens med deres og spå godt!
14018013	Mika svarte: Så sant Herren lever: Det som min Gud sier, det vil jeg tale.
14018014	Da han nå kom til kongen, sa kongen til ham: Mika! Skal vi dra i krig til Ramot i Gilead, eller skal jeg la det være? Han svarte: Dra opp! Så skal dere ha lykke med dere, og de skal gis i deres hånd.
14018015	Men kongen sa til ham: Hvor mange ganger skal jeg ta deg i ed på at du ikke skal si annet til meg enn sannhet i Herrens navn?
14018016	Da sa han: Jeg så hele Israel spredt utover fjellene likesom en saueflokk uten gjeter. Og Herren sa: Disse har ingen herre, la dem vende tilbake i fred, hver til sitt hus!
14018017	Da sa Israels konge til Josjafat: Var det ikke det jeg sa til deg! Han profeterer ikke godt om meg, men bare ondt!
14018018	Men Mika sa: Hør da Herrens ord! Jeg så Herren sitte på sin trone, og hele himmelens hær stå på hans høyre og venstre side.
14018019	Og Herren sa: Hvem vil lokke Akab, Israels konge, til å dra opp til Ramot i Gilead, så han faller der? Og den ene sa så og den andre så.
14018020	Da gikk ånden fram og stilte seg for Herrens åsyn og sa: Jeg skal overtale ham. Og Herren spurte ham: Hvordan?
14018021	Han svarte: Jeg vil gå av sted og være en løgnens ånd i alle hans profeters munn. Da sa Herren: Ja, du skal lokke ham, og det skal også lykkes for deg. Gå av sted og gjør det!
14018022	Se, nå har Herren lagt en løgnens ånd i munnen på profetene dine. Men Herren har varslet ulykke for deg.
14018023	Da gikk Sidkia, Kena’anas sønn, fram og slo Mika på kinnet og sa: Hvordan er Herrens Ånd gått over fra meg for å tale til deg?
14018024	Mika svarte: Det skal du få se den dagen du flykter fra kammer til kammer for å gjemme deg.
14018025	Da sa Israels konge: Ta Mika og før ham tilbake til byens høvedsmann Amon og til kongesønnen Joasj
14018026	og si: Så sier kongen: Sett ham i fangehuset og la ham leve på knapp tildeling av vann og brød til jeg kommer uskadd hjem igjen!
14018027	Mika sa: Kommer du uskadd hjem igjen, så har Herren ikke talt gjennom meg. Og han sa: Hør dette, alle folk!
14018028	Så dro Israels konge og Judas konge Josjafat opp til Ramot i Gilead.
14018029	Og Israels konge sa til Josjafat: Jeg vil forkle meg og så gå i striden. Men du kan ta på deg dine vanlige klær. Så forkledde Israels konge seg, og de gikk i striden.
14018030	Men kongen i Syria hadde befalt høvdingene for sine stridsvogner: Dere skal ikke kjempe mot noen, verken liten eller stor, bare mot Israels konge.
14018031	Da nå høvdingene for stridsvognene så Josjafat, sa de: Dette er Israels konge, og de omringet ham for å angripe ham. Da satte Josjafat i et høyt rop, og Herren hjalp ham, Gud vendte dem bort fra ham.
14018032	For da høvedsmennene over stridsvognene så at det ikke var Israels konge, vendte de seg fra ham igjen.
14018033	Men en mann spente buen og skjøt på måfå, og han traff Israels konge mellom brynjeskjørtet og brynjen. Da sa han til vognstyreren: Vend om og før meg ut av hæren! Jeg er såret.
14018034	Men striden ble stadig hardere denne dagen, og Israels konge holdt seg oppreist i vognen mot syrerne helt til om kvelden. Men på den tiden solen gikk ned, døde han.
14019001	Men Judas konge Josjafat vendte uskadd hjem igjen til Jerusalem.
14019002	Da gikk seeren Jehu, Hananis sønn, ut mot ham, og sa til kong Josjafat: Skal en hjelpe den ugudelige, og skal du elske dem som hater Herren? For dette hviler Herrens vrede over deg.
14019003	Likevel er det også funnet noe godt hos deg. For du har utryddet Astarte-bildene av landet og vendt ditt hjerte til å søke Gud.
14019004	Josjafat ble nå en tid i Jerusalem. Siden dro han igjen ut iblant folket, fra Be’er-Sjeba til Efra’im-fjellene, og førte dem tilbake til Herren, deres fedres Gud.
14019005	Han innsatte dommere i landet, i hver av de befestede byene i Juda.
14019006	Og han sa til dommerne: Akt vel på det dere gjør! For dere dømmer ikke for mennesker, men for Herren, og han er hos dere så ofte dere dømmer.
14019007	Så la nå Herrens frykt være over dere! Vær varsomme med hva dere gjør. For hos Herren vår Gud finnes det ingen urett, og han gjør ikke forskjell på folk og tar ikke imot gaver.
14019008	Også i Jerusalem innsatte Josjafat noen av levittene og prestene og noen av Israels slekters overhoder til å dømme i Herrens saker og rettstretter. For de var vendt tilbake til Jerusalem.
14019009	Og han ga dem denne befaling: Slik skal dere gjøre i Herrens frykt, med troskap og med udelt hjerte:
14019010	Hver gang det blir lagt fram for dere en rettssak av deres brødre, de som bor rundt om i sine byer - enten det nå gjelder en drapssak eller lov og bud, vedtekter og forskrifter - da skal dere advare dem, så de ikke synder mot Herren, og det kommer vrede over dere og deres brødre. Slik skal dere gjøre, ellers kommer dere til å dra skyld over dere.
14019011	I alle Herrens saker skal ypperstepresten Amarja være formann for dere. Og i alle kongens saker skal Sebadja, Ismaels sønn, fyrsten for Judas hus, være formann. Og levittene skal være tilsynsmenn under dere. Ta nå fatt på verket med godt mot! Herren være med den som gjør det som rett er!
14020001	En tid etter hendte det at Moabs barn og Ammons barn, og sammen med dem en del av me’unittene, gikk til krig mot Josjafat.
14020002	Folk kom med melding om dette til Josjafat og sa: Det kommer en stor hær mot deg fra den andre siden av havet, fra Syria. De er alt kommet til Haseson-Tamar, det er En-Gedi.
14020003	Da ble Josjafat redd. Han vendte seg i bønn til Herren og lyste ut en faste over hele Juda.
14020004	Og Juda samlet seg for å søke hjelp hos Herren. Ja, fra alle Judas byer kom de for å søke Herren.
14020005	Da sto Josjafat fram blant dem som var kommet sammen fra Juda og Jerusalem, i Herrens hus foran den nye forgården
14020006	og sa: Herre, våre fedres Gud! Er det ikke du som er Gud i himmelen? Du råder over alle folkene og deres riker. I din hånd er kraft og velde. Det er ingen som kan holde stand mot deg.
14020007	Har ikke du, vår Gud, drevet dette landets innbyggere ut for ditt folk Israel og gitt det til din venn Abrahams etterkommere for alle tider?
14020008	De bosatte seg der og bygde deg en helligdom der for ditt navn og sa:
14020009	Om noen ulykke kommer over oss, sverd, straffedom, pest eller hungersnød, så vil vi stille oss foran dette huset og for ditt åsyn. For ditt navn bor i dette huset. Og vi vil rope til deg i vår nød, og så vil du høre og frelse.
14020010	Se nå hvordan Ammons barn og Moab og folket fra Se’ir-landet - du ga ikke Israel lov til å trenge inn blant dem da de kom fra landet Egypt, så de bøyde av og dro bort fra dem uten å ødelegge dem -
14020011	se nå hvordan de lønner oss! Nå kommer de og vil drive oss ut av din eiendom, som du har gitt oss.
14020012	Du vår Gud, vil du ikke holde dom over dem? For vi har ikke styrke nok til å stå imot denne store hæren som kommer mot oss, og vi vet ikke hva vi skal gjøre. Men til deg er våre øyne vendt.
14020013	Og hele Juda sto der for Herrens åsyn, selv deres små barn, deres koner og deres sønner.
14020014	Da kom Herrens Ånd over levitten Jahasiel, sønn av Sakarja, sønn av Benaja, sønn av Je’iel, sønn av Mattanja, en av Asafs sønner, midt i forsamlingen.
14020015	Og han sa: Hør etter, hele Juda og dere Jerusalems innbyggere og du kong Josjafat! Så sier Herren til dere: Frykt ikke! Denne store hæren skal dere ikke være redde for. For denne krigen er ikke deres, men Guds.
14020016	Dra ned mot dem i morgen! Da drar de oppover Hassis-bakken, og dere kommer til å møte dem ved enden av dalen midt imot Jeruel-ørkenen.
14020017	Men det er ikke dere som skal kjempe her. Dere skal bare stille dere opp og stå og se den frelse Herren vil gi dere - dere fra Juda og Jerusalem. Frykt ikke og vær ikke redde! Dra ut mot dem i morgen, og Herren skal være med dere.
14020018	Da bøyde Josjafat seg med ansiktet mot jorden. Og hele Juda og alle Jerusalems innbyggere falt ned for Herrens åsyn og tilba Herren.
14020019	Og de levittene som hørte til kahatittenes og korahittenes barn, reiste seg og lovet Herren, Israels Gud, med sterk og høy røst.
14020020	Morgenen etter brøt de tidlig opp og dro av sted til Tekoa-ørkenen. Med det samme de dro ut, sto Josjafat fram og sa: Hør på meg, Juda og dere Jerusalems innbyggere! Tro på Herren deres Gud, så skal dere holde stand! Tro på hans profeter, så skal dere ha lykken med dere!
14020021	Og han rådførte seg med folket og stilte opp sangere som skulle love Herren i hellig skrud, mens de dro ut foran den væpnede hæren. De skulle synge: Lov Herren, for hans miskunnhet varer til evig tid!
14020022	Og da de begynte med sine fryderop og lovsanger, lot Herren noen som lå i bakhold angripe Ammons barn og Moab og folket fra Se’ir-fjellet, som var kommet mot Juda. Og de ble slått.
14020023	Ammons barn og Moab vendte seg mot folket fra Se’ir-fjellet og hogg dem ned og ødela dem. Og da de hadde gjort ende på folket fra Se’ir, hjalp de alle til med å ødelegge hverandre.
14020024	Da Juda kom opp på høyden der en kunne se ut over ørkenen, og så seg om etter hæren, fikk de se dem ligge døde på jorden, ingen var sluppet unna.
14020025	Josjafat og folkene hans dro dit for å dele byttet. Der fant de både gods og døde kropper og en mengde kostbare ting. Det bytte de tok, var så stort at de ikke kunne bære det. I tre dager holdt de på med å plyndre, så mye hærfang var det.
14020026	Den fjerde dagen samlet de seg i Lovprisningsdalen. Der lovet de Herren. Derfor heter dette stedet Lovprisningsdalen den dag i dag.
14020027	Så vendte alle Judas og Jerusalems menn tilbake. Med Josjafat i spissen dro de glade hjem til Jerusalem. For Herren hadde gitt dem den gleden å seire over fiendene sine.
14020028	De dro inn i Jerusalem til Herrens hus med harper og sitarer og trompeter.
14020029	Frykt for Gud kom over alle riker rundt i landene, da de hørte at Herren hadde kjempet mot Israels fiender.
14020030	Josjafats rike hadde nå fred, fordi hans Gud lot ham få ro på alle kanter.
14020031	Slik regjerte Josjafat over Juda. Han var trettifem år gammel da han ble konge, og regjerte tjuefem år i Jerusalem. Hans mor hette Asuba og var datter av Sjilhi.
14020032	Han vandret på sin far Asas vei og vek ikke fra den, men gjorde det som var rett i Herrens øyne.
14020033	Men offerhaugene ble ikke nedlagt, og folket hadde ennå ikke vendt sitt hjerte til fedrenes Gud.
14020034	Det som ellers er å fortelle om Josjafat, både i hans første og i hans senere dager, det er skrevet i Jehus, Hananis sønns krønike, som er tatt med i boken om Israels konger.
14020035	Siden inngikk Josjafat, Judas konge, en overenskomst med Akasja, Israels konge, han som bar seg så ugudelig at.
14020036	Han kom overens med ham om å bygge skip som skulle gå til Tarsis, og de bygde noen skip i Esjon-Geber.
14020037	Da profeterte Elieser, Dodavas sønn, fra Maresja, mot Josjafat og sa: Fordi du har inngått forbund med Akasja, skal Herren la ditt foretagende bli til intet. Og noen av skipene forliste, så de ikke kunne gå til Tarsis.
14021001	Josjafat la seg til hvile hos sine fedre og ble begravet hos sin fedre i Davids by. Og hans sønn Joram ble konge etter ham.
14021002	Han hadde flere brødre, sønner av Josjafat. De hette Asarja og Jehiel og Sakarja og Asarja og Mikael og Sefatja. Alle disse var sønner av Israels konge Josjafat.
14021003	Deres far ga dem mange gaver av sølv og gull og kostbare ting, og dessuten befestede byer i Juda. Men kongedømmet ga han til Joram, for han var den førstefødte.
14021004	Men da Joram hadde overtatt kongedømmet etter sin far og sikret seg makten, drepte han alle brødrene sine med sverd, og dertil noen av Israels høvdinger.
14021005	Joram var trettito år gammel da han ble konge, og regjerte åtte år i Jerusalem.
14021006	Han vandret på Israels kongers vei, slik som Akabs hus hadde gjort, for han hadde en datter av Akab til kone. Han gjorde det som var ondt i Herrens øyne.
14021007	Men Herren ville ikke ødelegge Davids hus på grunn av den pakten som han hadde sluttet med David, og fordi han hadde lovt at han ville la en lampe brenne for ham og hans sønner gjennom alle tider.
14021008	I Jorams dager gjorde Edom opprør mot Juda og tok seg en konge.
14021009	Da dro Joram dit med sine høvdinger og med alle stridsvognene sine. Han brøt opp om natten og slo edomittene, som hadde omringet ham og høvdingene over stridsvognene.
14021010	Slik gjorde Edom opprør mot Juda og har vært skilt fra dem til denne dag. På samme tid falt også Libna fra ham, fordi han hadde forlatt Herren, sine fedres Gud.
14021011	Han laget også offerhauger på Juda-fjellene og lokket Jerusalems innbyggere til hor og forførte Juda.
14021012	Da kom det et brev til ham fra profeten Elila, og i det sto det: Så sier Herren, din far Davids Gud: Fordi du ikke har vandret på din far Josjafats veier og på Judas konge Asas veier,
14021013	men har vandret på Israels kongers vei og lokket Juda og Jerusalems innbyggere til hor, slik som Akabs hus lokket til hor - og fordi du til og med har drept brødrene dine, din egen fars sønner, som var bedre enn du,
14021014	så vil Herren la et hardt slag ramme ditt folk og dine sønner og koner og alt det du eier.
14021015	Og selv skal du bli rammet av en svær sykdom, en sykdom i innvollene, slik at innvollene skal falle ut etter lang tid med sykdom.
14021016	Så egget Herren filistrene og de araberne som bor ved siden av etiopierne, så de ble harme på Joram.
14021017	De dro opp mot Juda og brøt inn i landet og førte bort alt gods som fantes i kongens hus. Dessuten førte de bort hans sønner og koner, så han ikke hadde noen sønner igjen unntatt den yngste, Joakas.
14021018	Etter alt dette slo Herren ham med en uhelbredelig sykdom i innvollene.
14021019	Og etter lang tid, da to år var gått, falt innvollene ut på grunn av sykdommen, og han døde under harde lidelser. Hans folk tente ikke noe bål for ham, slik som de hadde gjort for hans fedre.
14021020	Han var trettito år gammel da han ble konge, og regjerte åtte år i Jerusalem. Han gikk bort, og ingen savnet ham. De begravde ham i Davids by, men ikke i kongegravene.
14022001	Deretter gjorde Jerusalems innbyggere hans yngste sønn Akasja til konge etter ham. For alle de eldre var blitt drept av den røverflokken som var kommet til leiren sammen med araberne. Slik ble Jorams sønn Akasja konge i Juda.
14022002	Akasja var tjueto år gammel da han ble konge, og han regjerte ett år i Jerusalem. Hans mor hette Atalja og var datter av Omri.
14022003	Også han vandret på de samme veier som Akabs hus. For hans mor var hans rådgiver i å leve ugudelig.
14022004	Han gjorde det som var ondt i Herrens øyne, likesom Akabs hus. For etter hans fars død var de rådgiverne hans, til ødeleggelse for ham selv.
14022005	Det var også rådene deres han fulgte da han sammen med Israels konge Joram, Akabs sønn, dro ut i krig mot Hasael, kongen i Syria, og kjempet mot ham ved Ramot i Gilead. Men syrerne såret Joram.
14022006	Da vendte han tilbake for å la seg lege i Jisre’el for de sårene han hadde fått ved Rama da han kjempet mot kongen i Syria, Hasael. Og Judas konge Asarja, Jorams sønn, dro ned til Jisre’el for å se til Joram, Akabs sønn, fordi han var syk.
14022007	Men det var Gud som ville at Akasja skulle gå til grunne. Derfor styrte han det slik at han kom til Joram. For da han kom dit, dro han med Joram ut mot Jehu, Nimsis sønn, som Herren hadde salvet til å utrydde Akabs hus.
14022008	Så hendte det at Jehu, mens han var i ferd med å fullbyrde dommen over Akabs hus, møtte Judas høvdinger og Akasjas brorsønner, som var i Akasjas tjeneste, og drepte dem.
14022009	Så lette han etter Akasja. Han ble grepet mens han holdt seg skjult i Samaria, og de førte ham til Jehu og drepte ham. Så gravla de ham, for de sa: Han er en sønn av Josjafat, som søkte Herren av hele sitt hjerte. Men det var ingen igjen av Akasjas hus som var i stand til å overta kongedømmet.
14022010	Da Akasjas mor Atalja fikk vite at sønnen hennes var død, gikk hun i gang med å utrydde hele kongeætten i Judas hus.
14022011	Men kongedatteren Josjabat tok Joasj, Akasjas sønn, og førte ham hemmelig bort fra kongesønnene som skulle drepes. Hun førte ham og hans amme inn i et sengkammer. Og Josjabat, kong Jorams datter, presten Jojadas kone - hun var søster til Akasja - gjemte gutten for Atalja, så hun ikke fikk drept ham.
14022012	Siden var han hos dem i Guds hus og ble holdt skjult der i seks år, mens Atalja regjerte i landet.
14023001	Men i det sjuende året tok Jojada mot til seg og sluttet en pakt med noen av høvedsmennene over hundre - det var Asarja, Jerohams sønn, og Ismael, Johanans sønn, og Asarja, Obeds sønn, og Ma’aseja, Adajas sønn, og Elisjafat, Sikris sønn.
14023002	De dro omkring i Juda og samlet levittene fra alle Judas byer sammen med Israels slekters overhoder. Og da de kom til Jerusalem,
14023003	gjorde hele forsamlingen en pakt med kongen i Guds hus. Og Jojada sa til dem: Kongens sønn skal være konge, slik som Herren har sagt om Davids sønner.
14023004	Hør nå hva dere skal gjøre: Den ene tredjedel av dere, de prestene og levittene som tiltrer vakttjenesten på sabbaten, skal stå vakt ved dørtersklene.
14023005	Den andre tredjedelen skal stå vakt ved kongeboligen, og den siste tredjedelen skal stå vakt ved Jesod-porten, og alt folket i forgårdene ved Herrens hus.
14023006	Men ingen må komme inn i Herrens hus uten prestene og de av levittene som gjør tjeneste. De kan gå inn, for de er hellige. Men alle de andre av folket skal holde seg etter det Herren har foreskrevet.
14023007	Levittene skal stille seg rundt omkring kongen, hver mann med våpen i hånd, og den som kommer inn i huset, skal drepes. Dere skal være hos kongen, både når han går inn og når han går ut.
14023008	Levittene og hele Juda gjorde slik som presten Jojada hadde befalt. De tok hver sine menn, både dem som tiltrådte på sabbaten og dem som trådte av på sabbaten, for presten Jojada hadde ikke latt skiftene få avløsning.
14023009	Og presten Jojada ga høvedsmennene de spydene og de små og store skjoldene som hadde tilhørt kong David, og som var i Guds hus.
14023010	Han stilte alt folket opp, hver mann med våpen i hånd, fra husets høyre side til husets venstre side bort imot alteret og bort imot huset, rundt omkring kongen.
14023011	Så førte de kongesønnen ut og satte kronen på ham og overga ham vitnesbyrdet. Og de gjorde ham til konge. Og Jojada og sønnene hans salvet ham og ropte: Kongen leve!
14023012	Da Atalja hørte ropet fra folket som sprang fram og hyllet kongen, gikk hun inn i Herrens hus til folket.
14023013	Der fikk hun se at kongen sto ved sin søyle ved inngangen, og høvedsmennene og trompetblåserne sto hos ham. Hele folkemengden gledet seg og blåste i trompetene. Og sangerne var der med instrumentene sine og sang Herrens lov og pris. Da flerret Atalja klærne sine og ropte: Opprør, opprør!
14023014	Men presten Jojada sendte ut høvedsmennene, de som var satt over hæren, og han sa til dem: Før henne ut mellom rekkene. Om noen følger henne, så skal han drepes med sverd. For presten hadde sagt: Dere skal ikke drepe henne i Herrens hus.
14023015	Så gjorde de plass for henne til begge sider, og da hun kom dit hvor Hesteporten fører inn til kongens hus, drepte de henne.
14023016	Og Jojada sluttet en pakt mellom seg og alt folket, og med kongen, at de skulle være Herrens folk.
14023017	Og alt folket gikk inn i Ba’als hus og rev det ned. Hans altere og avgudsbildene knuste de. Og Ba’als prest Mattan drepte de foran altrene.
14023018	Jojada overlot tilsynet i Herrens hus til de levittiske prestene, som David hadde inndelt i skift for tjenesten i Herrens hus. De skulle ofre Herrens brennoffer, som skrevet er i Mose lov, med glede og sang, etter Davids forskrift.
14023019	Og han satte dørvoktere ved portene til Herrens hus, for at ingen som var blitt uren på noen måte, skulle komme inn der.
14023020	Så tok han med seg høvedsmennene over hundre og de fornemste og de mektige blant folket og hele folkemengden, og førte kongen ned fra Herrens hus. De gikk gjennom den øvre porten inn i kongens hus og satte kongen på kongetronen.
14023021	Hele folkemengden gledet seg, og byen var rolig. Men Atalja hadde de drept med sverd.
14024001	Joasj var sju år gammel da han ble konge, og han regjerte førti år i Jerusalem. Hans mor hette Sibja og var fra Be’er-Sjeba.
14024002	Joasj gjorde det som var rett i Herrens øyne, så lenge presten Jojada levde.
14024003	Jojada lot ham få to koner, og han fikk sønner og døtre.
14024004	Siden fikk Joasj i sinne å sette Herrens hus i stand.
14024005	Han samlet prestene og levittene og sa til dem: Dra ut til byene i Juda og samle inn penger fra hele Israel til å utbedre deres Guds hus etter det som trengs fra år til år. Skynd dere med å gjøre dette! Men levittene skyndte seg ikke.
14024006	Da kalte kongen til seg ypperstepresten Jojada og sa til ham: Hvorfor har du ikke sett etter at levittene kommer med den avgiften fra Juda og fra Jerusalem som er pålagt av Herrens tjener Moses, og som Israels menighet skal utrede til vitnesbyrdets telt?
14024007	For den ugudelige Ataljas sønner har ødelagt Guds hus. Til og med alle de hellige ting i Herrens hus har de brukt til Ba’alene.
14024008	Så befalte kongen at de skulle lage en kiste og sette den utenfor porten til Herrens hus.
14024009	Og det ble kunngjort i Juda og i Jerusalem at folk skulle komme til Herren med den avgiften som Guds tjener Moses hadde pålagt Israel i ørkenen.
14024010	Da bar alle høvdingene og alt folket pengene fram med glede og kastet dem i kisten til den ble full.
14024011	Og hver gang levittene bar kisten inn til kongens tilsynsmenn, og de så at det var mange penger i den, da kom kongens skrivere og den tilsynsmannen som ypperstepresten hadde innsatt, og tømte den. Og så bar de den tilbake og satte den på plass igjen. Slik gjorde de dag etter dag og samlet en mengde penger.
14024012	Så overga kongen og Jojada pengene til dem som var ansvarlige for arbeidet på Herrens hus. De leide steinhoggere og tømmermenn til å sette Herrens hus i stand, likeså jernsmeder og kobbersmeder til å utbedre Herrens hus.
14024013	Arbeidsfolkene arbeidet, og utbedringsarbeidet gikk fram under deres hender. De satte Guds hus i stand igjen etter dets rette mål, og gjorde det sterkt.
14024014	Da de var ferdige, bar de resten av pengene til kongen og Jojada, og han brukte dem til å lage redskaper til Herrens hus: redskaper til tjenesten og ofringen og skåler og gullkar og sølvkar. De ofret stadig brennoffer i Herrens hus så lenge Jojada levde.
14024015	Men Jojada ble gammel og mett av dager, og han døde, Han var ett hundre og tretti år gammel da han døde.
14024016	De begravde ham i Davids by hos kongene, fordi han hadde gjort vel mot Israel og mot Gud og mot hans hus.
14024017	Men etter Jojadas død kom Judas høvdinger og kastet seg ned for kongen. Og kongen hørte på dem.
14024018	Og de forlot Herrens, sine fedres Guds hus og dyrket Astarte-bildene og de andre avgudene. Det kom vrede over Juda og Jerusalem på grunn av den skyld de pådro seg.
14024019	Herren sendte profeter blant dem for å føre dem tilbake til seg. Og de advarte dem, men de hørte ikke på dem.
14024020	Da kom Guds Ånd over Sakarja, presten Jojadas sønn. Han sto fram for folket og sa til dem: Så sier Gud: Hvorfor bryter dere Herrens bud? På den måten kan det ikke gå dere vel. Fordi dere har forlatt Herren, forlater han dere.
14024021	Men de sammensverget seg mot ham og steinet ham på kongens befaling i forgården til Herrens hus.
14024022	Kong Joasj glemte den kjærlighet hans far Jojada hadde vist ham - men drepte sønnen hans. Men i det samme han døde, ropte han: Herren skal se det og hevne det!
14024023	Så skjedde det, da året var omme, at syrernes hær dro opp mot Joasj. De kom til Juda og Jerusalem og utryddet alle høvdingene i folket og sendte alt det krigsbytte de tok, til kongen i Damaskus.
14024024	Det var ikke mange mann i syrerhæren som kom. Likevel ga Herren en meget tallrik hær i deres hånd, fordi de hadde forlatt Herren, sine fedres Gud. Slik fullbyrdet de straffe-dommen over Joasj.
14024025	Da de dro bort fra ham, lot de ham etter seg i svære lidelser. Hans tjenere sammensverget seg mot ham, fordi han hadde drept presten Jojadas sønner. De drepte ham der han lå i sengen, og slik døde han. Og de begravde ham i Davids by, men ikke i kongegravene.
14024026	De som hadde sammensverget seg mot ham, var Sabad, sønn av ammonittkvinnen Sjimat, og Josabad, sønn av moabittkvinnen Sjimrit.
14024027	Om hans sønner og de mange profetord som ble talt imot ham, og den grundige utbedring av Guds hus, om dette er det skrevet i kongenes historiebok. Og hans sønn Amasja ble konge etter ham.
14025001	Amasja var tjuefem år gammel da han ble konge. Han regjerte i Jerusalem i tjueni år. Hans mor hette Joaddan og var fra Jerusalem.
14025002	Han gjorde det som var rett i Herrens øyne, men ikke med udelt hjerte.
14025003	Så snart han hadde fått kongedømmet fast i sin hånd, slo han i hjel dem av tjenerne sine som hadde slått i hjel hans far, kongen.
14025004	Men deres barn drepte han ikke. Han gjorde etter det som er skrevet i loven, i Moseboken, hvor Herren har gitt dette bud: Foreldre skal ikke lide døden for sine barns skyld, og barn skal ikke lide døden for sine foreldres skyld, men enhver skal dø for sin egen synd.
14025005	Siden samlet Amasja Juda. Han stilte dem opp etter deres familier under høvedsmennene over tusen og under høvedsmennene over hundre, i hele Juda og Benjamin. Han mønstret dem fra tjueårsalderen og oppover, og han fant ut at det var tre hundre tusen utvalgte stridsdyktige menn som kunne føre spyd og skjold.
14025006	Dessuten leide han i Israel hundre tusen djerve stridsmenn for hundre talenter sølv.
14025007	Men en Guds mann kom til ham og sa: La ikke israelitthæren gå sammen med deg, konge! For Herren er ikke med Israel - ikke med noen av Efra’ims barn.
14025008	Men dra du fram! Gjør det, og gå modig i striden! Ellers vil Gud la deg falle for fienden. For det står i Guds makt både å hjelpe og å felle.
14025009	Og Amasja spurte Guds mann: Men hva blir det da av de hundre talentene som jeg har gitt hærflokken fra Israel? Guds mann svarte: Herren kan gi deg mer enn dette.
14025010	Da skilte Amasja ut den flokken som var kommet til ham fra Efra’im, og lot dem dra hjem igjen. Derfor ble de harme på Juda, og de vendte hjem i brennende vrede.
14025011	Men Amasja tok mot til seg og dro ut med folkene sine. Han kom til Saltdalen, og der hogg han ned ti tusen mann av Se’irs barn.
14025012	Og Judas barn tok ti tusen mann levende til fange. De førte dem opp på toppen av et berg og styrtet dem ned utfor berget, så de ble knust alle sammen.
14025013	Men noen av den flokken som Amasja hadde sendt hjem, så de ikke fikk dra med ham i krigen, falt inn i Judas byer fra Samaria til Bet-Horon. Der hogg de ned tre tusen mann og tok mye hærfang.
14025014	Da Amasja kom tilbake og hadde slått edomittene, førte han Se’irs barns guder med seg og stilte dem opp som sine guder. Han kastet seg ned for dem og brente røkelse for dem.
14025015	Da ble Herrens vrede opptent mot Amasja. Han sendte en profet til ham, og han sa til ham: Hvorfor søker du dette folkets guder, de som ikke kunne redde sitt eget folk av din hånd?
14025016	Men da han talte slik til ham, svarte han ham: Har vi satt deg til rådgiver for kongen? Hold opp med dette! Hvorfor vil du endelig bli slått i hjel? - Da holdt profeten opp, og han sa: Jeg vet at Gud har besluttet å ødelegge deg, siden du har gjort dette og ikke hørt på mitt råd.
14025017	Men Judas konge Amasja holdt råd og sendte så bud til Israels konge Joasj, sønn av Joakas, Jehus sønn, og sa: Kom, la oss prøve styrke med hverandre!
14025018	Men Israels konge Joasj sendte bud til Judas konge Amasja og svarte: Tornebusken på Libanon sendte bud til sederen på Libanon og sa: La min sønn få din datter til kone! Men de ville dyrene på Libanon kom farende og trampet ned tornebusken.
14025019	Du tenker: Jeg har slått Edom! Og derfor er du blitt overmodig og vil vinne enda mer ære. Bli bare hjemme! Hvorfor vil du kalle ulykken ned over deg, så du går til grunne, både du og Juda med deg?
14025020	Men Amasja hørte ikke på ham. Det var Gud som styrte det slik. Han ville gi dem i fiendehånd, fordi de hadde søkt Edoms guder.
14025021	Da dro Israels konge Joasj opp, og han og Judas konge Amasja prøvde styrke med hverandre ved Bet-Sjemesj, som hører til Juda.
14025022	Og Judas menn ble slått av Israel. De flyktet hver til sitt hjem.
14025023	Men Judas konge Amasja, sønn av Joasj, Joakas’ sønn, ble tatt til fange av Israels konge Joasj ved Bet-Sjemesj. Han førte ham til Jerusalem. Og han rev ned et stykke av Jerusalems mur, fra Efra’im-porten til Hjørneporten, fire hundre alen.
14025024	Han tok alt det gullet og sølvet og alle de karene som fantes i Guds hus hos Obed-Edom. Likeså skattene i kongens hus og dessuten gislene. Så vendte han tilbake til Samaria.
14025025	Judas konge Amasja, Joasjs sønn, levde femten år etter at Israels konge Joasj, Joakas’ sønn, var død.
14025026	Det som ellers er å fortelle om Amasja, både i hans første og i hans senere dager, er skrevet i boken om Judas og Israels konger.
14025027	Men fra den tid Amasja falt fra Herren, gjorde de en sammensvergelse mot ham i Jerusalem. Han flyktet til Lakisj. Men de sendte folk etter ham til Lakisj, og de drepte ham der.
14025028	Så kjørte de ham derfra med hester og begravde ham hos hans fedre i Judas by.
14026001	Hele Judas folk tok og gjorde Ussia, som da var seksten år gammel, til konge etter hans far Amasja.
14026002	Han gjorde Eilat til en befestet by og vant den tilbake til Juda, etter at kongen hadde lagt seg til hvile hos sine fedre.
14026003	Ussia var seksten år gammel da han ble konge. Han regjerte femtito år i Jerusalem. Hans mor hette Jekilja og var fra Jerusalem.
14026004	Han gjorde det som var rett i Herrens øyne, slik som hans far Amasja hadde gjort.
14026005	Han søkte Gud så lenge Sakarja levde, han som skjønte seg på Guds syner. Så lenge han søkte Herren, lot Gud det gå ham vel.
14026006	Han dro ut og kjempet mot filistrene og rev ned bymuren i Gat og Jabne og Asjdod. Han bygde byer ved Asjdod og på andre steder i filistrenes land.
14026007	Gud hjalp ham mot filistrene og mot de araberne som bodde i Gur-Ba’al, og mot me’unittene.
14026008	Og ammonittene kom med gaver til Ussia. Hans navn nådde helt til Egypt, for han ble overmåte mektig.
14026009	Ussia bygde tårn i Jerusalem ved Hjørneporten og ved Dalporten og ved Vinkelen, og på den måten gjorde han disse stedene faste og sterke.
14026010	Han bygde også tårn i ørkenen og hogg ut mange brønner, for han hadde stor buskap både i lavlandet og på høysletten. Han hadde jordbrukere og vingårdsmenn på fjellene og i hagene, for jordbruket lå ham på hjertet.
14026011	Ussia hadde en krigsdyktig hær, som dro ut i strid i flokker, mønstret og talt av statsskriveren Je’uel og tilsynsmannen Ma’aseja, under ledelse av Hananja, en av kongens høvdinger.
14026012	To tusen seks hundre var det fulle tallet på de djerve stridsmennene som var familieoverhoder.
14026013	Under dem sto en krigshær på tre hundre og sju tusen fem hundre mann, som gjorde krigstjeneste med kraft og mot, og som hjalp kongen mot fienden.
14026014	Hele denne hæren utrustet Ussia med skjold og spyd og hjelmer og brynjer og buer og slyngesteiner.
14026015	I Jerusalem fikk han laget krigsmaskiner som var oppfunnet av kloke menn. De skulle stilles opp på tårnene og murhjørnene til å skyte ut piler og store steiner. Hans navn nådde vidt omkring, for han ble hjulpet på underfull måte, og han fikk stor makt.
14026016	Men da han var blitt mektig, ble han overmodig i sitt hjerte, til sin egen undergang. Han ble ulydig mot Herren sin Gud, og gikk inn i Herrens helligdom for å brenne røkelse på røkofferalteret.
14026017	Presten Asarja gikk inn etter ham, og med ham åtti av Herrens prester, modige menn.
14026018	De trådte fram mot kong Ussia og sa til ham: Det tilkommer ikke deg, Ussia, å brenne røkelse for Herren, men bare prestene, Arons sønner, de som er viet til det. Gå ut av helligdommen! For du har vært ulydig, og det blir deg ikke til ære for Gud Herren.
14026019	Da ble Ussia vred. Han holdt et røkelseskar i hånden og ville nettopp til å brenne røkelse. Men da hans vrede brøt løs mot prestene, brøt det ut spedalskhet i hans panne, mens han sto der foran prestene i Herrens hus ved røkofferalteret.
14026020	Da ypperstepresten Asarja og alle prestene vendte seg mot ham, så de at han var spedalsk på pannen. Da drev de ham raskt bort derfra, og selv skyndte han seg også å komme ut, for Herren hadde slått ham.
14026021	Siden var kong Ussia spedalsk til sin dødsdag. Han bodde i et hus for seg selv som spedalsk, for han var utelukket fra Herrens hus. Hans sønn Jotam sto for kongens hus og dømte landets folk.
14026022	Det som ellers er å fortelle om Ussia, både i hans første og i hans senere dager, har profeten Jesaja, Amos’ sønn, skrevet opp.
14026023	Ussia la seg til hvile hos sine fedre. De begravde ham nær hans fedre på den begravelsesplassen som tilhørte kongene. For de sa: Han er spedalsk. Og hans sønn Jotam ble konge etter ham.
14027001	Jotam var tjuefem år da han ble konge. Han regjerte seksten år i Jerusalem. Hans mor hette Jerusja og var datter av Sadok.
14027002	Han gjorde det som var rett i Herrens øyne, slik som hans far Ussia hadde gjort, men han gikk ikke inn i Herrens helligdom. Men folket fortsatte med å gjøre det som var ondt.
14027003	Jotam bygde den øvre porten til Herrens hus, og han bygde mye på Ofel-muren.
14027004	Han bygde også byer i Juda-fjellene, og i skogene bygde han borger og tårn.
14027005	Han førte krig med Ammons barns konge og overvant dem, så Ammons barn det året måtte gi ham hundre talenter sølv og ti tusen kor hvete og ti tusen kor bygg. Det samme måtte Ammons barn gi ham også i det andre og det tredje året.
14027006	Og Jotam ble mektig, for han vandret stadig for Herrens, sin Guds åsyn.
14027007	Det som ellers er å fortelle om Jotam, om alle hans kriger og alt det han foretok seg, det er skrevet i boken om Israels og Judas konger.
14027008	Han var tjuefem år gammel da han ble konge, og regjerte seksten år i Jerusalem.
14027009	Jotam la seg til hvile hos sine fedre, og de begravde ham i Davids by. Og hans sønn Akas ble konge etter ham.
14028001	Akas var tjue år gammel da han ble konge, og regjerte seksten år i Jerusalem. Han gjorde ikke det som var rett i Herrens øyne, som hans far David hadde gjort,
14028002	men vandret på Israels kongers veier og laget til og med støpte bilder av Ba’alene.
14028003	Han brente røkelse i Hinnoms sønns dal, og han lot sønnene sine gå gjennom ilden etter de avskyelige skikker hos de hedningefolkene som Herren hadde drevet bort for Israels barn.
14028004	Han ofret og brente røkelse på haugene og bakkene og under hvert grønt tre.
14028005	Så ga Herren hans Gud ham i syrerkongens hånd. De slo ham og førte mange av folkene hans bort som fanger til Damaskus. Han ble også gitt i Israels konges hånd, som vant en stor seier over ham.
14028006	Pekah, Remaljas sønn, drepte på én dag hundre og tjue tusen mann i Juda, alle sammen djerve menn, fordi de hadde forlatt Herren, sine fedres Gud.
14028007	Og Sikri, en stor stridsmann fra Efra’im, drepte kongesønnen Ma’aseja og slottshøvdingen Asrikam og Elkana, som var nest etter kongen.
14028008	Israels barn førte bort med seg to hundre tusen fanger fra sine brødre - deres koner, sønner og døtre. De tok også mye krigsbytte blant dem og førte det til Samaria.
14028009	Der var det en Herrens profet som hette Oded. Han gikk ut mot hæren da den kom til Samaria, og sa til dem: Hør, Herren, deres fedres Gud, har i sin harme over Juda gitt dem i deres hånd. Men dere har hogd ned blant dem med slik vrede at det er nådd like til himmelen.
14028010	Og nå tenker dere på å tvinge Judas og Jerusalems barn til å være treller og trellkvinner for dere. Har dere ikke selv skyld nok på dere for Herren deres Gud?
14028011	Så hør nå på meg, og send tilbake de fangene som dere har tatt blant deres brødre! For Herrens brennende vrede er over dere.
14028012	Da var det noen menn blant overhodene for Efra’ims barn - det var Asarja, Johanans sønn, og Berekja, Mesjillemots sønn, og Hiskia, Sjallums sønn, og Amasa, Hadlais sønn - som trådte fram for dem som kom fra krigen,
14028013	og sa til dem: Dere skal ikke føre fangene inn her! Dere tenker på å øke våre synder og vår skyld, og føre skyld for Herren over oss. Men vår skyld er alt stor nok, og det er brennende vrede over Israel.
14028014	Da ga stridsmennene fra seg fangene og hærfanget for høvdingenes og hele folkemengdens øyne.
14028015	Og de mennene som nettopp er nevnt, kom og tok fangene og kledde alle som var nakne blant dem, med klær som de tok fra hærfanget. De ga dem både klær og sko, mat og drikke, og salvet dem. Og alle de skrøpelige blant dem satte de opp på esler og førte dem til Jeriko, Palmebyen, til brødrene deres. Så vendte de selv hjem igjen til Samaria.
14028016	På denne tiden sendte kong Akas bud til kongene i Assyria og ba dem om hjelp.
14028017	For også edomittene kom og slo Juda og førte bort fanger.
14028018	Og filistrene angrep byene i Juda, både i lavlandet og i sydlandet. De inntok Bet-Sjemesj og Ajalon og Gederot, likeså Soko med tilhørende landsbyer og Timna med tilhørende landsbyer og Gimso med tilhørende landsbyer, og bosatte seg der.
14028019	For Herren ville ydmyke Juda for Israels konge Akas’ skyld, fordi han hadde forført Juda til ugudelighet og hadde båret seg så troløst at mot Herren.
14028020	Så kom kongen i Assyria, Tilgat-Pilneser, mot ham og angrep ham istedenfor å støtte ham.
14028021	For enda Akas plyndret Herrens hus og kongens hus og høvdingene, og ga det til Assyrias konge, så hjalp det ham ikke.
14028022	Og på den tiden han var i nød, bar han seg enda mer troløst at mot Herren - han, kong Akas.
14028023	Han ofret til gudene i Damaskus, som hadde slått ham, og sa: Siden syrerkongenes guder har hjulpet dem, så vil jeg ofre til dem for at de skal hjelpe meg. Men det ble til ulykke for ham og for hele Israel.
14028024	Akas samlet også karene i Guds hus og brøt gullet av dem og stengte dørene til Herrens hus, og laget seg alter ved hvert hjørne i Jerusalem.
14028025	Og i hver eneste by i Juda laget han hauger til å brenne røkelse på for fremmede guder, og slik vakte han harme hos Herren, sine fedres Gud.
14028026	Det som ellers er å fortelle om ham og alt det han foretok seg, både i sine første og i sine senere dager, det er skrevet i boken om Judas og Israels konger.
14028027	Akas la seg til hvile hos sine fedre, og de begravde ham i byen, i Jerusalem. Men de ville ikke legge ham i Israels kongers graver. Og hans sønn Hiskia ble konge etter ham.
14029001	Hiskia ble konge da han var tjuefem år gammel. Han regjerte tjueni år i Jerusalem. Hans mor hette Abia, Sakarjas datter.
14029002	Han gjorde det som var rett i Herrens øyne, slik som hans far David hadde gjort.
14029003	I sin regjerings første år, i den første måneden, åpnet han igjen dørene til Herrens hus og satte dem i stand.
14029004	Så hentet han prestene og levittene og samlet dem på den åpne plassen mot øst.
14029005	Og han sa til dem: Hør på meg, levitter! Hellige nå dere selv, og hellige Herrens, deres fedres Guds hus og få urenheten ut av helligdommen!
14029006	For våre fedre har båret seg troløst at og gjort det som er ondt i Herrens, vår Guds øyne. De har forlatt ham. De har vendt sitt åsyn bort fra Herrens tabernakel og vendt ham ryggen.
14029007	De har også stengt dørene til forhallen og slokket lampene og ikke brent røkelse og ikke ofret brennoffer i helligdommen for Israels Gud.
14029008	Derfor er Herrens vrede kommet over Juda og Jerusalem. Og han har overgitt dem til mishandling, til ødeleggelse og til spott, slik som dere kan se med egne øyne.
14029009	Derfor er våre fedre falt for sverdet, og våre sønner og døtre og koner er i fangenskap.
14029010	Nå har jeg i sinne å slutte en pakt med Herren, Israels Gud, så hans brennende vrede kan vende seg bort fra oss.
14029011	Mine sønner, nå må dere ikke være dovne! For dere har Herren utvalgt til å stå for hans åsyn og tjene ham, til å være hans tjenere og brenne røkelse for ham.
14029012	Så tok da levittene fatt på arbeidet. Av kahatittenes barn var det Mahat, Amasais sønn, og Joel, Asarjas sønn. Av Meraris barn var det Kis, Abdis sønn, og Asarja, Jehallelels sønn. Av gersjonittene var det Joah, Simmas sønn, og Eden, Joahs sønn.
14029013	Av Elisafans barn var det Simri og Je’uel, av Asafs barn var det Sakarja og Mattanja.
14029014	Av Hemans barn var det Jehuel og Sjime’i. Av Jedutuns barn var det Sjemaja og Ussiel.
14029015	De samlet brødrene sine og helliget seg. Så gikk de inn for å rense Herrens hus, slik som kongen hadde befalt etter Herrens ord.
14029016	Prestene gikk inn i det indre av Herrens hus for å rense det. Og all den urenheten som de fant i Herrens tempel, førte de ut i forgården til Herrens hus. Der tok levittene imot det og bar det ut til Kedron-bekken.
14029017	Den første dagen i den første måneden begynte de å hellige seg. Og den åttende dagen i måneden gikk de inn i Herrens forhall og helliget Herrens hus i åtte dager. Og den sekstende dagen i den første måneden var de ferdige.
14029018	Deretter gikk de inn til kong Hiskia og sa: Vi har renset hele Herrens hus og brennofferalteret med alt som hører til det, og skuebrødsbordet med alt som hører til det.
14029019	Og alle de karene som kong Akas i sin troløshet hadde vanhelliget mens han var konge, dem har vi satt i stand og helliget. Nå står de foran Herrens alter.
14029020	Tidlig neste morgen samlet kong Hiskia byens høvdinger og gikk opp til Herrens hus.
14029021	De kom med sju okser, sju værer, sju lam og sju geitebukker til syndoffer for riket og for helligdommen og for Juda. Han befalte Arons barn, prestene, å ofre dem på Herrens alter.
14029022	De slaktet da oksene, og prestene tok imot blodet og stenket det på alteret. Så slaktet de værene og stenket blodet på alteret. Så slaktet de lammene og stenket blodet på alteret.
14029023	Deretter førte de syndofferbukkene fram foran kongen og menigheten, og de la hendene på dem.
14029024	Og prestene slaktet dem og stenket blodet av dem på alteret som syndoffer, til soning for hele Israel. For kongen hadde befalt at brennofferet og syndofferet skulle være for hele Israel.
14029025	Og han lot levittene stille seg opp i Herrens hus med cymbler og harper og sitarer, slik som David og kongens seer Gad og profeten Natan hadde foreskrevet. For det var Herren som hadde gitt denne forskriften gjennom profetene sine.
14029026	Levittene sto med Davids musikkinstrumenter og prestene med trompetene.
14029027	Så bød Hiskia at de skulle ofre brennofferet på alteret. På samme tid som ofringen begynte, begynte også sangen for Herren og trompetene å lyde, ledsaget av Davids, Israels konges instrumenter.
14029028	Hele menigheten kastet seg ned mens sangen lød og trompetene klang. Alt dette varte til ofringen var fullført.
14029029	Da de var ferdige med ofringen, falt de på kne, både kongen og alle de som var sammen med ham, og de tilba.
14029030	Så befalte kong Hiskia og høvdingene at levittene skulle love Herren med Davids og seeren Asafs ord. Og de lovet ham med fryd og bøyde seg ned og tilba.
14029031	Hiskia tok da til orde og sa: Nå har dere innviet dere selv til Herren. Kom nå hit og før fram slaktofferet og takkofferet til Herrens hus! Da kom menigheten med slaktoffer og takkoffer. Hver den som var drevet av sitt hjerte til det, kom også med brennoffer.
14029032	Og tallet på de brennofrene som menigheten førte fram, var sytti okser, ett hundre værer og to hundre lam. Alt dette var til brennoffer for Herren.
14029033	De andre ofrene som ble båret fram, var seks hundre storfe og tre tusen småfe.
14029034	Det var ikke prester nok til å flå alle brennofrene, derfor fikk de hjelp av sine brødre levittene til arbeidet var ferdig, og til de andre prestene hadde helliget seg. For levittene hadde et mer villig hjerte til å hellige seg enn prestene.
14029035	Det var også en mengde brennoffer. Til det kom fettstykkene av fredsofrene og de drikkoffer som hørte til brennofrene. Slik kom tjenesten i Herrens hus i sin rette skikk.
14029036	Og Hiskia og hele folket gledet seg over det som Gud hadde gjort for folket. For alt dette var skjedd med én gang.
14030001	Så sendte Hiskia bud omkring til hele Israel og Juda. Han skrev også brev til Efra’im og Manasse om at de skulle komme til Herrens hus i Jerusalem og holde påske for Herren, Israels Gud.
14030002	Kongen og høvdingene hans og hele menigheten i Jerusalem holdt råd om å holde påske i den andre måneden.
14030003	For de kunne ikke holde den med det samme, fordi det ennå ikke var prester nok som hadde helliget seg, og folket var ikke samlet i Jerusalem.
14030004	Kongen og hele menigheten syntes det var rett.
14030005	Derfor besluttet de å rope ut i hele Israel, fra Be’er-Sjeba til Dan, at folk skulle komme og holde påske for Herren, Israels Gud, i Jerusalem. For de hadde ikke holdt den i samlet flokk, slik som det er foreskrevet.
14030006	Så dro da ilbudene av sted med brevene fra kongen og hans høvdinger. De dro omkring i hele Israel og Juda, slik som kongen hadde befalt, og sa: Israels barn! Vend om til Herren, Abrahams, Isaks og Israels Gud, så han kan vende seg til den rest av dere som har sluppet unna assyrerkongens hånd.
14030007	Vær ikke som deres fedre og deres brødre, som bar seg troløst at mot Herren, fedrenes Gud, så han overga dem til ødeleggelse, slik som dere selv ser.
14030008	Vær nå ikke så stive i nakken som deres fedre var! Gi Herren hånden og kom til hans helligdom, som han har helliget for alle tider. Tjen Herren deres Gud, så hans brennende vrede må vende seg bort fra dere.
14030009	For når dere vender om til Herren, da skal deres brødre og deres sønner finne barmhjertighet hos dem som holder dem fanget, og komme tilbake til dette landet. For Herren deres Gud er nådig og barmhjertig. Han vil ikke vende sitt åsyn bort fra dere, dersom dere vender om til ham.
14030010	Ilbudene dro omkring fra by til by i Efra’ims og Manasses land og helt til Sebulon. Men folk bare lo av dem og spottet dem.
14030011	Det var bare noen få i Asjer og Manasse og Sebulon som ydmyket seg og kom til Jerusalem.
14030012	Også i Juda virket Guds hånd, så han ga dem et samdrektig sinn til å gjøre det som kongen og høvdingene hadde befalt etter Herrens ord.
14030013	Mye folk samlet seg i Jerusalem for å holde de usyrede brøds høytid i den andre måneden - det ble en meget stor forsamling.
14030014	Først fikk de bort de altrene som fantes i Jerusalem. Også alle røkelseskarene tok de bort og kastet dem i Kedron-bekken.
14030015	Så slaktet de påskelammet på den fjortende dagen i den andre måneden. Prestene og levittene ble gjort til skamme, så de helliget seg og førte fram brennoffer til Herrens hus.
14030016	De stilte seg på sin plass, som det var foreskrevet dem, etter Guds mann Mose lov. Og prestene stenket blodet som levittene rakte dem.
14030017	For det var mange i forsamlingen som ikke hadde helliget seg. Derfor utførte levittene slaktingen av påskelammene for alle dem som ikke var rene, så de kunne hellige dem for Herren.
14030018	For en mengde av folket, mange fra Efra’im og Manasse, Issakar og Sebulon, hadde ikke renset seg, men åt påskelammet uten å akte på det som var foreskrevet. Men Hiskia ba for dem og sa: Herren, som er god, vil tilgi
14030019	hver den som har vendt seg av hele sitt hjerte til å søke Gud Herren, sine fedres Gud, selv om han ikke er ren slik som helligdommen krever det.
14030020	Og Herren bønnhørte Hiskia og helbredet folket.
14030021	Slik holdt de av Israels barn som var til stede i Jerusalem, de usyrede brøds høytid i sju dager med stor glede. Prestene og levittene lovet Herren dag for dag med instrumenter som priste Herrens makt.
14030022	Hiskia talte vennlig til alle de levittene som hadde vist seg særlig dyktige i Herrens tjeneste. De åt høytidsofferet i sju dager og ofret fredsoffer og lovet Herren, sine fedres Gud.
14030023	Hele menigheten kom overens om å holde høytid i sju dager til. Så holdt de høytid med glede i de sju dagene.
14030024	For Hiskia, Judas konge, ga menigheten tusen okser og sju tusen småfe, og høvdingene ga menigheten tusen okser og ti tusen småfe. Og mange prester helliget seg.
14030025	Hele Judas menighet gledet seg, og prestene og levittene og alle de som var kommet sammen fra Israel, og de fremmede som var kommet fra Israels land eller bodde i Juda.
14030026	Det var stor glede i Jerusalem, for siden Israels konge Salomos, Davids sønns dager hadde det ikke hendt noe slikt i Jerusalem.
14030027	Og de levittiske prestene sto opp og velsignet folket. Deres røst ble hørt, og deres bønn nådde til himmelen, hans hellige bolig.
14031001	Da de nå var ferdige med alt dette, dro alle de israelittene som var til stede, ut i byene i Juda. De knuste billedstøttene og hogg Astarte-bildene i stykker og rev ned offerhaugene og altrene i hele Juda og Benjamin og i Efra’im og Manasse, til det ikke var noe igjen av dem. Så vendte alle Israels barn hjem igjen til sine byer, hver til sin eiendom.
14031002	Hiskia ordnet prestenes og levittenes skift, etter som de hørte til det ene eller det andre skiftet, så både prestene og levittene fikk hver sin særskilte tjeneste med å bære fram brennoffer og fredsoffer, å utføre gudstjenesten og å synge Herrens lov og pris i portene til hans leir.
14031003	Det som kongen ga av sin eiendom, skulle brukes til brennofrene, morgen-brennoffer og kvelds-brennoffer og brennofrene på sabbatene og nymånedagene og høytidene, slik som det står skrevet i Herrens lov.
14031004	Og kongen befalte folket som bodde i Jerusalem, at de skulle gi prestene og levittene deres del, så de kunne holde fast ved Herrens lov.
14031005	Da denne befalingen ble kjent, ga Israels barn førstegrøde i stor mengde, både av korn og most og olje og honning og av all annen grøde på marken. De kom med tiende av alt sammen i rikelig mengde.
14031006	De av Israels og Judas barn som bodde i Judas byer, kom også med tiende av storfe og småfe og tiende av de hellige gaver som var helliget til Herren deres Gud. De la dem opp haug ved haug.
14031007	I den tredje måneden begynte de å hope opp haugene, og i den sjuende måneden ble de ferdige med det.
14031008	Da Hiskia og høvdingene kom og så haugene, priste de Herren og hans folk Israel.
14031009	Da så Hiskia spurte prestene og levittene om haugene,
14031010	svarte ypperstepresten Asarja av Sadoks hus: Siden de begynte å komme med gaver til Herrens hus, har vi fått ete oss mett og fått rikelig til overs. For Herren har velsignet sitt folk, så vi har fått hele denne rikdommen til overs.
14031011	Da befalte Hiskia at det skulle innredes rom i Herrens hus. Da det var gjort,
14031012	kom folket ærlig og redelig med førstegrøden og tienden og de hellige gavene og la dem inn der. Levitten Konanja hadde oppsyn med dette, og nest etter ham hans bror Sjime’i.
14031013	Men Jehiel og Asasja og Nahat og Asael og Jerimot og Josabad og Eliel og Jismakja og Mahat og Benaja var oppsynsmenn under Konanja og hans bror Sjime’i, etter pålegg av kong Hiskia og Asarja, forstanderen for Guds hus.
14031014	Levitten Kore, Jimnas sønn, som var dørvokter mot øst, hadde oppsynet med de frivillige gavene til Gud og skulle dele ut Herrens offergaver og de høyhellige gavene.
14031015	Under ham sto Eden og Minjamin og Jesjua og Sjemaja, Amarja og Sjekanja. De skulle være tillitsmenn i prestenes byer. De skulle dele ut gavene til sine brødre etter deres skift; både til store og små,
14031016	til alle av mannkjønn, fra treårsalderen og oppover, uten hensyn til deres ættelister, som kom til Herrens hus for hver dag for å få det de den dagen trengte under den tjenesten de hadde å utføre etter sine skift.
14031017	Prestene var oppskrevet i listene etter sine familier, og levittene fra tjueårsalderen og oppover, etter det de hadde å utføre i sine skift.
14031018	De skulle også dele ut gavene til dem som var oppskrevet av deres små barn, koner, sønner og døtre, så mange som de var. For med troskap helliget de seg til tjenesten.
14031019	For dem av Arons sønner, prestene, som bodde på markene omkring sine byer, var det i hver by noen navngitte menn som skulle dele ut til alt mannkjønn blant prestene det som tilkom dem, likeså til alle dem av levittene som var oppskrevet i ættelistene.
14031020	Slik gjorde Hiskia i hele Juda. Han gjorde det som var godt og rett og sant i Herrens, hans Guds øyne.
14031021	Og alt det som han tok seg fore, enten det gjaldt tjenesten i Guds hus, eller det gjaldt loven og budet, det gjorde han av hele sitt hjerte idet han søkte sin Gud. Og det lyktes for ham.
14032001	Noen tid etter at Hiskia hadde utført dette og vist slik troskap, kom kongen i Assyria, Sankerib, og dro inn i Juda. Han slo leir ved de befestede byene og tenkte han skulle få dem i sin makt.
14032002	Da Hiskia fikk vite at Sankerib var kommet og hadde i sinne å angripe Jerusalem,
14032003	rådslo han med høvdingene sine og sine fremste stridsmenn om å stoppe til vannet i kildene utenfor byen. Og de hjalp ham.
14032004	Det samlet seg da mye folk, og de stoppet til alle kildene og den bekken som rant midt gjennom landet, for de sa: Hvorfor skulle assyrerkongene komme og finne rikelig med vann?
14032005	Så tok Hiskia mot til seg og bygde opp igjen hele den muren som var revet ned, og bygde tårn på den. Og utenfor bygde han en annen mur. Han befestet også Millo i Davids by og laget en mengde kastevåpen og skjold.
14032006	Han satte krigshøvedsmenn over folket og samlet dem hos seg på plasser ved byporten og talte til dem for å sette mot i dem, og sa:
14032007	Vær frimodige og sterke, frykt ikke og vær ikke redde for kongen i Assyria og hele den hæren han har med seg! For det er en større med oss enn med ham.
14032008	Med ham er en arm av kjød, men med oss er Herren vår Gud. Han skal hjelpe oss og føre våre kriger. Og folket ble styrket av Hiskias, Judas konges ord.
14032009	Deretter sendte kongen i Assyria, Sankerib, som selv lå foran Lakisj med hele sin krigsmakt, sine tjenere til Jerusalem, til Judas konge Hiskia og til alle dem av Juda som var i Jerusalem, og sa:
14032010	Så sier Sankerib, kongen i Assyria: Hva er det dere stoler på, siden dere blir sittende innestengt i Jerusalem?
14032011	Hiskia forfører dere bare for å la dere dø av hunger og tørst, når han sier: Herren vår Gud skal redde oss av assyrerkongens hånd.
14032012	Har ikke denne Hiskia tatt hans offerhauger og hans altere bort og sagt til Juda og Jerusalem: Bare foran ett alter skal dere tilbe, og på det skal dere brenne røkelse?
14032013	Vet dere ikke hva jeg har gjort, jeg og fedrene mine, med alle folkene rundt om i landene? Har vel de gudene som dyrkes av folkene rundt om i landene, maktet å redde sine land av min hånd?
14032014	Hvem av alle gudene hos disse folkene som fedrene mine har utryddet, er det som har maktet å redde folket sitt av min hånd? Og så skulle deres Gud makte å redde dere av min hånd?
14032015	Så la nå ikke Hiskia få narret dere! La ham ikke forføre dere på denne måten! Tro ham ikke! For ingen gud hos noe folk eller rike har maktet å redde sitt folk av min hånd eller av mine fedres hånd. Hvor meget mindre vil da deres guder kunne redde dere av min hånd!
14032016	Og enda flere ord talte hans tjenere mot Gud Herren og mot hans tjener Hiskia.
14032017	Han skrev også et brev for å håne Herren, Israels Gud, og tale mot ham. I det sto det: Like lite som folkenes guder rundt om i landene har reddet sine folk av min hånd, like lite skal Hiskias Gud redde sitt folk av min hånd.
14032018	Og de ropte med høy røst på jødisk til folket i Jerusalem som sto på muren, for å skremme dem og ta motet fra dem så de kunne innta byen.
14032019	De talte om Jerusalems Gud på samme måten som om folkenes guder på jorden, de som er et verk av menneskehender.
14032020	Da kong Hiskia og profeten Jesaja, Amos’ sønn, hørte dette, ba de og ropte til himmelen.
14032021	Og Herren sendte en engel som tilintetgjorde alle de djerve stridsmenn og fyrstene og høvedsmennene i assyrerkongens leir. Så måtte han med skam vende tilbake til landet sitt. Og da han en gang gikk inn i sin guds hus, kom noen av hans egne sønner og hogg ham ned der med sverd.
14032022	Slik frelste Herren Hiskia og Jerusalems innbyggere av assyrerkongen Sankeribs hånd og av alle andre fienders hånd og vernet dem til alle sider.
14032023	Det var mange som kom til Jerusalem med gaver til Herren og med kostbare ting til Judas konge Hiskia. Etter dette ble han høyt æret blant alle folk.
14032024	Ved den tiden ble Hiskia dødssyk. Da ba han til Herren, og Herren svarte ham og ga ham et underfullt tegn.
14032025	Men Hiskia gjengjeldte ikke den velgjerning som var vist ham. Han ble overmodig i sitt hjerte, og det kom vrede over ham og over Juda og Jerusalem.
14032026	Da ydmyket Hiskia seg, fordi han hadde vært overmodig i sitt hjerte. Det samme gjorde Jerusalems innbyggere. Derfor kom Herrens vrede ikke over dem så lenge Hiskia levde.
14032027	Hiskia hadde overmåte stor rikdom og ære. Han laget seg skattkamre, hvor han gjemte sølv og gull og edelsteiner og krydderier og skjold og alle slags kostbare ting.
14032028	Og han laget seg forrådshus for det som ble avlet av korn og most og olje, og fjøs for all slags fe, og han la seg til buskap for fjøsene sine.
14032029	Likeså bygde han byer, og han fikk seg en mengde med småfe og storfe, for Gud hadde gitt ham overmåte mye gods.
14032030	Det var også Hiskia som stoppet til det øvre utløp av Gihon-vannet og ledet det ned vest for Davids by. I alt det han tok seg fore, hadde han lykke med seg.
14032031	Men da sendemennene kom fra Babels fyrster, som sendte bud til ham for å spørre om det underfulle tegn som var skjedd i landet, forlot Gud ham for å sette ham på prøve og for å kjenne hva som var i hans hjerte.
14032032	Det som ellers er å fortelle om Hiskia og om hans fromme gjerninger, det er skrevet i profeten Jesajas, Amos’ sønns syn i boken om Judas og Israels konger.
14032033	Hiskia la seg til hvile hos sine fedre, og de begravde ham på et høyt sted blant gravene til Davids etterkommere. Hele Juda og Jerusalems innbyggere viste ham stor ære ved hans død. Og hans sønn Manasse ble konge etter ham.
14033001	Manasse var tolv år gammel da han ble konge. Han regjerte femtifem år i Jerusalem.
14033002	Han gjorde det som var ondt i Herrens øyne, og fulgte de avskyelige skikkene hos de hedningefolkene som Herren hadde drevet bort for Israels barn.
14033003	Han bygde opp igjen de offerhaugene som hans far Hiskia hadde revet ned, og reiste altere for Ba’alene og laget Astarte-bilder. Han tilba hele himmelens hær og dyrket den.
14033004	Han bygde altere i Herrens hus, enda Herren hadde sagt: I Jerusalem skal mitt navn bo til evig tid.
14033005	Han bygde altere for hele himmelens hær i begge forgårdene til Herrens hus.
14033006	Han lot sønnene sine gå gjennom ilden i Hinnoms sønns dal, og han ga seg av med å spå av skyene og tyde varsler og drive trolldom. Han skaffet seg dødningemanere og spåmenn. Han gjorde mye som var ondt i Herrens øyne, så han vakte hans harme.
14033007	Han satte det utskårne bilde som han hadde laget, i Guds hus, det huset Gud hadde talt om til David og hans sønn Salomo da han sa: I dette huset, og i Jerusalem, som jeg har utvalgt blant alle Israels stammer, vil jeg la mitt navn bo til evig tid.
14033008	Jeg vil ikke mer la Israel vandre hjemløs bort fra det landet jeg bestemte for deres fedre, så sant de bare gir akt på å gjøre alt det jeg har pålagt dem, etter hele den lov, de bud og de forskrifter de fikk gjennom Moses.
14033009	Men Manasse forførte Juda og Jerusalems innbyggere, så de gjorde enda mer ondt enn de hedningefolkene som Herren hadde utryddet for Israels barn.
14033010	Herren talte til Manasse og hans folk, men de aktet ikke på det.
14033011	Derfor lot Herren assyrerkongens hærførere komme over dem. De fanget Manasse med kroker og bandt ham med to kobberlenker og førte ham til Babel.
14033012	Men da han var kommet i nød, bønnfalt han Herren sin Gud og ydmyket seg dypt for sine fedres Guds åsyn.
14033013	Og da han ba til Herren, bønnhørte han ham. Herren hørte hans ydmyke begjæring og førte ham tilbake til Jerusalem, så han fikk sitt rike igjen. Da sannet Manasse at Herren er Gud.
14033014	Siden bygde han en ytre mur for Davids by vest for Gihon i dalen og til inngangen gjennom Fiskeporten og lot den gå rundt omkring Ofel. Han gjorde den meget høy. Og i alle de befestede byene i Juda innsatte han krigshøvedsmenn.
14033015	Han tok bort de fremmede gudene og avgudsbildet fra Herrens hus og alle de altrene han hadde bygd på det berget hvor Herrens hus sto, og i Jerusalem, og kastet dem utenfor byen.
14033016	Så satte han Herrens alter i stand og ofret fredsoffer og takkoffer på det. Han befalte Juda å tjene Herren, Israels Gud.
14033017	Likevel ofret folk ennå på haugene, men bare til Herren sin Gud.
14033018	Det som ellers er å fortelle om Manasse og om hans bønn til sin Gud og om de ordene som seerne talte til ham i Herrens, Israels Guds navn, det er skrevet i Israels kongers krønike.
14033019	Om hans bønn og bønnhørelse, om all hans synd og troløshet og de stedene hvor han bygde offerhauger og satte opp Astarte-bilder og de utskårne bildene, før han ydmyket seg - om dette er det skrevet i Hosais’ krønike.
14033020	Manasse la seg til hvile hos sine fedre, og de begravde ham i hans hus. Og hans sønn Amon ble konge etter ham.
14033021	Amon var tjueto år gammel da han ble konge, og han regjerte to år i Jerusalem.
14033022	Han gjorde det som var ondt i Herrens øyne, slik som hans far Manasse hadde gjort. Alle de utskårne bildene som hans far Manasse hadde laget, dem ofret Amon til og dyrket dem.
14033023	Men han ydmyket seg ikke for Herrens åsyn, som hans far Manasse hadde gjort. Denne Amon bare økte sin syndeskyld.
14033024	Hans tjenere sammensverget seg mot ham og drepte ham i hans hus.
14033025	Men landets folk slo i hjel alle dem som hadde sammensverget seg mot Amon, og så gjorde de hans sønn Josjia til konge etter ham.
14034001	Josjia var åtte år gammel da han ble konge. Han regjerte trettien år i Jerusalem.
14034002	Han gjorde det som var rett i Herrens øyne, og vandret på sin far Davids veier. Han vek ikke av verken til høyre eller venstre.
14034003	I det åttende året av sin regjering, da han ennå var en ungdom, begynte han å søke Davids, sin fars Gud. Og i det tolvte året begynte han å rense Juda og Jerusalem for offerhaugene og Astarte-bildene og de utskårne og støpte bildene.
14034004	De rev ned Ba’alenes altere mens han så på det, og solstøttene som sto oppå dem, hogg han i stykker. Astarte-bildene og de utskårne og støpte bildene slo han i stykker og knuste dem, og støvet av dem strødde han på gravene til folk som hadde ofret til dem.
14034005	Prestenes ben brente han på deres egne altere. Slik renset han Juda og Jerusalem.
14034006	Og i Manasses og Efra’ims og Simeons byer helt til Naftali, og på øde steder rundt omkring,
14034007	rev han ned altrene og Astarte-bildene. De utskårne bildene slo han i stykker og knuste dem, og alle solstøttene i hele Israels land hogg han ned. Så vendte han tilbake til Jerusalem.
14034008	I det attende året av sin regjering, mens han holdt på å rense landet og Herrens hus, sendte han Sjafan, Asaljas sønn og byens høvedsmann Ma’aseja og historieskriveren Joah, Joakas’ sønn, av sted for å sette i stand Herrens, hans Guds hus.
14034009	Da de kom til ypperstepresten Hilkia, ga de ham pengene som var kommet inn til Guds hus. De levittene som var vakter ved dørene, hadde samlet dem inn fra Manasse og Efra’im og hele resten av Israel, og fra hele Juda og Benjamin og fra Jerusalems innbyggere.
14034010	De overga dem til dem som foresto arbeidet og hadde tilsyn med Herrens hus. Og de ga dem videre til dem som utførte arbeidet, de som hadde oppdrag i Herrens hus og skulle utbedre huset og sette det i stand.
14034011	De ga det til tømmermennene og bygningsmennene til innkjøp av hogne steiner og tre til bindingsbjelkene og til å tømre opp igjen de bygningene som Judas konger hadde latt forfalle.
14034012	Mennene arbeidet med troskap på verket. Noen av levittene var satt til å ha tilsyn med dem. Det var Jahat og Obadja av Meraris barn, og Sakarja og Mesjullam av kahatittenes barn. Alle de levittene som forsto seg på musikkinstrumenter,
14034013	var satt over bærerne og hadde tilsyn med alle arbeiderne ved hvert enkelt arbeid. Noen av levittene var også skrivere og oppsynsmenn og dørvakter.
14034014	Da de nå tok ut de pengene som var kommet inn til Herrens hus, fant presten Hilkia boken med Herrens lov, som var gitt ved Moses.
14034015	Da tok Hilkia til orde og sa til statsskriveren Sjafan: Jeg har funnet lovboken i Herrens hus. Og Hilkia overga boken til Sjafan.
14034016	Sjafan bar boken til kongen, og han ga med det samme melding til kongen og sa: Dine tjenere gjør alt som er dem pålagt.
14034017	De har tømt ut de pengene som fantes i Herrens hus og overgitt dem til tilsynsmennene og til dem som forestår arbeidet.
14034018	Statsskriveren Sjafan fortalte kongen at presten Hilkia hadde gitt ham en bok. Og Sjafan leste opp av den for kongen.
14034019	Da kongen hørte lovens ord, flerret han klærne sine.
14034020	Og kongen bød Hilkia og Akikam, Sjafans sønn, og Abdon, Mikas sønn, og statsskriveren Sjafan og kongens tjener Asaja:
14034021	Gå og spør Herren for meg og for dem som er blitt igjen i Israel og Juda, om det som står i den boken som nå er funnet! For stor er Herrens vrede, som er utøst over oss fordi våre fedre ikke har holdt Herrens ord og ikke gjort alt det som er skrevet i denne boken.
14034022	Så gikk Hilkia og de andre som kongen sendte, til profetinnen Hulda, ektefellen til kleskammervokteren Sjallum, sønn av Tokhat, Kasras sønn. Hun bodde i Jerusalem, i den andre bydelen. Og de talte med henne slik som det var dem pålagt.
14034023	Hun sa til dem: Så sier Herren, Israels Gud: Si til den mannen som har sendt dere til meg:
14034024	Så sier Herren: Se, jeg fører ulykke over dette stedet og dets innbyggere - alle de forbannelsene som er skrevet i den boken de har lest for Judas konge,
14034025	fordi de har forlatt meg og brent røkelse for andre guder for å vekke min harme med sine henders gjerninger. Min vrede skal utøses over dette stedet, og den skal ikke slokkes.
14034026	Og til Judas konge, som sendte dere for å spørre Herren, til ham skal dere si så: Så sier Herren, Israels Gud, om de ordene som du har hørt:
14034027	Fordi ditt hjerte ble mykt, og du ydmyket deg for Guds åsyn da du hørte hans ord mot dette stedet og dets innbyggere - fordi du ydmyket deg for mitt åsyn og flerret dine klær og gråt for mitt åsyn, så har også jeg hørt, sier Herren.
14034028	Så vil jeg da samle deg til dine fedre. Du skal samles med dem i din grav i fred. Dine øyne skal ikke se all den ulykke jeg vil føre over dette stedet og dets innbyggere. - Med dette svaret vendte de tilbake til kongen.
14034029	Da sendte kongen bud og kalte sammen alle de eldste i Juda og Jerusalem.
14034030	Kongen gikk opp til Herrens hus, og hver mann av Juda og Jerusalems innbyggere fulgte ham, prestene og levittene og hele folket, både store og små. Og han leste opp for dem alt det som står skrevet i paktens bok, den som var funnet i Herrens hus.
14034031	Og kongen sto på sin plass og sluttet den pakten for Herrens åsyn at han ville følge Herren og holde hans bud og hans vitnesbyrd og hans forskrifter av hele sitt hjerte og av hele sin sjel - at han ville gjøre etter paktens ord, som var skrevet i denne boken.
14034032	Og han lot alle som fantes i Jerusalem og Benjamin, tre inn i pakten. Og Jerusalems innbyggere gjorde etter den pakten de hadde inngått med Gud, sine fedres Gud.
14034033	Og Josjia tok bort alt det motbydelige fra alle de landene som hørte Israels barn til. Han sørget for at alle som fantes i Israel, dyrket Herren sin Gud. Så lenge han levde, vek de ikke av fra Herren, sine fedres Gud.
14035001	Så holdt Josjia påske for Herren i Jerusalem. De slaktet påskelammet den fjortende dagen i den første måneden.
14035002	Han satte prestene til å utføre de oppgavene de skulle ha, og styrket dem til tjenesten i Herrens hus.
14035003	Og han sa til levittene, som lærte hele Israel, og som var helliget til Herren: Sett den hellige ark i det huset som Israels konge Salomo, Davids sønn, har bygd! Dere har ikke lenger noe å bære på skuldrene, tjen nå Herren deres Gud og hans folk Israel!
14035004	Gjør dere ferdige, familie etter familie, i skift, slik som det er foreskrevet av Israels konge David og av hans sønn Salomo.
14035005	Still dere opp i helligdommen sammen med de familiegruppene som deres egne brødre, hele lekfolket, består av, slik at det på hver av dem kommer en avdeling av en levittfamilie.
14035006	Slakt så påskelammet og hellige dere og lag det til for deres brødre så dere gjør etter Herrens ord ved Moses.
14035007	Josjia ga det menige folket tretti tusen stykker småfe, lam og kje, alt sammen til påskeoffer for alle som var der, likeså tre tusen stykker storfe. Dette ga kongen av sin egen eiendom.
14035008	Hans høvdinger ga frivillige gaver til folket, til prestene og levittene. Hilkia og Sakarja og Jehiel, forstanderne for Guds hus, ga prestene to tusen seks hundre stykker småfe til påskeoffer og tre hundre stykker storfe.
14035009	Og Konanja og hans brødre Sjemaja og Netanel, og Hasjabja og Je’iel og Josabad, de øverste blant levittene, ga levittene fem tusen stykker småfe til påskeoffer og fem hundre stykker storfe.
14035010	Slik kom tjenesten i sin rette skikk. Prestene sto på sin plass og likeså levittene etter sine skift, slik som kongen hadde befalt.
14035011	De slaktet påskelammene, og prestene stenket blodet som ble rakt dem, mens levittene flådde lammene.
14035012	Så skilte de fra brennofferet og ga det til det menige folket etter deres familieavdelinger, så de kunne ofre det til Herren, slik som det er foreskrevet i Mose bok. På samme måten gjorde de også med storfeet.
14035013	Påskelammet stekte de over ilden, slik det var foreskrevet, og offerkjøttet kokte de i gryter, kjeler og panner, og skyndte seg å bære det ut til hele lekfolket.
14035014	Så laget de det til for seg selv og for prestene. For prestene, Arons sønner, holdt på helt til om natten med å ofre fettstykkene av brennofferet. Derfor laget levittene det til for seg selv og for prestene, Arons sønner.
14035015	Sangerne, Asafs sønner, sto på sin plass, slik som David og Asaf og Heman og kongens seer Jedutun hadde foreskrevet. Og dørvaktene sto hver ved sin port, de behøvde ikke å gå fra sin tjeneste, for deres brødre, de andre levittene, laget til for dem.
14035016	Slik kom hele Herrens tjeneste denne dagen i sin rette skikk. Og de holdt påske og ofret brennoffer på Herrens alter, slik som kong Josjia hadde befalt.
14035017	De av Israels barn som var til stede, holdt den gang påske og de usyrede brøds høytid i sju dager.
14035018	En påske som denne var ikke blitt holdt i Israel siden profeten Samuels dager. Heller ikke noen av Israels konger hadde holdt en påske som den Josjia og prestene og levittene og hele Juda og de av Israel som var til stede, og Jerusalems innbyggere nå holdt.
14035019	Det var først i det attende året av Josjias regjering at en slik påske ble holdt.
14035020	En tid etter at alt dette hadde gått for seg, og da Josjia hadde fått huset i stand, dro kongen i Egypt, Neko, opp for å kjempe ved Karkemis ved Eufrat. Og Josjia dro ut mot ham.
14035021	Da sendte Neko bud til ham og sa: Hva har jeg med deg å gjøre, Judas konge? Det er ikke mot deg jeg kommer i dag, men mot det kongehuset som jeg ligger i krig med. Og Gud har sagt at jeg skulle være snar! Hold opp med å stride mot Gud. Han er med meg. Ellers vil han ødelegge deg!
14035022	Men Josjia ville ikke dra bort fra ham. Han forkledde seg og ville kjempe mot ham. Han hørte ikke på Nekos ord som kom fra Guds munn, men dro ut for å kjempe mot ham i Megiddo-dalen.
14035023	Men bueskytterne skjøt på kong Josjia. Og kongen sa til tjenerne sine: Før meg bort! Jeg er hardt såret.
14035024	Hans tjenere bar ham da bort fra vognen og kjørte ham til Jerusalem på en annen av vognene hans. Der døde han, og ble begravet i sine fedres graver. Og hele Juda og Jerusalem sørget over Josjia.
14035025	Jeremia sang en klagesang over Josjia. Og alle sangerne og sangerinnene talte i sine klagesanger om Josjia, og det har de gjort til denne dag. Det ble en fast skikk i Israel å synge disse sangene, og de er nå skrevet ned blant klagesangene.
14035026	Det som ellers er å fortelle om Josjia og om de fromme gjerningene han gjorde i lydighet mot det som er skrevet i Herrens lov,
14035027	og det som er å fortelle om ham, både i hans første og i hans senere dager, det er oppskrevet i boken om Israels og Judas konger.
14036001	Landets folk tok Joakas, Josjias sønn, og gjorde ham til konge etter hans far i Jerusalem.
14036002	Joakas var tjuetre år gammel da han ble konge, og han regjerte tre måneder i Jerusalem.
14036003	Men kongen i Egypt avsatte ham, så han ikke lenger var konge i Jerusalem, og lot landet bøte hundre talenter sølv og en talent gull.
14036004	Så gjorde kongen i Egypt, Neko, hans bror Eljakim til konge over Juda og Jerusalem, og forandret hans navn til Jojakim. Men broren Joakas tok han med seg og førte ham til Egypt.
14036005	Jojakim var tjuefem år gammel da han ble konge, og han regjerte elleve år i Jerusalem. Han gjorde det som var ondt i Herrens, hans Guds øyne.
14036006	Kongen i Babel, Nebukadnesar, dro opp mot ham og bandt ham med to kobberlenker for å føre ham til Babel.
14036007	Nebukadnesar førte også en del av karene i Herrens hus til Babel og satte dem i sitt tempel i Babel.
14036008	Det som ellers er å fortelle om Jojakim og om de avskyelige ting han gjorde, og hva ondt det ellers fantes hos ham, det er skrevet i boken om Israels og Judas konger. Og hans sønn Jojakin ble konge etter ham.
14036009	Jojakin var atten år gammel da han ble konge, og han regjerte tre måneder og ti dager i Jerusalem. Han gjorde det som var ondt i Herrens øyne.
14036010	Ved årsskiftet sendte kong Nebukadnesar krigsfolk og førte ham til Babel. Sammen med ham bortførte de også de kostbare karene i Herrens hus. Og han satte hans bror Sidkia til konge over Juda og Jerusalem.
14036011	Sidkia var tjueen år gammel da han ble konge, og han regjerte elleve år i Jerusalem.
14036012	Han gjorde det som var ondt i Herrens, hans Guds øyne. Han ydmyket seg ikke for profeten Jeremia, han som talte ord fra Herrens munn.
14036013	Han gjorde også opprør mot kong Nebukadnesar, som hadde tatt ham i ed ved Gud. Han var hardnakket og forherdet sitt hjerte, så han ikke omvendte seg til Herren, Israels Gud.
14036014	Også alle prestene og folkets høvdinger syndet grovt og fulgte alle hedningefolkenes avskyelige skikker. De gjorde Herrens hus urent, det som han hadde helliget i Jerusalem.
14036015	Herrens, deres fedres Gud, sendte sine ord til dem ved sine sendebud tidlig og sent. For han hadde medynk med sitt folk og over sin bolig.
14036016	Men de spottet Guds sendebud og foraktet hans ord og hånte hans profeter, inntil Herrens vrede mot sitt folk ble så sterk at det ikke lenger var noen legedom.
14036017	Da lot han kaldeernes konge dra opp mot dem. Og han drepte deres unge menn med sverdet i deres hellige hus, og sparte verken unggutter eller jomfruer eller gamle og gråhårede - alle ga han i hans hånd.
14036018	Alle karene i Guds hus, både store og små, og skattene i Herrens hus, både kongens og høvdingenes - alt førte han til Babel.
14036019	De brente opp Guds hus og rev ned Jerusalems mur. Alle dets palasser brente de opp med ild, og alle de kostbare karene ble ødelagt.
14036020	De som slapp unna sverdet, førte han som fanger til Babel. De ble treller for ham og hans sønner, helt til perserriket fikk makten.
14036021	Dette skjedde for at Herrens ord i Jeremias munn skulle bli oppfylt - til landet hadde godtgjort sine sabbatsår. Alle de dager det lå øde, hadde det hvile - til sytti år var gått til ende.
14036022	Så skjedde det i perserkongen Kyros’ første år. For at Herrens ord i Jeremias munn skulle oppfylles, vakte Herren slike tanker i perserkongen Kyros’ ånd at han lot utrope i hele sitt rike og dessuten kunngjøre ved en skrivelse:
14036023	Så sier Kyros, kongen i Persia: Herren, himmelens Gud, har gitt meg alle jordens riker. Og han har pålagt meg å bygge et hus for ham i Jerusalem i Juda. Er det noen blant dere som hører til hans folk - må Herren hans Gud være med ham: Han kan dra dit!
15001001	Det var i perserkongen Kyros’ første år. For at Herrens ord gjennom Jeremias munn skulle oppfylles, vakte Herren slike tanker i perserkongen Kyros’ ånd at han lot utrope i hele sitt rike og dessuten kunngjøre ved en skrivelse:
15001002	Så sier Kyros, kongen i Persia: Herren, himmelens Gud, har gitt meg alle jordens riker. Og han har pålagt meg å bygge et hus for ham i Jerusalem i Juda.
15001003	Er det noen blant dere som hører til hans folk, må så hans Gud være med ham! Han kan dra opp til Jerusalem i Juda og bygge Herrens, Israels Guds hus! Han er den Gud som bor i Jerusalem.
15001004	Alle de overlevende skal få hjelp av befolkningen på det stedet hvor de oppholder seg som fremmede. En skal gi dem sølv og gull, gods og buskap, og dessuten frivillige gaver til Guds hus i Jerusalem.
15001005	Og Judas og Benjamins familieoverhoder, likesom prestene og levittene, alle de som hadde fått sin ånd vakt av Gud, gjorde seg da klar til å dra opp for å bygge Herrens hus i Jerusalem.
15001006	Alle naboene hjalp dem med sølvkar og gull og gods og buskap og verdifulle ting, i tillegg til alle frivillige gaver.
15001007	Kong Kyros lot hente fram de hellige karene som hadde tilhørt Herrens hus, men som Nebukadnesar hadde ført bort fra Jerusalem og satt inn i sin guds hus.
15001008	Kongen i Persia, Kyros, lot nå disse tingene hente fram under tilsyn av skattmesteren Mitredat. Han talte dem opp og overga dem til Sjesbassar, Judas fyrste.
15001009	Tallet på dem var: tretti gullfat, tusen sølvfat, tjueni offerkniver,
15001010	tretti gullbeger, fire hundre og ti sølvbeger av nest beste slag, og tusen andre kar.
15001011	Karene av gull og sølv var i alt fem tusen fire hundre. Alt dette førte Sjesbassar med seg da de bortførte dro opp fra Babel til Jerusalem.
15002001	Dette er de menn fra landskapet Juda som dro hjem fra fangenskapet i det fremmede landet, de som kongen i Babel, Nebukadnesar, hadde bortført til Babel. Nå vendte de tilbake til Jerusalem og Juda, hver til sin by.
15002002	De fulgte med Serubabel, Josva, Nehemja, Seraja, Re’elaja, Mordekai, Bilsjan, Mispar, Bigvai, Rehum og Ba’ana. - Dette er tallet på Israels menn:
15002003	Parosjs barn, to tusen ett hundre og syttito.
15002004	Sefatjas barn, tre hundre og syttito.
15002005	Arahs barn, sju hundre og syttifem.
15002006	Pahat-Moabs barn av Josvas og Joabs etterkommere, to tusen åtte hundre og tolv.
15002007	Elams barn, ett tusen to hundre og femtifire.
15002008	Sattus barn, ni hundre og førtifem.
15002009	Sakkais barn, sju hundre og seksti.
15002010	Banis barn, seks hundre og førtito.
15002011	Bebais barn, seks hundre og tjuetre.
15002012	Asgads barn, ett tusen to hundre og tjueto.
15002013	Adonikams barn, seks hundre og sekstiseks.
15002014	Bigvais barn, to tusen og femtiseks.
15002015	Adins barn, fire hundre og femtifire.
15002016	Aters barn av Hiskias ætt, nittiåtte.
15002017	Besais barn, tre hundre og tjuetre.
15002018	Joras barn, ett hundre og tolv.
15002019	Hasjums barn, to hundre og tjuetre.
15002020	Gibbars barn, nittifem.
15002021	Betlehems barn, ett hundre og tjuetre.
15002022	Netofas menn, femtiseks.
15002023	Anatots menn, ett hundre og tjueåtte.
15002024	Asmavets barn, førtito.
15002025	Kirjat-Arims, Kefiras og Be’erots barn, sju hundre og førtitre.
15002026	Ramas og Gebas barn, seks hundre og tjueen.
15002027	Mikmas’ menn, ett hundre og tjueto.
15002028	Betels og Ais menn, to hundre og tjuetre.
15002029	Nebos barn, femtito.
15002030	Magbis’ barn, ett hundre og femtiseks.
15002031	Den andre Elams barn, ett tusen to hundre og femtifire.
15002032	Harims barn, tre hundre og tjue.
15002033	Lods, Hadids og Onos barn, sju hundre og tjuefem.
15002034	Jerikos barn, tre hundre og førtifem.
15002035	Sena’as barn, tre tusen seks hundre og tretti.
15002036	Av prestene: Jedajas barn av Josvas hus, ni hundre og syttitre.
15002037	Immers barn, ett tusen og femtito.
15002038	Pasjhurs barn, ett tusen to hundre og førtisju.
15002039	Harims barn, ett tusen og sytten.
15002040	Av levittene: Josvas og Kadmiels barn av Hodavjas etterkommere, syttifire.
15002041	Av sangerne: Asafs barn, ett hundre og tjueåtte.
15002042	Av dørvaktenes barn: Sjallums barn, Aters barn, Talmons barn, Akkubs barn, Hatitas barn, Sobais barn - i alt ett hundre og trettini.
15002043	Av tempeltjenerne: Sihas barn, Hasufas barn, Tabbaots barn,
15002044	Keros’ barn, Siahas barn, Padons barn,
15002045	Lebanas barn, Hagabas barn, Akkubs barn,
15002046	Hagabs barn, Sjamlais barn, Hanans barn,
15002047	Giddels barn, Gahars barn, Reajas barn,
15002048	Resins barn, Nekodas barn, Gassams barn,
15002049	Ussas barn, Paseahs barn, Besais barn,
15002050	Asjnas barn, Me’unims barn, Nefisims barn,
15002051	Bakbuks barn, Hakufas barn, Harhurs barn,
15002052	Basluts barn, Mehidas barn, Harsjas barn,
15002053	Barkos’ barn, Siseras barn, Tamahs barn,
15002054	Nesiahs barn, Hatifas barn,
15002055	Av Salomos tjeneres barn: Sotais barn, Hassoferets barn, Perudas barn,
15002056	Ja’alas barn, Darkons barn, Giddels barn,
15002057	Sefatjas barn, Hattils barn, Pokeret-Hassebajims barn, Amis barn.
15002058	Alle tempeltjenerne og Salomos tjeneres barn var til sammen tre hundre og nittito.
15002059	Dette er de som dro hjem fra Tel-Melah, Tel-Harsja, Kerub, Addan og Immer, men ikke kunne oppgi sin familie og sin ætt, eller om de var av Israel:
15002060	Delajas barn, Tobias’ barn, Nekodas barn, seks hundre og femtito.
15002061	Og av prestenes barn: Habajas barn, Hakkos’ barn, Barsillais barn, han som hadde tatt en av gileaditten Barsillais døtre til ektefelle og var blitt oppkalt etter dem.
15002062	Disse lette etter ættelistene sine, men de fantes ikke. De ble da utelukket fra prestedømmet som uverdige til det.
15002063	Stattholderen sa til dem at de ikke skulle ete av det høyhellige, før det sto fram en prest med urim og tummim.
15002064	Hele menigheten var i alt førtito tusen tre hundre og seksti,
15002065	i tillegg til deres tjenere og tjenestepiker, som var sju tusen tre hundre og trettisju. De hadde også med seg to hundre sangere og sangerinner.
15002066	De hadde sju hundre og trettiseks hester, to hundre og førtifem muldyr,
15002067	fire hundre og trettifem kameler og seks tusen sju hundre og tjue esler.
15002068	Da de kom til Herrens hus i Jerusalem, var det noen av familieoverhodene som ga frivillige gaver til Guds hus, så det kunne bli gjenreist på sitt gamle sted.
15002069	Etter evne ga de til arbeidskassen: sekstien tusen dariker i gull og fem tusen miner i sølv, dessuten ett hundre prestekapper.
15002070	Både prestene og levittene og noen av det menige folket, og sangerne og dørvaktene og tempeltjenerne bosatte seg i sine egne byer, og hele det øvrige Israel bosatte seg i sine byer.
15003001	Da den sjuende måneden kom, og Israels barn hadde slått seg ned i sine byer, samlet folket seg som én mann i Jerusalem.
15003002	Og Josva, Josadaks sønn, og hans brødre prestene og Serubabel, Sjealtiels sønn, og hans brødre tok til å bygge alteret for Israels Gud for å ofre brennoffer på det, slik det står skrevet i Guds mann Mose lov.
15003003	Så reiste de alteret på dets gamle sted, enda de var redde for de folkene som bodde der i landet. Og de ofret på det brennoffer til Herren, både morgen-brennoffer og kvelds-brennoffer.
15003004	Så feiret de løvhyttefesten, slik som det er foreskrevet, og ofret brennoffer hver dag etter det fastsatte tall og på den måte loven befaler, hver dag de offer som var foreskrevet for den dagen.
15003005	Siden ofret de det daglige brennoffer og de ofrene som hørte til nymånedagene og alle Herrens hellige høytider, og likeså hver gang noen kom med et frivillig offer til Herren.
15003006	Fra den første dagen i den sjuende måneden begynte de å ofre brennoffer til Herren, alt før grunnvollen til Herrens tempel var lagt.
15003007	Så ga de penger til steinhoggerne og tømmermennene, og de ga mat og drikke og olje til sidonierne og tyrierne for at de skulle føre sedertømmer fra Libanon sjøveien til Jaffa, etter den fullmakt som kongen i Persia, Kyros, hadde gitt dem.
15003008	I det andre året etter at de var kommet til Guds hus i Jerusalem, i den andre måneden, tok de fatt på verket - Serubabel, Sjealtiels sønn, og Josva, Josadaks sønn, med deres andre brødre, prestene og levittene, og alle de som var kommet hjem til Jerusalem fra fangenskapet. De satte levittene fra tjueårsalderen og oppover til å føre tilsyn med arbeidet på Herrens hus.
15003009	Josva med sine sønner og brødre og Kadmiel med sine sønner, Hodavjas etterkommere, sto alle som én og hadde tilsyn med dem som utførte arbeidet på Guds hus. Det samme gjorde Henadads etterkommere med sine sønner og brødre. De hørte også til levittene.
15003010	Da bygningsmennene la grunnvollen til Herrens tempel, ble prestene stilt opp i fullt skrud med trompeter, og de levittene som var Asafs etterkommere, med cymbler. De skulle lovprise Herren, slik som Israels konge David hadde foreskrevet.
15003011	De sang lov og pris for Herren, fordi han er god, og hans miskunnhet mot Israel varer til evig tid. Og alt folket brøt ut i et stort fryderop og priste Herren fordi grunnvollen var lagt til Herrens hus.
15003012	Men mange av prestene og levittene og familieoverhodene - de gamle som hadde sett det første huset, gråt høyt da de så dette huset bli grunnlagt. Men mange jublet høyt av glede.
15003013	Folket kunne ikke skjelne lyden av gledesjubelen fra lyden av folkets gråt, for folket jublet så høyt at det hørtes lang vei.
15004001	Judas og Benjamins motstandere fikk nå høre at de som var kommet hjem, var i ferd med å bygge et tempel for Herren, Israels Gud.
15004002	De kom da til Serubabel og til slektenes overhoder og sa til dem: La oss få være med dere og bygge! For vi søker deres Gud likesom dere selv, og vi har ofret til ham helt fra syrerkongen Asarhaddons dager, han som førte oss hit!
15004003	Da svarte Serubabel og Josva og de andre overhodene i Israel: Det er ikke sammen med dere vi skal bygge et hus for vår Gud. Men vi alene skal bygge huset for Herren, Israels Gud, slik som kong Kyros, kongen av Persia, har befalt oss.
15004004	Men de andre folkene som bodde der i landet, gjorde Judas folk motløse og skremte dem fra å bygge.
15004005	De leide rådgivere for å motarbeide dem, og slik fikk de hindret tiltakene deres så lenge perserkongen Kyros levde, og siden helt til perserkongen Darius tiltrådte regjeringen.
15004006	Da Ahasverus var konge, i begynnelsen av hans regjeringstid, skrev folket i landet en klage mot innbyggerne i Juda og Jerusalem.
15004007	Og i Artaxerxes’ dager skrev Bisjlam, Mitredat, Tabe’el og hans andre embetsbrødre et brev til Artaxerxes, kongen i Persia. Brevet var skrevet med arameisk skrift og oversatt til arameisk.
15004008	Rådsherren Rehum og statsskriveren Sjimsjai skrev et brev mot Jerusalem til Artaxerxes, og brevet hadde følgende innhold.
15004009	De som skrev den gang, var rådsherren Rehum og statsskriveren Sjimsjai og deres andre embetsbrødre, de fra Dina og Afarsatka, Tarpela, Persia, Erek, Babel, Susan, Deha og Elam,
15004010	og de andre folkene som den store og navngjetne Osnappar førte bort og lot bo i byen Samaria og ellers i landet på den andre siden av elven.
15004011	Dette er en avskrift av det brevet som de sendte til ham, til kong Artaxerxes: Dine tjenere, mennene på den andre siden av elven. Og nå,
15004012	la det være kongen vitterlig at jødene som dro bort fra det stedet hvor du bor, er kommet hit til oss, til Jerusalem. Og nå holder de på å bygge opp igjen den opprørske og onde byen og fullføre murene og utbedre grunnvollene.
15004013	Nå skal kongen vite at dersom denne byen blir bygd opp igjen og murene fullført, så vil de verken betale skatt eller toll eller veipenger, og det vil til sist bli til skade for kongene.
15004014	Ettersom vi eter palassets salt, og det ikke sømmer seg for oss å se rolig på at det blir gjort noe til skade for kongen, så sender vi nå bud og lar kongen få vite dette,
15004015	så du kan la noen granske i dine fedres krønike. Da vil du finne i opptegnelsene at denne byen har vært en opprørsk by, som har voldt skade for konger og land. Fra gammel tid har de gjort opprør der, derfor er også denne byen blitt ødelagt.
15004016	Kongen skal vite at dersom denne byen blir bygd opp igjen og murene fullført, så vil følgen av dette bli at du ikke lenger har noe igjen av landet på den andre siden av elven.
15004017	Da sendte kongen svar til rådsherren Rehum og statsskriveren Sjimsjai og deres andre embetsbrødre, som bodde i Samaria og ellers i landet på den andre siden av elven: Fred! Og nå
15004018	er det brevet dere har sendt til oss, blitt nøyaktig opplest for meg.
15004019	Jeg har gitt befaling om å granske saken, og vi har funnet at denne byen fra gammel tid har satt seg opp mot kongene, og at det har vært uro og opprør der.
15004020	Mektige konger har rådd over Jerusalem, og de har hersket over alt landet på den andre siden av elven. Det ble gitt dem skatt, toll og veipenger.
15004021	Så gi nå ordre om at disse mennene blir stanset i arbeidet sitt, og at byen ikke blir bygd opp igjen før det kommer befaling fra meg.
15004022	Vær forsiktige, så dere ikke gjør noe feilgrep i denne saken, så skaden ikke skal bli verre og kongene lide tap.
15004023	Så snart avskriften av brevet fra kong Artaxerxes var blitt opplest for Rehum og statsskriveren Sjimsjai og embetsbrødrene deres, dro de straks til jødene i Jerusalem og hindret dem med vold og makt.
15004024	Da stanset arbeidet på Guds hus i Jerusalem. Det ble ikke gjort noe med det før i det andre året av perserkongen Darius’ regjering.
15005001	Profeten Haggai og Sakarja, sønnesønn av Iddo, som også var profet, profeterte for jødene i Juda og Jerusalem. I Israels Guds navn profeterte de for dem.
15005002	Serubabel, Sjealtiels sønn, og Josva, Josadaks sønn, begynte da å bygge på Guds hus i Jerusalem. Og Guds profeter var med dem og støttet dem.
15005003	På den tiden kom Tatnai, som var stattholder på den andre siden av elven, og Setar-Bosnai og embetsbrødrene deres til dem. De sa til dem: Hvem har gitt dere befaling om å bygge dette huset og sette i stand denne muren?
15005004	Da sa vi til dem hva navn de menn hadde som bygget denne bygningen.
15005005	Men Guds øye våket over jødenes eldste, slik at de ikke hindret dem i å bygge. De ville vente til saken var kommet inn for Darius, og de hadde fått brev fra ham om dette.
15005006	Dette er en avskrift av det brevet som Tatnai, stattholderen på den andre siden av elven, og Setar-Bosnai og embetsbrødrene hans, myndighetene på den andre siden av elven, sendte til kong Darius;
15005007	slik sto det skrevet i meldingen de sendte til ham: Kong Darius ønsker vi alt godt!
15005008	Kongen skal vite at vi har gjort en reise til landskapet Juda, til den store Guds hus. Det blir nå bygd opp av store steiner, det blir lagt bjelker i veggene, og arbeidet blir gjort med iver og har god fremgang under deres hender.
15005009	Så spurte vi de eldste der og sa til dem: Hvem har gitt dere befaling om å bygge dette huset og fullføre denne muren?
15005010	Vi spurte dem også hva de hette, så vi kunne la deg få vite det, og vi kunne skrive opp navnene på de mennene som er deres overhoder.
15005011	Dette var det svaret de ga oss: Vi er tjenere for himmelens og jordens Gud, og vi bygger opp igjen det huset som allerede for mange år siden var bygd her. Det var en stor konge i Israel som bygde det og fullførte det.
15005012	Men fordi våre fedre hadde vakt himmelens Guds vrede, ga han dem i kaldeeren Nebukadnesars, kongen i Babels, hånd. Og han ødela dette huset og førte folket bort til Babel.
15005013	Men i Kyros’, kongen i Babels første år ga kong Kyros befaling om å bygge opp igjen dette Guds hus.
15005014	Kong Kyros tok endog ut av templet i Babel de karene av gull og sølv som hadde tilhørt Guds hus, og som Nebukadnesar hadde tatt ut av templet i Jerusalem og brakt til templet i Babel. Karene ble overgitt til en mann som hette Sjesbassar, som han hadde satt til stattholder.
15005015	Og han sa til ham: Ta disse karene og dra av sted og sett dem inn i templet i Jerusalem. La Guds hus bli bygd opp igjen på sitt sted!
15005016	Så kom da denne Sjesbassar og la grunnvollene til Guds hus i Jerusalem. Fra den tid og til nå har vi bygd på det, men det er ennå ikke fullført.
15005017	Dersom nå kongen så synes, da la noen undersøke i de kongelige skattkamrene der i Babel om kong Kyros virkelig har gitt befaling om å bygge opp igjen dette Guds hus i Jerusalem. La oss så få vite hva som er kongens vilje i denne saken.
15006001	Da ga kong Darius en befaling, og så gransket de arkivet som var lagt ned i skattkammeret i Babel.
15006002	Og i borgen Ahmeta, som ligger i landskapet Media, ble det funnet en bokrull, og i den sto det skrevet så til minne:
15006003	I kong Kyros’ første år ga kong Kyros dette påbud om Guds hus i Jerusalem: Huset skal bygges opp igjen, så det blir et sted hvor folk kan bære fram offer. Grunnvollene skal legges på ny. Det skal være seksti alen høyt og seksti alen bredt,
15006004	med tre lag store steiner og ett lag nytt tømmer. Utgiftene skal betales av kongens hus.
15006005	De karene av gull og sølv som tilhørte Guds hus, men som Nebukadnesar tok ut av templet i Jerusalem og førte til Babel, skal også gis tilbake, så de igjen kommer til sitt sted i templet i Jerusalem. De skal settes i Guds hus.
15006006	Så skal da du, Tatnai, stattholder på den andre siden av elven, og du, Setar-Bosnai, og embetsbrødrene deres, myndighetene på den andre siden av elven, holde dere borte fra dette stedet.
15006007	La arbeidet på dette Guds hus foregå uhindret! La jødenes stattholder og deres eldste bygge dette Guds hus på dets rette sted!
15006008	Jeg gir nå befaling om hvordan dere skal gå fram mot disse jødenes eldste, så dette Guds hus kan bli bygd: Av de inntektene som kongen har av skatten fra landet på den andre siden av elven, skal omkostningene fullt ut betales til disse men-nene, så arbeidet ikke skal bli hindret.
15006009	Og det som trengs, både kalver og værer og lam til brennoffer for himmelens Gud, hvete, salt, vin og olje, det skal bli gitt dem uavkortet dag for dag, etter oppgave fra prestene i Jerusalem,
15006010	slik at de kan bære fram offer til en velbehagelig duft for himmelens Gud, og be for kongens og hans barns liv.
15006011	Jeg gir også befaling om at dersom noen forandrer dette påbudet, så skal en bjelke rives ut av hans hus, og på den skal han henges opp og nagles fast. Huset hans skal gjøres til en skraphaug, fordi han har båret seg slik at.
15006012	Måtte så den Gud som har latt sitt navn bo der, slå ned alle konger og folk som strekker ut sin hånd for å forandre dette påbudet og for å ødelegge dette Guds hus i Jerusalem! Jeg, Darius, har gitt denne befalingen, den skal utføres nøyaktig.
15006013	- Så gjorde da Tatnai, stattholderen på den andre siden av elven, og Setar-Bosnai og embetsbrødrene deres nøyaktig slik som kong Darius hadde foreskrevet.
15006014	Og jødenes eldste fortsatte å bygge og gjorde god fremgang, mens profeten Haggai og Sakarja, Iddos sønnesønn, støttet dem med sin profetiske tale. De bygde og fullførte arbeidet etter Israels Guds befaling, og etter Kyros’ og Darius’ og perserkongen Artaxerxes’ befaling.
15006015	Så ble da huset fullt ferdig til den tredje dagen i måneden addar i det sjette året av kong Darius’ regjering.
15006016	Og Israels barn, prestene og levittene og de andre som var kommet hjem fra fangenskapet, holdt høytid og innviet dette Guds hus med glede.
15006017	Ved innvielsen av dette Guds hus ofret de hundre okser, to hundre værer, fire hundre lam og til syndoffer for hele Israel, tolv geitebukker, etter tallet på Israels stammer.
15006018	De innsatte prestene etter deres skift og levittene etter deres avdelinger til å utføre gudstjenesten i Jerusalem, slik som det var foreskrevet i Moseboken.
15006019	De som var kommet hjem fra fangenskapet, holdt så påske på den fjortende dagen i den første måneden.
15006020	For prestene og levittene hadde renset seg og var alle som én rene. De slaktet påskelammet for alle som var kommet hjem og for sine brødre prestene og for seg selv.
15006021	Så åt Israels barn påskelammet, både de som var kommet tilbake fra fangenskapet, og alle de som hadde skilt seg fra urenheten hos landets folk og hadde gitt seg i lag med dem for å søke Herren, Israels Gud.
15006022	De holdt de usyrede brøds høytid i sju dager med glede. For Herren hadde gledet dem og vendt assyrerkongens hjerte til dem, så han støttet dem i arbeidet med Guds hus, Israels Guds hus.
15007001	En tid senere, under perserkongen Artaxerxes’ regjering, dro Esra, sønn av Seraja, sønn av Asarja, sønn av Hilkia,
15007002	sønn av Sjallum, sønn av Sadok, sønn av Akitub,
15007003	sønn av Amarja, sønn av Asarja, sønn av Merajot,
15007004	sønn av Serahja, sønn av Ussi, sønn av Bukki,
15007005	sønn av Abisjua, sønn av Pinehas, sønn av Eleasar, sønn av ypperstepresten Aron -
15007006	denne Esra dro opp fra Babel. Han var en skriftlærd mann, vel kjent med Mose lov, den som Herren, Israels Gud, hadde gitt. Kongen ga ham alt det han ba om, for Herren hans Gud holdt sin hånd over ham.
15007007	Noen av Israels barn, og av prestene, levittene, sangerne, dørvaktene og tempeltjenerne dro med ham opp til Jerusalem i kong Artaxerxes’ sjuende år.
15007008	Han kom til Jerusalem i den femte måneden, det var i kongens sjuende år.
15007009	På den første dagen i den første måneden begynte han å ordne alt til ferden fra Babel, og på den første dagen i den femte måneden kom han til Jerusalem. For hans Gud holdt sin gode hånd over ham.
15007010	For Esra hadde vendt sitt hjerte til å granske Herrens lov og gjøre etter den, og til å lære folk lov og rett i Israel.
15007011	Dette er en avskrift av det brevet som kong Artaxerxes ga presten Esra, den skriftlærde, han som var kyndig i de bud og lover som Herren hadde gitt Israel:
15007012	Artaxerxes, kongenes konge, til presten Esra, han som er fullært i himmelens Guds lov, og så videre.
15007013	Jeg har gitt den befaling at alle de av Israels folk og av dets prester og levitter i riket mitt, som har lyst til å dra til Jerusalem, kan følge med deg.
15007014	For kongen og hans sju rådgivere sender deg for å undersøke om forholdene i Juda og Jerusalem er i samsvar med din Guds lov, som du har i din hånd.
15007015	Du skal føre dit det sølvet og gullet som kongen og rådgiverne hans frivillig har gitt Israels Gud, han som har sin bolig i Jerusalem.
15007016	Likeså skal du ta med deg alt det sølv og gull som du kan få i hele Babels landskap, og de frivillige gaver som folket og prestene vil gi til sin Guds hus i Jerusalem.
15007017	Disse pengene skal du bruke samvittighetsfullt og kjøpe okser, værer og lam sammen med de matoffer og drikkoffer som hører til. Og du skal ofre dem på alteret i deres Guds hus i Jerusalem.
15007018	Og hva du og brødrene dine finner det riktig å gjøre med det sølvet og gullet som blir til overs, det kan dere gjøre etter deres Guds vilje.
15007019	De kar som du har fått til tjenesten i din Guds hus, skal du gi fra deg for Jerusalems Guds åsyn.
15007020	Og det som ellers trengs til din Guds hus, og som du må betale, det skal du ta av kongens skattkammer.
15007021	Og jeg, kong Artaxerxes, gir den befaling til alle skattmestrene på den andre siden av elven, at alt det presten Esra, han som er kyndig i himmelens Guds lov, krever av dere, det skal dere la ham få fullt ut,
15007022	inntil ett hundre talenter sølv, hundre kor hvete, hundre bat vin og hundre bat olje, og så mye salt som det trengs.
15007023	Alt det himmelens Gud befaler, det skal nøyaktig utføres for himmelens Guds hus, så det ikke skal komme vrede over kongens og hans søn-ners rike.
15007024	Dere skal vite at ingen skal ha myndighet til å legge skatt, toll eller veipenger på noen av prestene, levittene, sangerne, dørvaktene, tempeltjenerne eller noen annen som har en tjeneste ved dette Guds hus.
15007025	Og du, Esra, skal etter den visdom du har fått av din Gud, oppnevne dommere og lovkyndige til å dømme alt folket på den andre siden av elven, alle dem som kjenner din Guds lover. Og om noen ikke kjenner dem, da skal dere lære ham å kjenne dem.
15007026	Enhver som ikke gjør etter din Guds lov og etter kongens lov, skal straks stilles for retten, enten det nå fører til døden eller til landflyktighet eller til bøter eller til fengsel.
15007027	Lovet være Herren, våre fedres Gud, som ga kongen noe slikt i sinne, så Herrens hus i Jerusalem kunne bli prydet.
15007028	Han lot meg finne nåde hos kongen og rådgiverne hans og hos alle kongens mektige høvdinger. Jeg fattet mot, fordi Herren min Gud holdt sin hånd over meg. Og jeg fikk samlet noen av Israels overhoder til å dra opp sammen med meg.
15008001	Dette er de familieoverhoder som under kong Artaxerxes’ regjering dro opp med meg fra Babylon, og som her skal nevnes etter sine ætter.
15008002	Av Pinehas’ barn Gersjom. Av Itamars barn Daniel. Av Davids barn Hattusj.
15008003	Av Sjekanjas barn - av Parosjs barn - Sakarja, og med ham førtes inn i ættetavlen ett hundre og femti menn.
15008004	Av Pahat-Moabs barn Eljoenai, Serahjas sønn, og med ham to hundre menn.
15008005	Av Sjekanjas barn Jahasiels sønn, og med ham tre hundre menn.
15008006	Av Adins barn Ebed, Jonatans sønn, og med ham femti menn.
15008007	Av Elams barn Jesaja, Ataljas sønn, og med ham sytti menn.
15008008	Av Sefatjas barn Sebadja, Mikaels sønn, og med ham åtti menn.
15008009	Av Joabs barn Obadja, Jehiels sønn, og med ham to hundre og atten menn.
15008010	Av Sjelomits barn Josifjas sønn, og med ham ett hundre og seksti menn.
15008011	Av Bebais barn Sakarja, Bebais sønn, og med ham tjueåtte menn.
15008012	Av Asgads barn Johanan, Hakkatans sønn, og med ham ett hundre og ti menn.
15008013	Av Adonikams barn noen som kom senere - de hette Elifelet, Je’uel og Sjemaja, og med dem seksti menn.
15008014	Av Bigvais barn Utai og Sabbub, og med dem sytti menn.
15008015	Jeg samlet dem ved den elven som løper ut i Ahava. Der lå vi i leir i tre dager. Men da jeg ga nøyere akt på folket og på prestene, fant jeg ingen av Levis barn der.
15008016	Da sendte jeg bud etter overhodene Elieser og Ariel og Sjemaja og Elnatan og Jarib og Elnatan og Natan og Sakarja og Mesjullam og lærerne Jojarib og Elnatan.
15008017	Jeg sendte dem ut til Iddo, overhodet i Kasifja. Jeg la dem ord i munnen så de kunne overtale Iddo og hans bror, tempeltjenerne i Kasifja, til å sende oss tjenere for vår Guds hus.
15008018	Og da Gud holdt sin gode hånd over oss, sendte de oss en forstandig mann som hette Sjerebja, en etterkommer av Mahli, som var sønn av Israels sønn Levi, og hans sønner og hans brødre, atten i tallet.
15008019	De sendte oss også Hasjabja og med ham Jesaja av Meraris barn, brødrene hans og deres sønner, tjue i tallet.
15008020	Og av de tempeltjenerne som David og høvdingene hans hadde gitt levittene til tjenere, sendte de oss to hundre og tjue menn, som alle var nevnt ved navn.
15008021	Der ved Ahava-kanalen lot jeg så utrope en faste, for at vi skulle ydmyke oss for vår Guds åsyn og be ham om en lykkelig reise for oss og våre barn og all vår eiendom.
15008022	For jeg unnså meg for å be kongen om krigsmakt og hestfolk til å hjelpe oss mot fiender på veien. Vi hadde jo sagt til kongen: Vår Gud holder sin hånd over alle dem som søker ham, og lar det gå dem vel, men hans makt og hans vrede er over alle dem som forlater ham.
15008023	Så fastet vi og ba vår Gud om hjelp, og han bønnhørte oss.
15008024	Siden tok jeg ut tolv av de øverste prestene og Sjerebja og Hasjabja, og med dem ti av deres brødre.
15008025	Jeg veide opp for dem sølvet og gullet og karene, den gaven til vår Guds hus som kongen og hans rådgivere og høvdinger og alle de israelittene som bodde der, hadde gitt.
15008026	Jeg veide opp for dem seks hundre og femti talenter sølv, og sølvkar til en verdi av hundre talenter, dertil hundre talenter gull
15008027	og tjue gullbeger til en verdi av tusen dariker, og to kar av fint skinnende kobber, kostelige som gull.
15008028	Og jeg sa til dem: Dere er helliget til Herren, og karene er helliget til ham, og sølvet og gullet er en frivillig gave til Herren, deres fedres Gud.
15008029	Våk nå over det og ta vare på det til dere kan veie det ut i Jerusalem for de øverste prestene og levittene og for Israels familieoverhoder, i kamrene i Herrens hus.
15008030	Så tok prestene og levittene imot sølvet og gullet og karene for å føre det til Jerusalem, til vår Guds hus.
15008031	Vi brøt opp fra Ahava-kanalen på den tolvte dagen i den første måneden for å dra til Jerusalem. Og vår Gud holdt sin hånd over oss og fridde oss underveis fra fiender og folk som lå i bakhold mot oss.
15008032	Da vi kom til Jerusalem, hvilte vi der i tre dager.
15008033	Men på den fjerde dagen ble sølvet og gullet og karene veid i vår Guds hus og overgitt til presten Meremot, Urias sønn. Sammen med ham var Eleasar, sønn av Pinehas, til stede og tok imot, og likeså levittene Josabad, sønn av Josva, og Noadja, sønn av Binnui.
15008034	Det ble alt overgitt etter tall og vekt, og hele vekten ble på samme tid opptegnet.
15008035	De bortførte som var kommet hjem fra fangenskapet, ofret brennoffer til Israels Gud. De ofret tolv okser for hele Israel, nittiseks værer, syttisju lam og tolv syndofferbukker, alt ble ofret som brennoffer til Herren.
15008036	Så overbrakte de kongens befalinger til kongens satraper og landshøvdinger på den andre siden av elven, og de ga hjelp og støtte både til folket og til Guds hus.
15009001	Da alt dette var fullført, kom høvdingene til meg og sa: Verken Israels folk eller prestene eller levittene har skilt seg fra folkene rundt om i landene, og de avskyelige skikkene deres - fra kana’aneerne, hetittene, ferisittene, jebusittene, ammonittene, moabittene, egypterne og amorittene.
15009002	De har tatt koner for seg og sønnene sine blant deres døtre, så den hellige ætt har blandet seg med folkene i landene. Og høvdingene og forstanderne har vært de første til å gjøre seg skyldig i denne utroskapen.
15009003	Da jeg hørte dette, flerret jeg klærne og ytterkappen min, og jeg rev hår ut av hodet og skjegget og satt i stum sorg.
15009004	Da kom alle de som fryktet Israels Guds ord, og de samlet seg omkring meg på grunn av utroskapen hos dem som var kommet hjem. Jeg satt i stum sorg helt til kveldsofferet skulle bæres fram.
15009005	Men ved tiden for kveldsofferet reiste jeg meg fra min ydmyke stilling, i mine flerrede klær og ytterkappe. Og jeg kastet meg på kne og rakte ut mine hender til Herren min Gud,
15009006	og jeg sa: Min Gud! Jeg er så skamfull og ydmyket at jeg ikke kan løfte mitt ansikt opp mot deg, min Gud! For våre misgjerninger har vokst oss over hodet, og vår skyld er blitt så stor at den når til himmelen.
15009007	Fra våre fedres dager har vi vært i stor skyld like til denne dagen. På grunn av våre misgjerninger har vi - sammen med våre konger og prester - vært overgitt i fremmede kongers hånd, under sverdet, i fangen-skap, til plyndring og vanære, som det viser seg på denne dagen.
15009008	Men nå, for et lite øyeblikk, er nåde blitt oss til del fra Herren vår Gud, så han har spart og frelst en rest av oss og gitt oss et fotfeste på sitt hellige sted, for at vår Gud kunne la våre øyne lyse og gi oss litt ny livskraft i vår trelldom.
15009009	For treller er vi! Men vår Gud har ikke forlatt oss i vår trelldom. Han har latt oss finne nåde hos Persias konger, så de ga oss ny livskraft til å bygge opp vår Guds hus og gjenreise det som lå i ruiner. Og de ga oss et trygt bosted i Juda og i Jerusalem.
15009010	Men, vår Gud! Hva skal vi si etter alt dette? For vi har forlatt dine bud,
15009011	dem som du ga ved dine tjenere profetene da du sa: Det landet som dere drar inn i for å ta i eie, er et land som er blitt urent ved de fremmede folks urenhet og ved de avskyelige ting som de i sin urenhet har fylt landet med fra ende til annen.
15009012	Derfor skal dere ikke gi døtrene deres til disse folks sønner eller ta koner til sønnene deres blant disse folks døtre. Dere skal aldri søke deres velferd og lykke. Da skal dere bli sterke og få ete av landets gode ting og la deres barn få det til eie for all tid.
15009013	Etter alt det som er kommet over oss på grunn av våre onde gjerninger og vår store skyld, og etter at du, vår Gud, har spart oss og straffet oss langt mindre enn vi fortjente for vår misgjerning, og latt en rest av oss som denne her bli frelst -
15009014	skulle vi da nå igjen bryte dine bud og ta oss ektefeller blant folk som gjør seg skyldig i slike avskyelige ting? Ville du ikke da bli vred på oss, og gjøre ende på oss, så det ikke var noen som ble frelst eller slapp unna?
15009015	Herre, Israels Gud! Du er rettferdig. Vi er bare en levning, en rest som er blitt frelst, som det kan bli sett på denne dag. Se, vi er nå her for ditt åsyn i vår syndeskyld. For etter det som nå har hendt, kan ingen bli stående for deg.
15010001	Mens nå Esra lå gråtende foran Guds hus og ba og bekjente, samlet det seg om ham en meget stor skare av Israels folk, både menn og kvinner og barn. Og folket gråt sårt.
15010002	Da tok Sjekanja, Jehiels sønn, av Olams barn, til orde og sa til Esra: Vi har vært troløse mot vår Gud og tatt fremmede kvinner av de andre folk her i landet til koner. Men ennå er det håp for Israel i denne saken.
15010003	Så la oss nå gjøre en pakt med vår Gud at vi skal sende fra oss alle disse kvinner og barna deres, for dette rådet er fra Herren og fra de menn som har ærefrykt for vår Guds bud. La oss gå fram etter loven!
15010004	Stå opp! For det er du som må sørge for dette. Vi skal hjelpe deg. Vær frimodig og sett det i verk!
15010005	Da sto Esra opp og lot de øverste prestene og levittene og alle Israels høvdinger sverge på at de ville gjøre som det var sagt. Og de sverget på det.
15010006	Så gikk Esra bort fra plassen foran Guds hus, og han gikk inn i Johanans, Eljasjibs sønns kammer. Da han var kommet dit, kunne han verken ete eller drikke, så dypt sørget han over utroskapen hos dem som var kommet hjem.
15010007	Deretter sendte de ut en melding i Juda og Jerusalem til alle dem som var kommet hjem, at de skulle samles i Jerusalem.
15010008	Den som ikke kom innen tre dager, slik som høvdingene og de eldste hadde fastsatt, skulle få alt sitt gods bannlyst, og han selv skulle bli utelukket fra de hjemkomnes menighet.
15010009	Og alle Judas og Benjamins menn samlet seg i Jerusalem innen tre dager var gått. Det var den tjuende dagen i den niende måneden. Hele folket satt på plassen ved Guds hus og skalv både for sakens skyld og på grunn av regnbygene.
15010010	Da sto presten Esra opp og sa til dem: Dere har vært troløse og tatt fremmede kvinner til koner. Dermed har dere økt Israels skyld.
15010011	Så bekjenn det nå for Herren, fedrenes Gud, og gjør hans vilje! Skill dere fra de andre folk her i landet og fra de fremmede kvinnene!
15010012	Da svarte hele folket og sa med høy røst: Ja, som du har sagt, så er vi skyldige til å gjøre.
15010013	Men folket er tallrikt, og nå er det regntid, så vi er ikke i stand til å stå her ute. Dette er et arbeid som ikke kan utføres på en dag eller to. For det er mange av oss som har syndet i denne saken.
15010014	La derfor høvdingene våre handle på hele folkets vegne. Og la alle dem i byene våre som har tatt fremmede kvinner til koner, møte til fastsatte tider sammen med de eldste og dommerne i hver by, til vi får vendt vår Guds brennende vrede bort fra oss, og denne saken er avgjort.
15010015	Bare Jonatan, Asaels sønn, og Jahseja, Tikvas sønn, satte seg imot dette, og Mesjullam og levitten Sjabbetai støttet dem.
15010016	De som var kommet hjem fra fangenskapet, gjorde da som det ble sagt. De valgte presten Esra og noen menn som var overhoder for sine familier, og som alle var nevnt ved navn. De trådte sammen på den første dagen i den tiende måneden for å granske saken.
15010017	Og de ble ferdige med alle de menn som hadde tatt fremmede kvinner til koner, til den første dagen i den første måneden.
15010018	Blant prestenes sønner fant de noen som hadde tatt fremmede kvinner til koner. Det var: av Josvas, Josadaks sønns sønner og hans brødre: Ma’aseja og Elieser og Jarib og Gedalja.
15010019	De ga sin hånd på at de ville sende fra seg disse sine koner, og ofre en vær av buskapen som skyldoffer for den skyld de hadde pådratt seg.
15010020	Av Immers barn var det Hanani og Sebadja.
15010021	Av Harims barn var det Ma’aseja og Elia og Sjemaja og Jehiel og Ussia.
15010022	Av Pasjhurs barn var det Eljoenai, Ma’aseja, Ismael, Netanel, Josabad og Elasa.
15010023	Av levittene var det Josabad og Sjime’i og Kelaja, det er Kelita, Petaja, Juda og Elieser.
15010024	Av sangerne var det Eljasjib. Av dørvokterne var det Sjallum og Telem og Uri.
15010025	Av Israel ellers var det: Av Parosjs barn Ramja og Jissija og Malkija og Mijamin og Eleasar og Malkija og Benaja.
15010026	Av Elams barn var det: Mattanja, Sakarja, Jehiel, Abdi, Jeremot og Elia.
15010027	Av Sattus barn var det: Eljoenai, Eljasjib, Mattanja og Jeremot og Sabad og Asisa.
15010028	Av Bebais barn var det Johanan, Hananja, Sabbai og Atlai.
15010029	Av Banis barn var det Mesjullam, Malluk og Adaja og Jasjub og Sjeal og Jeremot.
15010030	Av Pahat-Moabs barn var det Adna og Kelal, Benaja, Ma’aseja, Mattanja, Besalel og Binnui og Manasse.
15010031	Videre av Harims barn: Elieser, Jissija, Malkija, Sjemaja, Simeon,
15010032	Benjamin, Malluk og Sjemarja.
15010033	Av Hasjums barn var det Mattenai, Mattatta, Sabad, Elifelet, Jeremai, Manasse og Sjime’i.
15010034	Av Banis barn var det Ma’adai, Amram, Uel,
15010035	Benaja, Bedeja, Keluhi,
15010036	Vanja, Meremot, Eljasjib,
15010037	Mattanja, Mattenai, Ja’asu,
15010038	Bani, Binnui, Sjime’i,
15010039	Sjelemja, Natan, Adaja,
15010040	Maknadbai, Sjasjai, Sjarai,
15010041	Asarel, Sjelemja, Sjemarja,
15010042	Sjallum, Amarja og Josef.
15010043	Av Nebos barn var det Je’iel, Mattitja, Sabad, Sebina, Jaddu, Joel og Benaja.
15010044	Alle disse hadde tatt fremmede kvinner til koner, og blant dem var det noen som hadde fått barn.
16001001	Nehemjas, Hakaljas sønns ord. - I måneden kislev, i det tjuende året, da jeg var i borgen Susan,
16001002	kom Hanani, en av brødrene mine, og noen andre menn fra Juda. Jeg spurte dem da om jødene - den resten som var blitt frelst fra fangenskapet - og om Jerusalem.
16001003	De svarte meg: De som er blitt befridd fra fangenskapet og nå bor der i landskapet, er i stor ulykke og vanære. Jerusalems mur er revet ned og portene er oppbrent.
16001004	Da jeg hørte dette, satte jeg meg ned og gråt og sørget dag etter dag. Jeg fastet og ba for himmelens Guds åsyn.
16001005	Og jeg sa: Å, Herre, himmelens Gud! Du store og forferdelige Gud, som holder din pakt og bevarer din miskunnhet mot dem som elsker deg og holder dine bud!
16001006	La ditt øre være åpent og dine øyne opplatt, så du hører på din tjeners bønn! Både dag og natt ber jeg nå for ditt åsyn for dine tjenere Israels barn, idet jeg bekjenner Israels barns synder, som vi har gjort mot deg! Både jeg og min fars hus har syndet.
16001007	Vi har båret oss ille at mot deg og ikke holdt de bud og forskrifter og lover som du ga din tjener Moses.
16001008	Kom i hu det ordet som du talte til din tjener Moses da du sa: Om dere er troløse, så vil jeg spre dere blant folkene.
16001009	Men dersom dere omvender dere til meg og holder mine bud og lever etter dem, da vil jeg, selv om de bortdrevne blant dere er ved himmelens ende, samle dem derfra og føre dem til det stedet jeg har utvalgt til bolig for mitt navn.
16001010	De er dine tjenere og ditt folk, som du har forløst med din store kraft og din sterke hånd.
16001011	Å Herre! La ditt øre gi akt på din tjeners og dine tjeneres bønn, de som gjerne vil frykte ditt navn! La det i dag lykkes for din tjener, og la ham finne barmhjertighet hos denne mannen! - Jeg var den gang munnskjenk hos kongen.
16002001	I måneden nisan i kong Artaxerxes’ tjuende år traff det seg en gang slik at det var satt fram vin for ham. Jeg tok da vinen og rakte den til kongen. Jeg hadde aldri før vært sorgfull når jeg sto for hans ansikt.
16002002	Da sa kongen til meg: Hvorfor ser du så bedrøvet ut? Du er jo ikke syk. Det kan ikke være annet enn hjertesorg! Da ble jeg meget redd.
16002003	Og jeg sa til kongen: Kongen leve for evig! Skulle ikke jeg se bedrøvet ut når byen hvor mine fedres graver er, ligger øde, og dens porter er fortært av ild!
16002004	Da sa kongen til meg: Hva er det da du ønsker? Da ba jeg til himmelens Gud,
16002005	og så sa jeg til kongen: Om kongen så synes, og dersom du har godhet for din tjener, så ber jeg at du vil la meg reise til Juda, til den byen hvor mine fedres graver er, så jeg kan bygge den opp igjen.
16002006	Da spurte kongen meg, mens dronningen satt ved hans side: Hvor lenge vil reisen vare? Når kommer du tilbake? - Kongen syntes godt om dette, og ga meg lov til å reise. Og jeg nevnte da en bestemt tid for ham.
16002007	Så sa jeg til kongen: Om kongen så synes, så la meg få brev med til stattholderne på den andre siden av elven, så de lar meg dra gjennom sitt land til jeg kommer til Juda,
16002008	og likeså et brev til Asaf, han som har oppsynet over kongens skoger, at han skal gi meg tømmer til bjelker i portene til tempelborgen og til portene i bymuren, og til det huset jeg skal bo i. Og kongen ga meg det, fordi min Gud holdt sin gode hånd over meg.
16002009	Da jeg kom til stattholderne på den andre siden av elven, ga jeg dem kongens brev. Kongen hadde også sendt krigshøvedsmenn og hestfolk med meg.
16002010	Men da horonitten Sanballat og den ammonittiske tjeneren Tobias hørte dette, syntes de meget ille om at det var kommet en som ville arbeide for Israels barns vel.
16002011	Da jeg så kom til Jerusalem, var jeg der i tre dager.
16002012	Men så brøt jeg opp om natten og tok med meg noen få menn. Jeg hadde ikke nevnt for noe menneske det min Gud hadde gitt meg i sinne å gjøre for Jerusalem. Jeg tok heller ikke med meg andre dyr enn det jeg red på.
16002013	Så dro jeg om natten ut gjennom Dalporten og bort imot Dragekilden og kom til Møkkporten. Jeg så på Jerusalems murer som var revet ned, og på portene som var fortært av ilden.
16002014	Så red jeg over til Kildeporten og til Kongedammen, men der var det ikke rom for dyret som jeg red på, til å komme fram.
16002015	Så dro jeg opp i dalen om natten og så på muren og gikk igjen inn gjennom Dalporten, og så vendte jeg tilbake igjen.
16002016	Forstanderne visste ikke hvor jeg hadde vært eller hva jeg tok meg fore. For jeg hadde ennå ikke nevnt noe om det for jødene eller prestene eller stormennene eller forstanderne eller de andre, som skulle utføre arbeidet.
16002017	Men nå sa jeg til dem: Dere ser selv den ulykke vi er i, at Jerusalem ligger øde og portene er oppbrent. Kom og la oss bygge opp igjen Jerusalems mur, så vi ikke skal være til spott lenger.
16002018	Og jeg fortalte dem hvordan min Gud hadde holdt sin gode hånd over meg, og likeså det kongen hadde sagt til meg. Da sa de: La oss gå i gang og bygge! Og de styrket seg til det gode verket.
16002019	Men da horonitten Sanballat og den ammonittiske tjeneren Tobias og araberen Gesjem hørte det, spottet de oss og foraktet oss og sa: Hva er det dere gjør der? Vil dere sette dere opp mot kongen?
16002020	Da svarte jeg dem: Himmelens Gud, han vil la det lykkes for oss, og vi, hans tjenere, vil gå i gang og bygge. Men dere har verken del eller rett eller ettermæle i Jerusalem.
16003001	Ypperstepresten Eljasjib og hans brødre prestene gikk i gang med å bygge Saueporten. De helliget den og satte inn dørene. Så bygde de videre til Mea-tårnet og helliget det, og videre fram til Hananel-tårnet.
16003002	Ved siden av dem bygde mennene fra Jeriko og ved siden av dem Sakkur, Imris sønn.
16003003	Fiskeporten ble bygd av Sena’as barn, de tømret den opp og satte inn dører, låser og slåer.
16003004	Ved siden av dem arbeidet Meremot, sønn av Uria, Hakkos’ sønn. Ved siden av ham arbeidet Mesjullam, sønn av Berekja, Mesjesabels sønn. Ved siden av ham arbeidet Sadok, Ba’anas sønn.
16003005	Ved siden av ham arbeidet folkene fra Tekoa. Men storkarene blant dem bøyde ikke sin nakke under arbeidet for sin Herre.
16003006	Den gamle porten ble satt i stand av Jojada, Paseahs sønn, og Mesjullam, Besodjas sønn. De tømret den opp og satte inn dører og låser og slåer.
16003007	Ved siden av dem arbeidet Melatja fra Gibeon og Jadon fra Meronot sammen med mennene fra Gibeon og Mispa. De hørte under stattholderens domstol på den andre siden av elven.
16003008	Ved siden av dem arbeidet Ussiel, Harhajas sønn, en gullsmed. Og ved siden av ham arbeidet Hananja, en av salveblanderne. Det neste stykke av Jerusalems mur lot de være som det var helt fram til den brede muren.
16003009	Ved siden av dem arbeidet Refaja, Hurs sønn, høvdingen over den ene halvdelen av Jerusalems distrikt.
16003010	Ved siden av ham arbeidet Jedaja, Harumafs sønn, rett imot sitt eget hus. Ved siden av ham arbeidet Hattusj, Hasjabnejas sønn.
16003011	Et annet stykke, og dessuten Ovnstårnet, ble satt i stand av Malkia, Harims sønn, og Hasjub, Pahat-Moabs sønn.
16003012	Ved siden av ham arbeidet Sjallum, sønn av Hallohesj, høvdingen over den andre halvdelen av Jerusalems distrikt, og sammen med ham døtrene hans.
16003013	Dalporten ble satt i stand av Hanun og innbyggerne i Sanoah. De bygde den og satte inn dører, låser og slåer. De bygde også tusen alen av muren, til Møkkporten.
16003014	Og Møkkporten ble satt i stand av Malkia, Rekabs sønn, høvdingen over Bet-Hakkerems distrikt. Han bygde den opp og satte inn dører og låser og slåer.
16003015	Kildeporten ble satt i stand av Salun, Kol-Hoses sønn, høvdingen over Mispas distrikt. Han bygde den, la tak på den og satte inn dører, låser og slåer. Likeså bygde han muren ved Sjelah-dammen ved kongens hage, helt fram til de trappene som går ned fra Davids by.
16003016	Etter ham arbeidet Nehemja, Asbuks sønn, høvdingen over den ene halvdelen av Bet-Surs distrikt. Han satte i stand muren ned til Davids graver og til den dammen som var gravd, og til heltenes hus.
16003017	Etter ham arbeidet levittene under Rehum, Banis sønn. Hasjabja, høvdingen over den ene halvdelen av Ke’ilas distrikt, arbeidet ved siden av ham for sitt distrikt.
16003018	Etter ham arbeidet brødrene deres under Bavvai, Henadads sønn, høvdingen over den andre halvdelen av Ke’ilas distrikt.
16003019	Ved siden av ham arbeidet Eser, Josvas sønn, høvdingen over Mispa. Hans stykke rakk fra plassen midt imot oppgangen fram til våpenhuset i Vinkelen.
16003020	Etter ham arbeidet Baruk, Sabbais sønn, med stor iver på et annet stykke, fra Vinkelen og til døren på ypperstepresten Eljasjibs hus.
16003021	Etter ham arbeidet Meremot, sønn av Uria, Hakkos’ sønn, på et annet stykke, fra døren på Eljasjibs hus og til enden av hans hus.
16003022	Etter ham arbeidet prestene, mennene fra Jordan-sletten.
16003023	Etter dem arbeidet Benjamin og Hasjub midt imot sitt eget hus. Etter dem arbeidet Asarja, sønn av Ma’aseja, Ananjas sønn, ved siden av sitt hus.
16003024	Etter ham arbeidet Binnui, Henadads sønn, på et annet stykke, fra Asarjas hus til Vinkelen og til det stedet hvor muren bøyer av.
16003025	Palal, Usais sønn, arbeidet fra stedet midt imot Vinkelen og det tårnet som springer fram fra kongens øvre hus ved fengselsgården. Etter ham arbeidet Pedaja, Parosjs sønn.
16003026	Tempeltjenerne som bodde på Ofel, arbeidet til plassen midt imot Vannporten mot øst og det fremspringende tårnet.
16003027	Etter Pedaja arbeidet folkene fra Tekoa på et annet stykke, fra plassen midt imot det store fremspringende tårnet og til Ofel-muren.
16003028	Ovenfor Hesteporten arbeidet prestene, hver av dem foran sitt eget hus.
16003029	Etter dem arbeidet Sadok, Immers sønn, foran sitt eget hus. Etter ham arbeidet Sjemaja, Sjekanjas sønn, som hadde vakthold ved den østre porten.
16003030	Etter ham arbeidet Hananja, Sjelemjas sønn, og Hanun, Salafs sjette sønn, på et annet stykke. Og etter dem arbeidet Mesjullam, Berekjas sønn, foran sitt eget rom.
16003031	Etter ham arbeidet Malkia, en av gullsmedene, fram til tempeltjenernes og kjøpmennenes hus, foran Mønstringsporten og fram til Hjørnesalen.
16003032	Og mellom Hjørnesalen og Saueporten arbeidet gullsmedene og kjøpmennene.
16004001	Da nå Sanballat hørte at vi bygde på muren, ble hans vrede opptent. Han ble ytterst forbitret og spottet jødene
16004002	og sa til brødrene sine og til stridsmennene i Samaria: Hva er det disse usle jødene gjør? Skal de ha lov til slikt? Skal de få ofre? Skal tro de vil få verket fullført i dag? Kan de få liv i de forbrente steinene som ligger i hauger?
16004003	Og ammonitten Tobias, som sto ved siden av ham, sa: La dem bygge så mye de vil - bare en rev hopper opp på steinmuren deres, så vil han rive den ned!
16004004	Hør, vår Gud, hvordan vi er blitt foraktet! La deres spott falle tilbake på deres eget hode, og la dem bli til rov i fangenskaps land!
16004005	Dekk ikke over deres misgjerning, og la ikke deres synd bli utslettet for ditt åsyn! For de har krenket deg så bygningsmennene hørte det.
16004006	Så bygde vi da på muren, og hele muren ble satt i stand til sin halve høyde. Og folket hadde godt mot på arbeidet.
16004007	Men da Sanballat og Tobias og araberne og ammonittene og asjdodittene hørte at det gikk fremover med utbedringen av Jerusalems murer, og at revnene tok til å fylles, ble de meget vrede.
16004008	Og de sammensverget seg alle om å komme og kjempe mot Jerusalem og lage forvirring der.
16004009	Men vi ba til vår Gud, og vi stilte ut vaktposter mot dem dag og natt til vern mot dem.
16004010	Da sa jødene: Kreftene svikter hos arbeidsfolket. Grushaugene er for store. Vi makter ikke lenger å bygge på muren.
16004011	Og våre motstandere sa: De må ikke få vite eller merke noe før vi står midt iblant dem og hogger dem ned og slik gjør ende på arbeidet.
16004012	De jødene som bodde i nærheten av dem, kom fra alle kanter og sa til oss vel ti ganger: Hvor dere vender dere hen, så vil de angripe oss!
16004013	Men da stilte jeg folket opp på de laveste stedene bak muren, på de åpne plassene. Jeg stilte dem opp etter deres ætter med sine sverd og spyd og buer.
16004014	Og da jeg så dem oppstilt, gikk jeg fram og sa til stormennene og forstanderne og til hele folket: Vær ikke redd dem, tenk på Herren, den store og forferdelige. Og kjemp for deres brødre, deres sønner og døtre, deres koner og deres hjem!
16004015	Da våre fiender hørte at vi hadde fått vite det, og at Gud hadde gjort deres råd til intet, vendte vi alle sammen tilbake til muren, hver til sitt arbeid.
16004016	Fra den dagen var bare halvparten av mine unge menn på arbeidet, mens den andre halvparten av dem sto der med sine spyd, skjold, buer og brynjer, og høvdingene sto bakenfor hele Judas folk.
16004017	De som bygde på muren, og bærerne med sine byrder, de utførte arbeidet med den ene hånden, og med den andre holdt de våpenet sitt.
16004018	Hver av bygningsmennene hadde sverdet bundet til siden mens han arbeidet. Og hornblåseren sto ved siden av meg.
16004019	Jeg sa til stormennene og forstanderne og til hele folket: Arbeidet er stort og omfattende, og vi er spredt på muren langt fra hverandre.
16004020	På det stedet hvor dere hører hornet lyder, der skal dere samle dere hos oss. Vår Gud vil stride for oss.
16004021	Så arbeidet vi da på verket mens halvdelen sto der med spydene sine, fra morgenrøden rant opp til stjernene kom fram.
16004022	På samme tid sa jeg også til folket: Hver mann og hans tjener skal bli natten over inne i Jerusalem, så vi kan ha dem til vakt om natten og til arbeid om dagen.
16004023	Og verken jeg eller mine brødre eller mine tjenere eller vaktmennene som fulgte meg, kom av klærne. Hver mann hadde sitt våpen hos seg, og vann.
16005001	Men det reiste seg et stort skrik fra folket og deres koner mot deres jødiske brødre.
16005002	Noen sa: Vi med våre sønner og døtre er mange. La oss få korn, så vi kan ete og berge livet!
16005003	Andre sa: Våre marker og vingårder og hus må vi sette i pant. La oss få korn så vi kan stille sulten!
16005004	Andre igjen sa: Vi har lånt penger på våre marker og vingårder for å betale skatten til kongen.
16005005	Vi er da av samme kjøtt og blod som våre brødre, og våre barn er som deres barn. Men vi må la våre sønner og døtre bli treller. Ja, noen av våre døtre er alt kommet i trellekår, og det står ikke i vår makt å hindre det, for våre marker og vingårder hører andre til.
16005006	Jeg ble meget vred da jeg hørte deres klagerop og alt det de fortalte.
16005007	Jeg overveide saken med meg selv. Og så irettesatte jeg stormennene og forstanderne og sa til dem: Dere krever rente av brødrene deres! Så sammenkalte jeg et stort folkemøte mot dem.
16005008	Og jeg sa til dem: Så langt det var mulig, har vi løskjøpt våre jødiske brødre som var solgt til hedningene. Og så vil dere selge deres brødre, og de må selge seg til oss! Da tidde de og fant ikke ett ord til svar.
16005009	Så sa jeg: Det er ikke rett det dere gjør. Burde dere ikke vandre i frykt for vår Gud, så ikke hedningene, våre fiender, skal få grunn til å håne oss?
16005010	Også jeg og mine brødre og mine folk har lånt dem penger og korn. La oss ettergi denne gjelden!
16005011	Gi dem nå i dag tilbake både markene, vingårdene, olivenhagene og husene, og ettergi dem rentene av pengene og kornet og mosten og oljen som dere har lånt dem!
16005012	Da sa de: Vi vil gi det tilbake og ikke kreve noe av dem, vi vil gjøre som du sier. Og etter at jeg hadde tilkalt prestene, lot jeg dem sverge på at de ville gjøre som de hadde sagt.
16005013	Jeg ristet også ut brystfolden på min kappe og sa: Slik skal Gud gjøre med hver mann som ikke holder dette sitt ord, han skal riste ham ut av hans hus og gods - så utrystet og tom skal han bli! Og hele forsamlingen sa: Amen! Og de priste Herren, og folket gjorde som det hadde sagt.
16005014	Fra den dagen jeg ble utnevnt til stattholder i Judas land, fra kong Artaxerxes’ tjuende år til hans trettiandre år, i hele tolv år, har verken jeg eller mine brødre tatt imot noe av den kosten som en stattholder kunne kreve.
16005015	De forrige stattholdere, de som var før meg, la tunge byrder på folket, og tok brød og vin av dem i tillegg til førti sekel sølv. Til og med tjenerne deres gjorde seg til herrer over folket. Men jeg gjorde ikke det, for jeg fryktet Gud.
16005016	Jeg var også selv med i arbeidet på denne muren. Og noe jordstykke har vi ikke kjøpt, alle folkene mine har vært samlet til arbeidet der.
16005017	Og ett hundre og femti mann av jødene og forstanderne spiste ved mitt bord, i tillegg til dem som kom til fra folkene rundt omkring.
16005018	Det som ble tillaget for hver dag, var en okse og seks utvalgte sauer i tillegg til fugler, og alt dette kostet jeg selv. Og en gang hver tiende dag var det overflod av all slags vin. Og likevel krevde jeg ikke den kost som stattholderen hadde rett til, for arbeidet lå tungt på dette folket.
16005019	Kom meg i hu, min Gud, og regn meg til gode alt det jeg har gjort for dette folket!
16006001	Da nå Sanballat og Tobias og araberen Gesjem og våre andre fiender fikk høre at jeg hadde bygd opp muren, og at det ikke mer fantes noen revne i den - enda jeg til den tid ikke hadde satt inn dører i portene -
16006002	da sendte Sanballat og Gesjem bud til meg og sa: Kom, la oss møtes i en av landsbyene i Ono-dalen! Men de tenkte å gjøre meg ondt.
16006003	Jeg sendte bud tilbake til dem og svarte: Jeg holder på med et stort arbeid og kan ikke komme ned. Skulle jeg kanskje la arbeidet hvile fordi jeg lot det ligge og dro ned til dere?
16006004	Fire ganger sendte de det samme bud til meg, og jeg ga dem samme svar.
16006005	Femte gang sendte Sanballat tjeneren sin til meg med det samme bud, og han hadde et åpent brev med seg.
16006006	I det sto det: Det går det rykte blant folkene, og Gasjmu sier også at du og jødene tenker på å gjøre opprør. Derfor er det du bygger opp muren. Og etter det samme ryktet skal du være deres konge,
16006007	og du skal ha satt profeter til å utrope om deg i Jerusalem at du er konge i Juda. Nå vil dette ryktet komme kongen for øre. Så kom nå og la oss rådslå sammen!
16006008	Men jeg sendte bud til ham og svarte: Noe slikt som det du taler om, har ikke gått for seg, det er noe du selv har funnet på.
16006009	For alle sammen forsøkte å skremme oss, de tenkte at vi da skulle bli trette og holde opp med arbeidet, så det ikke ble utført. Men styrk nå du mine hender!
16006010	En gang kom jeg inn til Sjemaja, sønn av Delaja, Mehetabels sønn. Han holdt seg inne i huset sitt. Da sa han: La oss nå gå sammen inn i Guds hus, i det indre av templet, og la oss stenge dørene! For de kommer og vil drepe deg. Ja, de kommer og vil drepe deg i natt.
16006011	Men jeg svarte: Skulle en mann som jeg flykte? Og hvordan skulle en mann som jeg kunne gå inn i templet og enda bli i live? Jeg går ikke inn der.
16006012	For jeg skjønte helt klart at det ikke var Gud som hadde sendt ham, men at han uttalte denne spådommen over meg fordi Tobias og Sanballat hadde leid ham til det.
16006013	Han var leid for at jeg skulle bli redd og gjøre som han sa. Dermed ville jeg ha syndet, og så kunne de få satt ut et ondt rykte om meg, og håne meg.
16006014	Min Gud, kom i hu Tobias for det han har gjort, og likeså Sanballat! Og dessuten profetinnen Noadja og de andre profetene som prøvde å skremme meg!
16006015	Muren ble ferdig på femtito dager - den tjuefemte dagen i måneden elul.
16006016	Da alle fiendene våre hørte dette, og alle folkene rundt om oss så det, da sank de meget i sine egne øyne. Og de forsto at det var med vår Guds hjelp dette verket var blitt fullført.
16006017	I de dager sendte også de fornemste i Juda mange brev til Tobias. Og fra Tobias kom det brev tilbake til dem.
16006018	For mange i Juda var forbundet med ham ved ed. For han var svigersønn til Sjekanja, Arahs sønn. Og hans sønn Johanan hadde tatt til ekte en datter av Mesjullam, Berekjas sønn.
16006019	De pleide også å tale til meg om at han gjorde så mye godt, og å fortelle ham om alt jeg sa. Tobias sendte også brev for å skremme meg.
16007001	Da nå muren var bygd, satte jeg inn dørene. Og dørvaktene og sangerne og levittene ble satt til sin gjerning.
16007002	Jeg satte min bror Hanani til befalingsmann over Jerusalem, og sammen med ham Hananja, høveds-mann over borgen, for han var en pålitelig mann og mer gudfryktig enn de fleste.
16007003	Jeg sa til dem: Jerusalems porter skal ikke åpnes før solen brenner hett, og mens portvakten står der, skal dørene lukkes og låses, og noen av Jerusalems innbyggere skal settes som vaktmenn, hver på sin post og hver utenfor sitt hus.
16007004	Byen var vid og stor, men folket i den fåtallig, og ingen nye hus var bygd.
16007005	Da ga Gud meg i sinne å samle de fornemste og forstanderne og folket for å føres inn i ættelister. Og jeg fant boken med ættelistene over dem som først hadde dratt hjem, og der fant jeg skrevet:
16007006	Dette er de menn fra landskapet Juda som dro hjem fra fangenskapet i det fremmede landet - de som kongen i Babel, Nebukadnesar, hadde bortført, og som nå vendte tilbake til Jerusalem og Juda, hver til sin by,
16007007	de som fulgte med Serubabel, Josva, Nehemja, Asarja, Ra’amja, Nahamani, Mordekai, Bilsjan, Misperet, Bigvai, Nehum og Ba’ana. Dette er tallet på mennene av Israels folk:
16007008	Parosjs barn, to tusen ett hundre og syttito.
16007009	Sefatjas barn, tre hundre og syttito.
16007010	Arahs barn, seks hundre og femtito.
16007011	Pahat-Moabs barn av Josvas og Joabs etterkommere, to tusen åtte hundre og atten.
16007012	Elams barn, ett tusen to hundre og femtifire.
16007013	Sattus barn, åtte hundre og førtifem.
16007014	Sakkais barn, sju hundre og seksti.
16007015	Binnuis barn, seks hundre og førtiåtte.
16007016	Bebais barn, seks hundre og tjueåtte.
16007017	Asgads barn, to tusen tre hundre og tjueto.
16007018	Adonikams barn, seks hundre og sekstisju.
16007019	Bigvais barn, to tusen og sekstisju.
16007020	Adins barn, seks hundre og femtifem.
16007021	Aters barn av Hiskias ætt, nittiåtte.
16007022	Hasjums barn, tre hundre og tjueåtte.
16007023	Besais barn, tre hundre og tjuefire.
16007024	Harifs barn, ett hundre og tolv.
16007025	Gibeons barn, nittifem.
16007026	Mennene fra Betlehem og Netofa, ett hundre og åttiåtte.
16007027	Mennene fra Anatot, ett hundre og tjueåtte.
16007028	Mennene fra Bet-Asmavet, førtito.
16007029	Mennene fra Kirjat-Jearim, Kefira og Be’erot, sju hundre og førtitre.
16007030	Mennene fra Rama og Geba, seks hundre og tjueen.
16007031	Mennene fra Mikmas, ett hundre og tjueto.
16007032	Mennene fra Betel og Ai, ett hundre og tjuetre.
16007033	Mennene fra det andre Nebo, femtito.
16007034	Den andre Elams barn, ett tusen to hundre og femtifire.
16007035	Harims barn, tre hundre og tjue.
16007036	Jerikos barn, tre hundre og førtifem.
16007037	Lods, Hadids og Onos barn, sju hundre og tjueen.
16007038	Sena’as barn, tre tusen ni hundre og tretti.
16007039	Av prestene: Jedajas barn av Josvas hus, ni hundre og syttitre.
16007040	Immers barn, ett tusen og femtito.
16007041	Pasjhurs barn, ett tusen to hundre og førtisju.
16007042	Harims barn, ett tusen og sytten.
16007043	Av levittene: Josvas barn av Kadmiels ætt, av Hodevas barn, syttifire.
16007044	Av sangerne: Asafs barn, ett hundre og førtiåtte.
16007045	Av dørvokterne: Sjallums barn, Aters barn, Talmons barn, Akkubs barn, Hatitas barn, Sobais barn, ett hundre og trettiåtte.
16007046	Av tempeltjenerne: Sihas barn, Hasufas barn, Tabbaots barn,
16007047	Keros’ barn, Sias barn, Padons barn,
16007048	Lebanas barn, Hagabas barn, Sjalmais barn,
16007049	Hanans barn, Giddels barn, Gahars barn,
16007050	Reajas barn, Resins barn, Nekodas barn,
16007051	Gassams barn, Ussas barn, Paseahs barn,
16007052	Besais barn, Me’unims barn, Nefussims barn,
16007053	Bakbuks barn, Hakufas barn, Harhurs barn,
16007054	Baslits barn, Mehidas barn, Harsjas barn,
16007055	Barkos’ barn, Siseras barn, Tamahs barn,
16007056	Nesiahs barn, Hatifas barn.
16007057	Av Salomos tjeneres barn: Sotais barn, Soferets barn, Peridas barn,
16007058	Ja’alas barn, Darkons barn, Giddels barn,
16007059	Sefatjas barn, Hattils barn, Pokeret-Hassebajims barn, Amons barn.
16007060	Alle tempeltjenerne og Salomos tjeneres barn var til sammen tre hundre og nittito.
16007061	Og dette er de som dro hjem fra Tel-Melah, Tel-Harsja, Kerub, Addon og Immer, men ikke kunne oppgi sin familie og sin ætt, om de var av Israel:
16007062	Delajas barn, Tobias’ barn, Nekodas barn, seks hundre og førtito.
16007063	Av prestene: Hobajas barn, Hakkos’ barn, Barsillais barn, han som hadde tatt en av gileaditten Barsillais døtre til kone og var blitt oppkalt etter dem.
16007064	Disse lette etter ættelistene sine, men de fantes ikke. De ble da utelukket fra prestedømmet som uverdige til det.
16007065	Stattholderen sa til dem at de ikke skulle ete av det høyhellige før det sto fram en prest med urim og tummim.
16007066	Hele menigheten var i alt førtito tusen tre hundre og seksti,
16007067	i tillegg til deres tjenere og tjenestepiker, som var sju tusen tre hundre og trettisju. De hadde også med seg to hundre og førtifem sangere og sangerinner.
16007068	De hadde sju hundre og trettiseks hester, to hundre og førtifem muldyr,
16007069	fire hundre og trettifem kameler og seks tusen sju hundre og tjue esler.
16007070	Noen av slektenes overhoder ga gaver til arbeidet. Stattholderen ga til kassen tusen dariker i gull, dessuten femti skåler og fem hundre og tretti prestekapper.
16007071	Noen av slektenes overhoder ga til arbeidskassen tjue tusen dariker i gull og to tusen to hundre miner i sølv.
16007072	Det som resten av folket ga, var tjue tusen dariker i gull og to tusen miner i sølv, og dessuten sekstisju prestekapper.
16007073	Både prestene og levittene og dørvaktene og sangerne og noen av det menige folket og tempeltjenerne og hele Israel ellers bosatte seg i sine byer. Da den sjuende måneden kom, bodde Israels barn i sine byer.
16008001	Hele folket samlet seg som én mann på plassen foran Vannporten. Og de ba Esra, den skriftlærde, om å hente boken med Mose lov, som Herren hadde gitt Israel.
16008002	Og presten Esra bar loven fram for menigheten, både for menn og kvinner og alle som kunne forstå det de hørte. Det var den første dagen i den sjuende måneden.
16008003	Han leste opp av den midt på plassen foran Vannporten fra tidlig morgen til midt på dagen - for mennene og kvinnene og dem som kunne forstå. Og alt folket lyttet til lovbokens ord.
16008004	Esra, den skriftlærde, sto på en forhøyning av tre, som var blitt reist til dette. Ved siden av ham sto Mattitja, Sjema, Anaja, Uria, Hilkia og Ma’aseja til høyre for ham, og til venstre for ham Pedaja, Misjael, Malkia, Hasjum, Hasjbaddana, Sakarja og Mesjullam.
16008005	Og Esra åpnet boken for hele folkets øyne, for han sto høyere enn folket. Og da han åpnet boken, reiste hele folket seg.
16008006	Esra lovet Herren, den store Gud, og hele folket svarte med løftede hender: Amen, amen! Og de bøyde seg og kastet seg ned for Herren med ansiktet mot jorden.
16008007	Og Josva, Bani, Sjerebja, Jamin, Akkub, Sjabbetai, Hodia, Ma’aseja, Kelita, Asarja, Josabad, Hanan, Pelaja og de andre levittene forklarte loven for folket, mens folket ble stående på sin plass.
16008008	Og de leste opp stykke for stykke av boken, av Guds lov, og de tolket den så folket skjønte det som ble lest.
16008009	Og stattholderen Nehemja og presten Esra, den skriftlærde, og levittene som lærte folket, sa til hele folket: Denne dagen er helliget Herren deres Gud. Sørg ikke og gråt ikke! For hele folket gråt da de hørte lovens ord.
16008010	Så sa han til dem: Gå nå og et fete retter og drikk søte drikker og send gaver av det til dem som ingen har laget noe til for. For dagen er helliget vår Herre. Og sørg ikke, for glede i Herren er deres styrke!
16008011	Og levittene ba folket holde seg rolig og sa: Vær stille, for dagen er hellig. Sørg ikke!
16008012	Da gikk hele folket bort og åt og drakk og sendte gaver omkring og holdt en stor gledesfest. For de hadde forstått det som var blitt talt til dem.
16008013	Dagen etter samlet folkets overhoder, prestene og levittene seg hos Esra, den skriftlærde, for å få nærmere rede på lovens ord.
16008014	De fant da skrevet i loven - den lov som Herren hadde gitt ved Moses - at Israels barn skulle bo i løvhytter på festen i den sjuende måneden,
16008015	og at de skulle kunngjøre og rope det ut i alle sine byer og i Jerusalem: Gå ut på fjellene og hent løv av oljetrær og av ville oljetrær og av myrter og av palmer og av andre løvrike trær og lag løvhytter, slik det er foreskrevet.
16008016	Da gikk folket ut og hentet løv. De laget seg løvhytter, hver på sitt tak og på sine tun og likeså i forgårdene til Guds hus og på plassen ved Vannporten og på plassen ved Efra’im-porten.
16008017	Og hele menigheten, de som var kommet tilbake fra fangenskapet, laget løvhytter og bodde i dem. For fra Josvas, Nuns sønns dager like til denne dagen hadde Israels barn ikke gjort dette. Og det var overmåte stor glede.
16008018	Dag etter dag leste de opp av Guds lovbok, fra den første dagen til den siste. De holdt høytid i sju dager, og på den åttende dagen en festlig sammenkomst, slik det var påbudt.
16009001	Den tjuefjerde dagen i samme måneden samlet Israels barn seg og holdt faste, kledd i sekk og med jord strødd på hodet.
16009002	Og Israels ætt skilte seg fra alle fremmede og sto så fram og bekjente sine synder og fedrenes misgjerninger.
16009003	En fjerdepart av dagen ble de stående på sin plass mens det ble lest opp for dem av Herrens, deres Guds lovbok, og en annen fjerdepart av dagen avla de bekjennelse og tilba Herren sin Gud.
16009004	Josva og Bani, Kadmiel, Sjebanja, Bunni, Sjerebja, Bani og Kenani steg opp på levittenes forhøyning, og de ropte med høy røst til Herren sin Gud.
16009005	Levittene Josva og Kadmiel, Bani, Hasjabneja, Sjerebja, Hodia, Sjebanja og Petahja sa: Stå opp og lov Herren deres Gud fra evighet til evighet! Ja, lovet være ditt herlige navn, som er opphøyet over all lov og pris!
16009006	Du alene er Herren, du har skapt himlene, himlenes himler og all deres hær, jorden og alt som er på den, havene og alt som er i dem, og du holder det alt sammen i live, og himmelens hær tilber deg.
16009007	Det var du, Herre Gud, som utvalgte Abram og førte ham ut fra kaldeernes Ur og ga ham navnet Abraham.
16009008	Og du fant hans hjerte tro for ditt ansikt. Du gjorde den pakten med ham at du ville gi hans ætt kana’aneernes, hetittenes, amorittenes og ferisittenes og jebusittenes og girgasittenes land. Du holdt ditt ord, for du er rettferdig.
16009009	Du så våre fedres nød i Egypt. Du hørte deres rop ved Rødehavet.
16009010	Du gjorde tegn og undergjerninger med farao og alle hans tjenere og alt folket i hans land, for du visste hvor skammelig egypterne hadde behandlet dem. Du vant deg et stort navn, og det har du den dag i dag.
16009011	Du kløvde havet for dem, og de gikk på det tørre midt gjennom havet. Forfølgerne kastet du i dypet, så de sank som stein i de veldige vann.
16009012	Du ledet dem i en skystøtte om dagen og i en ildstøtte om natten for å lyse for dem på den veien de skulle gå.
16009013	Du steg ned på Sinai berg og talte med dem fra himmelen. Du ga dem rette befalinger og trygge lover, gode forskrifter og bud.
16009014	Du kunngjorde dem din hellige sabbat. Du ga dem bud og forskrifter og lover gjennom din tjener Moses.
16009015	Du ga dem brød fra himmelen når de hungret og lot vann strømme fra klippen når de tørstet. Du bød dem å dra inn og ta det landet i eie som du med oppløftet hånd hadde sverget at du ville gi dem.
16009016	Men de, våre fedre, var overmodige og hardnakkede og hørte ikke på dine bud.
16009017	De ville ikke høre og kom ikke i hu de undergjerningene du hadde gjort for dem. De var hardnakkede og valgte seg en høvding og ville i sin gjenstridighet vende tilbake til trelldommen. Men du er en Gud som tilgir, nådig og barmhjertig, langmodig og rik på miskunn. Og du forlot dem ikke.
16009018	Ja, de støpte seg til og med en kalv og sa: Dette er din gud, som førte deg opp fra Egypt! Og de gjorde seg skyldige i store bespottelser.
16009019	Men du - i din store barmhjertighet forlot du dem ikke i ørkenen. Skystøtten vek ikke fra dem om dagen, men ledet dem på veien. Heller ikke vek ildstøtten fra dem om natten, men lyste for dem på den veien de skulle gå.
16009020	Du ga dem din gode Ånd til å lære dem. Du nektet ikke deres munn din manna, og du ga dem vann når de tørstet.
16009021	I førti år forsørget du dem i ørkenen. De manglet ikke noe. Deres klær ble ikke utslitt, og føttene ble ikke hovne.
16009022	Du ga dem riker og folk, som du skiftet ut til dem helt til grensen. De tok i eie det landet som tilhørte Sihon, kongen i Hesjbon, og det landet som tilhørte Og, kongen i Basan.
16009023	Du gjorde deres barn tallrike som himmelens stjerner. Du førte dem inn i det landet som du hadde lovt deres fedre at de skulle komme inn i og ta i eie.
16009024	Så kom da deres barn og tok landet i eie. Du ydmyket landets innbyggere, kana’aneerne, for dem og ga dem i deres hånd, både kongene og folkene der i landet, så de kunne gjøre hva de ville med dem.
16009025	De inntok befestede byer og vant seg fruktbar jord og tok hus til eie som var fulle av alle gode ting, og uthogne brønner, vingårder og mengdevis av oljetrær og frukttrær. De åt og ble mette og fete og levde høyt på din store godhet.
16009026	Men de ble ulydige og satte seg opp mot deg og kastet din lov bak sin rygg. De drepte dine profeter, som vitnet for dem og ville føre dem tilbake til deg. De gjorde seg skyldige i store bespottelser.
16009027	Da ga du dem i deres fienders hånd, og de undertrykte dem. Men når de i sin nød ropte til deg, hørte du det fra himmelen. Og i din store barmhjertighet ga du dem redningsmenn, som frelste dem fra deres fienders hånd.
16009028	Men når de så kom til ro, gjorde de igjen det som var ondt i dine øyne. Og du overlot dem i deres fienders hånd, så de hersket over dem. Men når de så på ny ropte til deg, hørte du det fra himmelen og befridde dem i din barmhjertighet gang på gang.
16009029	Du advarte dem og ville omvende dem til din lov. Men de var hovmodige og hørte ikke på dine bud. De syndet mot dine lover, de som mennesket lever ved når han gjør etter dem. I sin gjenstridighet satte de skulderen imot, de var hardnakkede og ville ikke høre.
16009030	I mange år bar du over med dem og advarte dem ved din Ånd gjennom dine profeter. Men de vendte ikke øret til, og du ga dem i fremmede folks hånd.
16009031	Men i din store barmhjertighet gjorde du ikke helt ende på dem og forlot dem ikke. For du er en nådig og barmhjertig Gud.
16009032	Og nå, vår Gud! Du store, veldige og forferdelige Gud! Du som holder din pakt og bevarer din miskunnhet. La det ikke være lite i dine øyne alt det onde som har rammet oss, våre konger, våre høvdinger, våre prester, våre profeter, våre fedre og hele ditt folk, fra assyrerkongenes dager til dagen i dag!
16009033	Du er rettferdig i alt det som er kommet over oss, for du har vist trofasthet, men vi har vært ugudelige.
16009034	Våre konger, våre høvdinger, våre prester og våre fedre har ikke levd etter din lov. De har ikke hørt på dine bud og på de advarslene du ga dem.
16009035	Og enda de levde i sitt eget rike, og du hadde gitt dem så mye godt og overlatt dem dette vide og fruktbare landet, tjente de deg ikke og vendte ikke om fra sine onde gjerninger.
16009036	Se, i dag er vi treller - vi er treller i det landet du ga våre fedre, for at de skulle ete dets frukt og dets gode ting.
16009037	Landet bærer sin rike grøde til beste for de kongene som du satte over oss for våre synders skyld. De råder over våre legemer og vårt fe som det passer dem. Vi er i stor nød.
16009038	På grunn av alt dette gjør vi en fast pakt og skriver den ned, og våre høvdinger, levitter og prester setter sine segl på den.
16010001	De som setter sine segl under denne skrivelsen er: stattholderen Nehemja, Hakaljas sønn, og Sidkia,
16010002	Seraja, Asarja, Jirmeja,
16010003	Pasjhur, Amarja, Malkia,
16010004	Hattusj, Sjebanja, Malluk,
16010005	Harim, Meremot, Obadja,
16010006	Daniel, Ginneton, Baruk,
16010007	Mesjullam, Abia, Mijamin,
16010008	Ma’asja, Bilgai og Sjemaja, dette var prestene.
16010009	Og levittene var: Josva, Asanjas sønn, Binnui av Henadads barn og Kadmiel,
16010010	og deres brødre: Sjebanja, Hodia, Kelita, Pelaja, Hanan,
16010011	Mika, Rehob, Hasjabja,
16010012	Sakkur, Sjerebja, Sjebanja,
16010013	Hodia, Bani og Beninu.
16010014	Og folkets høvdinger var: Parosj, Pahat-Moab, Elam, Sattu, Bani,
16010015	Bunni, Asgad, Bebai,
16010016	Adonja, Bigvai, Adin,
16010017	Ater, Hiskia, Assur,
16010018	Hodia, Hasjum, Besai,
16010019	Harif, Anatot, Nobai,
16010020	Magpias, Mesjullam, Hesir,
16010021	Mesjesabel, Sadok, Jaddua,
16010022	Pelatja, Hanan, Anaja,
16010023	Hosea, Hananja, Hasjub,
16010024	Hallohesj, Pilha, Sjobek,
16010025	Rehum, Hasjabna, Ma’aseja,
16010026	Akia, Hanan, Anan,
16010027	Malluk, Harim og Ba’ana.
16010028	Resten av folket, prestene, levittene, dørvaktene, sangerne, tempeltjenerne og alle de som hadde skilt seg fra de fremmede folk for å leve etter Guds lov, med koner, sønner og døtre, så mange som hadde kunnskap og forstand -
16010029	alle disse holdt seg til de mest ansette blant sine brødre og sverget en dyr ed på at de ville vandre etter Guds lov, som var gitt ved Guds tjener Moses, og at de ville holde og gjøre etter alle Herrens, vår Herres bud og lover og forskrifter:
16010030	Vi sverget at vi ikke skal gi døtrene våre til fremmede folk, heller ikke ta deres døtre til koner for våre sønner,
16010031	at vi, når de fremmede folkene kommer med varene sine og all slags korn for å selge det på sabbaten, ikke skal kjøpe det av dem på sabbaten eller noen annen helligdag, og at vi i det sjuende året skal la landet hvile, og ettergi all gjeld.
16010032	Vi påtar oss den forpliktelsen at vi skal avgi tredjeparten av en sekel årlig til tjenesten i vår Guds hus,
16010033	til skuebrødene og det daglige matofferet og det daglige brennofferet og til ofrene på sabbaten, nymånedagene og høytidene, og til takkofrene og til syndofrene som tjener til soning for Israel, og til alt arbeidet i vår Guds hus.
16010034	Og vi, prestene, levittene og folket, har kastet lodd om hvordan vi skal skaffe ved. Våre familier skal år for år til fastsatte tider, føre veden til vår Guds hus for å brenne den på Herrens, vår Guds alter, slik det er foreskrevet i loven.
16010035	Vi vedtar også at vi år for år skal føre førstegrøden av vår jord og de første modne fruktene av alle trær til Herrens hus.
16010036	Og som det er foreskrevet i loven, skal vi føre de førstefødte av våre sønner og av vår buskap, det førstefødte av vårt storfe og vårt småfe, til vår Guds hus, til prestene som gjør tjeneste i vår Guds hus.
16010037	Likeså vil vi bringe det første av vårt mel og våre hellige gaver av all slags frukt som vokser på trær, av most og olje, til prestene, til lagerrommene i vår Guds hus. Og tienden av vår jord skal vi bringe til levittene, og levittene skal selv innkreve tienden i alle de byene hvor vi driver åkerbruk.
16010038	En prest, en av Arons sønner, skal være med levittene når de innkrever tiende. Og selv skal levittene føre tienden av sin tiende opp til vår Guds hus, til rommene i forrådshuset.
16010039	For både Israels barn og Levis barn skal føre den hellige avgift av kornet, mosten og oljen til rommene hvor helligdommens kar er, der hvor de prestene som gjør tjeneste holder til sammen med dørvaktene og sangerne. Vi skal ikke forsømme vår Guds hus.
16011001	Folkets høvdinger tok bolig i Jerusalem. Resten av folket kastet lodd slik at hver tiende mann skulle bo i Jerusalem, den hellige byen, men de ni tiendedeler i de andre byene.
16011002	Og folket velsignet alle de menn som frivillig bosatte seg i Jerusalem.
16011003	Dette er de høvdingene i landskapet som bodde i Jerusalem, og de som bodde i Judas byer, hver på sin eiendom, i sine byer, både av lekfolket i Israel og av prestene, levittene, tempeltjenerne og etterkommerne av Salomos tjenere.
16011004	I Jerusalem bodde noen av Judas barn og av Benjamins barn. Av Judas barn: Ataja, sønn av Ussia, sønn av Sakarja, sønn av Amarja, sønn av Sefatja, sønn av Mahalalel, av Peres’ barn,
16011005	og Ma’aseja, sønn av Baruk, sønn av Kol-Hose, sønn av Hasaja, sønn av Adaja, sønn av Jojarib, sønn av Sakarja, sønn av Sjiloni.
16011006	Peres’ barn som bodde i Jerusalem, var i alt fire hundre og sekstiåtte krigsdyktige menn.
16011007	Av Benjamins barn var det: Sallu, sønn av Mesjullam, sønn av Joed, sønn av Pedaja, sønn av Kolaja, sønn av Ma’aseja, sønn av Itiel, sønn av Jesaja,
16011008	og etter ham Gabbai-Sallai, i alt ni hundre og tjueåtte.
16011009	Joel, Sikris sønn, var tilsynsmann over dem. Og Juda, Hassenuas sønn, var den nest øverste i byen.
16011010	Av prestene var det: Jedaja, sønn av Jojarib, Jakin,
16011011	Seraja, sønn av Hilkia, sønn av Mesjullam, sønn av Sadok, sønn av Merajot, sønn av Akitub, forstanderen for Guds hus,
16011012	og deres brødre, som gjorde tjeneste i huset, i alt åtte hundre og tjueto, og Adaja, sønn av Jeroham, sønn av Pelalja, sønn av Amsi, sønn av Sakarja, sønn av Pasjhur, sønn av Malkia,
16011013	og hans brødre, overhoder for sine familier, i alt to hundre og førtito, og Amassai, sønn av Asarel, sønn av Ahsai, sønn av Mesjillemot, sønn av Immer,
16011014	og deres brødre, ett hundre og tjueåtte dyktige menn. Sabdiel, sønn av Haggedolim, var tilsynsmann over dem.
16011015	Av levittene var det: Sjemaja, sønn av Hasjub, sønn av Asrikam, sønn av Hasjabja, sønn av Bunni,
16011016	og Sjabbetai, og Josabad, som foresto de ytre arbeidene ved Guds hus, begge hørte til levittenes overhoder,
16011017	og Mattanja, sønn av Mika, sønn av Sabdi, sønn av Asaf, lederen av sangen, som istemte lovsangen ved bønnen, og Bakbukja, den av hans brødre som var nest etter ham, og Abda, sønn av Sjammua, sønn av Galal, sønn av Jeditun.
16011018	Levittene i den hellige byen var i alt to hundre og åttifire.
16011019	Av dørvaktene var det: Akkub, Talmon og deres brødre, som holdt vakt ved portene, i alt ett hundre og syttito.
16011020	Resten av Israel og av prestene og levittene bodde i alle de andre byene i Juda, hver på sin arvedel.
16011021	Tempeltjenerne bodde på Ofel, og Siha og Gisjpa var deres formenn.
16011022	Tilsynsmann over levittene i Jerusalem ved tjenesten i Guds hus var Ussi, sønn av Bani, sønn av Hasjabja, sønn av Mattanja, sønn av Mika, av Asafs barn, sangerne.
16011023	For det var utstedt en befaling av kongen om dem, og likeså var det fastsatt for sangerne hva de hver dag hadde å gjøre.
16011024	Petaja, Mesjesabels sønn, av Serahs, Judas sønns barn, gikk kongen til hånde i alle saker som vedkom folket.
16011025	Også i landsbyene med tilhørende jordstykker bodde noen av Judas barn: i Kirjat-Arba med tilhørende småbyer, i Dibon med tilhørende småbyer, i Jekabse’el og dets landsbyer,
16011026	i Jesjua, i Molada, i Bet-Pelet,
16011027	i Hasar-Sjual, i Be’er-Sjeba med tilhørende småbyer,
16011028	i Siklag, Mekona med tilhørende småbyer,
16011029	i En-Rimmon, Sora, Jarmut,
16011030	Sanoah, Adullam og deres landsbyer, Lakisj med tilhørende jordstykker og Aseka med tilhørende småbyer. De hadde sine bosteder fra Be’er-Sjeba til Hinnoms dal.
16011031	Benjamins barn hadde sine bosteder fra Geba av: i Mikmas, Aja, Betel med tilhørende småbyer,
16011032	i Anatot, Nob, Ananja,
16011033	Hasor, Rama, Gittajim,
16011034	Hadid, Sebojim, Neballat,
16011035	Lod, Ono og Tømmermannsdalen.
16011036	Av levittene kom noen avdelinger fra Juda til å bo i Benjamin.
16012001	Dette er de prestene og levittene som dro hjem med Serubabel, Sjealtiels sønn, og Josva: Seraja, Jirmeja, Esra,
16012002	Amarja, Malluk, Hattusj,
16012003	Sjekanja, Rehum, Meremot,
16012004	Iddo, Ginnetoi, Abia,
16012005	Mijamin, Ma’adja, Bilga,
16012006	Sjemaja, Jojarib, Jedaja,
16012007	Sallu, Amok, Hilkia og Jedaja. Disse var overhodene for prestene og for sine brødre på Josvas tid.
16012008	Og levittene var: Josva, Binnui, Kadmiel, Sjerebja, Juda og Mattanja, som foresto lovsangen sammen med sine brødre,
16012009	mens deres brødre Bakbukja og Unno sto midt imot dem for å ivareta sin tjeneste.
16012010	Josva fikk sønnen Jojakim, Jojakim fikk Eljasjib, Eljasjib fikk Jojada,
16012011	Jojada fikk Jonatan, Jonatan fikk Jaddua.
16012012	På Jojakims tid var disse prestenes familieoverhoder: for Serajas familie Meraja, for Jirmejas Hananja,
16012013	for Esras Mesjullam, for Amarjas Johanan,
16012014	for Melukis Jonatan, for Sjebanjas Josef,
16012015	for Harims Adna, for Merajots Helkai,
16012016	for Iddos Sakarja, for Ginnetons Mesjullam,
16012017	for Abias Sikri, for Minjamins, for Moadjas Piltai,
16012018	for Bilgals Sjammua, for Sjemajas Jonatan,
16012019	for Jojaribs Mattenai, for Jedajas Ussi,
16012020	for Sallais Kallai, for Amoks Eber,
16012021	for Hilkias Hasjabja og for Jedajas Netanel.
16012022	I Eljasjibs, Jojadas, Johanans og Jadduas tid ble levittenes familieoverhoder opptegnet. Likeså prestene under perseren Darius’ regjering.
16012023	Familieoverhodene for Levis barn ble opptegnet i krønikeboken, og det helt til Johanans, Eljasjibs sønns tid.
16012024	Levittenes overhoder var: Hasjabja, Sjerebja og Josva, Kadmiels sønn, og deres brødre sto midt imot dem for å love og prise Gud, slik som Guds mann David hadde befalt, flokk ved flokk.
16012025	Mattanja, Bakbukja, Obadja, Mesjullam, Talmon og Akkub holdt som dørvoktere vakt over lagerhusene ved portene.
16012026	Disse levde i Jojakims, Josvas sønns, Josadaks sønns tid, og i stattholderen Nehemjas og i presten Esras, den skriftlærdes, tid.
16012027	Til innvielsen av Jerusalems mur hentet de levittene fra alle deres bosteder og førte dem til Jerusalem for å holde innvielse og gledesfest både med lovprisning og med sang, med cymbler, harper og sitarer.
16012028	Og sangernes barn kom sammen både fra landet rundt om Jerusalem og fra Netofa-folkenes landsbyer
16012029	og fra Bet-Haggilgal og fra Gebas og Asmavets jorder, for sangerne hadde bygd seg landsbyer rundt omkring Jerusalem.
16012030	Og prestene og levittene renset seg, og de renset folket og portene og muren.
16012031	Da lot jeg Judas høvdinger stige opp på muren. Og jeg stilte opp to store lovsangskor og festtog, det ene gikk til høyre oppe på muren fram til Møkkporten,
16012032	og etter dem gikk Hosaja og halvdelen av Judas høvdinger,
16012033	Asarja, Esra og Mesjullam,
16012034	Juda, Benjamin, Sjemaja og Jirmeja
16012035	og likeså noen av prestenes barn, som bar trompeter. Det var Sakarja, sønn av Jonatan, sønn av Sjemaja, sønn av Mattanja, sønn av Mikaja, sønn av Sakkur, sønn av Asaf,
16012036	og hans brødre Sjemaja og Asarel, Milalai, Gilalai, Ma’ai, Netanel, Juda og Hanani med de musikkinstrumentene som Guds mann David hadde bestemt. Og Esra, den skriftlærde, gikk foran dem.
16012037	De gikk over Kildeporten og rett fram, oppover trappene til Davids by, der hvor en stiger opp på muren ovenfor Davids hus, helt fram til Vannporten i øst.
16012038	Det andre lovsangskoret gikk til den motsatte siden, og jeg fulgte etter det med den andre halvdelen av folket, oppe på muren, ovenfor Ovnstårnet, bort til den brede muren,
16012039	og over Efra’im-porten, den gamle porten og Fiskeporten, forbi Hananel-tårnet og Mea-tårnet, helt fram til Saueporten. De stanset ved Fengselsporten.
16012040	Slik sto begge lovsangskorene ved Guds hus, likeså jeg og halvdelen av forstanderne med meg
16012041	og prestene Eljakim, Ma’aseja, Minjamin, Mikaja, Eljoenai, Sakarja og Hananja med trompeter,
16012042	og Ma’aseja, Sjemaja, Eleasar, Ussi, Johanan, Malkia, Elam og Eser. Og sangerne istemte sangen, og den som ledet dem, var Jisrahja.
16012043	De ofret den dagen store offer og gledet seg, for Gud hadde gitt dem en stor glede. Også kvinnene og barna gledet seg, og jubelen i Jerusalem hørtes lang vei.
16012044	Samme dag ble det innsatt menn som skulle ha tilsyn med lagerrommene for de hellige gaver, førstegrøden og tienden. Der skulle de samle fra bymarkene det som etter loven tilkom prestene og levittene. For det var glede i Juda over at prestene og levittene nå utførte sin tjeneste.
16012045	Og de utførte tjenesten for sin Gud, og renselsestjenesten. Likeså utførte sangerne og dørvaktene sin tjeneste, slik som David og hans sønn Salomo hadde befalt.
16012046	For alt i gammel tid, i Davids og Asafs dager, var det ledere for sangerne, og det lød lovsanger og takkesanger til Gud.
16012047	Og i Serubabels og Nehemjas dager ga hele Israel sangerne og dørvokterne det som tilkom dem for hver dag. Og de ga levittene hellige gaver. Og levittene ga Arons sønner hellige gaver.
16013001	Samme dag ble det lest opp for folket av Moseboken. Der fant de skrevet at ingen ammonitt eller moabitt noen gang skulle være med i Guds menighet,
16013002	fordi de ikke kom Israels barn i møte med brød og vann, men leide Bileam til å forbanne dem. Men vår Gud vendte forbannelsen til velsignelse.
16013003	Da de nå hørte det som sto i loven, skilte de alle fremmede fra Israel.
16013004	Men noen tid før dette var presten Eljasjib, som var i nær slekt med Tobias, blitt satt til å ha tilsyn med lagerrommene i Guds hus.
16013005	Og han hadde innredet et stort rom for Tobias der hvor de før hadde lagt inn matofferet, røkelsen og karene og den tienden av kornet og mosten og oljen som var levittenes og sangernes og dørvaktenes rettighet, og gavene til prestene.
16013006	Mens alt dette gikk for seg, var jeg ikke i Jerusalem, for i Babels konge Artaxerxes’ trettiandre år var jeg kommet tilbake til kongen. Men da noen tid var gått, ba jeg igjen kongen om lov til å reise,
16013007	og da jeg så kom til Jerusalem, oppdaget jeg det onde Eljasjib hadde gjort for Tobias’ skyld ved å innrede et lagerrom for ham i forgårdene til Guds hus.
16013008	Dette syntes jeg meget ille om, og alt Tobias’ innbo kastet jeg ut av rommet,
16013009	og jeg bød at de skulle rense rommene. Så lot jeg de karene som tilhørte Guds hus, og matofferet og røkelsen, legges inn der igjen.
16013010	Jeg fikk også vite at levittene ikke hadde fått det som tilkom dem, og at derfor hadde levittene og sangerne, som skulle gjøre tjeneste, forlatt tjenesten og flyttet ut, hver til sin gård.
16013011	Da gikk jeg i rette med formennene og spurte dem hvorfor Guds hus var blitt forsømt. Og jeg kalte levittene sammen og innsatte dem igjen, hver på sin plass.
16013012	Og hele Juda førte tienden av kornet, mosten og oljen til lagerrommene.
16013013	Så satte jeg presten Sjelemja og Sadok, den skriftlærde, og Pedaja, en av levittene, til å ha tilsyn med lagerrommene. Og jeg satte Hanan, sønn av Mattanjas sønn Sakkur, til å gå dem til hånde. For de ble holdt for å være pålitelige. Nå hadde de plikt til å dele ut til sine brødre.
16013014	Kom meg i hu, min Gud, for dette, og utslett ikke de gode gjerninger som jeg har gjort mot min Guds hus og for tjenesten der!
16013015	Ved samme tid så jeg i Juda noen som trådte vinpressene om natten og førte hjem kornbånd og lesste dem på eslene, og likeså vin, druer, fikener og alle slags varer. Og de førte det til Jerusalem på sabbatsdagen. Jeg advarte dem den dagen de solgte maten.
16013016	Også folk fra Tyrus, som oppholdt seg der, kom med fisk og alle slags varer og solgte dem på sabbatsdagen til Judas barn, og det i Jerusalem.
16013017	Da gikk jeg i rette med stormennene i Juda og sa til dem: Hva er det for en ond gjerning dere gjør? Dere vanhelliger sabbatsdagen!
16013018	Var det ikke fordi deres fedre gjorde slik at vår Gud førte all denne ulykken over oss og over denne byen? Og nå fører dere enda større vrede over Israel ved å vanhellige sabbaten!
16013019	Så snart det ble mørkt i Jerusalems porter før sabbaten, befalte jeg at dørene skulle lukkes, og at de ikke skulle åpnes igjen før etter sabbaten. Jeg satte noen av tjenerene mine på vakt ved portene slik at ingen varer kunne føres inn på sabbatsdagen.
16013020	Kjøpmennene og de som solgte alle slags varer, overnattet da utenfor Jerusalem både én og to ganger.
16013021	Da advarte jeg dem og sa til dem: Hvorfor overnatter dere foran muren? Gjør dere det én gang til, så legger jeg hånd på dere! Fra den tid kom de ikke mer på sabbaten.
16013022	Og jeg bød levittene å rense seg og komme og holde vakt ved portene, så sabbatsdagen kunne bli helligholdt. Kom meg også dette i hu, min Gud, og miskunn deg over meg etter din store nåde!
16013023	På den tiden så jeg også de jøder som hadde tatt asjdodittiske, ammonittiske og moabittiske kvinner til koner.
16013024	Av deres barn talte halvdelen asjdodittisk eller et av de andre folks språk. De kunne ikke tale jødenes språk.
16013025	Jeg gikk i rette med dem og forbannet dem. Ja, noen av dem slo jeg og rev dem i håret. Jeg lot dem sverge ved Gud og sa: Dere skal ikke gi døtrene deres til disse folks sønner eller velge koner for deres sønner eller for dere selv blant disse folks døtre.
16013026	Var det ikke på den måten Israels konge Salomo forsyndet seg? Blant de mange folk var det ingen konge som ham. Og han var elsket av sin Gud. Gud satte ham til konge over hele Israel. Men endog ham forførte de fremmede kvinner til synd.
16013027	Og så skulle dere ha lov til å gjøre denne store ondskap å vise troløshet mot vår Gud ved å ta fremmede kvinner til koner!
16013028	En av sønnene til Jojada, ypperstepresten Eljasjibs sønn, var svigersønn av horonitten Sanballat, derfor drev jeg ham bort fra meg.
16013029	Kom dem i hu, min Gud, at de har vanæret prestedømmet og prestedømmets og levittenes pakt!
16013030	Så renset jeg dem for alt fremmed. Og jeg foreskrev hva prestene og levittene hadde å ivareta, hver i sin gjerning.
16013031	Og jeg foreskrev hvordan de skulle komme med ved til fastsatte tider og med førstegrøden. Kom meg i hu, min Gud, og regn meg dette til gode!
17001001	I Ahasverus’ dager - det var den Ahasverus som regjerte fra India like til Etiopia over ett hundre og tjuesju landskaper -
17001002	i de dager da kong Ahasverus satt på sin kongetrone i borgen Susan,
17001003	da hendte det i hans regjerings tredje år at han holdt et gjestebud for alle sine stormenn og tjenestemenn. Persias og Medias hærførere og hans fornemste menn og stormenn fra alle landskapene var samlet hos ham,
17001004	og han viste dem all sin kongelige herlighet og rikdom og sin storhets glans og prakt i hele ett hundre og åtti dager.
17001005	Da disse dagene var til ende, gjorde kongen et gjestebud i sju dager for hele folket som fantes i borgen Susan, fra de minste til de største. Det ble holdt i forgården til hagen ved kongens slott.
17001006	Tepper av hvitt lin, bomullstøy og blått purpur var festet med snorer av hvitt lin og rødt purpur i sølvringer og til marmorsøyler. Benker av gull og sølv sto på et gulv av alabast og hvitt marmor og perlemor og kostelige steiner.
17001007	Det de fikk å drikke, ble skjenket i gullbegre, og alle begrene var ulike. Kongelig vin var det i mengde, som det høver seg hos en konge.
17001008	Det gjaldt den regelen at ingen skulle nødes til å drikke. Kongen hadde befalt alle sine hushovmestere å la enhver få det han selv ønsket.
17001009	På samme tid holdt dronning Vasjti et gjestebud for kvinner i kong Ahasverus’ kongelige hus.
17001010	Den sjuende dagen, da kongen var blitt vel til mote av vinen, talte han til de sju hoffmennene som gjorde tjeneste hos kong Ahasverus. Det var Mehuman, Bista, Harbona, Bigta, Abagta, Setar og Karkas.
17001011	Og han befalte at de skulle føre dronning Vasjti fram for kongen, med kongelig krone på, så han kunne la folkene og stormennene få se hennes skjønnhet. For hun var meget vakker.
17001012	Men da hoffmennene brakte henne kongens befaling, nektet dronning Vasjti å komme. Da ble kongen harmfull, og hans vrede ble opptent.
17001013	Kongen talte da med vismennene, som forsto seg på tidene, for det var vanlig at kongens saker ble lagt fram for dem som forsto seg på lov og rett.
17001014	Og de som sto ham nærmest, var Karsjena, Setar, Admata, Tarsis, Meres, Marsena og Memukan, persernes og medernes sju fyrster, som alltid hadde adgang til kongen og inntok de øverste seter i riket -:
17001015	Hva er det etter loven å gjøre med dronning Vasjti fordi hun ikke har gjort det kong Ahasverus befalte henne gjennom hoffmennene?
17001016	Da tok Memukan til orde for kongen og stormennene: Dronning Vasjti har ikke bare forbrutt seg mot kongen, men mot alle stormenn og alle folk i alle kong Ahasverus’ landskaper.
17001017	For dronningens atferd vil bli kjent blant alle kvinner. Og så kommer de til å se med forakt på sine menn og si: Kong Ahasverus sendte bud om at dronning Vasjti skulle føres fram for ham, men hun kom ikke!
17001018	Ja, allerede i dag vil persernes og medernes fornemme kvinner, når de får høre om dronningens atferd, si dette til alle kongens stormenn. Og det vil bli nok av forakt og vrede.
17001019	Dersom det synes kongen godt, så la det gå ut en kongelig forordning, og la den bli skrevet opp blant persernes og medernes lover så det står urokkelig fast, at Vasjti aldri mer skal komme for kong Ahasverus’ øyne. Og kongen skal gi hennes kongelige verdighet til en annen kvinne, som er bedre enn hun.
17001020	Når da dette påbudet som kongen utsteder, blir kjent i hele hans rike, så vidstrakt som det er, så vil alle kvinner vise sine ektemenn ære, fra den høyeste til den minste!
17001021	Disse ordene syntes kongen og stormennene godt om. Og kongen gjorde som Memukan hadde sagt.
17001022	Han sendte skrivelser til alle kongens landskaper, til hvert landskap med dets skrifttegn og til hvert folk på dets språk, at hver mann skulle være herre i sitt hus og tale sitt eget folks språk.
17002001	Da det var gått en tid, og kongens vrede hadde lagt seg, kom han igjen til å tenke på Vasjti og det hun hadde gjort, og det som var besluttet om henne.
17002002	Da sa kongens menn som gjorde tjeneste hos ham: En skulle lete etter vakre unge jomfruer for kongen.
17002003	Kongen skulle sette menn i alle sitt rikes landskaper til å samle alle vakre unge jomfruer til kvinnenes hus i borgen Susan under tilsyn av kongens hoffmann Hegai, kvinnevokteren. La dem så få salver til å salve seg med,
17002004	og så kan den unge piken som behager kongen, bli dronning i Vasjtis sted! Det rådet syntes kongen godt om, og han gjorde så.
17002005	I borgen Susan var det den gang en jødisk mann som hette Mordekai. Han var sønn av Ja’ir, som var sønn av Sjime’i og sønnesønn av Kis, av Benjamins stamme.
17002006	Han var blitt bortført fra Jerusalem av Babels konge Nebukadnesar, sammen med Judas konge Jekonja og alle de andre fangene.
17002007	Han var fosterfar til Hadassa, det er Ester, en datter av hans onkel. For hun hadde verken far eller mor. Den unge piken var velskapt og vakker. Da hennes far og mor døde, hadde Mordekai tatt henne til seg som sin egen datter.
17002008	Da nå kongens bud og befaling ble kjent, og mange unge piker ble samlet til borgen Susan under Hegais tilsyn, da ble også Ester hentet til kongens hus under tilsyn av Hegai, kvinnevokteren.
17002009	Den unge piken behaget ham og vant hans godvilje. Derfor skyndte han seg med å gi henne salver til å salve seg med og den maten hun skulle ha, og de sju unge pikene fra kongens hus som var sett ut til å tjene henne. Og han lot henne og hennes piker flytte inn i det beste rommet i kvinnehuset.
17002010	Ester hadde ikke sagt noe om sitt folk og sin ætt, for Mordekai hadde pålagt henne at hun ikke skulle si noe om det.
17002011	Hver eneste dag gikk Mordekai fram og tilbake utenfor forgården til kvinnehuset for å få vite hvordan det sto til med Ester, og hva de gjorde med henne.
17002012	Før turen kom til en av de unge pikene, og hun skulle gå inn til kong Ahasverus, var det fastsatt en tid på tolv måneder. For så lang tid gikk det med til å salve dem, seks måneder med myrraolje og seks måneder med velluktende saker og med andre salver for kvinner.
17002013	Når så den unge piken gikk inn til kongen, fikk hun ta med seg fra kvinnenes hus til kongens hus alt det hun ba om.
17002014	Om kvelden gikk hun inn, og om morgenen vendte hun tilbake til det andre kvinnehuset og sto siden under tilsyn av kongens hoffmann Sja’asgas, medhustruenes vokter. Hun kom ikke mer inn til kongen, med mindre kongen hadde slik hu til henne at hun ble kalt til ham med navns nevnelse.
17002015	Da turen til å gå inn til kongen kom til Ester, datter av Abihajil, som var onkel til hennes fosterfar Mordekai, krevde hun ikke annet enn det som kongens hoffmann Hegai, kvinnevokteren, rådet til. Og Ester vant godvilje hos alle som så henne.
17002016	Ester ble hentet til kong Ahasverus i hans kongelige hus i den tiende måneden, det er måneden tebet, i hans regjerings sjuende år.
17002017	Kongen fikk Ester mer kjær enn alle de andre kvinnene. Hun vant nåde og velvilje hos ham fremfor alle de andre jomfruene. Han satte en kongelig krone på hodet hennes og gjorde henne til dronning i Vasjtis sted.
17002018	Og kongen holdt et stort gjestebud for alle sine stormenn og tjenere til ære for Ester. Han etterga skatter og delte ut gaver i landskapene, som det høvde seg for en konge.
17002019	Da jomfruene ble samlet for andre gang, satt Mordekai i kongens port.
17002020	Men Ester hadde ikke sagt noe om sin ætt og sitt folk. For det hadde Mordekai pålagt henne, og Ester gjorde i alle ting som Mordekai sa, slik som hun hadde gjort da hun ble oppfostret hos ham.
17002021	På den tiden da Mordekai satt i kongens port, ble Bigtan og Teresj, to av de hoffmennene hos kongen som holdt vakt ved døren, forbitret på kong Ahasverus og søkte en anledning til å legge hånd på ham.
17002022	Dette fikk Mordekai kjennskap til, og han fortalte det til dronning Ester. Og Ester sa det til kongen på Mordekais vegne.
17002023	Saken ble gransket, og da det viste seg å være riktig, ble begge hoffmennene hengt i en galge. Dette ble oppskrevet i krønikeboken for kongens øyne.
17003001	En tid etter opphøyet kong Ahasverus agagitten Haman, Hammedatas sønn. Han ga ham rang og sete over alle de stormenn som var hos ham.
17003002	Og alle kongens tjenere som var i kongens port, falt på kne og kastet seg ned for ham. For kongen hadde gitt ordre til det. Men Mordekai falt ikke på kne og kastet seg ikke ned for ham.
17003003	Da sa kongens tjenere som var i kongens port, til Mordekai: Hvorfor trosser du kongens bud?
17003004	Dag etter dag talte de slik til ham, men han hørte ikke på dem. Da meldte de det til Haman for å se om den grunnen Mordekai ga, ville bli tatt for god. For han hadde sagt til dem at han var jøde.
17003005	Da Haman så at Mordekai ikke falt på kne eller kastet seg ned for ham, ble han full av harme.
17003006	Men han syntes det var altfor lite å legge hånd bare på Mordekai. Han hadde fått vite hvilket folk Mordekai tilhørte. Derfor søkte han å få utryddet alle de jøder som fantes i hele Ahasverus’ rike, fordi det var Mordekais folk.
17003007	I den første måneden, det er i måneden nisan, i kong Ahasverus’ tolvte år ble det kastet pur, det vil si lodd, i Hamans nærvær om hver enkelt dag og hver enkelt måned like til den tolvte måned, det er måneden adar.
17003008	Og Haman sa til kong Ahasverus: Her er et folk som bor spredt for seg selv blant alle andre folk i alle ditt rikes landskaper. Deres lover er forskjellige fra alle andre folks. De holder seg ikke etter kongens lover, og det høver ikke for kongen å tåle dem.
17003009	Dersom det synes kongen godt, så la det bli gitt skriftlig ordre om å utrydde dem. Da kan jeg veie opp ti tusen talenter sølv som embetsmennene kan legge i kongens skattkammer.
17003010	Da trakk kongen signetringen av hånden sin og ga den til agagitten Haman, Hammedatas sønn, jødenes fiende.
17003011	Og han sa til ham: Sølvet skal være ditt! Og med folket kan du gjøre som du finner for godt.
17003012	Kongens skrivere ble da kalt sammen på den trettende dagen i den første måneden, og det ble gitt en skriftlig ordre nøyaktig slik som Haman bød, både til kongens satraper og til landshøvdingene for hvert landskap og til høvdingene over hvert folk - til hvert landskap med dets skrifttegn og til hvert folk på dets språk. I kong Ahasverus’ navn ble skrivelsen utferdiget, og den ble forseglet med kongens signetring.
17003013	Så ble det sendt ilbud med skrivelser til alle kongens landskaper om at alle jødene skulle ødelegges, drepes og utryddes, både unge og gamle, små barn og kvinner, alle på én dag, på den trettende dagen i den tolvte måneden, det er måneden adar, og at deres gods skulle plyndres.
17003014	For at befalingen skulle bli kjent i hvert landskap, ble en avskrift av skrivelsen kunngjort for alle folkene, så de kunne holde seg ferdige til den dagen.
17003015	Ilbudene dro av sted i hast etter kongens ordre, så snart befalingen var utferdiget på borgen Susan. Så satte kongen og Haman seg til å drikke. Men byen Susan var forferdet.
17004001	Da Mordekai fikk vite alt som hadde hendt, flerret han klærne sine og kledde seg i sekk og aske. Så gikk han ut i byen med høye klagerop.
17004002	Og han kom så langt som til plassen foran kongens port. For ingen som var kledd i sekk, hadde lov til å gå inn gjennom kongens port.
17004003	Og i hvert eneste landskap, overalt hvor kongens ord og befaling nådde fram, ble det stor sorg blant jødene, og faste og gråt og jammer. Ja, mange laget seg et leie av sekk og aske.
17004004	Esters unge piker og hoffmennene hennes kom og fortalte henne det. Da ble dronningen forferdet. Hun sendte klær til Mordekai, som han skulle ta på istedenfor de sekkeklærne han gikk i. Men han tok ikke imot dem.
17004005	Ester kalte da til seg Hatak, en av kongens hoffmenn, som han hadde satt til å tjene henne. Og hun bød ham å gå til Mordekai for å få vite hva som var på ferde, og hvorfor han bar seg slik at.
17004006	Hatak gikk ut til Mordekai på byens torg foran kongens port.
17004007	Og Mordekai fortalte ham alt det som hadde hendt ham. Han oppga for ham nøyaktig hvor meget sølv Haman hadde lovt å betale til kongens skattkammer for å få utryddet jødene.
17004008	Han ga ham også en avskrift av den skriftlige ordren som var blitt gitt i Susan om å ødelegge dem. Den skulle han vise Ester og melde henne alt og pålegge henne å gå inn til kongen og be og bønnfalle ham om nåde for folket sitt.
17004009	Hatak kom og fortalte Ester hva Mordekai hadde sagt.
17004010	Da bød Ester Hatak å gå til Mordekai og si:
17004011	Alle kongens tjenere og folket i kongens landskaper vet at hvis noen, mann eller kvinne, går inn til kongen i den indre gården uten å være kalt, gjelder det for hver og en samme lov: han skal late livet, hvis da ikke kongen rekker ut gullstaven sin mot ham. Da får han leve. Men jeg er nå i tretti dager ikke blitt kalt til å gå inn til kongen.
17004012	Da Mordekai fikk høre hva Ester hadde sagt,
17004013	sa han at de skulle gi Ester dette svaret: Du må ikke tenke at du alene av alle jøder skal slippe unna, fordi du er i kongens hus.
17004014	For om du tier stille i denne tid, så vil det nok komme befrielse og redning for jødene fra et annet sted, men du og din fars hus skal omkomme. Og hvem vet om det ikke er nettopp for en tid som denne at du har fått dronningverdigheten?
17004015	Da sa Ester at de skulle gi Mordekai dette svaret:
17004016	Gå av sted og få samlet alle jøder som finnes i Susan, og hold faste for min skyld, så dere verken eter eller drikker noe i tre døgn, natt eller dag! Jeg og mine unge piker vil også faste på samme måte. Og så vil jeg gå inn til kongen, enda det ikke stemmer med loven. Skal jeg da omkomme, så får jeg omkomme.
17004017	Mordekai gikk bort og gjorde alt det som Ester hadde pålagt ham.
17005001	På den tredje dagen kledde Ester seg i kongelig skrud og stilte seg i den indre gården til kongens hus, midt for kongens hus. Og kongen satt på sin kongetrone i kongens hus, rett imot døren til huset.
17005002	Da nå kongen så dronning Ester stå i gården, fant hun nåde for hans øyne. Kongen rakte ut gullstaven som han hadde i hånden, mot Ester. Og Ester gikk fram og rørte ved enden av staven.
17005003	Og kongen sa til henne: Hva har du på hjertet, dronning Ester, og hva er ditt ønske? Om det så var halvdelen av riket, skal du få det!
17005004	Ester svarte: Synes det kongen godt, ville jeg gjerne at kongen og Haman i dag skulle komme til det gjestebud jeg har stelt til for ham!
17005005	Da sa kongen: Skynd dere og hent Haman, så Ester kan få ønsket sitt oppfylt! Så kom da kongen og Haman til det gjestebudet Ester hadde stelt til.
17005006	Mens de satt og drakk vin, sa kongen til Ester: Hva er din bønn? Du skal få det du ber om! Og hva er ditt ønske? Om det så var halvdelen av riket, så skal det oppfylles!
17005007	Ester svarte: Min bønn og mitt ønske er:
17005008	Dersom jeg har funnet nåde for kongens øyne, og finner kongen det godt å gi meg det jeg ber om og å oppfylle mitt ønske, så må kongen og Haman komme til det gjestebudet jeg vil stelle til for dem! I morgen vil jeg da gjøre som kongen sier.
17005009	Haman gikk den dagen glad og vel til mote derfra. Men da han fikk se Mordekai i kongens port, og la merke til at han verken reiste seg for ham eller var redd for ham, ble han full av vrede mot Mordekai.
17005010	Men han holdt seg rolig og gikk hjem. Så sendte han bud etter vennene sine og sin kone Sjeres.
17005011	Og han skrøt for dem om rikdommen sin og herlighet og om sine mange sønner. Likeså fortalte han alt om hvordan kongen hadde gjort ham stor, og hvordan han hadde opphøyet ham over alle kongens stormenn og tjenere.
17005012	Og Haman sa: Heller ikke lot dronning Ester noen annen enn meg komme med kongen til det gjestebudet hun hadde stelt til. Og hun har innbudt meg sammen med kongen i morgen også!
17005013	Men alt dette er ikke nok for meg all den stund jeg ser jøden Mordekai sitte i kongens port.
17005014	Da sa hans kone Sjeres og alle vennene hans til ham: La dem gjøre i stand en galge, femti alen høy. Be så kongen i morgen om at Mordekai må bli hengt i den. Så kan du gå glad med kongen til gjestebudet! Dette rådet syntes Haman godt om, og han lot gjøre galgen i stand.
17006001	Den natten fikk kongen ikke sove. Han sa derfor at de skulle hente krønikeboken, som de minneverdige hendinger var opptegnet i. Og den ble opplest for kongen.
17006002	Der fant de opptegnet at Mordekai hadde meldt fra om hvordan Bigtana og Teresj, to av de hoffmennene hos kongen, hadde søkt å legge hånd på kong Ahasverus.
17006003	Kongen spurte da: Hva ære og opphøyelse er blitt Mordekai til del for dette? Kongens tjenere svarte: Han har ikke fått noen ting.
17006004	Da sa kongen: Hvem er det som står ute i gården? Da var Haman nettopp kommet inn i den ytre gården til kongens hus for å be kongen om at Mordekai måtte bli hengt i den galgen som han hadde gjort i stand for ham.
17006005	Kongens tjenere svarte: Det er Haman som står der ute i gården. Kongen sa: La ham komme inn!
17006006	Da nå Haman kom inn, spurte kongen ham: Hva skal en gjøre med den mannen som kongen gjerne vil ære? Da tenkte Haman ved seg selv: Hvem skulle kongen heller vise ære enn meg?
17006007	Og han sa til kongen: Er det en mann kongen gjerne vil ære,
17006008	så la det bli hentet en kongelig kledning som kongen selv har båret, og en hest som kongen selv har ridd på, og som har en kongelig krone på hodet.
17006009	La så kledningen og hesten bli overgitt til en av kongens fornemste stormenn, og han skal la den mannen kongen har lyst til ære, få klærne på og la ham få ri på hesten gjennom byens gater mens de roper foran ham: Slik blir det gjort med den mannen som kongen vil vise ære!
17006010	Da sa kongen til Haman: Skynd deg, ta kledningen og hesten, som du har sagt, og gjør slik med jøden Mordekai, som sitter i kongens port! La ingenting bli forsømt av alt det du har sagt!
17006011	Haman tok kledningen og hesten og lot Mordekai ta kledningen på seg og lot ham ri gjennom byens gater og ropte foran ham: Slik blir det gjort med den mannen som kongen gjerne vil ære!
17006012	Så vendte Mordekai tilbake til kongens port. Men Haman skyndte seg hjem, sorgfull og med tildekket hode.
17006013	Han fortalte sin kone Sjeres og alle vennene sine alt det som hadde hendt ham. Da sa hans rådgivere og hans kone Sjeres til ham: Hvis Mordekai, som du har begynt å stå tilbake for, er av jødisk ætt, da vil du ikke makte noe mot ham. Du kommer til å stå mer og mer tilbake for ham.
17006014	Mens de ennå talte med ham, kom kongens hoffmenn for i all hast å føre Haman til det gjestebudet Ester hadde stelt til.
17007001	Så kom da kongen og Haman til gjestebudet hos dronning Ester.
17007002	Mens de satt og drakk vin, sa kongen også denne andre dagen til Ester: Hva er din bønn, dronning Ester? Du skal få det du ber om! Og hva ditt ønske enn er, så skal det bli oppfylt, om det så var halvdelen av riket!
17007003	Da svarte dronning Ester: Har jeg funnet nåde for dine øyne, konge, og synes det kongen godt, så la meg få beholde livet, det er min bønn, og la folket mitt få beholde livet, det er mitt ønske!
17007004	For vi er solgt, både jeg og folket mitt, til å ødelegges, drepes og utryddes. Var det enda bare til å være treller og trellkvinner vi var solgt, da hadde jeg tidd stille, for den ulykken ville ikke være stor nok til å bry kongen med.
17007005	Da sa kong Ahasverus til dronning Ester: Hvem er han, og hvor er han som har dristet seg til å gjøre slikt?
17007006	Ester svarte: En motstander og fiende! Denne onde Haman der! - da ble Haman forferdet for kongens og dronningens øyne.
17007007	Kongen reiste seg i harme, forlot gjestebudet og gikk ut i slottshagen. Men Haman ble tilbake for å be dronning Ester om sitt liv. For han skjønte at kongen hadde besluttet at det skulle gå ham ille.
17007008	Da så kongen kom tilbake fra slottshagen til huset hvor gjestebudet var blitt holdt, lå Haman bøyd over den benken som Ester satt på. Da sa kongen: Tør han til og med øve vold mot dronningen her i mitt eget hus? - Ikke før var dette ordet gått ut av kongens munn, før de dekket til Hamans ansikt.
17007009	Harbona, en av hoffmennene hos kongen, sa: Se, ved Hamans hus står det allerede en galge, femti alen høy. Han har selv latt den gjøre i stand for Mordekai, han som med sine ord en gang var til så stort gagn for kongen. Da sa kongen: Heng ham i den!
17007010	Så hengte de Haman i den galgen han hadde gjort i stand for Mordekai. Og kongens vrede la seg.
17008001	Samme dag ga kong Ahasverus dronning Ester det huset som hadde tilhørt Haman, jødenes fiende. Og Mordekai fikk komme inn for kongen, for Ester hadde fortalt hva han var for henne.
17008002	Kongen trakk av signetringen sin, som han hadde tatt fra Haman, og ga den til Mordekai. Og Ester satte Mordekai over Hamans hus.
17008003	Ester vendte seg igjen til kongen, kastet seg ned for hans føtter og gråt og bønnfalt ham om å avverge agagitten Hamans ondskap og den planen han hadde lagt mot jødene.
17008004	Kongen rakte ut gullstaven mot Ester. Da reiste Ester seg opp og trådte fram for kongen.
17008005	Og hun sa: Synes det kongen godt, og har jeg funnet nåde for hans øyne, og synes det kongen å være rett, og er jeg ham til behag, så la det bli skrevet en ordre om å tilbakekalle de brevene som agagitten Haman, Hammedatas sønn, pønsket ut og skrev for å få utryddet jødene i alle kongens landskaper.
17008006	Hvordan skulle jeg kunne se på den ulykken som vil ramme folket mitt? Hvordan skulle jeg kunne se på at ætten min går til grunne?
17008007	Da sa kong Ahasverus til dronning Ester og til jøden Mordekai: Jeg har jo gitt Ester Hamans hus, og han selv er blitt hengt i galgen, fordi han ville legge hånd på jødene.
17008008	Så skriv nå dere brev om jødene i kongens navn, slik som dere finner for godt, og forsegl det med kongens signetring! For en skrivelse som er utferdiget i kongens navn og forseglet med kongens signetring, kan ikke tilbakekalles.
17008009	Så ble da straks kongens skrivere kalt sammen på den tjuetredje dagen i den tredje måneden, det er måneden sivan, og det ble skrevet nøyaktig som Mordekai bød, til jødene og til satrapene og landshøvdingene og fyrster i landene fra India like til Etiopia, ett hundre og tjuesju landskaper. Til hvert landskap ble det skrevet med dets skrifttegn og til hvert folk på dets språk, også til jødene med deres skrifttegn og på deres språk.
17008010	Han skrev i kong Ahasverus’ navn og forseglet med kongens signetring. Så sendte han brevene av sted med ilbud som red på travere fra kongens egne staller.
17008011	I brevene sto det at kongen ga jødene i hver by lov til å slå seg sammen og verge sitt liv. Og i hvert folk og landskap fikk de lov til å ødelegge, drepe og utrydde alle væpnede skarer som angrep dem, endog små barn og kvinner, og plyndre deres gods,
17008012	alt på én og samme dag i alle kong Ahasverus’ landskaper, den trettende dagen i den tolvte måneden, det er måneden adar.
17008013	For at befalingen skulle bli kjent i hvert landskap, ble en avskrift av brevet kunngjort for alle jødene, så jødene kunne holde seg rede til den dagen og hevne seg på fiendene sine.
17008014	På kongens befaling dro ilbudene, som red på kongelige travere, av sted i største hast så snart befalingen var utstedt i borgen Susan.
17008015	Mordekai gikk ut fra kongen i kongelig kledning av blått purpur og hvitt lin og med stor gullkrone og en kappe av hvitt lin og rødt purpur. Og byen Susan jublet høyt og gledet seg.
17008016	Hos jødene var det nå lys og glede og fryd og ære.
17008017	I hvert eneste landskap og i hver eneste by, overalt hvor kongens ord og befaling nådde fram, ble det glede og fryd blant jødene med gjestebud og høytid. Og mange av folkene i landet ga seg ut for å være jøder, for frykt for jødene var falt på dem.
17009001	På den trettende dagen i den tolvte måneden, det er i måneden adar, skulle kongens ord og bud settes i verk. På den dagen hadde jødenes fiender håpet å få dem i sin makt, men nå hadde det vendt seg slik at jødene fikk makt over sine fiender.
17009002	Den dagen slo jødene seg sammen i sine byer i alle kong Ahasverus’ landskaper for å legge hånd på dem som ville gjøre dem ondt. Ingen kunne stå seg mot dem, for frykt for dem var falt på alle folkene.
17009003	Alle landskapenes stormenn og satrapene og landshøvdingene og kongens embetsmenn hjalp jødene. For frykt for Mordekai var falt på dem.
17009004	For Mordekai var nå en stor mann i kongens hus. Hans ry gikk vidt om i alle landskapene, for han, Mordekai, ble mektigere og mektigere.
17009005	Så slo da jødene alle sine fiender med sverd og død og undergang, og de gjorde som de ville mot dem som hatet dem.
17009006	I borgen Susan drepte og ødela jødene fem hundre mann.
17009007	Også Parsjandata og Dalfon og Aspata
17009008	og Porata og Adalja og Aridata
17009009	og Parmasjta og Arisai og Aridai og Vaisata,
17009010	de ti sønnene til Haman, Hammedatas sønn, jødenes fiende, drepte de. Men de la ikke hånd på byttet.
17009011	Samme dag fikk kongen vite tallet på dem som var drept i borgen Susan.
17009012	Da sa kongen til dronning Ester: I borgen Susan har jødene drept og utryddet fem hundre mann og Hamans ti sønner. Hva har de da ikke gjort i kongens andre landskaper? Hva er nå din bønn? Du skal få det du ber om! Og hva ønsker du mer? Ditt ønske skal bli oppfylt!
17009013	Ester svarte: Synes det kongen godt, så la jødene i Susan også i morgen få lov til å gjøre likedan som i dag! Og la Hamans ti sønner bli hengt i galgen!
17009014	Kongen bød at så skulle gjøres. Det ble utstedt en befaling om dette i Susan, og Hamans ti sønner ble hengt.
17009015	Jødene i Susan slo seg sammen også den fjortende dagen i måneden adar og drepte i Susan tre hundre mann, men de la ikke hånd på byttet.
17009016	De andre jødene i kongens landskaper slo seg også sammen og verget sitt liv og fikk ro for sine fiender. De drepte syttifem tusen av dem som hatet dem, men de la ikke hånd på byttet.
17009017	Dette hendte den trettende dagen i måneden adar. Og den fjortende dagen hvilte de ut, og de gjorde den til en gjestebudsdag og gledesdag.
17009018	Men jødene i Susan slo seg sammen både den trettende dagen og den fjortende dagen i måneden. På den femtende dagen hvilte de ut, og de gjorde den til en gjestebudsdag og gledesdag.
17009019	Det er grunnen til at jødene utover landet, de som bor i landsbyer, feirer den fjortende dagen i måneden adar som en gledesfest og høytidsdag. Da sender de hverandre gaver av gjestebudskosten.
17009020	Mordekai skrev opp disse hendelsene og sendte brev til alle jødene i alle kong Ahasverus’ landskaper, nære og fjerne,
17009021	og påla dem at de år etter år skulle feire den fjortende dagen og den femtende dagen i måneden adar,
17009022	fordi det var på de dagene jødene hadde fått ro for sine fiender. Det var i den måneden deres bedrøvelse hadde vendt seg til glede og deres sorg til høytid. Derfor skulle de gjøre disse dagene til gjestebudsdager og gledesdager og sende gjestebudskost til hverandre og gaver til de fattige.
17009023	Jødene vedtok som fast skikk dette som de hadde begynt å gjøre, og det Mordekai hadde skrevet til dem om.
17009024	For agagitten Haman, Hammedatas sønn, alle jøders fiende, hadde lagt planer opp mot jødene for å utrydde dem. Han hadde kastet pur, det er lodd, for å ødelegge og utrydde dem.
17009025	Men da det kom kongen for øre, hadde han ved et brev påbudt at den onde planen han hadde lagt opp mot jødene, skulle vende tilbake på hans eget hode, så han selv og sønnene hans ble hengt i galgen.
17009026	Derfor kalte de disse dagene purim etter ordet pur. Og på grunn av alt det som sto i dette brevet, og det som de selv hadde sett, og som hadde hendt dem,
17009027	fastsatte jødene og vedtok som ubrytelig skikk for seg og etterkommerne sine og for alle som sluttet seg til dem, at de år etter år skulle feire disse to dagene etter den forskrift som gjaldt om dem, og på den tiden som var fastsatt.
17009028	Det ble bestemt at disse dagene skulle minnes og feires gjennom alle tider, i hver ætt og i hvert landskap og i hver by, og at disse purim-dagene ikke skulle falle bort blant jødene, og minnet om dem aldri opphøre blant etterkommerne deres.
17009029	Dronning Ester, Abihajils datter, og jøden Mordekai skrev igjen et brev med myndige ord for å slå fast som lov det som sto i dette nye brevet om purim.
17009030	Og han sendte skrivelser til alle jødene i de ett hundre og tjuesju landskapene i Ahasverus’ rike med vennlige og alvorlige ord,
17009031	og påla dem å holde ved lag disse purim-dagene på den fastsatte tiden, slik som jøden Mordekai og dronning Ester hadde pålagt dem, og slik som de hadde stadfestet det for seg selv og etterkommerne sine, med vedtekten om faste og klagerop.
17009032	Slik ble disse forskriftene om purim-festen fastsatt som lov ved Esters bud, og det ble oppskrevet i en bok.
17010001	Kong Ahasverus la skatt på fastlandet og på øyene i havet.
17010002	Men alt det han gjorde i sin makt og velde, og en nøyaktig fremstilling av den høye rang som kongen opphøyet Mordekai til, det er oppskrevet i de mediske og persiske kongers krønike.
17010003	For jøden Mordekai var den neste etter kong Ahasverus, og han var høyt æret blant jødene og avholdt av sine mange brødre. Han søkte sitt folks vel og talte til beste for hele sin ætt.
18001001	I landet Us var det en mann som hette Job. Han var en uklanderlig og rettskaffen mann, som fryktet Gud og holdt seg fra det onde.
18001002	Han fikk sju sønner og tre døtre.
18001003	Han eide sju tusen sauer og tre tusen kameler og fem hundre par okser og fem hundre eselhopper, og han hadde en stor mengde tjenere. Han var mektigere enn alle Østens barn.
18001004	Hans sønner pleide å holde gjestebud på hver sin dag i hver sitt hus. Da sendte de bud til sine tre søstre og innbød dem til å komme og ete og drikke sammen med dem.
18001005	Så ofte en slik omgang med gjestebud var over, sendte Job bud etter dem og helliget dem. Han sto tidlig opp om morgenen og ofret brennoffer, ett for hver av dem. For Job sa: Kanskje sønnene mine har syndet og sagt Gud farvel i sitt hjerte. Slik gjorde Job alltid.
18001006	Så hendte det en dag at Guds sønner kom og stilte seg fram for Herren. Og blant dem kom også Satan.
18001007	Og Herren sa til Satan: Hvor kommer du fra? Satan svarte Herren: Jeg har fartet og flakket omkring på jorden.
18001008	Da sa Herren til Satan: Har du gitt akt på min tjener Job? For det er ingen på jorden som han, en uklanderlig og rettskaffen mann, som frykter Gud og holder seg fra det onde.
18001009	Men Satan svarte Herren: Mon Job frykter Gud for intet?
18001010	Har du ikke vernet om ham og hans hus og alt som hans er, på alle kanter? Hans henders gjerning har du velsignet, og buskapen hans har bredt seg vidt ut i landet.
18001011	Men rekk bare din hånd ut og rør ved alt det som hans er! Da vil han for visst si deg farvel like opp i ansiktet.
18001012	Da sa Herren til Satan: Se, alt det han eier er i din hånd. Men mot ham selv må du ikke rekke ut din hånd. - Så gikk Satan bort fra Herrens åsyn.
18001013	Så hendte det en dag mens hans sønner og døtre åt og drakk vin i den eldste brorens hus,
18001014	da kom det et bud til Job og sa: Oksene pløyde, og eselhoppene beitet tett ved.
18001015	Da kom sabeerne over dem og tok dem. Tjenesteguttene hogg de ned med sverd. Jeg var den eneste som slapp unna, så jeg kunne melde deg det.
18001016	Mens han ennå talte, kom en annen og sa: Guds ild for ned fra himmelen og rammet småfeet og tjenesteguttene, og brente dem opp. Jeg var den eneste som slapp unna, så jeg kunne melde deg det.
18001017	Mens han ennå talte, kom en annen og sa: Kaldeerne delte seg i tre flokker og overfalt kamelene og tok dem. Tjenesteguttene hogg de ned med sverd, jeg var den eneste som slapp unna, så jeg kunne melde deg det.
18001018	Mens han ennå talte, kom en annen og sa: Dine sønner og døtre åt og drakk vin i den eldste brorens hus.
18001019	Da kom det med ett en sterk storm fra den andre siden av ørkenen. Den tok tak i alle fire hjørnene på huset, så det falt sammen over de unge menneskene, og de omkom. Jeg var den eneste som slapp unna, så jeg kunne melde deg det.
18001020	Da reiste Job seg og flerret ytterkappen sin. Han klipte håret av hodet sitt og kastet seg ned på jorden og tilba
18001021	og sa: Naken kom jeg fra min mors liv, og naken skal jeg vende tilbake. Herren ga, og Herren tok, Herrens navn være lovet!
18001022	Under alt dette syndet ikke Job, han lastet ikke Gud for det som hadde hendt ham.
18002001	Så hendte det en dag at Guds sønner kom og stilte seg fram for Herren. Blant dem kom også Satan og stilte seg fram for Herren.
18002002	Og Herren sa til Satan: Hvor kommer du fra? Satan svarte Herren: Jeg har fartet og flakket omkring på jorden.
18002003	Da sa Herren til Satan: Har du gitt akt på min tjener Job? For det er ingen på jorden som han - en uklanderlig og rettskaffen mann, som frykter Gud og holder seg fra det onde. Ennå er han like uklanderlig. Uten grunn har du egget meg til å ødelegge ham.
18002004	Men Satan svarte Herren: Hud for hud! Men alt det en mann har, gir han for sitt liv.
18002005	Rekk bare din hånd ut og rør ved hans ben og kjøtt! Da skal han for visst si deg farvel like opp i ansiktet.
18002006	Da sa Herren til Satan: Se, han er i din hånd. Spar bare livet hans!
18002007	Så gikk Satan bort fra Herrens åsyn. Og han slo Job med smertefulle byller fra fotsålen til issen.
18002008	Og Job tok seg et potteskår og skrapte seg med det, der han satt midt i asken.
18002009	Da sa hans hustru til ham: Holder du deg like uklanderlig? Si Gud farvel og dø!
18002010	Men han svarte: Du taler som en av de ufornuftige kvinner! Skal vi bare ta imot det gode fra Gud og ikke også det onde? - Under alt dette syndet Job ikke med sine lepper.
18002011	Da Jobs tre venner fikk høre om all denne ulykken som var kommet over ham, kom de fra hver sitt hjemsted: Elifas fra Teman, Bildad fra Sjuah og Sofar fra Na’ama. De ble enige med hverandre om å gå til ham for å vise ham medynk og trøste ham.
18002012	Mens de var et stykke på avstand, så de opp, men de kjente ham ikke igjen. Da brast de i gråt og flerret ytterkappene sine, og de kastet støv opp imot himmelen så det falt ned over hodet på dem.
18002013	Så satt de hos ham der på jorden i sju dager og sju netter. Ingen sa ett ord til ham, for de så at hans pine var meget stor.
18003001	Deretter åpnet Job sin munn og forbannet den dagen han ble født.
18003002	Job tok til orde og sa:
18003003	La den gå til grunne, den dagen da jeg ble født, og den natten som sa: Et guttebarn er unnfanget!
18003004	Måtte den dagen bli til mørke! Måtte Gud i det høye ikke spørre etter den, og intet lys stråle over den!
18003005	Mørke og dødsskygge må kreve den tilbake! Skyer må leire seg over den! Alt det som gjør en dag mørk, må skremme den!
18003006	Den natten - måtte mulm ta den! La den ikke bli regnet med blant årets dager, og ikke komme med i måneders tall!
18003007	Ja, la den natten bli ufruktbar! Måtte aldri noe gledesrop lyde i den!
18003008	La dem som forbanner dager, forbanne den, de som er kyndige i å mane fram Leviatan!
18003009	La dens stjerner bli mørke i demringen, la den vente på lys som ikke kommer! La den aldri få se morgenrødens øyelokk!
18003010	For den stengte ikke døren til min mors liv, og den skjulte ikke plage for mine øyne.
18003011	Hvorfor døde jeg ikke i mors liv? Hvorfor utåndet jeg ikke straks jeg var født?
18003012	Hvorfor tok knær imot meg, og hvorfor var der bryster som jeg kunne die?
18003013	Nå kunne jeg ha ligget stille og hvilt. Jeg kunne fått sove og ha ro -
18003014	sammen med konger og jordens vismenn, de som bygde seg ruiner,
18003015	eller med fyrster som eide gull, som fylte husene sine med sølv,
18003016	eller jeg hadde ikke vært til, likesom et nedgravd, ufullbåret foster, - lik et barn som aldri så lyset.
18003017	Der har de ugudelige holdt opp å rase, der hviler de trette.
18003018	Der har alle fanger ro, de hører ikke slavedriverens røst.
18003019	Liten og stor er der like, og trellen er fri for sin herre.
18003020	Hvorfor blir lys gitt til den som lider, og liv til dem som har bitterhet i sjelen,
18003021	de som venter på døden uten at den kommer, og søker den mer ivrig enn en graver etter skjulte skatter,
18003022	de som gleder seg med jubelrop og fryder seg når de finner sin grav?
18003023	Hvorfor blir lyset gitt til en mann som veien er skjult for, den som Gud har stengt inne på alle kanter?
18003024	Mine sukk er blitt mitt daglige brød, mine klager strømmer fram som vannet.
18003025	For alt det fryktelige som jeg fryktet for, har funnet meg, og det jeg gruer for, har grepet meg.
18003026	Jeg har ikke fred, ikke ro. Jeg har ikke hvile, det kommer alltid ny uro.
18004001	Da tok Elifas fra Teman til orde og sa:
18004002	Om en prøvde å tale et ord til deg, ville du da ta det ille opp? Men hvem kan vel holde sine ord tilbake?
18004003	Selv har du rettledet mange og styrket maktløse hender.
18004004	Dine ord reiste opp igjen den som snublet, og vaklende knær har du styrket.
18004005	Men nå, når det gjelder deg selv, blir du motløs. Når det rammer deg selv, blir du redd.
18004006	Er ikke din gudsfrykt din tillit, din redelige ferd ditt håp?
18004007	Tenk etter: Hvem omkom uskyldig? Og hvor gikk den rettskafne til grunne?
18004008	Etter det jeg har sett, har de som pløyde urett og sådde ulykke, også høstet det.
18004009	De går til grunne for Guds ånde, for hans vredespust blir de til intet.
18004010	Løven brøler, og den unge løve har en mektig røst, men de unge løvers tenner blir brukket.
18004011	Løven omkommer av mangel på rov, løvinnens unger blir spredt.
18004012	Et ord kom listende til meg, det lød for øret mitt som en hviskende lyd,
18004013	under urolige tanker ved nattlige syner, når mennesket synker i dypeste søvn.
18004014	Angst kom over meg så jeg skalv, redselen fikk mine ben til å riste.
18004015	En ånd strøk forbi mitt ansikt, og hårene reiste seg på mitt hode.
18004016	Den sto der, jeg skjelnet den ikke klart, en skikkelse sto der for mine øyne. Jeg hørte en stille røst som hvisket:
18004017	Kan et menneske være rettferdig for Gud? Kan en mann være ren for sin skaper?
18004018	Se, han stoler ikke engang på tjenerne sine, og han finner feil hos sine engler -
18004019	enn si da hos dem som bor i et leirhus, som har sin grunnvoll i støvet - de som knuses lettere enn møll.
18004020	Fra morgen til kveld - så er de knust, de er borte for alltid og ingen gir akt på det.
18004021	Blir ikke deres teltsnor trukket ut? De dør, men visdom har de ikke funnet.
18005001	Rop du bare! Er det vel noen som svarer deg? Hvem av de hellige vil du vende deg til?
18005002	For harme slår dåren i hjel, og vrede dreper den tåpelige.
18005003	Jeg så en dåre som slo rot, men med ett måtte jeg rope ve over hans bolig.
18005004	Hans barn var uten hjelp. De ble trådt ned i porten, og det var ingen som reddet dem.
18005005	Hungersnøden fortærte hans avling. Ja, de sultne tok den til og med midt ut av tornene. Og de tørste snappet etter hans gods.
18005006	For tomhet springer ikke fram av støvet, og fra jorden spirer ikke plage.
18005007	Men mennesket fødes til plage, likesom flammens gnister flyr høyt i været.
18005008	Men jeg ville vende meg til Gud og overgi min sak til ham -
18005009	han som gjør storverk som ingen kan granske, og underfulle ting som ingen kan telle,
18005010	som sender regn ut over jorden og lar vann strømme ut over markene,
18005011	som opphøyer de ringe og lar de sørgende nå fram til frelse,
18005012	som krysser de kløktiges råd, så deres hender ikke får utrettet noe som varer,
18005013	han som fanger de vise i deres kløkt, han lar de listiges råd bli forhastet.
18005014	Om dagen støter de på mørke, om middagen famler de som om natten.
18005015	Slik frelser han den fattige fra sverdet, fra deres munn og fra den sterkes hånd.
18005016	Det blir håp for den ringe, ondskapen må lukke sin munn.
18005017	Ja, salig er det menneske som Gud refser, og Den Allmektiges tukt må du ikke akte ringe!
18005018	For han sårer, og han forbinder. Han slår, og hans hender leger.
18005019	I seks trengsler skal han berge deg, og i den sjuende skal intet ondt røre deg.
18005020	I hungersnød frir han deg fra døden og i krig fra sverdets vold.
18005021	For tungens svepe skal du være skjult, og du skal ikke frykte når ødeleggelsen kommer.
18005022	Du skal le av ødeleggelse og hunger, og du skal ikke frykte for villdyrene i landet.
18005023	For du skal stå i pakt med markens steiner, og markens ville dyr skal holde fred med deg.
18005024	Du skal få se at ditt telt er trygt, og du skal se over din eiendom og ikke savne noen ting.
18005025	Du skal få se at din ætt blir tallrik, dine etterkommere som jordens vekster.
18005026	I fullmoden alder skal du gå i graven, slik som kornbånd bæres inn når tiden er inne.
18005027	Se, dette er det vi har utforsket. Slik er det. Hør det og merk deg det!
18006001	Da tok Job til orde og sa:
18006002	Å, om min sorg kunne bli veid, og all min ulykke samtidig lagt på vekten!
18006003	For nå er den tyngre enn havets sand, derfor var mine ord overilet.
18006004	For Den Allmektiges piler sitter i meg, og min ånd drikker deres gift. Guds redsler stiller seg opp imot meg.
18006005	Skriker vel et villesel midt i det grønne gresset? Eller brøler en okse når den har fôret foran seg?
18006006	Hvem vil ete det som er smakløst uten å sette salt til? Er der smak i eggehvite?
18006007	Det byr meg imot å røre ved slikt. Det er som å ete mat som er skjemt.
18006008	Måtte min bønn nå fram og Gud innfri mitt håp!
18006009	Måtte Gud bare beslutte å knuse meg! Måtte han løfte sin hånd og skjære over min livstråd!
18006010	Da hadde jeg enda en trøst, og jeg skulle hoppe av glede midt i den nådeløse smerten! For jeg har ikke fornektet Den Helliges ord.
18006011	Hva styrke har jeg, så jeg kan holde ut? Hvilke utsikter har jeg, så jeg kan være tålmodig?
18006012	Er jeg sterk som en stein? Er mitt kjøtt som av kobber?
18006013	Har jeg vel kraft til å hjelpe meg selv? Er ikke all utsikt til frelse tatt fra meg?
18006014	Den ulykkelige burde møte kjærlighet hos sin venn, så han ikke skal oppgi frykten for Den Allmektige.
18006015	Mine brødre har sviktet som en bekk, elveleiet var fylt av vann, men så blir det borte.
18006016	Vannet var grumset av is, blandet med snø,
18006017	men når heten kommer, tørkes det ut, for solens glød svinner det bort.
18006018	Karavaner bøyer av fra veien. De drar opp i ørkenen og omkommer.
18006019	Temas karavaner speidet etter dem. Sjebas reisefølger satte sitt håp til dem.
18006020	De ble til skamme, fordi de stolte på dem. De kom dit og ble skuffet.
18006021	Slik er det nå blitt med dere! Dere ser ulykken og blir redde.
18006022	Har jeg vel bedt dere om at dere skulle gi meg noe eller bruke noe av deres gods til beste for meg?
18006023	Har jeg bedt dere om at dere skulle frelse meg av fiendens hånd og løskjøpe meg fra voldsmenn?
18006024	Lær meg, så skal jeg tie! Vis meg hva jeg har fart vill i!
18006025	For en kraft det er i rettsindige ord! Men hva gagn er det i en irettesettelse fra dere?
18006026	Tenker dere på å refse meg for mine ord, og slå en fortvilet manns ord hen i været?
18006027	Selv en farløs kunne dere kaste lodd om, og kjøpslå om deres venn!
18006028	Men gjør nå så vel å se på meg! Tror dere at jeg vil lyve dere midt opp i ansiktet?
18006029	Vend om, la det ikke bli gjort urett! Vend om, jeg har ennå rett i dette!
18006030	Er det urett på min tunge? Kan ikke min gane skjelne hva som er ondt?
18007001	Er ikke et menneskes liv på jorden en krigstjeneste, og hans dager som en dagarbeiders dager?
18007002	Han er lik en trell som stønner etter skygge, og lik en dagarbeider som venter på sin lønn.
18007003	Slik har jeg fått i eie måneder fulle av nød, og netter fulle av elendighet er falt i min lodd.
18007004	Hver gang jeg legger meg, sier jeg: Når kan jeg stå opp? Lang blir kvelden, og jeg blir trett av å kaste meg hit og dit inntil morgenlysningen.
18007005	Mitt kjøtt er kledd med makk og med skorper som av jord. Min hud blir skrukket og brister.
18007006	Mine dager farer hurtigere av sted enn en veverskyttel, de svinner bort uten håp.
18007007	Kom i hu at mitt liv er et pust! Aldri mer skal mitt øye se noe godt.
18007008	Den som ser meg nå, ser meg aldri igjen. Dine øyne skal søke etter meg, men jeg er ikke mer.
18007009	En sky blir borte og farer av sted, slik er det med den som farer ned til dødsriket - han kommer ikke opp igjen.
18007010	Han vender ikke mer tilbake til sitt hus, og hans sted kjenner ham ikke lenger.
18007011	Så vil jeg da ikke legge bånd på min munn. Jeg vil tale i min ånds trengsel, jeg vil klage i min sjels bitre smerte.
18007012	Er jeg et hav eller et havuhyre, siden du setter vakt over meg?
18007013	Når jeg sier: Min seng skal trøste meg, og mitt leie skal gjøre sorgen lettere for meg,
18007014	da skremmer du meg med drømmer og forferder meg med syner.
18007015	Derfor ville min sjel heller kveles, heller døden enn disse pinslene.
18007016	Jeg er fortvilet! Jeg skal ikke leve bestandig. La meg være, for mine dager er et pust.
18007017	Hva er et menneske, at du gir så meget akt på ham og vender ditt hjerte mot ham,
18007018	at du oppsøker ham hver morgen og prøver ham hvert øyeblikk?
18007019	Hvor lenge skal det vare før du vender øynene bort fra meg? Vil du ikke slippe meg til jeg får svelget spyttet?
18007020	Har jeg syndet, hva ondt gjorde jeg da mot deg, du menneskevokter? Hvorfor har du gjort meg til skyteskive for deg, så jeg er til byrde for meg selv?
18007021	Og hvorfor tilgir du ikke min synd og forlater min misgjerning? For nå må jeg legge meg i støvet. Når du leter etter meg, er jeg ikke mer.
18008001	Da tok Bildad fra Sjuah til orde og sa:
18008002	Hvor lenge vil du tale slik? Hvor lenge skal din munns ord være som et veldig vær?
18008003	Skulle vel Gud forvende retten? Eller skulle Den Allmektige forvende rettferdigheten?
18008004	Dersom dine sønner har syndet mot ham, så har han gitt dem deres synd i vold.
18008005	Dersom du vender deg til Gud og ber Den Allmektige om nåde,
18008006	hvis du er ren og oppriktig, da vil han komme deg til hjelp og reise din rettferds bolig på nytt.
18008007	Din forrige lykke vil bli liten mot din nye lykke, for den skal være veldig stor.
18008008	Spør bare de fremfarne slekter og akt på det som deres fedre har gransket ut.
18008009	For vi er fra i går og vet intet, en skygge er våre dager på jorden.
18008010	Fedrene skal lære deg og si deg det og bære fram ord fra sitt hjerte.
18008011	Vokser sivet opp der det ikke er myrlendt? Blir starrgresset stort uten vann?
18008012	Ennå står det friskt og grønt og blir ikke skåret - da visner det før alt annet gress.
18008013	Slik går det alle dem som glemmer Gud. Den gudløses håp går til grunne.
18008014	Skrøpelig er det han stoler på, og det han trøster seg til, er spindelvev.
18008015	Han støtter seg på sitt hus, men det står ikke. Han holder fast i det, men det står ikke fast.
18008016	Frodig står han der i solens skinn, og hans skudd brer seg ut over hans hage.
18008017	Hans røtter slynger seg om en steinrøys, mellom steiner trenger han seg fram.
18008018	Men blir han revet bort fra sitt sted, så kjennes det ikke ved ham: Jeg har aldri sett deg!
18008019	Se, det er all den glede han har på veien! Og av mulden spirer andre fram.
18008020	Nei, Gud forkaster ikke en som er ulastelig, og han holder ikke ugudelige ved hånden.
18008021	Ennå vil han fylle din munn med latter og dine lepper med jubel.
18008022	De som hater deg, skal kles med skam, og de ugudeliges telt skal ikke mer finnes.
18009001	Da tok Job til orde og sa:
18009002	Ja visst, jeg vet at det er slik! Hvordan skulle en mann kunne ha rett mot Gud?
18009003	Om han hadde lyst til å gå i rette med Gud, kunne han ikke svare ham ett til tusen.
18009004	Vis som han er av hjertet og veldig i styrke - hvem trosset ham og kom vel fra det?
18009005	Han er den som flytter fjell før de vet av det, som velter dem i sin vrede.
18009006	Han rister jorden, så den viker fra sitt sted, og dens støtter skjelver.
18009007	Han byr solen, og den står ikke opp, han setter segl for stjernene.
18009008	Alene utspente han himmelen og skrider fram over havets bølger.
18009009	Han har skapt Bjørnen og Orion og Sjustjernen og sørhimmelens stjernebilder.
18009010	Han gjør store, uransakelige ting og under uten tall.
18009011	Han går forbi meg, og jeg ser ham ikke. Han farer forbi, og jeg merker ham ikke.
18009012	Han griper sitt bytte - hvem vil hindre ham, hvem vil si til ham: Hva er det du gjør?
18009013	Gud holder ikke sin vrede tilbake. Under ham måtte Rahabs hjelpere bøye seg.
18009014	Hvordan skulle da jeg kunne svare ham og velge mine ord mot ham,
18009015	jeg som ikke kunne svare selv om jeg hadde rett, men bare måtte be min dommer om nåde!
18009016	Om jeg ropte, og han svarte meg, kunne jeg ikke tro at han hadde hørt min røst -
18009017	han som ville knuse meg i storm og uten årsak ramme meg med sår på sår,
18009018	som ikke ville tillate meg å dra ånde, men ville mette meg med lidelser.
18009019	Gjelder det styrke, så sier han: Se, her er jeg! Gjelder det rett: Hvem vil stevne meg?
18009020	Selv om jeg hadde rett, skulle likevel min egen munn dømme meg skyldig. Var jeg uskyldig, ville han likevel dømme meg skyldig.
18009021	Jeg er uten skyld! - Jeg bryr meg ikke om å leve, jeg forakter mitt liv,
18009022	det kommer ut på ett, derfor sier jeg: Skyldfri eller ugudelig, han gjør dem begge til intet!
18009023	Dersom svepen brått rammer med død, spotter han de uskyldiges lidelse.
18009024	Jorden er gitt i den ugudeliges hånd. Gud dekker til ansiktet på dens dommere. Er det ikke han som gjør det, hvem er det da?
18009025	Mine dager er raskere enn en løper. De flykter uten å ha sett noe godt.
18009026	De farer av sted som sivbåter, som en ørn som slår ned på sitt bytte.
18009027	Om jeg sier: Jeg vil glemme min sorg, jeg vil legge av meg det bedrøvede ansiktet og se glad ut,
18009028	da gruer jeg for alle mine plager. Jeg vet jo at du ikke frikjenner meg.
18009029	Jeg er jo dømt på forhånd - hvorfor strever jeg da forgjeves?
18009030	Om jeg vasket meg med snø og renset hendene mine med lut,
18009031	likevel skulle du dyppe meg i en grøft, så mine egne klær ville få avsky for meg.
18009032	For han er ikke en mann som jeg, så jeg kunne svare ham, slik at vi kunne gå sammen for retten.
18009033	Det er ikke noen voldgiftsmann mellom oss, som kunne legge sin hånd på oss begge.
18009034	Bare han ville ta bort sitt ris fra meg, så hans redsler ikke skremte meg!
18009035	Da skulle jeg tale uten å frykte for ham. Men slik er det ikke med meg.
18010001	Min sjel er lei av livet! Jeg vil la min klage ha fritt løp, jeg vil tale i min sjels bitre smerte.
18010002	Jeg vil si til Gud: Fordøm meg ikke! La meg vite hvorfor du strider mot meg!
18010003	Synes det godt for deg at du undertrykker, at du forkaster det dine hender har dannet, og at du lar lyset skinne over ugudeliges råd?
18010004	Ser du med kjødets øyne? Eller ser du slik som et menneske ser?
18010005	Er dine dager som et menneskes dager, eller dine år som en manns dager? -
18010006	siden du søker etter min misgjerning og leter etter min synd,
18010007	enda du vet at jeg ikke er ugudelig, og at det ingen er som redder av din hånd.
18010008	Dine hender har dannet meg og skapt meg, helt og i alle deler, og enda vil du ødelegge meg!
18010009	Kom i hu at du har dannet meg som leire, og nå lar du meg igjen vende tilbake til støvet!
18010010	Helte du meg ikke ut som melk og lot meg størkne som ost?
18010011	Med hud og kjøtt kledde du meg, og knyttet meg sammen med ben og sener.
18010012	Liv og miskunn ga du meg, og din varetekt vernet om min ånd.
18010013	Og så var det dette du gjemte i ditt hjerte! Jeg vet at dette hadde du i sinne:
18010014	Syndet jeg, så ville du vokte på meg og ikke frikjenne meg for min misgjerning.
18010015	Var jeg skyldig, da ve meg! Men var jeg uskyldig, skulle jeg likevel ikke kunne løfte hodet! Mett av skam er jeg, og min elendighet har jeg for øye.
18010016	Og løftet jeg likevel hodet, så ville du jage etter meg som en løve, og igjen vise din forunderlige makt mot meg.
18010017	Du ville føre nye vitner mot meg og øke din harme mot meg, sende stadig nye hærflokker mot meg.
18010018	Hvorfor lot du meg komme ut av min mors liv? Hadde jeg bare dødd, så intet øye hadde sett meg!
18010019	Da ville jeg ha vært som om jeg aldri hadde vært til. Fra mors liv var jeg da blitt båret til graven.
18010020	Er ikke mine dager få? Å, om han kunne holde opp og la meg være, så jeg kunne bli litt glad,
18010021	før jeg går bort for ikke å vende tilbake, bort til mørkets og dødsskyggens land,
18010022	et land så dystert som den mørkeste natt, hvor dødsskygge og forvirring rår, og hvor lyset er som den svarteste natt!
18011001	Da tok Sofar fra Na’ama til orde og sa:
18011002	Skulle en ordflom bli uten svar, eller en pratmaker få rett?
18011003	Skulle ditt prat drive menn til taushet? Skulle du spotte uten at noen sier at du burde skamme deg?
18011004	Og skal du få si: Min lære er ren, og du kan ikke se noen skyld hos meg?
18011005	Om bare Gud ville tale og opplate sine lepper mot deg,
18011006	om han ville åpenbare deg visdommens hemmeligheter, at det er dobbel forstand i dem, - da måtte du nok innse, at noe av din misgjerning tilgir Gud deg!
18011007	Kan du fatte Gud med din forstand? Eller kan du finne ut hvor Den Allmektige har sin grense?
18011008	Guds visdom, himmelhøy er den. Hva kan du gjøre? Dypere enn dødsriket er den. Hva vet du?
18011009	Lengre enn jorden er dens mål og bredere enn havet.
18011010	Om Gud drar fram, om han setter i fengsel og sammenkaller retten, hvem kan da hindre ham?
18011011	For han, han kjenner de falske menn og ser uretten - mon han ikke gir akt?
18011012	Kan en uvettig mann få forstand? Kan et villesel bli født til menneske?
18011013	Hvis du vender ditt hjerte til ham og utbreder dine hender for ham -
18011014	er det synd i din hånd, da få den bort og la ikke urett bo i dine telt -
18011015	ja, da skal du, fri for lyte, oppløfte ditt ansikt og stå fast og ikke frykte.
18011016	Du skal glemme din plage. Du skal tenke på den som vannet som rant vekk.
18011017	Lysere enn middagen blir da ditt liv, mørket blir for deg som morgenen.
18011018	Og du skal være trygg, for da er det håp. Ja, du skal se deg omkring og legge deg trygt til ro.
18011019	Du skal hvile, og ingen skal skremme deg opp. Og mange vil gjerne være deg til lags.
18011020	Men de ugudeliges øyne tæres bort. De har ingen tilflukt mer, og deres håp er å få oppgi sin ånd.
18012001	Da svarte Job og sa:
18012002	Ja, sannelig, dere er de rette folkene! Og med dere dør visdommen ut!
18012003	Men også jeg har forstand, likesom dere. Jeg står ikke tilbake for dere. Og hvem kjenner ikke til dette?
18012004	Til spott for mine venner er jeg blitt, jeg som ropte til Gud og fikk svar. Til spott er jeg, den rettskafne og uklanderlige.
18012005	Den trygge føler bare forakt for ulykken, han tenker at den rammer bare dem hvis fot allerede vakler.
18012006	Voldsmenn får ha sine telt i fred, og trygge er de som egger Gud til vrede, de som tenker at de har sin gud i sin hånd.
18012007	Spør bare dyrene, de skal lære deg. Spør himmelens fugler, de skal si deg det.
18012008	Eller tal til jorden, og den skal lære deg, og havets fisker skal fortelle deg det.
18012009	Hvem skjønner ikke av alt dette at det er Herrens hånd som har skapt det.
18012010	Det er han som har i sin hånd hver levende sjel og hvert menneskelegemes ånd.
18012011	Mon ikke øret prøver ord, likesom ganen smaker mat?
18012012	Hos gråhårede er visdom, og langt liv gir forstand.
18012013	Hos ham er visdom og velde, ham tilhører råd og forstand.
18012014	Se, han river ned, og ingen bygger opp igjen. Han stenger for en mann, og ingen kan lukke opp.
18012015	Han demmer for vannene, og de tørker bort. Han slipper dem løs, og de river jorden med seg.
18012016	Hos ham er styrke og visdom. I hans makt er både den som farer vill, og den som fører vill.
18012017	Han lar rådsherrer gå barbent bort, og gjør dommere til dårer.
18012018	Kongers bånd løser han, men binder rep om deres lender.
18012019	Han lar prester gå barbent bort, og mektige menn støter han ned.
18012020	Han tar mælet fra prøvede menn og innsikt fra oldinger.
18012021	Han utøser forakt over fyrster, og løser beltet på de mektige.
18012022	Han drar det skjulte fram fra mørket og fører dødsskygge fram i lyset.
18012023	Han gjør folkene store, og han lar dem gå til grunne. Han gir folkene vidt rom, og han fører dem bort.
18012024	Han tar forstanden fra høvdingene i landet, og lar dem tumle omkring i veiløs ødemark.
18012025	De famler i mørke uten lys, og han lar dem rave som drukne folk.
18013001	Se, alt sammen har mitt øye sett, mitt øre hørt og merket seg.
18013002	Det som dere vet, det vet også jeg. Jeg står ikke tilbake for dere.
18013003	Men jeg vil tale til Den Allmektige, og jeg har lyst til å rettferdiggjøre meg for Gud.
18013004	Men dere dikter opp løgn! Dårlige leger er dere alle sammen.
18013005	Å, om dere ville tie helt stille, så kunne det gjelde for visdom.
18013006	Hør nå på mitt motlegg og merk på anklagen fra mine lepper!
18013007	Vil dere tale urett til forsvar for Gud? Vil dere tale svikefullt til forsvar for ham?
18013008	Vil dere ta hans parti, eller vil dere være sakførere for Gud?
18013009	Vil det gå godt for dere når han ransaker dere, eller vil dere narre ham, som en narrer et menneske?
18013010	Han skal sannelig tukte dere, om dere i lønndom gjør forskjell på folk.
18013011	Vil ikke hans høyhet forferde dere, og redselen for ham falle over dere?
18013012	Deres tankespråk er askespråk. Deres skanser blir til skanser av leire.
18013013	Ti, la meg være, så jeg kan tale. Så får det komme over meg hva det vil!
18013014	Hvorfor skulle jeg bære mitt kjøtt mellom mine tenner? Jeg vil legge mitt liv i min hånd.
18013015	Selv om han slår meg, vil jeg stole på ham. Jeg vil vise ham at min ferd er rett.
18013016	Og det skal bli til frelse for meg. Men ingen ugudelig kommer for hans åsyn.
18013017	Hør da nøye på mitt ord og la min forklaring trenge inn i ørene.
18013018	Se, jeg har saken i orden! Jeg vet at jeg har rett.
18013019	Hvem er den som vil gå i rette med meg? Ja, da vil jeg tie stille og dø.
18013020	Bare to ting må du ikke gjøre mot meg, da skal jeg ikke skjule meg for ditt åsyn:
18013021	Ta din hånd bort fra meg, og la ikke dine redsler forferde meg.
18013022	Så kall da, og jeg skal svare! Eller la meg tale, og svar du meg!
18013023	Hvor mange misgjerninger og synder har jeg? Gjør kjent for meg min overtredelse og min synd!
18013024	Hvorfor skjuler du ditt åsyn og regner meg som din fiende?
18013025	Vil du skremme et bortblåst blad og forfølge et tørt halmstrå? -
18013026	siden du skriver så harde ting mot meg og lar meg arve min ungdoms misgjerninger,
18013027	siden du setter mine føtter i stokken og vokter på alle mine veier og drar en ring om mine fotsåler.
18013028	Og dette gjør du mot en som tæres bort som et råttent tre, som et møllspist klede.
18014001	Et menneske, født av en kvinne, lever en kort tid og mettes med uro.
18014002	Som en blomst skyter han opp og visner, han flykter som skyggen og blir ikke stående.
18014003	Men selv over en slik en vokter ditt øye, og du fører meg fram for din domstol!
18014004	Kunne det bare komme en ren av en uren? Ikke én!
18014005	Når mannens dager er fastsatt og hans måneders tall bestemt hos deg, når du har satt ham en grense som han ikke kan overskride,
18014006	så vend ditt øye bort fra ham, så han kan ha ro så pass at han kan glede seg som en dagarbeider ved sin dag.
18014007	For treet er det håp. Om det hogges ned, så spirer det igjen, på nye skudd mangler det ikke.
18014008	Om roten blir gammel i jorden, og stubben dør ut i mulden,
18014009	så setter det likevel knopper ved eimen av vann, og skyter greiner som et nyplantet tre.
18014010	Men når en mann dør, så ligger han der. Når et menneske oppgir ånden, hvor er han da?
18014011	Som vannet renner ut av sjøen, og som en elv minker og tørker bort,
18014012	slik legger et menneske seg ned og står ikke opp igjen. Så lenge himmelen er til, våkner de ikke - de vekkes ikke opp av søvnen.
18014013	Å, om du ville gjemme meg i dødsriket og skjule meg der til din vrede var over - om du ville sette meg tidsfrist og så komme meg i hu igjen!
18014014	Når en mann dør, lever han da opp igjen? Alle min krigstjenestes dager vil jeg vente, til min avløsning kommer.
18014015	Da skal du rope, og jeg skal svare deg, og du vil lengte etter din skapning.
18014016	Men nå teller du mine skritt og vokter stadig på min synd.
18014017	Forseglet i en pung ligger mine overtredelser, og du syr til over min misgjerning.
18014018	Som et fjell faller og forvitrer, og en klippe blir flyttet fra sitt sted,
18014019	som vannet huler ut steiner og flommen skyller bort muldjorden, slik gjør du menneskets håp til intet.
18014020	Du beseirer ham for alltid, og han må gå bort. Du skamfarer ansiktet hans og lar ham fare.
18014021	Kommer hans barn til ære, da vet han det ikke. Blir de fornedret, merker han det ikke.
18014022	Bare over ham selv kjenner hans legeme smerte, og bare over ham selv sørger hans sjel.
18015001	Da tok Elifas fra Teman til orde og sa:
18015002	Skulle en vis mann svare med kunnskap som bare er vind? Fyller han sitt indre med stormvær?
18015003	Skulle han vel forsvare sin sak med unyttige ord, og med tale som det ikke er gagn i?
18015004	Til og med gudsfrykten bryter du ned, og du svekker andakten for Guds åsyn.
18015005	Din synd legger ordene i din munn. Du velger falske menns tale.
18015006	Din egen munn domfeller deg, ikke jeg, dine lepper vitner mot deg.
18015007	Ble du født først av alle mennesker, eller kom du til verden før alle haugene var til?
18015008	Var du tilhører i Guds hemmelige råd, tilranet du deg visdom der?
18015009	Hva vet du som vi ikke vet? Hva forstår du som er ukjent for oss?
18015010	Det er blant oss noen som er både gamle og gråhåret, rikere på dager enn din far.
18015011	Er Guds trøsteord for lite for deg - et ord som ble talt så vennlig?
18015012	Hvorfor lar du deg rive med av ditt hjerte? Og hvorfor gnistrer dine øyne? -
18015013	siden du vender din ånd mot Gud og lar ordene strømme fra din munn.
18015014	Hva er et menneske, at han skulle være ren, og en som er født av en kvinne, at han skulle være rettferdig?
18015015	Se, han stoler ikke engang på sine hellige, og himlene er ikke rene i hans øyne.
18015016	Langt mindre da en ussel og fordervet mann som drikker urett som vann.
18015017	Jeg vil kunngjøre deg noe, hør på meg! Det jeg har sett, det vil jeg fortelle,
18015018	det som vise menn forkynner og ikke har skjult, det som de mottok fra sine fedre.
18015019	Bare til dem ble landet gitt, ingen fremmede dro med dem.
18015020	En ugudelig lever i angst alle sine dager. Få i tall er de årene som voldsmannen har i vente.
18015021	Skremmelige toner lyder i hans ører, midt i freden kommer ødeleggeren over ham.
18015022	Han har ikke noe håp om å vende tilbake fra mørket, og han er søkt ut til å falle for sverdet.
18015023	Han flakker om etter brød og spør: Hvor er det å finne? Han vet at en mørkets dag står ferdig ved hans side.
18015024	Nød og trengsel forferder ham, de beseirer ham som en angrepslysten konge,
18015025	fordi han rakte ut sin hånd mot Gud og utfordret Den Allmektige,
18015026	stormet fram mot ham med oppreist nakke, under vern av sine skjoldbukler.
18015027	Han dekket ansiktet med sin fedme og la fett på hoftene.
18015028	Han slår seg til i ødelagte byer, i hus hvor ingen skulle bo, som snart skal bli grushauger.
18015029	Han blir ikke rik, hans gods varer ikke ved, og hans grøde luter ikke mot jorden.
18015030	Han slipper ikke ut av mørket. Ilden skal tørke hans kvister. Han skal blåses bort ved Guds munns ånde.
18015031	La ham ikke sette sin lit til det som er forgjengelig! Da bedrar han seg selv, for alt han får igjen, blir bare forgjengelighet.
18015032	Før hans dag kommer, blir det oppfylt, og hans grein grønnes ikke.
18015033	Han blir lik et vintre som mister druene før de er modne, og lik et oljetre som feller sine blomster.
18015034	Den gudløse flokken er uten frukt. Ild fortærer teltene for dem som lar seg bestikke.
18015035	De unnfanger ugjerning og føder ondskap, og fra deres morsliv kommer svik.
18016001	Da svarte Job og sa:
18016002	Jeg har hørt nok av dette! Dere er plagsomme trøstere alle sammen!
18016003	Blir det aldri ende på de tomme ordene? Hva er det som egger deg til å svare?
18016004	Også jeg kunne tale som dere. Om dere var i mitt sted, kunne jeg sette sammen ord mot dere. Jeg kunne riste på hodet over dere.
18016005	Jeg kunne styrke dere med min munn, og mine leppers medynk kunne gi dere lindring.
18016006	Om jeg taler, stilles ikke min smerte. Og lar jeg det være, hva lindring får jeg ved det?
18016007	Ja, nå har Gud trettet meg ut. Du har utryddet hele min husstand.
18016008	Du grep meg fatt - og dette ble et vitne mot meg. Min magerhet sto opp og anklaget meg, like i mitt ansikt vitnet den mot meg.
18016009	Hans vrede fortærte meg og forfulgte meg. Han skar tenner mot meg. Min motstander ser på meg med skarpe øyne.
18016010	De spilte opp sin munn mot meg, med hån slo de meg på kinnet. Alle har de slått seg sammen mot meg.
18016011	Gud gir meg i urettferdige menns vold og styrter meg i ugudelige menneskers hender.
18016012	Jeg levde i ro, da ristet han meg. Han grep meg i nakken og brøt meg i stykker. Han satte meg opp som skyteskive.
18016013	Hans skyttere omringet meg. Han kløvde nyrene mine uten barmhjertighet, han øste ut min galle på jorden.
18016014	Han rev flenge på flenge i meg, han stormet mot meg som en kriger.
18016015	Jeg har sydd sekk om kroppen, og stukket mitt horn i støvet.
18016016	Mitt ansikt er rødt av gråt, og over mine øyelokk ligger det dødsskygge.
18016017	Og enda er det ingen urett i mine hender, og min bønn er ren.
18016018	Å jord, dekk ikke mitt blod! Måtte det ikke være noe sted hvor mitt skrik stanser!
18016019	Se, også nå har jeg mitt vitne i himmelen, i det høye er det en som taler min sak.
18016020	Min talsmann er min venn. Med gråt ser mitt øye mot Gud,
18016021	og han taler menneskets sak for Gud, slik en mann ber for sin neste.
18016022	For om få år skal jeg vandre den veien som ikke fører tilbake.
18017001	Min ånd er brutt, mine dager er utslokt. Graver ligger foran meg.
18017002	Sannelig, spott omgir meg på alle kanter, og mitt øye må betrakte deres trettekjære ferd.
18017003	Så gi nå et pant, gå i borgen for meg hos deg selv! Hvem er han som vil stille sikkerhet og gi håndslag?
18017004	Du har jo lukket deres hjerte for innsikt, derfor vil du ikke la dem vinne.
18017005	Den som forråder venner, så de blir til bytte, hans barns øyne skal tæres bort.
18017006	Jeg er satt til et ordtak for folk. Jeg er en mann som blir spyttet i ansiktet.
18017007	Mitt øye er sløvet av sorg, og alle mine lemmer er som en skygge.
18017008	Rettskafne blir forferdet over dette, og den skyldfrie blir harm på den gudløse.
18017009	Men den rettferdige holder fast ved sin vei. Den som har rene hender, får enda mer kraft.
18017010	Men dere - kom bare igjen alle sammen! Jeg finner så likevel ikke noen vismann blant dere!
18017011	Mine dager har hastet forbi. Mine planer er gjort til intet - mitt hjertes eiendom!
18017012	Natt gjør de til dag. De sier at lyset er nærmere enn det mørket som ligger like foran meg.
18017013	Når jeg håper på dødsriket som mitt hus og reder mitt leie i mørket,
18017014	når jeg roper til graven: Du er min far! - og til makken: Du er min mor og min søster! -
18017015	hvor er da mitt håp? Hvem kan se noe håp for meg?
18017016	Vil de gå ned til dødsrikets porter? Skal vi sammen gå til hvile i støvet?
18018001	Da tok Bildad fra Sjuah til orde og sa:
18018002	Når vil dere da en gang sette en grense for deres ord? Kom til fornuft, så kan vi tale sammen!
18018003	Hvorfor blir vi regnet som fe? Hvorfor er vi urene i deres øyne?
18018004	Og du som sliter deg selv i stykker i din vrede! Skal jorden bli øde for din skyld og fjell bli flyttet fra sin plass?
18018005	Like fullt skal den ugudeliges lys bli slokt, og ilden på hans arne skal ikke lyse.
18018006	Lyset skal bli til mørke i hans telt, og hans lampe skal slokne for ham.
18018007	Hans sterke skritt skal bli hindret, og hans egne planer skal styrte ham.
18018008	Han blir fanget i garnet med sine føtter, og han går inn i et nett.
18018009	En snare griper ham om hælen, et rep holder ham fast.
18018010	Skjult i jorden er det garnet han fanges i, og fellen ligger på hans vei.
18018011	Redsler forferder ham rundt omkring og jager ham hvor han setter sin fot.
18018012	Av sult blir hans kraft fortært, og ulykke står ferdig ved hans side.
18018013	Hans hud fortæres stykke for stykke. Dødens førstefødte fortærer hans lemmer.
18018014	Han rives bort fra sitt telt, som han setter sin lit til. Du lar ham dra av sted til redslenes konge.
18018015	Folk som ikke hører ham til, bor i hans telt. Det blir strødd svovel over hans bosted.
18018016	Nedentil tørkes hans røtter bort, og oventil visner hans greiner.
18018017	Hans minne blir borte i landet, og hans navn nevnes ikke mer ute på marken.
18018018	Han støtes fra lyset ut i mørket, han jages bort fra jorderike.
18018019	Han har ikke barn og ikke etterkommere blant sitt folk, og det finnes ingen i hans bolig som har sluppet unna.
18018020	De som bor i Vesten, blir forferdet over hans dag, og de som bor i Østen, blir grepet av redsel.
18018021	Ja, slik går det med den urettferdiges bolig, slik går det med hjemmet til den som ikke kjenner Gud.
18019001	Og Job svarte og sa:
18019002	Hvor lenge vil dere plage min sjel og knuse meg med ord?
18019003	Det er nå tiende gang dere håner meg og ikke skammer dere ved å krenke meg.
18019004	Har jeg virkelig fart vill, da blir min villfarelse min egen sak.
18019005	Vil dere virkelig opphøye dere over meg og vise meg at min vanære har rammet meg med rette?
18019006	Da skal dere vite at Gud har gjort meg urett! Han har satt sitt garn omkring meg.
18019007	Se, jeg roper: Vold! - men jeg får ikke noe svar. Jeg skriker om hjelp, men det er ingen rett å få.
18019008	Min vei har han stengt, så jeg ikke kommer fram, og over mine stier legger han mørke.
18019009	Min ære har han kledd av meg og tatt bort kronen fra mitt hode.
18019010	Han bryter meg ned på alle kanter, så jeg går til grunne, og han rykker opp mitt håp som et tre.
18019011	Han lar sin vrede brenne mot meg og akter meg som sin fiende.
18019012	Hans hærflokker kommer imot meg, de baner seg vei og leirer seg rundt om mitt telt.
18019013	Mine brødre har han drevet langt bort fra meg, og mine kjenninger er blitt helt fremmede for meg.
18019014	Mine nærmeste holder seg borte, og mine kjenninger har glemt meg.
18019015	Mine husfolk og mine tjenestepiker regner meg som en fremmed, jeg er blitt en utlending i deres øyne.
18019016	Kaller jeg på min tjener, så svarer han ikke. Med egen munn må jeg bønnfalle ham.
18019017	Min ånde er motbydelig for min hustru, og jeg er som vond lukt for min mors sønner.
18019018	Selv barn forakter meg. Vil jeg reise meg, så taler de imot meg.
18019019	Alle mine nærmeste venner avskyr meg, og de jeg elsket, har vendt seg imot meg.
18019020	Mine ben trenger ut gjennom min hud og mitt kjøtt, bare tannkjøttet er ennå urørt på meg.
18019021	Forbarm dere, forbarm dere over meg, dere mine venner! For Guds hånd har rørt ved meg.
18019022	Hvorfor forfølger dere meg likesom Gud og blir ikke mette av mitt kjøtt?
18019023	Å, måtte mine ord bli oppskrevet! Måtte de bli opptegnet i en bok,
18019024	ja, med jerngriffel og bly for evig bli hogd inn i stein!
18019025	Men jeg, jeg vet at min gjenløser lever, og som den siste skal han stå fram på støvet.
18019026	Og etter at denne min hud er blitt ødelagt, skal jeg ut fra mitt kjød skue Gud,
18019027	han som jeg skal skue, meg til gode, han som mine øyne skal se og ikke noen fremmed - mine nyrer tæres bort i mitt liv av lengsel.
18019028	Når dere sier: Hvor vi skal forfølge ham! - dere har jo funnet skylden hos meg -
18019029	så frykt for sverdet! For vrede er en synd som straffes med sverd! Dette sier jeg for at dere skal tenke på at det kommer en dom.
18020001	Da tok Sofar fra Na’ama til orde og sa:
18020002	Mine tanker legger meg svaret i munnen! Derfor stormer det i meg.
18020003	Hån og irettesettelse må jeg høre, og min ånd gir meg svar ut fra min innsikt.
18020004	Vet du da ikke at slik har det vært fra evighet, fra den tid mennesker ble satt på jorden,
18020005	at de ugudeliges jubel er kort, og den gudløses glede varer bare et øyeblikk?
18020006	Om hans hovmod stiger mot himmelen, og om hans hode når til skyen,
18020007	så går han likevel til grunne for evig som skitt. De som så ham, spør: Hvor er han?
18020008	Som en drøm flyr han bort, og ingen finner ham mer. Han jages bort som et syn om natten.
18020009	Det øye som så ham, ser ham ikke mer, og han er ikke lenger å se på sitt hjemsted.
18020010	Hans barn må søke hjelp fra fattigfolk, og hans hender må gi hans gods tilbake.
18020011	Hans ben var fulle av ungdomskraft, men nå ligger den med ham i støvet.
18020012	Selv om det onde er søtt i hans munn, og selv om han skjuler det under tungen,
18020013	sparer på det og slipper det ikke, men holder det tilbake under ganen,
18020014	så blir likevel hans mat omskapt i hans innvoller og blir til ormegift i hans liv.
18020015	Han slukte gods, men må spy det ut igjen, Gud driver det ut av hans buk.
18020016	Ormegift må han suge i seg, hoggormens tunge dreper ham.
18020017	Han skal ikke få se bekker, elver av honning og elver av melk.
18020018	Han må gi tilbake det han har tjent, og får ikke nyte det. Meget gods har han vunnet, men han får liten glede av det.
18020019	For han knuste fattigfolk og lot dem ligge der. Han røvet hus til seg, hus som han ikke har bygd.
18020020	Han kjente aldri ro i sitt indre. Han skal ikke slippe unna med sine skatter.
18020021	Det var ikke noe som unngikk hans grådighet, derfor varer ikke hans lykke.
18020022	Midt i hans rikdom blir det trangt for ham. Hver nødlidende vender sin hånd mot ham.
18020023	Det skal skje at når han fyller sin buk, da sender Gud sin brennende vrede mot ham og lar den regne på ham mens han eter.
18020024	Flykter han for våpen av jern, så vil en bue av kobber gjennombore ham.
18020025	Når han så drar pilen ut av sin rygg, og den lynende odden kommer fram av hans galle, da faller dødsredsler over ham.
18020026	Alt mørke er i vente for hans vel gjemte skatter. En ild som ikke noe menneske puster til, fortærer ham, den eter det som er igjen av hans telt.
18020027	Himmelen åpenbarer hans misgjerning, og jorden reiser seg mot ham.
18020028	Det han har samlet i sitt hus, føres bort. Det skylles bort på Guds vredes dag.
18020029	Dette er den lodd som et ugudelig menneske får av Gud, den arv som er tilkjent ham av Den Allmektige.
18021001	Da tok Job til orde og sa:
18021002	Hør aktsomt på mine ord og la dette være den trøst dere gir meg!
18021003	Tål meg, så jeg kan få tale, og når jeg har talt, da kan du spotte.
18021004	Mon min klage gjelder et menneske? Eller hvorfor skulle min ånd ikke bli utålmodig?
18021005	Vend dere til meg og bli forferdet og legg hånden på munnen!
18021006	Minnes jeg dette, så forferdes jeg, og min kropp skjelver.
18021007	Hvorfor blir de ugudelige i live, blir gamle og vokser i makt og rikdom?
18021008	De ser sine barn trives omkring seg, og sine etterkommere har de for sine øyne,
18021009	Deres hus er sikre mot redsler, og Guds ris kommer ikke over dem.
18021010	Hans okse parer seg og spiller ikke, hans ku kalver og kaster ikke i utide.
18021011	De slipper sine barn ut som småfeet, og småguttene deres hopper av glede.
18021012	De synger til tamburin og sitar, og de gleder seg ved fløytens lyd.
18021013	De lever sine dager i lykke, og i et øyeblikk farer de ned til dødsriket.
18021014	Og likevel sa de til Gud: Vik fra oss! Vi har ikke lyst til å kjenne dine veier.
18021015	Hva er Den Allmektige, at vi skulle tjene ham? Og hva gagn skulle vi ha av å vende oss til ham i bønn?
18021016	Deres lykke står ikke i deres egen hånd. De ugudeliges tanker er langt fra mine.
18021017	Men hvor ofte utslokkes vel de ugudeliges lampe, og hvor ofte hender det at ulykke kommer over dem? Hvor ofte tildeler han dem vel smerter i sin vrede?
18021018	Hvor ofte blir de vel som strå for vinden, som agner stormen fører bort?
18021019	Men Gud gjemmer hans straff til hans barn. - Ja, men han burde straffe ham selv, så han fikk kjenne det.
18021020	Med egne øyne burde han få se sin undergang, og av Den Allmektiges vrede burde han få drikke selv.
18021021	For hva bryr han seg om sitt hus etter sin død, når hans måneders tall er ute?
18021022	Vil noen lære Gud visdom, han som dømmer de høyeste?
18021023	Den ene dør midt i sin velmakt, helt trygg og rolig.
18021024	Hans kar var fulle av melk, og margen i hans ben var saftfull.
18021025	Den andre dør med sorg i hjertet og har aldri nytt noen lykke.
18021026	Begge ligger de i støvet, og likmakk dekker dem.
18021027	Se, jeg kjenner tankene deres og de onde rådene dere legger opp for å gjøre urett mot meg,
18021028	for dere sier: Hvor er nå den store mannens hus, og hvor er de teltene de ugudelige bodde i?
18021029	Har dere aldri spurt dem som har fart vidt omkring? Dere vil vel ikke forkaste deres vitnesbyrd,
18021030	at den onde blir spart på ulykkens dag, på vredens dag føres han unna.
18021031	Hvem påtaler åpent hans dårlige ferd? Og når han gjør noe, hvem gjengjelder ham det?
18021032	Til graven blir han båret med ære, og over gravhaugen holder de vakt.
18021033	Søt er hans hvile i dalens muld, og alle mennesker vandrer i hans fotspor, og det er ikke tall på dem som har gått foran ham.
18021034	Hvordan kan dere da trøste meg med så tom en trøst? Det er bare troløshet i alt det dere svarer.
18022001	Da tok Elifas fra Teman til orde og sa:
18022002	Kan vel en mann være til gagn for Gud? Nei, bare seg selv gagner den forstandige.
18022003	Er det til noen nytte for Den Allmektige at du er rettferdig, eller til noen vinning at du vandrer ulastelig?
18022004	Er det for din gudsfrykts skyld han refser deg eller går i rette med deg?
18022005	Er ikke din ondskap stor og dine misgjerninger uten ende?
18022006	Du tok jo pant av dine brødre uten grunn og dro klærne av de nakne.
18022007	Du ga ikke den trette vann å drikke, og den sultne nektet du brød.
18022008	Men den som gikk fram med vold, han fikk landet i eie, og den som var høyt aktet, bodde i det.
18022009	Enker har du latt fare tomhendt, og farløses styrke ble knust.
18022010	Derfor er det snarer rundt omkring deg, brått blir du grepet av frykt.
18022011	Eller ser du ikke mørket og den vannflommen som dekker deg?
18022012	Er ikke Gud høy som himmelen? Og se de øverste stjernene, hvor høyt de står!
18022013	Og du sier: Hva vet Gud? Kan han vel dømme gjennom mørket?
18022014	Skyene er et dekke for ham, så han ikke ser noe, og på himmelens hvelving vandrer han.
18022015	Vil du følge den gamle stien som onde menn har tråkket opp?
18022016	De ble revet bort før tiden, og grunnen under føttene deres fløt bort som en strøm.
18022017	De var menn som sa til Gud: Vik fra oss! - og som spurte hva Den Allmektige vel skulle kunne gjøre for dem,
18022018	enda han hadde fylt deres hus med det som var godt. - Men de ugudeliges tanker er langt fra mine tanker. -
18022019	De rettferdige så det og gledet seg, og de uskyldige spottet dem:
18022020	Sannelig, våre fiender er tilintetgjort, og ild har fortært deres overflod.
18022021	Forlik deg nå med ham og slutt fred. Ved dette skal du høste det gode.
18022022	Ta imot lærdom av hans munn og legg deg hans ord på hjertet!
18022023	Vender du om til Den Allmektige, da skal din lykke bli bygd opp igjen. Men du må få urett bort fra dine telt.
18022024	Kast ditt gull i støvet og ditt Ofir-gull blant steinene i bekken!
18022025	Så skal Den Allmektige være ditt gull og være dynger av sølv for deg.
18022026	Da skal du glede deg i Den Allmektige og løfte ditt åsyn til Gud.
18022027	Du skal be til ham, og han skal høre deg. Du skal oppfylle dine løfter.
18022028	Og setter du deg noe fore, da skal det lykkes for deg, og over dine veier skal det skinne lys.
18022029	Når det fører nedover, skal du si: Oppover! Han skal frelse den som slår sitt øye ned.
18022030	Selv den som ikke er uskyldig, skal han redde. Ved dine henders renhet skal han bli reddet.
18023001	Da svarte Job og sa:
18023002	Ennå i dag er min klage bitter. Og likevel hviler min hånd tungt på mine sukk.
18023003	Bare jeg visste å finne ham og kunne komme fram til hans trone!
18023004	Jeg skulle legge min sak fram for hans åsyn og fylle min munn med beviser.
18023005	Da skulle jeg få vite hva han ville svare meg, og forstå det han ville si meg.
18023006	Ville han da med full kraft stride mot meg? Å nei, nettopp han ville høre på meg.
18023007	Da skulle en rettskaffen mann gå i rette med ham, og min dommer ville slippe meg fri for all tid.
18023008	Men går jeg mot øst, så er han ikke der. Går jeg mot vest, så blir jeg ikke var ham.
18023009	Er han virksom i nord, så ser jeg ham ikke. Går han mot sør, så får jeg ikke øye på ham.
18023010	For han kjenner den veien jeg holder meg til. Prøvde han meg, så skulle jeg gå fram av prøven som gullet.
18023011	Min fot holdt seg i hans spor. Jeg fulgte hans vei og bøyde ikke av.
18023012	Fra hans leppers bud vek jeg ikke. Fremfor min egen lov aktet jeg på hans munns ord.
18023013	Men han er den eneste, og hvem hindrer ham? Det hans sjel ønsker, det gjør han.
18023014	For han fullfører det han har fastsatt for meg, og av slikt er det mye hos ham.
18023015	Derfor er jeg redd for å komme ham nær. Tenker jeg på det, så bever jeg for ham.
18023016	Og Gud har gjort mitt hjerte forsakt, Den Allmektige har forferdet meg,
18023017	fordi jeg ikke ble rykket bort før mørket kom, og fordi han ikke skjulte ulykkens natt for meg.
18024001	Hvorfor lar Den Allmektige ikke sine domstider komme? Og hvorfor får de som kjenner ham, ikke se hans dager?
18024002	Folk flytter grenseskjell, de raner fe og fører det på beite.
18024003	Farløses esel driver de bort, enkens okse tar de i pant.
18024004	Fattigfolk trenger de ut av veien, alle de nedbøyde i landet må gjemme seg.
18024005	Ja, som villesler i ørkenen går de ut til sin gjerning og leter etter føde, ødemarken gir dem brød til barna.
18024006	Fôr må de høste på marken, og i den ugudeliges vingård får de sanke restene.
18024007	De overnatter nakne uten klær og uten dekke i kulden.
18024008	Av skyllregnet på fjellet blir de våte. Fordi de ikke har noe annet ly, trykker de seg inn til klippen.
18024009	Andre river farløse bort fra mors bryst, og armingens klær tar de som pant.
18024010	De går nakne, uten klær. Sultne bærer de kornbånd.
18024011	Innenfor de ugudeliges murer presser de olje. De tråkker vinpressene og må likevel tørste.
18024012	Fra byen lyder døendes stønn, og de hardt sårede roper etter hjelp, men Gud enser ikke slik urett.
18024013	Noen er fiender av lyset. De kjenner ikke dets veier og holder seg ikke på dets stier.
18024014	Ved daggry står morderen opp. Han slår i hjel den som er arm og fattig, og om natten er han som tyven.
18024015	Ekteskapsbryterens øye speider etter skumringen. Han sier: Det er ikke noe øye som ser meg! Og han dekker ansiktet til.
18024016	I mørket bryter de inn i husene. Om dagen lukker de seg inne. Lyset vil de ikke vite av.
18024017	For nattens mørke er morgen for dem alle. De er vel kjent med nattemørkets redsler.
18024018	Men hastig blir de revet med av strømmen. Forbannet blir deres arvedel i landet. De ferdes ikke mer på veien til vingårdene.
18024019	Som tørke og hete sluker snøvann, slik vil dødsriket sluke dem som synder.
18024020	Hans mors liv glemmer ham, makken fortærer ham med lyst, ingen minnes ham lenger. Ondskapen blir som et splintret tre.
18024021	Han handlet ille mot de ufruktbare, henne som ikke fødte, og aldri har han gjort godt mot enker.
18024022	Men Gud oppholder voldsmennene lenge med sin kraft. De reiser seg igjen, men ingen er sikker på livet.
18024023	Han lar dem leve i trygghet og støtter dem, hans øye våker over deres veier.
18024024	De stiger høyt. En liten stund, så er de ikke mer. De segner og dør som alle andre, som akstoppen blir de skåret av.
18024025	Er det ikke så? Hvem kan gjøre meg til løgner eller gjøre mitt ord ugyldig?
18025001	Da tok Bildad fra Sjuah til orde og sa:
18025002	Makt og ærefrykt hører ham til. Han skaper fred i sine høye himler.
18025003	Er det tall på hans skarer? Får ikke alle sitt lys fra ham?
18025004	Hvordan skulle da et menneske være rettferdig for Gud eller en som er født av en kvinne, være ren?
18025005	Selv månen skinner ikke klart, og stjernene er ikke rene i hans øyne.
18025006	Hvor meget mindre da mennesket, det krypet! - menneskebarnet, makk som det er!
18026001	Da svarte Job og sa:
18026002	Hvor godt du har hjulpet den avmektige og støttet den kraftløse arm!
18026003	Hvor klokt du har gitt den uvise råd! For et overmål av visdom du har lagt for dagen!
18026004	Hvem har gitt deg de ordene du fremfører? Hvem kommer den fra, den ånd som går ut fra deg?
18026005	De døde skjelver under vannenes dyp, og de som bor i dem.
18026006	Dødsriket ligger åpent for ham og avgrunnen uten dekke.
18026007	Han brer Norden ut over det øde rom, han henger jorden på intet.
18026008	Han binder vannene sammen i sine skyer, og skyene brister ikke under dem.
18026009	Han stenger for synet av sin trone, brer sine skyer over den.
18026010	En grense har han dratt i en ring over vannene, der hvor lyset grenser til mørket.
18026011	Himmelens støtter skjelver, og de forferdes ved hans trussel.
18026012	Ved sin kraft opprører han havet, og ved sin forstand knuser han Rahab.
18026013	Ved hans ånde blir himmelen klar. Hans hånd gjennomborer den flyktende slangen.
18026014	Se, dette er bare utkantene av hans verk. Hvor svak er lyden av det ordet vi hører! Men hans veldes torden - hvem forstår den?
18027001	Og Job fortsatte sin visdomstale og sa:
18027002	Så sant Gud lever, han som har tatt min rett fra meg, Den Allmektige, som har forbitret min sjel
18027003	- så lenge som mitt livspust er i meg og Den Allmektiges ånde i min nese -:
18027004	Mine lepper taler ikke urett, og min tunge taler ikke svik.
18027005	Det skal være langt fra meg å gi dere rett! Så lenge jeg lever, lar jeg ikke min rettskaffenhet bli tatt fra meg.
18027006	Jeg holder fast på min rettferdighet og slipper den ikke. Mitt hjerte anklager meg ikke for noen av mine dager.
18027007	Måtte min fiende stå der som en ugudelig, og min motstander som en urettferdig!
18027008	For hva håp har den gudløse, når Gud avskjærer hans liv, når han tar hans sjel fra ham?
18027009	Hører vel Gud hans skrik når trengsel kommer over ham?
18027010	Eller kan han glede seg i Den Allmektige? Kan han påkalle Gud til hver tid?
18027011	Jeg vil lære dere om Guds hånd. Jeg vil ikke skjule hva Den Allmektige har i sinne.
18027012	Dere har jo selv sett det, hvorfor fører dere da så tom en tale?
18027013	Dette er det ugudelige menneskes lodd hos Gud og den arv som voldsmennene får av Den Allmektige:
18027014	Får han mange barn, så skal sverdet ta dem. Hans ætlinger får ikke brød til å mette seg med.
18027015	De av dem som slipper unna, legges i graven ved pest, og enkene holder ikke sørgefest over dem.
18027016	Når han dynger opp sølv som støv og samler seg klær som leire,
18027017	så blir det de rettferdige som kler seg med det han har samlet, og sølvet skal de skyldfrie dele.
18027018	Som møll har han bygd sitt hus, som den løvhytten en markvokter lager seg.
18027019	Rik legger han seg, og ikke noe er tatt bort. Han slår øynene opp, og det er der ikke.
18027020	Som en vannflom innhenter redslene ham, om natten fører en storm ham bort.
18027021	Østavinden løfter ham opp, så han farer av sted, og den blåser ham bort fra hans sted.
18027022	Gud skyter sine piler mot ham og sparer ham ikke, for hans hånd flyr han i hast.
18027023	Folk klapper i hendene og håner ham og piper ham bort fra hans sted.
18028001	Sannelig, sølvet har sin gruve, og gullet et sted hvor det blir lutret.
18028002	Jern hentes fram av jorden, og fra stein blir kobber smeltet fram.
18028003	De gjør ende på mørket, og inne i de innerste krokene gransker de steiner som ligger i det dypeste mørke.
18028004	De bryter en sjakt langt borte fra menneskenes bosted. Der ferdes de glemt, dypt under menneskenes føtter. Der henger de og svever langt borte fra mennesker.
18028005	Av jorden kommer det brød, men der nede blir den veltet om som av ild.
18028006	Safiren har sitt bosted i dens steiner, og dets støv inneholder gull.
18028007	Ingen rovfugl kjenner stien dit ned, og aldri har et falkeøye sett den.
18028008	Stolte rovdyr har ikke trådt på den, ingen løve har satt sin fot der.
18028009	På den harde steinen legger de sin hånd, de velter hele fjell om fra grunnen av.
18028010	I berget sprenger de ganger, og alle slags kostbare ting får de se.
18028011	De demmer opp for dryppet av vannårene og fører skjulte ting fram i lyset.
18028012	Men visdommen - hvor skal den finnes? Og hvor har forstanden sitt bosted?
18028013	Ikke noe menneske kjenner dens verd, og den finnes ikke i de levendes land.
18028014	Dypet sier: I meg er den ikke! Og havet sier: Den er ikke hos meg!
18028015	Den kan ikke kjøpes for kostelig gull, og dens pris kan ikke oppveies med sølv.
18028016	Den kan ikke kjøpes med Ofirs gull, med den kostbare onyks og safir.
18028017	Gull og glass kommer ikke opp imot den, og en kan ikke bytte den til seg for kar av fint gull.
18028018	Koraller og krystall kan ikke engang nevnes, og det å eie visdom er bedre enn perler.
18028019	Etiopias topas kommer ikke opp imot den. Den kan ikke oppveies med det reneste gull.
18028020	Hvor kommer da visdommen fra? Og hvor har forstanden sin bolig?
18028021	Den er gjemt for alle levendes øyne. Den er skjult for himmelens fugler.
18028022	Avgrunnen og døden sier: Bare et rykte om den er kommet oss for øre.
18028023	Gud kjenner veien til den, og han vet hvor visdommen har sin bolig.
18028024	For hans øye når til jordens ender. Alt under himmelen ser han.
18028025	Da han fastsatte vindens vekt og ga vannet dets mål,
18028026	da han satte en lov for regnet og en vei for tordenskyen,
18028027	da så han visdommen og åpenbarte den, da lot han den stå fram og utforsket den.
18028028	Og han sa til mennesket: Se, å frykte Herren, det er visdom, og å fly det onde er forstand.
18029001	Og Job fortsatte å fremføre sin visdomstale og sa:
18029002	Å, om jeg hadde det som i de månedene som er forbi, som i de dagene da Gud vernet om meg.
18029003	Da skinte hans lampe over mitt hode, da vandret jeg gjennom mørket ved hans lys.
18029004	Slik hadde jeg det i min modne manndoms dager, da Guds vennskap hvilte over mitt telt,
18029005	da Den Allmektige ennå var med meg, og jeg hadde mine barn omkring meg,
18029006	da mine skritt var badet i melk, og klippen lot bekker av olje strømme fram for meg.
18029007	Når jeg gikk opp til porten i byen og tok mitt sete på torget,
18029008	da dro de unge seg unna når de så meg, og de gråhårede reiste seg og ble stående.
18029009	Høvdinger lot være å tale, de la hånden på sin munn.
18029010	Storfolk tidde stille, og deres tunge ble hengende ved ganen.
18029011	Hver den som hørte om meg, priste meg lykkelig, og hver den som så meg, ga meg lovord.
18029012	For jeg berget armingen som ropte om hjelp, og den farløse som ingen hjelper hadde.
18029013	Den som var sin undergang nær, velsignet meg. Enkens hjerte fikk jeg til å juble.
18029014	Jeg iførte meg rettferdighet som en kledning, rettsinn bar jeg som ytterkappe og lue.
18029015	Øyne var jeg for den blinde, og føtter var jeg for den halte.
18029016	En far var jeg for de fattige, og ukjente folks sak gransket jeg.
18029017	Jeg knuste kjeven på kjeltringen, og rev byttet bort fra hans tenner.
18029018	Jeg tenkte da: I mitt rede skal jeg få dø, og mine dager skal bli tallrike som sand.
18029019	Det skal komme vann til mine røtter, og nattens dugg skal falle på mine greiner.
18029020	Min ære blir alltid ny, og buen blir forynget i min hånd.
18029021	Meg hørte de på, de ventet og lyttet i taushet til mitt råd.
18029022	Når jeg hadde talt, var det ingen flere som tok ordet. Min tale dryppet ned over dem.
18029023	De ventet på min tale som på regn, de åpnet sin munn som for vårregn.
18029024	Når de var motløse, smilte jeg til dem. Mitt ansikts lys kunne de ikke formørke.
18029025	Fikk jeg lyst til å gå til dem, da satt jeg der som en høvding og tronte som en konge i sin krigerskare, lik en som trøster de sørgende.
18030001	Men nå ler de av meg, de som er yngre av år enn jeg. Jeg aktet ikke fedrene deres så pass at jeg ville sette dem blant mine gjeterhunder.
18030002	Hva hjelp kunne jeg vel ha av deres hender, de har jo mistet all manndomskraft?
18030003	De er uttært av nød og sult. De gnager på den tørre moen som alt i går var en øde ørken.
18030004	De plukker melde innunder buskene, og gyvelbuskens røtter er deres brød.
18030005	Fra menneskenes samfunn blir de jaget ut, folk roper etter dem som etter en tyv.
18030006	I ville kløfter må de bo, i huler i jord og fjell.
18030007	Mellom buskene skriker de, i neslekratt samler de seg,
18030008	barn av dårer og æreløse folk, pisket ut av landet.
18030009	Og nå er jeg blitt en spottesang og et ordtak for dem.
18030010	De avskyr meg, holder seg langt borte fra meg, og de nøler ikke med å spytte meg i ansiktet.
18030011	Gud har løsnet strengen på min bue, og ydmyket meg. De går tøylesløst fram for mine øyne.
18030012	Deres yngel reiser seg ved min høyre side. De spenner ben under meg, de baner seg vei for å skade meg.
18030013	De bryter opp min sti, de gjør hva de kan for å ødelegge meg, de som selv ingen hjelper har.
18030014	Som gjennom en vid revne kommer de, gjennom ruiner velter de seg fram.
18030015	Redsler har vendt seg mot meg. Min ære er som tatt av stormen, og som en sky er min velferd fart bort.
18030016	Og nå utøser min sjel seg i meg. Trengsels dager holder meg fast.
18030017	Natt gjennomborer mine ben, så de faller av. Min verk og pine hviler ikke.
18030018	Med veldig kraft er min kledning blitt vrengt. Den henger tett omkring meg som kraven på min kappe.
18030019	Han har kastet meg ut i sølen, så jeg er blitt lik støv og aske.
18030020	Jeg skriker til deg, men du svarer meg ikke. Jeg står der, og du bare ser på meg.
18030021	Du er blitt grusom mot meg, med din sterke hånd forfølger du meg.
18030022	Du løfter meg opp i stormen, du lar meg fare av sted så jeg vakler i stormtakene.
18030023	For jeg vet at du fører meg til døden, til den bolig hvor alt levende samles.
18030024	Rekker ikke et menneske likevel ut sin hånd når alt synker i grus? Skriker han ikke om hjelp når han er kommet i ulykke?
18030025	Gråt jeg ikke selv over den som hadde harde dager? Sørget ikke min sjel over den fattige?
18030026	For jeg ventet godt, men det kom ondt. Jeg håpet på lys, men det kom mørke.
18030027	Mitt indre koker og er ikke stille. Trengselens dager er kommet over meg.
18030028	Sort går jeg omkring, men ikke av solens hete. Midt iblant folk reiser jeg meg og roper om hjelp.
18030029	Jeg er blitt en bror av sjakaler og en stallbror av strutser.
18030030	Min hud er sort og faller av meg, og mine ben er brent av hete.
18030031	Min sitar er blitt til sorg, og min fløyte til gråt og klage.
18031001	En pakt hadde jeg gjort med mine øyne, at jeg ikke skulle se på en jomfru.
18031002	Hva lodd ville jeg ellers få av Gud i himmelen, eller hva arv av Den Allmektige i det høye?
18031003	Skal ikke undergang ramme den urettferdige, og ulykke dem som gjør det onde?
18031004	Ser ikke han mine veier, og teller ikke han alle mine skritt?
18031005	Dersom jeg var gått fram med falskhet, og min fot har vært rask til svik
18031006	- la Gud veie meg på rettferds vektskål, og han skal se at jeg er uten skyld -
18031007	dersom mine skritt har bøyd av fra veien, og mitt hjerte har fulgt mine øyne, dersom det er noen flekk på mine hender,
18031008	måtte da en annen ete det jeg har sådd, og måtte det jeg har plantet, rykkes opp med rot!
18031009	Dersom mitt hjerte har latt seg dåre for en kvinnes skyld, og jeg har lurt ved min nestes dør,
18031010	måtte da min hustru bli satt til å male korn for en annen, og andre menn bøye seg over henne!
18031011	For slikt er en skammelig handling, det er en misgjerning, som gjør skyldig for dommerne.
18031012	Det er en ild som fortærer like til avgrunnen. Alt mitt gods skulle den gjøre ende på.
18031013	Har jeg krenket min trells eller min trellkvinnes rett, når de hadde noen trette med meg?
18031014	Hva skal jeg da gjøre når Gud står opp imot meg, og hva skal jeg svare ham når han gransker saken?
18031015	Har ikke han som skapte meg i mors liv, skapt også dem? Har ikke en og den samme dannet oss i mors liv?
18031016	Har jeg nektet fattigfolk det de ønsket, og latt enkens øye tæres bort?
18031017	Har jeg ett mitt brød alene, så den farløse ikke fikk ete av det?
18031018	Nei, fra min ungdom av har jeg fostret ham som en far ville gjøre, og fra jeg var barn har jeg tatt meg av enken.
18031019	Har jeg kunnet se en ulykkelig uten klær eller en fattig uten et plagg å ha på seg?
18031020	Har ikke hans hofter velsignet meg, fordi han fikk varme seg med ull av mine sauer?
18031021	Har jeg løftet min hånd mot den farløse, fordi jeg var viss på å få medhold i retten?
18031022	Måtte skulderbladet mitt falle fra skulderen, og armen min brytes løs fra sitt feste!
18031023	For jeg fryktet Guds straff, og mot hans velde maktet jeg ikke noe.
18031024	Har jeg satt mitt håp til gullet og sagt til gullklumpen: Du er min tillit?
18031025	Har jeg gledet meg fordi min rikdom ble stor, og fordi min hånd vant meg meget gods?
18031026	Når jeg så sollyset, hvordan det strålte, og månen, hvor herlig den skred fram -
18031027	ble da mitt hjerte dåret i lønndom, så jeg sendte dem håndkyss?
18031028	Nei, også det ville være en misgjerning, skyldig til dom, for da hadde jeg fornektet Gud i det høye.
18031029	Har jeg gledet meg ved min fiendes ulykke og jublet når noe ondt rammet ham?
18031030	Nei, jeg tillot ikke min munn å synde ved å forbanne ham og ønske ham døden.
18031031	Må ikke mine husfolk vitne om at enhver fikk ete seg mett ved mitt bord?
18031032	Aldri måtte en fremmed ligge utenfor mitt hus om natten, jeg åpnet mine dører for den veifarende.
18031033	Har jeg, som folk pleier å gjøre, skjult mine synder og gjemt min misgjerning i min barm,
18031034	fordi jeg var skremt av mengden og redd for de fornemme slektenes forakt, så jeg tidde stille og ikke gikk ut av min dør?
18031035	Å, om jeg hadde noen som ville høre på meg! Se, her er underskriften, la Den Allmektige svare meg! Å, om jeg hadde det skriftet motparten min har satt opp!
18031036	Sannelig, jeg skulle ta det på min skulder. Jeg skulle feste det til mitt hode som en krone.
18031037	Jeg skulle gjøre ham regnskap for alle mine skritt, som en fyrste skulle jeg møte ham.
18031038	Dersom min åker skriker mot meg, og alle dens furer gråter,
18031039	dersom jeg har fortært dens grøde uten betaling og utslokt eierens liv,
18031040	måtte det da vokse torner på min åker istedenfor hvete og ugress istedenfor bygg! Her ender Jobs ord.
18032001	De tre mennene svarte ikke Job mer, fordi han var rettferdig i sine egne øyne.
18032002	Da ble Elihu harm. Han stammet fra Bus og var sønn av Barak’el, av Rams ætt. Han ble harm på Job, fordi han holdt seg selv for å være rettferdig for Gud.
18032003	Og han ble harm på Jobs tre venner, fordi de ikke fant noe svar og likevel dømte Job skyldig.
18032004	Elihu hadde ventet med å tale til Job, fordi de andre var eldre av år enn han.
18032005	Men da Elihu så at det ikke var noe svar i de tre menns munn, da ble han harm.
18032006	Og Elihu, sønn av Barak’el, busitten, tok til orde og sa: Jeg er ung av år, og dere er gråhåret. Derfor holdt jeg meg tilbake og torde ikke si dere hva jeg vet.
18032007	Jeg tenkte: La alderen tale og de mange år forkynne visdom!
18032008	Men det er menneskets ånd og Den Allmektiges åndepust som gjør forstandig.
18032009	De gamle er ikke alltid vise. Ikke alltid forstår oldinger hva som er rett.
18032010	Derfor sier jeg: Hør nå på meg! Også jeg vil få si hva jeg vet.
18032011	Jeg ventet på deres ord, jeg lyttet etter forstandig tale fra dere, mens dere grunnet på hva dere skulle si.
18032012	Jeg ga akt på dere, men det var ingen av dere som gjendrev Job, ingen som svarte på hans ord.
18032013	Si ikke: Vi har funnet visdom hos ham! Bare Gud kan få bukt med ham, ikke noe menneske!
18032014	Han har jo ikke rettet sin tale mot meg, og med deres ord vil jeg ikke svare ham.
18032015	De er motløse og svarer ikke mer, ordene er blitt borte for dem.
18032016	Skal jeg vente, fordi de ikke taler, fordi de står der og ikke svarer mer?
18032017	Også jeg vil nå svare for min del. Også jeg vil uttale hva jeg vet.
18032018	For jeg er full av ord. Ånden i mitt indre driver meg.
18032019	Mitt indre er som innestengt vin, som nyfylte skinnsekker vil det revne.
18032020	Jeg vil tale, så jeg kan få luft! Jeg vil åpne mine lepper og svare.
18032021	Jeg vil ikke ta parti for noen, og jeg vil ikke smigre for noe menneske.
18032022	For å smigre, det forstår jeg meg ikke på. Gjorde jeg det, da kunne min skaper lett rykke meg bort.
18033001	Men hør nå, Job, på min tale og lytt til alle mine ord!
18033002	Se, jeg åpner munnen, tungen taler allerede i min munn.
18033003	Mine ord kommer fra et oppriktig hjerte. Mine lepper skal uttale like fram det jeg vet.
18033004	Guds Ånd har skapt meg, og Den Allmektiges ånde holder meg i live.
18033005	Hvis du kan, så svar meg! Rust deg mot meg, tred fram!
18033006	Se, jeg er din like for Gud. Også jeg er dannet av leire.
18033007	Redsel for meg skal ikke skremme deg, og min myndighet skal ikke tynge deg!
18033008	Sannelig, du har sagt mens jeg hørte det, slik lød ordene dine som jeg hørte:
18033009	Ren er jeg, uten skyld. Plettfri er jeg og fri for misgjerning.
18033010	Men Gud søker grunn til fiendskap mot meg, han akter meg for sin fiende.
18033011	Han setter mine føtter i stokken og vokter på alle mine veier.
18033012	Nei, svarer jeg deg. I dette har du ikke rett. Gud er jo større enn et menneske.
18033013	Hvorfor går du i rette med ham? Han svarer jo ikke et eneste ord.
18033014	Men én gang taler Gud, ja to ganger hvis mennesket ikke akter på det.
18033015	I drømmer, i syner om natten, når dyp søvn faller på menneskene, når de slumrer på sitt leie,
18033016	da åpner han deres ører og trykker sitt segl på advarselen til dem,
18033017	for å få mennesket til å la sin gjerning fare og for å utrydde overmotet hos mannen,
18033018	for å frelse hans sjel fra graven og hans liv fra å bli gjennomboret av spyd.
18033019	Mennesket tuktes også med smerter på sitt leie, og en stadig uro går gjennom marg og ben.
18033020	Han vemmes ved brød og hans sjel ved lekker mat.
18033021	Hans kjøtt tæres bort, så en ikke ser det mer, og hans ben, som en før ikke så, ligger bare.
18033022	Hans sjel kommer nær til graven og hans liv til dødens engler.
18033023	Er det da hos ham en engel, en tolk, en av tusen, som forkynner mennesket dets rette vei,
18033024	da ynkes Gud over ham og sier: Fri ham fra å fare ned i graven! Jeg har fått løsepenger.
18033025	Hans kropp blir da sterkere enn i ungdommen, han blir igjen som i sin ungdoms dager.
18033026	Han ber til Gud, og han er nådig mot ham. Han ser Guds åsyn med jubel, og Gud gir mennesket dets rettferdighet tilbake.
18033027	Han synger for menneskene og sier: Jeg hadde syndet og gjort det rette kroket, men han gjengjeldte meg det ikke.
18033028	Han har fridd min sjel fra å fare ned i graven, og mitt liv skal få se lyset med lyst.
18033029	Se, alt dette gjør Gud to ganger, ja tre, mot en mann
18033030	for å frelse hans sjel fra graven, så han omstråles av de levendes lys.
18033031	Gi akt, Job! Hør på meg! Vær stille, så jeg får tale.
18033032	Har du ord, så svar meg, tal! Jeg vil gjerne gi deg rett.
18033033	Hvis ikke, så hør du på meg! Ti, så jeg får lære deg visdom.
18034001	Elihu tok igjen til orde og sa:
18034002	Hør mine ord, dere vise! Og lån meg øre, dere forstandige!
18034003	Øret prøver jo ord, likesom ganen smaker mat.
18034004	La oss velge det som er rett! La oss sammen søke å finne ut det som er godt!
18034005	Job har jo sagt: Jeg er rettferdig, Gud har tatt min rett fra meg.
18034006	Jeg har rett, men skal likevel være en løgner. Jeg er uten skyld, men er rammet av en drepende pil.
18034007	Finnes det en mann som Job! Han drikker spottord som vann!
18034008	Han gir seg i lag med dem som gjør ondt, og søker omgang med ugudelige menn.
18034009	For han har sagt: En mann har ikke noe gagn av at han holder vennskap med Gud.
18034010	Derfor, dere forstandige, hør på meg! Det være langt fra Gud å gjøre noe ondt og fra Den Allmektige å være urettferdig!
18034011	Han lønner mennesket etter dets gjerninger og gjengjelder mannen etter hans ferd.
18034012	Nei sannelig, Gud gjør ikke noe ondt, og Den Allmektige forvender ikke retten.
18034013	Hvem har overgitt jorden til hans varetekt, og hvem har overlatt hele verden til ham?
18034014	Dersom han bare ville tenke på seg selv og dra sin Ånd og sin ånde til seg igjen,
18034015	da skulle alt kjød oppgi ånden på én gang, og mennesket bli til støv igjen.
18034016	Men gi nå akt på dette og hør, lytt nøye til mine ord!
18034017	Kan vel en som hater retten, være hersker? Eller tør du fordømme Den Rettferdige, Den Mektige?
18034018	Sier vel noen til en konge: Du fordervede! - eller til en fyrste: Du ugudelige!
18034019	Gud tar jo ikke parti for fyrster og akter ikke en rik høyere enn en fattig. De er jo alle hans henders verk.
18034020	På et øyeblikk dør de, midt på natten. Folket vakler og forgår, den mektige rykkes bort, ikke ved menneskehånd.
18034021	For Guds øye vokter på hver manns veier, og han ser alle hans skritt.
18034022	Det finnes intet mørke og ingen dødsskygge hvor de som gjør ondt, kan skjule seg.
18034023	Gud trenger ikke å gi lenge akt på en mann før han må møte for Guds dom.
18034024	Han knuser mektige menn uten å granske deres sak, og setter så andre i deres sted.
18034025	Ja, han kjenner deres gjerninger. Og han slår dem ned om natten så de går til grunne.
18034026	Han tukter dem som ugjerningsmenn, på et sted hvor alle kan se det,
18034027	fordi de vek bort fra ham og ikke aktet på hans veier,
18034028	slik at de fattiges skrik kom opp til ham, og han hørte de undertryktes rop.
18034029	Dersom han ikke griper inn, hvem tør da fordømme ham? Om han skjuler sitt åsyn, hvem får da se ham? Likevel gir han akt på et folk og på et enkelt menneske
18034030	for at et gudløst menneske ikke skal herske, for at det ikke skal være snarer for folket.
18034031	For har vel et slikt menneske noen gang sagt til Gud: Jeg har vært overmodig. Heretter vil jeg ikke gjøre det som ondt er.
18034032	Det jeg ikke ser, det må du lære meg. Har jeg gjort urett, så vil jeg ikke gjøre det mer? -
18034033	Skulle vel Gud lønne deg slik du synes? Du har jo klandret ham. Det er du som må velge, ikke jeg. Så får du si hva du vet.
18034034	Forstandige menn vil si til meg - ja, hver vismann som hører på meg:
18034035	Job taler ufornuftig, hans ord er ikke forstandige.
18034036	Å, om Job må bli prøvd uten opphold, fordi han har svart på onde menneskers vis!
18034037	For han legger opprørskhet til sin synd. Han klapper i hendene her iblant oss, og bruker mange ord mot Gud.
18035001	Og Elihu tok igjen til orde og sa:
18035002	Du som har sagt: Jeg er rettferdigere enn Gud! - holder du det for rett
18035003	at du sier: Hva gagner det meg, hva nytter det at jeg ikke synder?
18035004	Jeg vil gi deg svar, og dine venner med.
18035005	Vend ditt øye mot himmelen og se, gi akt på skyene høyt over deg!
18035006	Om du synder, hva gjør du ham med det? Om dine overtredelser er mange, hva skade volder du ham?
18035007	Og hva gir du ham om du er rettferdig? Hva mottar han av din hånd?
18035008	Bare for et menneske, din likemann, kan din ugudelighet ha noe å si. Og bare et menneskebarn kan ha gagn av din rettferd.
18035009	De klager over all undertrykkelsen, de skriker om hjelp mot de mektiges arm.
18035010	Men ingen sier: Hvor er Gud, min skaper, han som lar lovsanger lyde i natten?
18035011	Han gir oss forstand fremfor jordens dyr og gjør oss vise fremfor himmelens fugler.
18035012	De roper om hjelp, men han svarer ikke, om hjelp mot de ondes overmot.
18035013	Visselig, Gud hører ikke på tomme ord, Den Allmektige akter ikke på slikt.
18035014	Også når du sier at du ikke ser ham, så ser han nok din sak, og du må vente på ham.
18035015	Men nå, fordi du ikke gjør det, straffer han deg i sin vrede. Og han akter ikke stort på overmodige ord.
18035016	Job åpner sin munn med tom tale, han bruker mange ord i sin uforstand.
18036001	Og Elihu forsatte med å si:
18036002	Vent litt på meg, så jeg kan få sagt deg min mening! Ennå er det noe å si til forsvar for Gud.
18036003	Jeg vil hente min kunnskap langt bortefra. Jeg vil vise at min skaper har rett.
18036004	For sannelig, mine ord er ikke falske. Han som er fullkommen i kunnskap, er hos deg.
18036005	Se, Gud er sterk, men han akter ikke noen ringe. Han er mektig i forstandens kraft.
18036006	Han lar ikke en ugudelig leve. Og de undertrykte hjelper han til deres rett.
18036007	Han tar ikke sine øyne fra de rettferdige. Men han lar dem for alltid sitte med ære sammen med konger på sine troner.
18036008	Blir de bundet med lenker og fanget i ulykkens snarer,
18036009	så vil han med det minne dem om deres gjerninger, deres synder, at de viste seg gjenstridige.
18036010	Han vil åpne deres øre for advarselen og formane dem til å omvende seg fra det onde.
18036011	Om de da hører på ham og tjener ham, så får de leve sine dager i lykke og sine år i herlighet og glede.
18036012	Men hører de ikke, da skal de gjennombores av spydet og omkomme i sin uforstand.
18036013	Mennesker med gudløst sinn huser vrede. De roper ikke til Gud når han legger dem i bånd.
18036014	De dør i ungdommen. De ender sitt liv lik dem som driver tempelutukt.
18036015	Han frelser de ulykkelige ved deres ulykke og åpner deres øre ved trengselen.
18036016	Også deg lokker han ut av trengselens svelg til en åpen plass hvor det ikke er trangt. Og ditt bord skal være fullt av fete retter.
18036017	Men nå rammes du fullt ut av ugudelighetens dom. Ja, dom og rettferdighet har grepet deg.
18036018	La bare ikke vrede lokke deg til spott. La ikke den store boten lede deg på avvei!
18036019	Kan vel ditt nødskrik fri deg av trengsel? Kan all kraftanstrengelse gjøre dette?
18036020	Du skal ikke lengte etter natten, den natt da hele folkeslag rykkes bort fra sitt sted.
18036021	Vokt deg, vend deg ikke til synd! For det foretrekker du fremfor å lide.
18036022	Se, Gud er opphøyet i sin kraft. Hvem er en læremester som han?
18036023	Hvem velger for ham den veien han skal følge? Og hvem kan si: Du gjorde urett!
18036024	Husk på å opphøye hans gjerning, den som menneskene har sunget om!
18036025	All verden ser på den med lyst, menneskene skuer den langt bortefra.
18036026	Se, Gud er stor, og vi forstår ham ikke! Tallet på hans år er uutgrunnelig.
18036027	Han drar vanndråper opp til seg, og av tåken siler regnet ned.
18036028	Fra skyene strømmer det og drypper ned over mange mennesker.
18036029	Kan vel noen forstå hvordan skyene brer seg ut, hvordan det braker fra hans telt?
18036030	Se, han brer ut sitt lys omkring seg og dekker havets røtter.
18036031	Ved dem straffer han folkeslag. Men han gir også føde i overflod.
18036032	Han fyller sine hender med lyn og byr dem å fare ut mot sitt mål.
18036033	Han lar tordenen rulle og bære bud om ham, selv feet varsler der han drar fram.
18037001	Ja, over dette blir mitt hjerte forferdet og hopper i mitt bryst.
18037002	Hør! Hør braket av hans røst og drønnet fra hans munn!
18037003	Under hele himmelen lar han det fare. Han sender sitt lys til jordens ytterste ender.
18037004	Etterpå brøler røsten, han tordner med sin veldige røst. Han holder ikke lynene tilbake når hans røst lar seg høre.
18037005	Gud tordner underfullt med sin røst. Gud gjør storverk, og vi forstår dem ikke.
18037006	Han sier til snøen: Fall til jorden! - likeså til skyllregnet, sitt sterke skyllregn.
18037007	Han binder hvert menneskes hånd, for at alle mennesker må komme til å kjenne hans gjerninger.
18037008	Da går de ville dyr inn i sine huler, og de holder seg i sine hi.
18037009	Stormen kommer fra sitt kammer, og med nordavinden kommer kulde.
18037010	Av Guds ånde kommer is, og brede vann fryser fast.
18037011	Med væte fyller han skyen, og han brer ut sine lynskyer.
18037012	De vender seg hit og dit, etter som han leder dem, for at de skal utføre alt det han byr dem over den vide jord.
18037013	Han lar dem komme for å straffe, eller for å vise sin miskunnhet, når det er til gagn for hans jord.
18037014	Vend ditt øre til dette, Job! Stå stille og gi akt på Guds under!
18037015	Forstår du hvordan Gud styrer dem og lar sine skyers lyn blinke fram?
18037016	Forstår du hvordan skyene svever om i luften? Forstår du Den Allvitendes under? -
18037017	du som kjenner at klærne dine blir varme når jorden ligger og dormer i sønnavind.
18037018	Kan du hjelpe ham med å spenne ut himmelen, så fast som et speil av støpt metall?
18037019	Lær oss hva vi skal si til ham! Vi får ikke fram et ord for bare mørke!
18037020	Skal det bli meldt ham at jeg vil tale med ham? Vil noen ønske sin egen undergang?
18037021	Og nå, menneskene kan ikke se på sollyset, det stråler for sterkt på himmelen etter at vinden har feiet og renset den.
18037022	Fra Norden kommer gull. Om Gud er det en forferdende herlighet.
18037023	Den Allmektige finner vi ikke, han som er så stor i makt. Men retten og den strenge rettferdighet krenker han ikke.
18037024	Derfor frykter menneskene ham, men han enser ikke noen selvklok mann.
18038001	Da svarte Herren Job ut av stormen:
18038002	Hvem er han som formørker mitt råd med ord uten forstand?
18038003	Nåvel, bind opp om deg som en mann! Så vil jeg spørre deg, og du skal svare meg.
18038004	Hvor var du da jeg grunnfestet jorden? Har du innsikt, så fortell meg det!
18038005	Hvem fastsatte dens mål? Vet du det? Eller hvem spente målesnor ut over den?
18038006	Hvor ble dens støtter senket ned, eller hvem la dens hjørnestein,
18038007	mens alle morgenstjerner jublet, og alle Guds sønner ropte av fryd?
18038008	Hvem lukket for havet med dører, da det brøt fram og gikk ut av mors liv,
18038009	den gang jeg kledde det med skyer og svøpte det i skodde
18038010	og merket av en grense for det og satte bom og dører
18038011	og sa: Hit skal du komme, og ikke lenger, her skal dine stolte bølger legge seg!
18038012	Har du i dine dager befalt morgenen å bryte fram? Har du vist morgenrøden dens plass,
18038013	for at den skulle gripe fatt i jordens ender, og de ugudelige ristes bort fra den?
18038014	Da tar jorden form likesom leire under seglet, og tingene trer fram i sin drakt.
18038015	De ugudelige mister sitt lys, og den løftede arm blir brukket.
18038016	Er du kommet til havets kilder, har du vandret på dypets bunn?
18038017	Har dødens porter vist seg for deg? Har du sett dødsskyggens porter?
18038018	Har du sett ut over jordens vidder? Si det dersom du kjenner alt dette!
18038019	Hvor er veien dit hvor lyset bor? Og mørket, hvor er dets sted -
18038020	så du kunne bære det fram dit hvor det hører hjemme, og vise det veien dit hvor det bor!
18038021	Du vet det vel! Den gang ble du jo født, og dine dagers tall er stort.
18038022	Har du vært i forrådskamrene for snøen? Har du sett forrådshusene for hagl,
18038023	det som jeg har oppspart til trengselens tid, til kampens og krigens dag?
18038024	Hva vei følger lyset når det deler seg, og østavinden når den sprer seg over jorden?
18038025	Hvem har åpnet renner for regnskyllet og vei for lynstrålen
18038026	for å la det regne over et øde land, over en ørken der ikke noe menneske bor,
18038027	for å mette ørk og øde og få gressbunnen til å gro?
18038028	Har regnet noen far? Eller hvem har avlet duggens dråper?
18038029	Hvilket morsliv er vel isen gått fram fra, og himmelens rim - hvem har født det?
18038030	Vannet blir hardt som stein, og havets overflate stivner.
18038031	Kan du knytte Sjustjernens bånd eller kan du løse Orions lenker?
18038032	Kan du føre Dyrekretsens stjernebilder fram i rette tid? Og Bjørnen med dens unger - kan du styre deres gang?
18038033	Kjenner du himmelens lover? Fastsetter du dens herredømme over jorden?
18038034	Kan du løfte din røst opp til skyen, så en flom av vann dekker deg?
18038035	Kan du sende ut lynene, så de farer av sted, så de sier til deg: Se, her er vi!
18038036	Hvem har lagt visdom i de mørke skyene, eller hvem har lagt forstand i tåken?
18038037	Hvem teller skyene med visdom? Og himmelens vannsekker - hvem heller vann ut av dem,
18038038	når støvet flyter sammen til en fast masse, og jordklumpene henger fast ved hverandre?
18039001	Jager du bytte for løvinnen? Metter du de grådige ungløvene
18039002	når de dukker seg ned i sine huler og ligger på lur i krattet?
18039003	Hvem sørger for mat til ravnen, når dens unger skriker til Gud og farer hit og dit fordi de ikke får mat?
18039004	Kjenner du tiden når steingeitene føder? Gir du akt på hindenes veer?
18039005	Teller du månedene til de skal bære, og vet du tiden når de føder?
18039006	De bøyer seg, føder sine unger og blir fri for sine smerter.
18039007	Deres unger blir kraftige og vokser opp ute på marken, de løper bort og kommer ikke tilbake til dem.
18039008	Hvem har gitt villeselet dets frihet? Hvem løste dets bånd,
18039009	det som jeg ga steppen til hus og den salte ødemarken til bosted?
18039010	Det ler av byens ståk og styr, driverens skjenn slipper det å høre.
18039011	Det speider etter beite i fjellene og leter opp hvert grønt strå.
18039012	Har villoksen lyst til å tjene deg? Vil den bli natten over ved din krybbe?
18039013	Kan du binde villoksen med rep til plogfuren? Vil den harve dalene etter deg?
18039014	Kan du stole på den fordi dens kraft er så stor, og kan du overlate ditt arbeid til den?
18039015	Kan du lite på at den fører din grøde hjem, at den samler den til din treskeplass?
18039016	Strutsen flakser lystig med vingene, men viser dens vinger og fjær morskjærlighet?
18039017	Nei, den overlater sine egg til jorden og lar dem varmes opp i sanden.
18039018	Den glemmer at en fot kan knuse dem, og markens ville dyr trå dem i stykker.
18039019	Den er hard mot sine unger, som om de ikke var dens egne. Den er ikke redd for at dens slit skal være spilt.
18039020	For Gud nektet den visdom og ga den ingen forstand.
18039021	Men når den flakser i været, ler den av hesten og dens rytter.
18039022	Gir du hesten styrke? Pryder du dens nakke med man?
18039023	Lar du den springe som gresshoppen? Forferdelig er det når den vrinsker stolt.
18039024	Den skraper i jorden og gleder seg ved sin kraft. Så farer den fram mot våpnene.
18039025	Den ler av frykten og blir ikke redd, og den tar ikke flukten for sverd.
18039026	Over den klirrer pilekoggeret, blinkende spyd og lanse.
18039027	Med styr og ståk farer den fram over marken, og den lar seg ikke stagge når hornet lyder.
18039028	Når hornet lyder sier den: Hui! Langt borte værer den striden, høvedsmenns tordenrøst og hærskrik.
18039029	Skyldes det din forstand at hauken svinger seg opp og brer vingene ut mot sør?
18039030	Er det på ditt bud at ørnen flyr så høyt, og at den bygger sitt rede oppe i høyden?
18039031	Den bor i berget og har nattely der, på tind og nut.
18039032	Derfra speider den etter mat, øynene skuer vidt omkring.
18039033	Dens unger drikker blod. Og hvor der er lik, der er den.
18039034	Og Herren ble ved å svare Job og sa:
18039035	Du som klandrer Den Allmektige, vil du trette med ham? Du som laster Gud, du må svare på dette!
18039036	Da svarte Job Herren og sa:
18039037	Nei, jeg er for liten. Hva skulle jeg svare deg? Jeg legger min hånd på min munn.
18039038	En gang har jeg talt, men jeg tar ikke mer til orde - ja, to ganger, men jeg vil ikke si noe mer.
18040001	Og Herren svarte Job ut av stormen og sa:
18040002	Bind opp om deg som en mann! Jeg vil spørre deg, og du skal svare meg.
18040003	Vil du virkelig gjøre min rettferdighet til intet? Vil du dømme meg skyldig, så du får rett?
18040004	Har du slik en arm som Gud, og kan du tordne med en røst som hans?
18040005	Pryd deg med majestet og høyhet, og kle deg i glans og herlighet!
18040006	La din vrede strømme fram, og se på alle overmodige og ydmyk dem!
18040007	Ja, se på alle stolte og bøy dem, tråkk ned de ugudelige der de står!
18040008	Gjem dem i støvet, alle sammen, lukk deres ansikter fast i graven!
18040009	Da skal jeg gi deg den ros at din høyre hånd kan hjelpe deg.
18040010	Se på Behemot, som jeg har skapt like så vel som deg. Den eter gress som en okse.
18040011	Se for en kraft den har i hoftene, og hva styrke den har i bukmusklene!
18040012	Den gjør halen stiv som en seder. Senene på dens lår er knyttet fast sammen.
18040013	Knoklene er som kobberrør, og ben har den som jernstenger.
18040014	Den er den ypperste av Guds skapninger, av sin skaper fikk den sitt sverd.
18040015	Bakkene bringer den mat, og alle ville dyr leker der.
18040016	Under lotusbusker hviler den, i ly av siv i sumpen.
18040017	Lotusbusker gir den tak og skygge, piletrærne ved bekken omgir den.
18040018	Selv om strømmen går strid, blir den ikke redd. Den er trygg om så Jordan fosser fram mot dens gap.
18040019	Kan noen gripe den ved øynene? Kan noen dra en snare gjennom nesen på den?
18040020	Kan du dra Leviatan opp med en fiskekrok og binde tungen ned med et snøre?
18040021	Kan du sette en sivline i nesen på den og gjennombore kjeven med en krok?
18040022	Vil den rette mange ydmyke bønner til deg eller tale milde ord til deg?
18040023	Vil den gjøre en avtale med deg, så du kan få den til trell for all tid?
18040024	Kan du leke med den som med en fugl eller sette et bånd på den for dine små piker?
18040025	Kan et lag av fiskere kjøpslå om den, stykke den ut mellom kjøpmennene?
18040026	Kan du fylle dens hud med spyd og dens hode med harpuner?
18040027	Prøv å legge hånd på den! Den striden skal du komme til å minnes og ikke gjøre det igjen!
18040028	Nei, den som våger slikt, blir skuffet i sitt håp! Han styrter til jorden bare han får se den.
18041001	Ingen er så djerv at han tør tirre den. Hvem tør da sette seg opp mot meg?
18041002	Hvem ga meg noe først, så jeg skulle gi ham vederlag? Alt under himmelen hører meg til.
18041003	Jeg vil ikke tie om dens lemmer, om dens store styrke og dens fagre bygning.
18041004	Hvem har dratt dens kledning av? Hvem tør komme innenfor dens dobbelte rad av tenner?
18041005	Hvem har åpnet dens kjevers dør? Rundt om dens tenner er redsel.
18041006	Stolte er skjoldenes rader, hvert av dem er lukket til med et fast segl.
18041007	De ligger tett innpå hverandre, og ingen luft trenger inn mellom dem.
18041008	Det ene skjold henger fast ved det andre, de griper inn i hverandre og kan ikke skilles.
18041009	Når den nyser, stråler det fram lys. Dens øyne er som morgenrødens øyelokk.
18041010	Bluss farer ut av dens gap, gnister spruter fram.
18041011	Fra dens nesebor kommer røk som av en gryte som koker over siv.
18041012	Dens ånde tenner kull i brann, og luer går ut av dens gap.
18041013	På dens hals har styrken sin bolig. Angsten løper foran den.
18041014	Kjøttvalkene på den er faste, de er som støpt på den og rører seg ikke.
18041015	Dens hjerte er fast som stein, fast som den underste kvernsteinen.
18041016	Når den hever seg, gruer helter, av redsel mister de sans og samling.
18041017	Rammes den med sverd, så biter det ikke på den, heller ikke lanse eller pil eller kastespyd.
18041018	Den akter jern som strå, kobber som ormstukket tre.
18041019	Buens sønn jager ikke den på flukt, slyngens steiner blir som halm for den.
18041020	Stridsklubber aktes som halm, og den ler av det susende spydet.
18041021	På dens buk sitter skarpe skår, den gjør spor i gjørmen som en treskeslede.
18041022	Den får dypet til å koke som en gryte. Den får havet til å skumme som en salveblanders kjele.
18041023	Bak den går det en lysende sti, det ser ut som om dypet har sølvhår.
18041024	Det er ikke noe på jorden som er herre over den, den er skapt uten frykt.
18041025	Den ser ned på alt som er høyt. Den er konge over alle stolte dyr.
18042001	Da svarte Job Herren og sa:
18042002	Jeg vet at du kan alt, og at ingen plan er umulig å gjennomføre for deg.
18042003	Hvem er den som vil formørke ditt råd i uforstand? Derfor må jeg nå si: Jeg har talt om det jeg ikke forsto, om det som var for underlig for meg, og som jeg ikke skjønte.
18042004	Men hør nå, så vil jeg tale! Jeg vil spørre deg, og du skal lære meg.
18042005	Bare det ryktet meldte, hadde jeg hørt om deg, men nå har mitt øye sett deg.
18042006	Derfor kaller jeg alt tilbake og angrer i støv og aske.
18042007	Da Herren hadde talt disse ord til Job, sa han til Elifas fra Teman: Min vrede er opptent mot deg og mot dine to venner. For dere har ikke talt rett om meg, som min tjener Job.
18042008	Ta derfor sju okser og sju værer og gå til min tjener Job og ofre dem som brennoffer for dere! Og min tjener Job skal be for dere, bare ham vil jeg bønnhøre, så jeg ikke gjør med dere etter deres uforstand. For dere har ikke talt rett om meg, som min tjener Job.
18042009	Så gikk Elifas fra Teman og Bildad fra Sjuah og Sofar fra Na’ama og gjorde som Herren hadde talt til dem. Og Herren bønnhørte Job.
18042010	Og Herren gjorde ende på Jobs ulykke, da han ba for sine venner. Og Herren økte alt det Job hadde eid, til det dobbelte.
18042011	Og alle hans brødre kom til ham, og alle hans søstre og alle som hadde kjent ham før. De spiste med ham i hans hus og viste ham medynk og trøstet ham for all den ulykke Herren hadde latt komme over ham. De ga ham hver et sølvstykke og hver en gullring.
18042012	Og Herren velsignet Jobs siste dager mer enn hans første. Han fikk fjorten tusen sauer og seks tusen kameler og tusen par okser og tusen esler.
18042013	Og han fikk sju sønner og tre døtre.
18042014	Den ene datteren kalte han Jemima, den andre Kesia og den tredje Keren-Happuk.
18042015	Så vakre kvinner som Jobs døtre fantes ikke i hele landet, og deres far ga dem arv sammen med deres brødre.
18042016	Deretter levde Job ett hundre og førti år. Han så sine barn og barnebarn i fjerde ledd.
18042017	Og Job døde, gammel og mett av dager.
19001001	Salig er den mann som ikke vandrer i ugudelige folks råd og ikke står på synderes vei og ikke sitter i spotteres sete,
19001002	men har sin lyst i Herrens lov og grunner på hans lov dag og natt.
19001003	Han skal være lik et tre, plantet ved rennende bekker. Det gir sin frukt i sin tid, og dets blad visner ikke. Alt det han gjør, skal han ha lykke til.
19001004	Slik er det ikke med de ugudelige. De er lik agner som vinden blåser bort.
19001005	Derfor skal de ugudelige ikke bli stående i dommen, og syndere ikke i de rettferdiges menighet.
19001006	For Herren kjenner de rettferdiges vei, men de ugudeliges vei fører til undergang.
19002001	Hvorfor larmer hedningene? Og hvorfor grunner folkene på det som fåfengt er?
19002002	Jordens konger reiser seg, og fyrster rådslår sammen mot Herren og mot hans salvede:
19002003	La oss sprenge deres bånd og kaste deres rep av oss!
19002004	Han som troner i himmelen, ler. Herren spotter dem.
19002005	Så taler han til dem i sin vrede, i sin store harme forferder han dem:
19002006	Det er jo jeg som har innsatt min konge på Sion, mitt hellige berg.
19002007	Jeg vil kunngjøre det som er fastsatt. Herren sa til meg: Du er min Sønn, jeg har født deg i dag!
19002008	Begjær av meg, så vil jeg gi deg hedningene til arv og jordens ender til eie.
19002009	Du skal knuse dem med jernstav, som en pottemakers leirkar skal du slå dem i stykker.
19002010	Og nå, dere konger! Gå viselig fram! La dere advare, dere herskere på jorden!
19002011	Tjen Herren med frykt, og juble med beven!
19002012	Kyss Sønnen, for at han ikke skal bli vred og dere gå til grunne på veien! For snart kunne hans vrede bli opptent. Salige er alle som tar sin tilflukt til ham.
19003001	En salme av David, da han flyktet for Absalom, sin sønn.
19003002	Herre, hvor mange mine fiender er! Mange reiser seg mot meg.
19003003	Mange sier til min sjel: Det er ingen frelse for ham hos Gud. Sela.
19003004	Men du, Herre, er et skjold omkring meg. Du er min ære, den som løfter opp mitt hode.
19003005	Høyt ropte jeg til Herren, og han svarte meg fra sitt hellige berg. Sela.
19003006	Jeg la meg og sovnet - jeg våknet, for Herren støtter meg.
19003007	Jeg frykter ikke om ti tusen mann fylker seg imot meg rundt omkring.
19003008	Reis deg, Herre! Frels meg, min Gud! For du har slått alle mine fiender på kjeven. Du har brutt i stykker de ugudeliges tenner.
19003009	Frelsen hører Herren til. Må din velsignelse være over ditt folk! Sela.
19004001	Til sangmesteren. Med strengespill. En salme av David.
19004002	Når jeg roper, da svar meg, min rettferdighets Gud! I trengsel har du gjort rom for meg. Vær meg nådig, hør min bønn!
19004003	Dere mennesker, hvor lenge skal min ære være til skam? Hvor lenge vil dere elske tomhet og søke løgn? Sela.
19004004	Vit at Herren har utvalgt for seg den gudfryktige. Herren hører når jeg roper til ham.
19004005	Bli harm, men synd ikke! Tenk etter i hjertet på deres leie og vær stille. Sela.
19004006	Bring de rette offer, og sett deres lit til Herren!
19004007	Mange sier: Hvem vil la oss se det gode? Herre, løft du opp ditt åsyns lys over oss!
19004008	Du har gitt meg glede i mitt hjerte, større enn den de andre har når de har overflod av korn og most.
19004009	I fred vil jeg legge meg ned og sove. For du, Herre, du lar meg bo for meg selv i trygghet.
19005001	Til sangmesteren. Til Nehilot. En salme av David.
19005002	Vend øret til mine ord, Herre! Gi akt på min tanke!
19005003	Hør når jeg roper om hjelp, min konge og min Gud! For til deg ber jeg.
19005004	Om morgenen hører du min røst, Herre. Om morgenen legger jeg min sak fram for deg og venter.
19005005	For du er ikke en Gud som har behag i urett. Den som er ond, får ikke bo hos deg.
19005006	Overmodige får ikke stå fram for dine øyne, du hater alle som gjør urett.
19005007	Du lar dem som taler løgn, gå til grunne. Herren avskyr den blodtørstige og svikefulle mann.
19005008	Men jeg - ved din store miskunn går jeg inn i ditt hus. Foran ditt hellige tempel kaster jeg meg ned i din frykt.
19005009	Herre, led meg ved din rettferdighet for mine motstanderes skyld. Gjør din vei jevn for meg.
19005010	For det er ikke sannhet i deres munn, for deres indre er bare fordervelse. Deres strupe er en åpen grav, de taler falske ord med sin tunge.
19005011	Døm dem skyldige, Gud! La dem falle ved sine egne onde råd! Driv dem bort for deres mange misgjerninger! For de er gjenstridige mot deg.
19005012	Men alle de som tar sin tilflukt til deg, skal glede seg. Til evig tid skal de juble. Du skal verne om dem, og de som elsker ditt navn, skal fryde seg i deg.
19005013	For du, Herre, velsigner den rettferdige. Som med et skjold dekker du ham med nåde.
19006001	Til sangmesteren. Med strengespill. Etter Sjeminit. En salme av David.
19006002	Herre, straff meg ikke i din vrede og tukt meg ikke i din harme!
19006003	Vær meg nådig, Herre, for jeg visner bort. Helbred meg, Herre, for mine ben er forferdet.
19006004	Min sjel er grepet av stor forferdelse. Og du, Herre - hvor lenge?
19006005	Vend tilbake, Herre, og utfri min sjel! Frels meg for din miskunnhets skyld.
19006006	For i døden kommer ingen deg i hu. Hvem priser vel deg i dødsriket?
19006007	Jeg er trett av mine sukk. Med tårer væter jeg mitt leie hver natt, min seng er våt av mine tårer.
19006008	Tæret bort av sorg er mitt øye, det er svekket på grunn av alle mine fiender.
19006009	Vik fra meg, alle dere som gjør urett! For Herren har hørt min gråt.
19006010	Herren har hørt min inderlige begjæring, Herren vil ta imot min bønn.
19006011	Alle mine fiender skal bli til skamme og bli grepet av stor forferdelse. Brått skal de vike tilbake med skam.
19007001	En sjiggajon av David. Han sang den for Herren på grunn av benjaminitten Kusjs ord.
19007002	Herre, min Gud! Til deg setter jeg min lit. Frels meg fra alle mine forfølgere og fri meg,
19007003	så ikke fienden river min sjel i stykker som en løve, sliter meg i stykker uten at noen redder meg.
19007004	Herre min Gud! Dersom jeg har handlet slik, dersom det er urett i mine hender,
19007005	dersom jeg har gjengjeldt med ondt den som holdt fred med meg, eller plyndret den som uten grunn var min motstander,
19007006	så la fienden forfølge min sjel og innhente meg, la ham tråkke mitt liv til jorden og legge min ære i støvet. Sela.
19007007	Stå opp, Herre, i din vrede! Reis deg mot mine fiender som raser imot meg! Våkn opp og hjelp meg! Du har jo påbudt dom.
19007008	La skaren av folkeslag omgi deg, og vend tilbake over den til det høye.
19007009	Herren holder dom over folkene. Døm meg, Herre, etter min rettferdighet og etter min uskyld, som er hos meg.
19007010	Å, la de ugudeliges ondskap få en ende, og la den rettferdige stå fast! Du er jo den som prøver hjerter og nyrer - en rettferdig Gud.
19007011	Mitt skjold er hos Gud, som frelser de oppriktige av hjertet.
19007012	Gud er en rettferdig dommer, og en Gud som er vred hver dag.
19007013	Dersom han ikke omvender seg, da kvesser han sitt sverd, da spenner han sin bue og sikter den inn.
19007014	Han gjør selv i stand det drepende våpenet, sine piler gjør han brennende.
19007015	Se, han er i ferd med å føde misgjerning. Han er svanger med ulykke og føder løgn.
19007016	En grav har han gravd og hulet den ut, men han faller i den graven han har gjort.
19007017	Den ulykken han har planlagt, faller tilbake på hans eget hode. Over hans egen isse kommer den vold han hadde i sinne.
19007018	Jeg vil prise Herren etter hans rettferdighet og lovsynge Herrens, Den Høyestes navn.
19008001	Til sangmesteren. Etter Gittit. En salme av David.
19008002	Herre, vår Herre! Hvor herlig ditt navn er over hele jorden, du som har utbredt din prakt over himmelen!
19008003	Av småbarns og spedbarns munn har du reist et vern for dine motstanderes skyld, for å stoppe munnen på fienden og den hevngjerrige.
19008004	Når jeg ser din himmel, dine fingrers verk, månen og stjernene som du har satt der -
19008005	hva er da et menneske at du kommer ham i hu, en menneskesønn, at du ser til ham!
19008006	Du gjorde ham lite ringere enn Gud, med ære og herlighet kronte du ham.
19008007	Du gjorde ham til hersker over dine henders verk, alt la du under hans føtter:
19008008	Sauer og okser, alle sammen, ja, også markens ville dyr,
19008009	himmelens fugler og havets fisker, alt som ferdes på havenes stier.
19008010	Herre, vår Herre! Hvor herlig ditt navn er over hele jorden!
19009001	Til sangmesteren. Etter Mutlabbén. En salme av David.
19009002	Jeg vil prise Herren av hele mitt hjerte. Jeg vil forkynne alle dine undergjerninger.
19009003	Jeg vil glede og fryde meg i deg. Jeg vil lovsynge ditt navn, du Høyeste.
19009004	For mine fiender viker tilbake, de faller og omkommer for ditt åsyn.
19009005	For du har hevdet min rett og ført min sak. Du har satt deg på tronen som en rettferdig dommer.
19009006	Du har truet hedningene. Du har ødelagt de onde, utslettet deres navn for evig og alltid.
19009007	Fienden er for alltid gått til grunne i ruiner. Byene har du støtt ned til grunnen, deres minne er blitt til intet.
19009008	Men Herren troner til evig tid, han har reist sin trone til dom.
19009009	Han dømmer verden med rettferdighet, han feller dom over folkene med rettvishet.
19009010	Herren er en borg for den undertrykte, en borg i nødens tider.
19009011	De som kjenner ditt navn, stoler på deg, for du har ikke forlatt dem som søker deg, Herre.
19009012	Lovsyng Herren, som bor på Sion, kunngjør blant folkene hans store gjerninger!
19009013	For han som hevner blodsutgytelse, husker de hjelpeløse, han glemmer ikke deres skrik.
19009014	Vær meg nådig, Herre! Se det jeg må lide av dem som hater meg, du som løfter meg opp fra dødens porter,
19009015	for at jeg skal forkynne all din pris, fryde meg over din frelse i portene hos Sions datter.
19009016	Hedningene sank i den graven de gravde. Deres fot er fanget i garnet de skjulte.
19009017	Herren har vist hvem han er, han har holdt dom. Den ugudelige er fanget i sine egne henders gjerning. Higgajon. Sela.
19009018	De ugudelige skal fare ned til dødsriket, alle hedninger, alle de som glemmer Gud.
19009019	For ikke skal den fattige glemmes for alltid. De nedbøydes håp skal ikke for evig gå til grunne.
19009020	Reis deg, Herre! La ikke mennesker få makt. La hedninger få sin dom for ditt åsyn.
19009021	La frykt komme over dem, Herre! La hedningefolkene kjenne at de er mennesker! Sela.
19010001	Hvorfor står du så langt borte, Herre? Hvorfor skjuler du ditt åsyn i trengselstider?
19010002	Den ugudeliges overmot forfølger de elendige, men de blir selv fanget i de onde råd de har uttenkt.
19010003	For den ugudelige roser seg av sin sjels onde lyst. Han velsigner den griske og håner Herren.
19010004	Den ugudelige sier med hovmodig mine: Han hjemsøker ikke! Det er ingen plass for Gud i alle hans planer.
19010005	Han har lykke med seg på alle sine veier. Dine dommer er i det høye, ute av syne for ham. Han håner alle sine motstandere.
19010006	Han sier i sitt hjerte: Jeg skal ikke rokkes! Gjennom alle slekter skal jeg være fri for nød.
19010007	Hans munn er full av forbannelse, av løgn og trusler. Under hans tunge er ulykke og ondskap.
19010008	Han ligger i bakhold ved gårdene. I hemmelighet myrder han den uskyldige. Hans øyne speider etter den ulykkelige.
19010009	Han ligger på lur på sitt gjemmested, likesom løven i sitt skjul. Han lurer for å gripe den elendige. Han fanger den elendige og drar ham inn i sitt garn.
19010010	Han bøyer seg, dukker seg ned, og for hans sterke klør faller de vergeløse.
19010011	I sitt hjerte sier han: Gud har glemt! Han har skjult sitt åsyn og ser det aldri!
19010012	Reis deg, Herre! Løft din hånd, Gud! Glem ikke de elendige!
19010013	Hvorfor skal den ugudelige forakte Gud og si i sitt hjerte: Du vil ikke kreve meg til regnskap.
19010014	Du har sett det. For du ser ulykke og plage, og du tar det i din hånd. Til deg overgir den vergeløse sin sak, for du er den farløses hjelper.
19010015	Bryt armen på den onde og ugudelige mann! Gå i rette med hans ondskap til du ikke mer finner den!
19010016	Herren er konge for evig og alltid. Hedningene skal bli utryddet av hans land.
19010017	Herre, du har hørt de nedbøydes begjæring. Du styrker deres hjerte, du vender øret til
19010018	for å dømme i den farløses og den undertryktes sak. Mennesket, som er av jorden, skal ikke lenger fortsette å volde redsel.
19011001	Til sangmesteren. Av David. Til Herren tar jeg min tilflukt. Hvordan kan dere da si til min sjel: Fly til fjellet som en fugl!
19011002	For se, de onde spenner buen, de sikter inn sin pil på strengen for å skyte i mørket på de oppriktige av hjertet.
19011003	Når grunnvollene nedbrytes, hva makter da den rettferdige?
19011004	Herren er i sitt hellige tempel. I himmelen har Herren sin trone. Hans øyne skuer ut, hans blikk prøver menneskenes barn.
19011005	Herren prøver den rettferdige. Men hans sjel hater den onde og den som elsker vold.
19011006	Han lar snarer regne ned over de ugudelige. Ild og svovel og glødende vind er den del de får i sitt beger.
19011007	For Herren er rettferdig, han elsker rettferd. De oppriktige skal se hans åsyn.
19012001	Til sangmesteren. Etter Sjeminit. En salme av David.
19012002	Frels, Herre! For de fromme er borte. De trofaste er forsvunnet blant menneskenes barn.
19012003	Løgn taler de, hver med sin neste. Med falske lepper, med tvesinnet hjerte taler de.
19012004	Måtte Herren utrydde alle falske lepper og den tunge som taler store ord,
19012005	dem som sier: Ved vår tunge skal vi få overtaket! Våre lepper er våre egne! Hvem er herre over oss?
19012006	Fordi de elendige blir undertrykt og de fattige sukker, derfor vil jeg nå reise meg, sier Herren. Jeg vil gi frelse til dem som lengter etter den.
19012007	Herrens ord er rene ord, likesom sølv som er lutret i en smeltedigel i jorden - sju ganger renset.
19012008	Du, Herre, vil bevare dem. Du vil vokte dem for denne slekt for evig.
19012009	Rundt om svermer de ugudelige, når det som er usselt, blir opphøyet blant menneskenes barn.
19013001	Til sangmesteren. En salme av David.
19013002	Hvor lenge, Herre? Vil du glemme meg for evig? Hvor lenge vil du skjule ditt åsyn for meg?
19013003	Hvor lenge skal jeg huse sorgfulle tanker i min sjel, ha sorg i hjertet hele dagen? Hvor lenge skal min fiende opphøye seg over meg?
19013004	Se hit og svar meg, Herre min Gud! Oppklar mine øyne så jeg ikke skal sovne inn i døden.
19013005	Da skal ikke min fiende kunne si: Jeg fikk overhånd over ham! Og mine motstandere vil ikke kunne fryde seg når jeg vakler.
19013006	Men jeg setter min lit til din miskunnhet. Mitt hjerte skal fryde seg i din frelse. Jeg vil lovsynge Herren, for han har gjort vel imot meg.
19014001	Til sangmesteren. Av David. Dåren sier i sitt hjerte: Det er ingen Gud. Onde og avskyelige er deres gjerninger. Det er ikke noen som gjør godt.
19014002	Herren skuer fra himmelen ned på menneskenes barn for å se om det er noen forstandig, noen som søker Gud.
19014003	De er alle veket av, alle sammen er fordervet. Det er ingen som gjør godt, ikke en eneste.
19014004	Forstår de da ingen ting, alle disse som gjør urett, disse som eter mitt folk som de eter brød? På Herren kaller de ikke.
19014005	Da blir de grepet av stor redsel. For Gud er med den rettferdige ætt.
19014006	Gjør bare den elendiges råd til skamme! For Herren er hans tilflukt.
19014007	Å, om det fra Sion ville komme frelse for Israel! Når Herren gjør ende på sitt folks fangenskap, da skal Jakob fryde seg, Israel glede seg.
19015001	En salme av David. Herre, hvem skal bo i ditt telt? Hvem skal bygge på ditt hellige berg?
19015002	Den som vandrer ustraffelig og gjør rettferdighet, som taler sannhet i sitt hjerte.
19015003	Den som ikke baktaler med sin tunge, som ikke gjør sin neste ondt og ikke fører skam over den som står ham nær.
19015004	Den som ser med forakt på den gudløse, men som ærer dem som frykter Herren. Den som sverger seg selv til skade og ikke bryter sitt ord.
19015005	Den som ikke låner ut sine penger mot rente, og som ikke tar bestikkelser mot den uskyldige. - Den som handler etter dette, skal ikke rokkes i evighet.
19016001	En gyllen sang. Av David. Bevar meg, Gud! For jeg tar min tilflukt til deg.
19016002	Jeg sier til Herren: Du er min Herre! Jeg har intet gode utenfor deg.
19016003	Jeg holder meg til de hellige som er i landet, de herlige, som jeg har all min glede i.
19016004	Mange sorger får de som løper etter andre. Jeg vil ikke utgyte deres drikkoffer av blod eller ta deres navn på mine lepper.
19016005	Herren er min tilfalne del og mitt beger. Du bevarer min arvedel.
19016006	En arvedel er tilfalt meg på fagre steder. Ja, jeg har en herlig arv!
19016007	Jeg vil prise Herren som har gitt meg råd - også om nettene minner mine nyrer meg.
19016008	Jeg setter alltid Herren for meg. Han er ved min høyre hånd, jeg skal ikke rokkes.
19016009	Derfor gleder mitt hjerte seg, og min ære fryder seg. Også mitt kjød skal bo i trygghet.
19016010	For du vil ikke overgi min sjel til dødsriket. Du skal ikke la din hellige se tilintetgjørelse.
19016011	Du vil kunngjøre meg livets vei. Fylde av glede er det for ditt åsyn, livsalighet ved din høyre hånd i evighet.
19017001	En bønn. Av David. Herre, hør på en rettferdig sak, lytt til min klage! Vend øret til min bønn, den kommer fra lepper uten svik.
19017002	La min frifinnelsesdom gå ut fra ditt åsyn. La dine øyne se hva som er rett.
19017003	Du har prøvd mitt hjerte, gjestet det om natten. Du har ransaket meg, du fant intet. Min munn viker ikke av fra mine tanker.
19017004	Etter ordet fra din munn har jeg tatt meg i vare for menneskenes gjerninger, for voldsmannens stier.
19017005	Mine skritt holdt fast ved dine fotspor, mine skritt ble ikke ustøe.
19017006	Jeg roper til deg, for du svarer meg, Gud. Vend ditt øre til meg, hør mine ord!
19017007	Vis din miskunnhet i underfulle gjerninger! Dem som tar sin tilflukt til deg, frelser du med din høyre hånd fra motstanderne deres.
19017008	Vokt meg som din øyensten! Skjul meg under dine vingers skygge
19017009	for de ugudelige som ødelegger meg, mine dødsfiender, som omringer meg.
19017010	De lukker sitt forherdede hjerte, de taler hovmodig med sin munn.
19017011	Nå omringer de meg hvor vi går. De tar sikte på å slå meg til jorden.
19017012	Han er lik en løve som er ivrig etter å fortære, en ungløve som ligger på lur på sitt gjemmested.
19017013	Reis deg, Herre! Gå imot ham, slå ham ned. Frels min sjel fra den ugudelige med ditt sverd.
19017014	Fri meg, Herre, med din hånd fra menneskene - denne verdens mennesker, som har sin lønn i dette liv. Du fyller deres buk med dine skatter. De er rike på sønner og etterlater sin overflod til sine barn.
19017015	Jeg skal i rettferdighet få se ditt åsyn. Når jeg våkner, skal jeg mettes ved synet av din skikkelse.
19018001	Til sangmesteren. Av Herrens tjener David, som fremsa denne sangens ord for Herren den dagen Herren hadde fridd ham fra alle hans fienders hånd, og fra Sauls hånd.
19018002	Og han sa: Herre, jeg har deg hjertelig kjær, du min styrke!
19018003	Herren er min klippe og min festning, min frelser. Min Gud er min klippe, som jeg setter min lit til, mitt skjold og min frelses horn, min borg.
19018004	Jeg påkaller Herren, han som vi lovpriser, og jeg blir frelst fra mine fiender.
19018005	Dødens rep omspente meg, fordervelsens strømmer forferdet meg.
19018006	Dødsrikets rep omringet meg, dødens snarer truet meg.
19018007	I min trengsel påkalte jeg Herren, jeg ropte til min Gud. Fra sitt tempel hørte han min røst, og mitt skrik kom for ham, til hans ører.
19018008	Da ristet og bevet jorden, fjellenes grunnvoller skalv. De ristet, for hans vrede var opptent.
19018009	Røk steg opp fra hans nese, fortærende ild fra hans munn. Glør luet fram fra ham.
19018010	Han bøyde himmelen og steg ned, mørke var under hans føtter.
19018011	Båret av kjeruber fløy han, på vindens vinger for han fram.
19018012	Han gjorde mørket til sitt skjul, og teltet rundt om ham var mørke vann, tykke skyer.
19018013	Ut fra stråleglansen foran ham brøt hans skyer fram - hagl og glødende kull.
19018014	Herren tordnet i himmelen, Den Høyeste lot sin røst høre - hagl og glødende kull.
19018015	Han skjøt ut sine piler og spredte sine fiender, med lyn i mengde forvirret han dem.
19018016	De dype renner i havets bunn ble synlige, jordens grunnvoller ble lagt bare - ved din trussel, Herre, ved pusten fra din neses ånde.
19018017	Fra det høye rakte han ut sin hånd, han grep meg, han dro meg opp av dype vann.
19018018	Han fridde meg ut fra min sterke fiende, fra dem som hatet meg - for de var for sterke for meg.
19018019	De overfalt meg på min ulykkes dag, men Herren ble min støtte.
19018020	Han førte meg ut i fritt rom. Han frelste meg, for han hadde behag i meg.
19018021	Herren gjengjeldte meg etter min rettferdighet, han lønnet meg etter mine henders renhet.
19018022	For jeg har tatt vare på Herrens veier, jeg vek ikke i ondskap fra min Gud.
19018023	For alle hans lover hadde jeg for øye, jeg støtte ikke hans bud fra meg.
19018024	Jeg var ulastelig i min ferd for ham, jeg voktet meg vel for min synd.
19018025	Og Herren gjengjeldte meg etter min rettferdighet, for mine hender var rene i hans øyne.
19018026	Mot den fromme viser du deg from, mot den rettvise mann viser du deg rettvis,
19018027	mot den rene viser du deg ren, mot den forvendte viser du deg vrang.
19018028	For du frelser elendige folk, og du tvinger høye øyne ned.
19018029	Ja, du lar min lampe skinne! Herren min Gud lyser opp mitt mørke.
19018030	For ved deg stormer jeg løs på fiendeskarer, ved min Gud springer jeg over murer.
19018031	Gud - hans vei er fullkommen. Herrens ord er rent. Han er et skjold for alle dem som setter sin lit til ham.
19018032	For hvem er Gud uten Herren? Og hvem er en klippe, uten vår Gud?
19018033	Den Gud som omspenner meg med styrke og gjør min ferd ulastelig.
19018034	Han gir meg føtter som hindene og setter meg på mine høyder.
19018035	Han lærer opp mine hender til krig, så mine armer spenner kobberbuen.
19018036	Du gir meg din frelse til skjold, og din høyre hånd støtter meg. Din nedbøyelse gjør meg stor.
19018037	Du gjør rommet vidt for mine skritt under meg, mine ankler svikter ikke.
19018038	Jeg skal forfølge mine fiender, og tar dem igjen. Jeg vender ikke tilbake før jeg har gjort ende på dem.
19018039	Jeg knuser dem, så de ikke makter å reise seg. De faller under mine føtter.
19018040	Du omspenner meg med styrke til krig. Du bøyer mine motstandere under meg.
19018041	Du lar mine fiender vende meg ryggen, og jeg utrydder dem som hater meg.
19018042	De roper, men det er ingen som redder dem - til Herren, men han svarer dem ikke.
19018043	Jeg knuser dem som støv for vinden, jeg tømmer dem ut som søle på gaten.
19018044	Du redder meg fra folks angrep, du setter meg til hode for hedninger. Folkeslag som jeg ikke har kjent, tjener meg.
19018045	Bare de hører om meg, adlyder de meg. Fremmede kryper for meg.
19018046	Fremmede visner bort og går skjelvende ut av sine borger.
19018047	Herren lever! Min klippe være lovet! Opphøyet er min frelses Gud.
19018048	Han er den Gud som gir meg hevn og som legger folkeslag under meg.
19018049	Han er den som frir meg fra mine fiender. Ja, over mine motstandere opphøyer du meg. Fra voldsmenn redder du meg.
19018050	Derfor vil jeg prise deg blant hedningene, Herre, og lovsynge ditt navn.
19018051	Han gjør frelsen stor for sin konge. Han viser miskunn mot sin salvede, mot David og mot hans ætt til evig tid.
19019001	Til sangmesteren. En salme av David.
19019002	Himlene forteller Guds ære, hvelvingen forkynner hans henders verk.
19019003	Den ene dagen lar sin tale strømme fram til den andre, og den ene natten forkynner den andre sin kunnskap.
19019004	Det er ikke tale, det lyder ingen ord, deres røst høres ikke.
19019005	Men målesnoren deres er gått ut over hele jorden, deres ord til jorderikes ender. I dem har han reist et telt for solen.
19019006	Den er lik en brudgom som kommer ut av sitt kammer, den gleder seg som en helt til å løpe sin bane.
19019007	Fra himmelens ende går den ut, og til dens ende gjør den sitt omløp. Ingen ting er skjult for dens hete.
19019008	Herrens lov er fullkommen, den omvender sjelen. Herrens vitnesbyrd er trofast, det gjør den enfoldige vis.
19019009	Herrens forskrifter er rette, de gleder hjertet. Herrens bud er rent, det opplyser øynene.
19019010	Herrens frykt er ren, den varer til evig tid. Herrens lover er sanne, de er alle sammen rettferdige.
19019011	De er mer dyrebare enn gull, fint gull i mengde. De er søtere enn honning, ja, honning som drypper fra vokskakene.
19019012	Også din tjener blir påminnet ved dem. Den som holder dem, har stor lønn.
19019013	Hvem merker vel alle sine feiltrinn? Tilgi meg hver ubevisst synd!
19019014	Bevar også din tjener fra skammelige synder, la dem ikke herske over meg. Så blir jeg uklanderlig og uten skyld i store overtredelser.
19019015	La min munns ord og mitt hjertes tanke være til velbehag for ditt åsyn, Herre, du min klippe og min gjenløser!
19020001	Til sangmesteren. En salme av David.
19020002	Måtte Herren bønnhøre deg på nødens dag, må Jakobs Guds navn opphøye deg!
19020003	Måtte han sende deg hjelp fra helligdommen og støtte deg fra Sion!
19020004	Måtte han komme i hu alle dine matoffer og finne ditt brennoffer godt! Sela.
19020005	Må han gi deg det ditt hjerte begjærer og fullføre alle dine planer!
19020006	Vi vil juble over din frelse og løfte seiersmerket i vår Guds navn. Herren oppfylle alle dine bønner!
19020007	Nå vet jeg at Herren frelser sin salvede. Han svarer ham fra sin hellige himmel med frelsende storverk ved sin høyre hånd.
19020008	Noen priser vogner, noen hester, men vi priser Herrens, vår Guds navn.
19020009	De synker og faller, men vi står og holder oss oppe.
19020010	Frels, Herre! Kongen bønnhøre oss på den dagen vi roper!
19021001	Til sangmesteren. En salme av David.
19021002	Herre! Kongen gleder seg over din makt. Hvor høyt han jubler over din frelse!
19021003	Det hans hjerte ønsket, har du gitt ham, og det hans lepper ba om, har du ikke nektet ham. Sela.
19021004	For du har møtt ham med velsignelse og lykke. Du satte en krone av gull på hans hode.
19021005	Han ba deg om liv, og du ga ham det, et langt liv for evig og alltid.
19021006	Stor er hans ære fordi du frelste ham, høyhet og herlighet har du lagt på ham.
19021007	Du gjør ham til velsignelse for evig. Du fryder ham med glede for ditt åsyn.
19021008	For kongen setter sin lit til Herren. Han rokkes ikke, for Den Høyeste er nådig.
19021009	Din hånd skal finne alle dine fiender, din høyre hånd skal finne dem som hater deg.
19021010	Du vil gjøre dem som en brennende ovn når du viser ditt åsyn. Herren vil oppsluke dem i sin vrede, ilden vil fortære dem.
19021011	Deres livsfrukt skal du utslette av jorden, etterkommerne deres blant menneskenes barn.
19021012	For de har lagt opp onde planer mot deg, de har uttenkt onde råd. De skal ikke makte noe.
19021013	For du får dem til å vise ryggen når du gjør ferdig din bue mot deres ansikt.
19021014	Reis deg, Herre, i din kraft! Vi vil lovsynge og prise ditt storverk.
19022001	Til sangmesteren. Etter «Morgenrødens hind». En salme av David.
19022002	Min Gud, min Gud, hvorfor har du forlatt meg? Langt borte fra min frelse er min klages ord.
19022003	Min Gud! Jeg roper om dagen, og du svarer ikke - og om natten, jeg tier ikke.
19022004	Like fullt er du hellig, du som troner over Israels lovsanger.
19022005	Til deg satte våre fedre sin lit. De stolte på deg, og du fridde dem ut.
19022006	De ropte til deg og ble reddet. Til deg satte de sin lit, og de ble ikke til skamme.
19022007	Men jeg er en orm og ikke et menneske, jeg er spottet av mennesker og foraktet av folk.
19022008	Alle som ser meg, spotter meg, vrenger munnen og rister på hodet:
19022009	Sett din vei i Herrens hånd! La ham redde ham! Han skal befri ham siden han har behag i ham.
19022010	Ja, du er den som dro meg fram av mors liv, som lot meg hvile trygt ved min mors bryst.
19022011	På deg ble jeg kastet fra mors liv, fra mors skjød har du vært min Gud.
19022012	Vær ikke langt borte fra meg, for trengselen er nær, og det er ingen som hjelper.
19022013	Sterke okser omringer meg, Basans okser omgir meg.
19022014	De spiler opp sin munn imot meg som en rovgrisk, brølende løve.
19022015	Jeg er utøst som vann, og alle mine ben skiller seg at. Mitt hjerte er som voks, smeltet inne i meg.
19022016	Min kraft er opptørket som et potteskår, og min tunge henger fast ved mine gommer. I dødens støv legger du meg.
19022017	For hunder omringer meg, de ondes hop gjerder meg inne. De har gjennomboret mine hender og mine føtter.
19022018	Jeg kan telle alle mine ben. De stirrer, de ser på meg med skadefryd.
19022019	De deler mine klær mellom seg og kaster lodd om min kappe.
19022020	Men du, Herre, vær ikke langt borte! Du min styrke, skynd deg å hjelpe meg!
19022021	Redd min sjel fra sverdet, mitt eneste fra hunders vold.
19022022	Frels meg fra løvens gap, og fra villoksenes horn - du bønnhører meg!
19022023	Jeg vil kunngjøre ditt navn for mine brødre, midt i menigheten vil jeg lovprise deg.
19022024	Dere som frykter Herren, pris ham! All Jakobs ætt, gi ham ære! Og vis ham ærefrykt, all Israels ætt!
19022025	For han har ikke foraktet og ikke avskydd den elendiges elendighet. Han har ikke skjult sitt åsyn for ham, men da han ropte til ham, hørte han.
19022026	Fra deg kommer min lovprisning i en stor forsamling. For deres øyne som frykter ham, vil jeg holde mine løfter.
19022027	De nedbøyde skal ete og bli mette! De som søker Herren, skal prise ham. Må deres hjerter leve til evig tid!
19022028	Alle jordens ender skal minnes det og vende om til Herren, og alle hedningenes ætter skal tilbe for ditt åsyn.
19022029	For riket hører Herren til, og han hersker over folkene.
19022030	Alle jordens rikmenn skal ete og tilbe. For hans åsyn skal de bøye seg, alle de som stiger ned i støvet, og den som ikke kan holde sin sjel i live.
19022031	Etterkommerne skal tjene ham. Det skal fortelles om Herren til etterslekten.
19022032	De skal komme og kunngjøre hans rettferdighet for det folk som blir født, at han har gjort det.
19023001	En salme av David. Herren er min hyrde, det mangler meg ingen ting.
19023002	Han lar meg ligge i grønne enger, han leder meg til hvilens vann.
19023003	Han fornyer min sjel, han fører meg på rettferdighets stier for sitt navns skyld.
19023004	Om jeg enn skulle vandre i dødsskyggens dal, frykter jeg ikke for ondt. For du er med meg, din kjepp og din stav, de trøster meg.
19023005	Du dekker bord for meg like for mine fienders øyne. Du salver mitt hode med olje, mitt beger flyter over.
19023006	Bare godhet og miskunnhet skal etterjage meg alle mitt livs dager, og jeg skal bo i Herrens hus gjennom lange tider.
19024001	Av David. En salme. Jorden hører Herren til - og alt det som fyller den, verden og de som bor der.
19024002	For han har grunnlagt den på hav og stilt den fast på strømmer.
19024003	Hvem skal stige opp på Herrens berg? Hvem skal stå på hans hellige sted?
19024004	Den som har skyldfrie hender og et rent hjerte, som ikke har vendt sin hu til løgn og ikke sverger falskt.
19024005	Han får velsignelse fra Herren og rettferdighet fra sin frelses Gud.
19024006	Dette er deres ætt som spør etter ham - som søker ditt åsyn - Jakobs barn. Sela.
19024007	Løft hodene, dere porter! Og dere evige dører, løft dere, så herlighetens konge kan dra inn!
19024008	Hvem er denne herlighetens konge? - Herren, sterk og veldig. Herren, mektig i strid.
19024009	Løft hodene, dere porter! Og dere evige dører, løft dere, så herlighetens konge kan dra inn!
19024010	Hvem er denne herlighetens konge? - Herren, hærskarenes Gud, han er herlighetens konge. Sela.
19025001	Av David. Til deg, Herre, løfter jeg min sjel.
19025002	Min Gud, til deg setter jeg min lit. La meg ikke bli til skamme. La ikke mine fiender triumfere over meg.
19025003	Ja, ingen av dem som venter på deg, skal bli til skamme. De skal bli til skamme som er troløse uten grunn.
19025004	Herre, la meg kjenne dine veier! Lær meg dine stier!
19025005	Led meg i din sannhet og lær meg, for du er min frelses Gud. På deg venter jeg hele dagen.
19025006	Herre, kom din barmhjertighet i hu og din miskunnhets gjerninger, for de er fra evighet.
19025007	Kom ikke i hu min ungdoms synder og mine overtredelser! Kom meg i hu etter din miskunnhet, Herre, for din godhets skyld!
19025008	Herren er god og rettvis, derfor lærer han syndere veien.
19025009	Han leder de nedbøyde i det som rett er, og lærer de ydmyke sin vei.
19025010	Alle Herrens stier er miskunn og trofasthet mot dem som holder hans pakt og hans vitnesbyrd.
19025011	For ditt navns skyld, Herre, forlat meg min misgjerning! For den er stor.
19025012	Hvem er den mann som frykter Herren? Ham lærer han den vei han skal velge.
19025013	Hans sjel skal stadig ha det godt. Hans ætt skal arve landet.
19025014	Herren har fortrolig samfunn med dem som frykter ham, og hans pakt skal bli dem kunngjort.
19025015	Mine øyne er alltid vendt til Herren, for han drar mine føtter ut av garnet.
19025016	Vend deg til meg og vær meg nådig! For jeg er ensom og elendig.
19025017	Mitt hjertes angst har de gjort stor. Før meg ut av mine trengsler!
19025018	Se min nød og min plage, og forlat meg alle mine synder!
19025019	Se mine fiender, for de er mange. De hater meg med et voldsomt hat.
19025020	Bevar min sjel og fri meg ut! La meg ikke bli til skamme, for jeg tar min tilflukt til deg.
19025021	La rettsinn og oppriktighet verne meg, for jeg venter på deg.
19025022	Gud, forløs Israel fra alle dets trengsler!
19026001	Av David. Hjelp meg til min rett, Herre! For jeg har vandret i min uskyld, og på Herren stoler jeg uten å vakle.
19026002	Prøv meg, Herre, og gransk meg, ransak mine nyrer og mitt hjerte.
19026003	For din miskunnhet er for mine øyne, og jeg vandrer i din sannhet.
19026004	Jeg sitter ikke sammen med løgnere, og går ikke i lag med falske mennesker.
19026005	Jeg hater de ondes forsamling og sitter ikke hos de ugudelige.
19026006	Jeg vasker mine hender i uskyld, og vil ferdes om ditt alter, Herre,
19026007	så jeg kan la takkesang lyde klart og fortelle alle dine undergjerninger.
19026008	Herre, jeg elsker ditt hus, din bolig, stedet hvor din herlighet bor.
19026009	Rykk ikke min sjel bort med syndere eller mitt liv med blodtørstige menn,
19026010	som har onde planer i sine hender og sin høyre hånd full av bestikkelse.
19026011	Men jeg vandrer i min uskyld. Forløs meg og vær meg nådig.
19026012	Min fot står på jevn grunn. I forsamlingene vil jeg prise Herren.
19027001	Av David. Herren er mitt lys og min frelse, hvem skulle jeg frykte? Herren er mitt livs vern, hvem skulle jeg engstes for?
19027002	Når ugjerningsmenn kommer imot meg for å sluke meg - mine motstandere og mine fiender, så snubler og faller de selv.
19027003	Om en hær leirer seg imot meg, frykter ikke mitt hjerte. Om krig reiser seg imot meg, enda er jeg trygg.
19027004	Én ting har jeg bedt Herren om, det søker jeg etter: At jeg må bo i Herrens hus alle mitt livs dager for å skue Herrens prakt og grunne i hans tempel.
19027005	For han gjemmer meg i sin hytte på den onde dag, han skjuler meg i sitt skjermende telt. På en klippe fører han meg opp.
19027006	Nå løfter jeg mitt hode høyt over mine fiender rundt omkring meg. Jeg vil ofre jubeloffer i hans telt. Jeg vil synge og lovsynge for Herren.
19027007	Herre, hør min røst når jeg roper, vær meg nådig og svar meg!
19027008	Mitt hjerte holder fram for deg [ditt ord]: Søk mitt åsyn! - Herre, jeg søker ditt åsyn.
19027009	Skjul ikke ditt åsyn for meg! Støt ikke din tjener bort i din vrede. Min hjelp har du vært. Slipp meg ikke og forlat meg ikke, min frelses Gud!
19027010	For min far og min mor har forlatt meg, men Herren vil ta meg opp.
19027011	Herre, lær meg din vei, og led meg på den rette sti for mine fienders skyld.
19027012	Overgi meg ikke til mine fienders mordlyst! For falske vitner står opp imot meg, de fnyser av vold.
19027013	Å, om jeg ikke trodde at jeg skulle se Herrens godhet i de levendes land!
19027014	Vent på Herren! Vær ved godt mot! Ditt hjerte være sterkt! Ja, vent på Herren!
19028001	Av David. Til deg roper jeg, Herre. Min klippe, vær ikke døv imot meg, for at jeg ikke - om du tier til meg - skal bli lik dem som går ned i graven.
19028002	Hør mine inderlige bønners røst når jeg roper til deg, når jeg løfter mine hender mot Det aller helligste i ditt tempel.
19028003	Riv meg ikke bort sammen med de ugudelige og med dem som gjør urett. De taler fred med sin neste, enda det er ondskap i deres hjerte.
19028004	Gi dem igjen etter deres gjerning og etter deres onde fremferd! Gi dem igjen etter deres henders gjerning, gjengjeld dem for det de har gjort!
19028005	For de akter ikke på Herrens verk eller på hans henders gjerning. Han skal bryte dem ned og ikke bygge dem opp.
19028006	Lovet være Herren, fordi han har hørt mine inderlige bønners røst!
19028007	Herren er min styrke og mitt skjold. Til ham har mitt hjerte satt sin lit, og jeg blir hjulpet. Derfor fryder mitt hjerte seg, og jeg vil prise ham med min sang.
19028008	Herren er deres styrke. Han er et frelsens vern for sin salvede.
19028009	Frels ditt folk og velsign din arv! Fø dem som deres hyrde og bær dem til evig tid.
19029001	En salme av David. Gi Herren - dere Guds sønner - gi Herren ære og makt!
19029002	Gi Herren hans navns ære, tilbe Herren i hellig skrud.
19029003	Herrens røst lyder over vannene, ærens Gud tordner - Herren over de store vann.
19029004	Herrens røst lyder med kraft, Herrens røst med herlighet.
19029005	Herrens røst bryter sedertrær, ja, Herren bryter i stykker Libanons sedrer,
19029006	han får dem til å hoppe som en kalv, Libanon og Sirjon som en ung villokse.
19029007	Herrens røst slynger ut kløvde flammer av ild.
19029008	Herrens røst får ørkenen til å skjelve, Herren får Kadesj-ørkenen til å skjelve.
19029009	Herrens røst får hindene til å føde og gjør skogene bare. Og alt i hans tempel sier: Ære!
19029010	Herren tronte på vannflommens tid, og Herren troner som konge for evig.
19029011	Herren skal gi sitt folk kraft. Herren skal velsigne sitt folk med fred.
19030001	En salme. En sang ved husets innvielse. Av David.
19030002	Jeg vil opphøye deg, Herre! For du har løftet meg opp, og du har ikke latt mine fiender glede seg over meg.
19030003	Herre min Gud! Jeg ropte til deg, og du helbredet meg.
19030004	Herre, du har ført min sjel opp fra dødsriket. Du holdt meg i live så jeg ikke skulle gå i graven.
19030005	Lovsyng Herren, dere hans fromme! Pris hans hellige navn!
19030006	For et øyeblikk varer hans vrede, en livstid hans nåde. Om kvelden kommer gråt som gjest, om morgenen er det frydesang.
19030007	Men jeg sa i min trygghet: Aldri i evighet skal jeg rokkes!
19030008	Herre, i din nåde hadde du grunnfestet mitt fjell. Du skjulte ditt åsyn, da ble jeg forferdet.
19030009	Til deg, Herre, ropte jeg, og ydmykt ba jeg til Herren:
19030010	Hva vinning er det i mitt blod, at jeg farer ned i graven? Vil vel støvet prise deg, vil det forkynne din trofasthet?
19030011	Hør, Herre, og vær meg nådig! Herre, vær du min hjelper!
19030012	Du har vendt min klage til dans for meg. Du løste av meg mine sørgeklær og har ombundet meg med glede,
19030013	for at min ære skal lovsynge deg og ikke tie. Herre, min Gud! Jeg vil gi deg takk for evig!
19031001	Til sangmesteren. En salme. Av David.
19031002	Til deg, Herre, tar jeg min tilflukt, la meg aldri i evighet bli til skamme. Frels meg ved din rettferdighet.
19031003	Vend ditt øre til meg! Skynd deg og fri meg ut! Vær du mitt klippevern, en borg til min frelse.
19031004	For du er min klippe og min borg. For ditt navns skyld vil du føre og lede meg.
19031005	Du vil ta meg ut av garnet som de hemmelig har lagt for meg, for du er mitt vern.
19031006	I din hånd overgir jeg min ånd, du forløser meg, Herre, du trofaste Gud.
19031007	Jeg hater dem som akter på tomme avguder. Men jeg - jeg setter min lit til Herren.
19031008	Jeg vil fryde og glede meg over din miskunnhet, for du har sett min nød, du kjenner min sjels trengsler.
19031009	Du overga meg ikke i fiendens hånd. Du satte mine føtter på et rommelig sted.
19031010	Vær meg nådig, Herre, for jeg er i trengsel. Mitt øye fortæres av sorg, ja, også min sjel og mitt legeme.
19031011	For mitt liv svinner bort med sorg, og mine år med sukk. Min kraft er brutt for min misgjernings skyld, og mine ben er uttært.
19031012	På grunn av mine fiender er jeg blitt til spott for mine naboer og til skrekk for mine kjenninger. De som ser meg på gaten, flykter for meg.
19031013	Jeg er glemt og ute av hjertet som en død. Jeg er blitt som et knust kar.
19031014	Jeg hører mange som baktaler - redsel på alle kanter! De samrår seg mot meg og lurer på å ta mitt liv.
19031015	Men jeg - jeg setter min lit til deg, Herre! Jeg sier: Du er min Gud!
19031016	I din hånd er mine tider. Redd meg fra mine fienders hånd og fra mine forfølgere!
19031017	La ditt åsyn lyse over din tjener! Frels meg ved din miskunnhet.
19031018	Herre, la meg ikke bli til skamme! For jeg kaller på deg. La de ugudelige bli til skamme, bli tause i dødsriket.
19031019	La løgnaktige lepper bli stumme, de som med overmot og forakt taler frekt imot den rettferdige.
19031020	Hvor stor din godhet er, som du har gjemt til dem som frykter deg, som du har vist mot dem som tar sin tilflukt til deg, for øynene på menneskenes barn.
19031021	Du gjemmer dem i ditt åsyns skjulested mot menneskers sammensvergelser. Du skjuler dem i en hytte mot trettekjære tunger.
19031022	Lovet være Herren! For han har på underfull måte vist sin miskunnhet mot meg i en beleiret by.
19031023	Og jeg, jeg sa i min angst: Jeg er støtt bort fra dine øyne! - Men du hørte mine inderlige bønners røst da jeg ropte til deg.
19031024	Elsk Herren, alle dere hans fromme! Herren bevarer de trofaste. Men den som farer overmodig fram, gjengjelder han i fullt mål.
19031025	Vær ved godt mot! La hjertene være sterke, alle dere som venter på Herren!
19032001	Av David. En læresalme. Salig er den som har fått sin overtredelse forlatt og sin synd skjult.
19032002	Salig er det mennesket som Herren ikke tilregner misgjerning, og som er uten svik i sin ånd.
19032003	Da jeg tidde, ble mine ben tæret bort, idet jeg stønnet hele dagen.
19032004	For dag og natt lå din hånd tungt på meg. Min livssaft svant som i sommerens tørke. Sela.
19032005	Jeg bekjente min synd for deg og skjulte ikke min skyld. Jeg sa: Jeg vil bekjenne mine misgjerninger for Herren! - Og du tok bort min syndeskyld. Sela.
19032006	Derfor, la hver from be til deg den tid du er å finne. Visselig, når store vannflommer kommer, til ham skal de ikke nå.
19032007	Du er mitt skjulested! Du vokter meg for trengsel. Med frelses jubel omgir du meg. Sela.
19032008	Jeg vil lære deg og vise deg den veien du skal vandre, jeg vil gi deg råd med mitt øye.
19032009	Vær ikke lik hest og muldyr, som ikke har forstand! Deres smykke er tømme og bissel til å tvinge dem med. De vil ikke komme nær til deg.
19032010	Den ugudelige har mange plager. Men den som setter sin lit til Herren, omgir han med miskunn.
19032011	Gled dere i Herren! Dere rettferdige, fryd dere! Og juble, alle oppriktige av hjertet!
19033001	Rop med fryd for Herren, dere rettferdige! Lovsang sømmer seg for de oppriktige.
19033002	Pris Herren til sitar, lovsyng ham til tistrenget harpe!
19033003	Syng for ham en ny sang, spill fagert med frydesang!
19033004	For Herrens ord er sant, all hans gjerning er trofast.
19033005	Han elsker rettferd og rett, jorden er full av hans miskunnhet.
19033006	Himlene er skapt ved Herrens ord, og all deres hær ved hans munns åndepust.
19033007	Han samler havets vann som en dynge, han legger de dype vann i forrådshus.
19033008	La all jorden frykte for Herren, og alle dem som bor i verden, beve for ham!
19033009	For han talte, og det skjedde. Han bød, og det sto der.
19033010	Herren omstyrter hedningenes råd, han gjør folkenes tanker til intet.
19033011	Herrens råd står fast for evig, hans hjertes tanker fra slekt til slekt.
19033012	Salig er det folket som har Herren til sin Gud, det folket han har utvalgt til sin eiendom!
19033013	Fra himmelen skuer Herren ned, han ser alle menneskenes barn.
19033014	Fra det stedet hvor han bor, ser han ned til alle dem som bor på jorden.
19033015	Han er den som har skapt deres hjerter - alle sammen, og han gir akt på alle deres gjerninger.
19033016	En konge frelses ikke ved sin store makt, en helt reddes ikke ved sin store kraft.
19033017	Hesten er ikke å stole på til frelse, og med sin store styrke redder den ikke.
19033018	Se, Herrens øye ser til dem som frykter ham, som venter på hans miskunn,
19033019	for å fri deres sjel fra døden og holde dem i live under hungersnød.
19033020	Vår sjel venter på Herren! Han er vår hjelp og vårt skjold.
19033021	Ja, i ham fryder vårt hjerte seg, fordi vi setter vår lit til hans hellige navn.
19033022	Din miskunnhet være over oss, Herre, slik som vi håper på deg!
19034001	Av David, da han oppførte seg som vanvittig for Abimelek, som jaget ham fra seg, og han dro bort.
19034002	Jeg vil love Herren til hver tid, hans pris skal alltid være i min munn.
19034003	Min sjel skal rose seg av Herren. De nedbøyde skal høre det og glede seg.
19034004	Pris Herrens storhet med meg, og la oss sammen opphøye hans navn!
19034005	Jeg søkte Herren, og han svarte meg, han fridde meg fra alt det som forferdet meg.
19034006	De så opp til ham og strålte av glede, og deres ansikt rødmet aldri av skam.
19034007	Denne elendige ropte, og Herren hørte, han frelste ham ut av alle hans trengsler.
19034008	Herrens engel slår leir rundt omkring dem som frykter ham, og han frir dem ut.
19034009	Smak og se at Herren er god! Salig er den mannen som tar sin tilflukt til ham.
19034010	Frykt Herren, dere hans hellige! De som frykter ham, mangler ikke noen ting.
19034011	Unge løver lider nød og sulter, men de som søker Herren, skal ikke mangle noe godt.
19034012	Kom, barn! Hør på meg! Jeg vil lære dere å frykte Herren.
19034013	Hvem er den mannen som har lyst til liv, som ønsker seg dager til å se lykke?
19034014	Hold da din tunge fra ondt og dine lepper fra å tale svik!
19034015	Vik fra ondt og gjør godt, søk fred og jag etter den!
19034016	Herrens øyne er vendt til de rettferdige, og hans ører til deres rop.
19034017	Herrens åsyn er imot dem som gjør ondt, for å utrydde minnet om dem fra jorden.
19034018	De rettferdige roper og Herren hører, av alle deres trengsler frir han dem ut.
19034019	Herren er nær hos dem som har et nedbrutt hjerte, og han frelser dem som har en knust ånd.
19034020	Mange er den rettferdiges ulykker, men Herren frir ham fra dem alle.
19034021	Han tar vare på alle hans ben, ikke ett av dem blir brutt.
19034022	Ulykke dreper den ugudelige, og de som hater den rettferdige, dømmes skyldige.
19034023	Herren forløser sine tjeneres sjel. Ingen av dem som tar sin tilflukt til ham, dømmes skyldig.
19035001	Av David. Trett, Herre, med dem som tretter med meg! Strid mot dem som strider mot meg!
19035002	Grip skjold og verge, reis deg til hjelp for meg!
19035003	Dra spydet fram og steng veien for mine forfølgere! Si til min sjel: Jeg er din frelse!
19035004	La dem få skam og vanære, de som står meg etter livet! La dem som tenker ut ondt imot meg, vike tilbake med skam.
19035005	La dem bli som agner for vinden! Må Herrens engel støte dem bort!
19035006	La deres vei bli mørk og glatt! Må Herrens engel forfølge dem!
19035007	For uten grunn har de hemmelig gjort i stand sin garngrav for meg, uten grunn har de gravd en fallgrav for mitt liv.
19035008	La ødeleggelse uventet komme over ham! La ham selv bli fanget i garnet som han hemmelig har satt ut, la ham falle i det til sin ødeleggelse.
19035009	Min sjel skal glede seg i Herren, fryde seg i hans frelse.
19035010	Alle mine ben skal si: Hvem er som du, Herre? Du som frir den elendige fra den som er for sterk for ham, som frir den elendige og fattige fra den som plyndrer ham.
19035011	Urettferdige vitner reiser seg, de spør meg om ting jeg ikke vet.
19035012	De gjengjelder meg godt med ondt. Min sjel er forlatt.
19035013	Og jeg, jeg kledde meg i sørgeklær da de var syke. Jeg plaget min sjel med faste, min bønn vendte tilbake til min barm!
19035014	Jeg gikk omkring som om det var min venn, min bror. Jeg gikk nedbøyd i sørgeklær lik en som sørger over sin mor.
19035015	Men når jeg snubler, gleder de seg og flokker seg sammen. Usle mennesker flokker seg om meg uten at jeg vet om det, de river i meg uten opphold.
19035016	Lik skamløse som spotter for et stykke brød, skjærer de tenner imot meg.
19035017	Herre, hvor lenge vil du se på? Fri min sjel fra deres herjinger, mitt eneste fra de unge løvene.
19035018	Jeg vil prise deg i en stor forsamling, love deg der hvor det er mye folk.
19035019	La ikke dem som uten grunn er mine fiender, glede seg over meg. La ikke dem som hater meg uten årsak, blunke med øyet.
19035020	For de taler ikke fred, men tenker ut svik mot de stille i landet.
19035021	De lukker sin munn vidt opp mot meg og sier: Ha-ha! våre øyne har sett det!
19035022	Du ser det, Herre, ti ikke! Herre, vær ikke langt borte fra meg!
19035023	Våkn opp og bli våken for å gi meg rett, min Gud og Herre, for å føre min sak!
19035024	Døm meg etter din rettferdighet, Herre, min Gud! La dem ikke glede seg over meg!
19035025	La dem ikke si i sitt hjerte: Ha-ha! som vi ønsket! La dem ikke si: Vi har oppslukt ham!
19035026	La alle dem som gleder seg over min ulykke, få vanære og bli til skamme! La dem som opphøyer seg over meg, bli kledd i skam og skjensel.
19035027	La dem juble og glede seg, som unner meg min rett. La dem alltid si: Høylovet være Herren, som unner sin tjener at det går ham vel!
19035028	Da skal min tunge love din rettferdighet og prise deg hele dagen.
19036001	Til sangmesteren. Av Herrens tjener, av David.
19036002	Synden taler til den ugudelige i hans hjertes innerste. Det er ingen frykt for Gud hos ham.
19036003	For en smigrer ham i hans øyne ved å finne hans synd, ved å hate ham.
19036004	Hans munns ord er urett og svik, han har sluttet å gå klokt fram, å gjøre godt.
19036005	På sitt leie tenker han ut urett, han stiller seg på en vei som ikke er god. Han hater ikke det onde.
19036006	Herre, til himmelen når din miskunnhet, din trofasthet til skyene.
19036007	Din rettferdighet er som mektige fjell, dine dommer er et stort dyp. Mennesker og dyr frelser du, Herre!
19036008	Hvor dyrebar er din miskunnhet, Gud! Menneskenes barn søker ly i dine vingers skygge.
19036009	De blir rikelig mettet av det gode i ditt hus, og av dine gleders strøm gir du dem å drikke.
19036010	For hos deg er livets kilde. I ditt lys ser vi lys.
19036011	La din miskunnhet vare ved for dem som kjenner deg, og din rettferdighet for de oppriktige av hjertet.
19036012	La ikke de stoltes fot få trå meg ned, og la ikke de ugudeliges hånd jage meg bort!
19036013	Der faller de som gjør urett! De blir støtt ned og kan ikke reise seg.
19037001	Av David. La ikke din vrede opptennes over de onde, misunn ikke dem som gjør urett.
19037002	For som gresset blir de hurtig skåret av, og som grønne vekster visner de ned.
19037003	Sett din lit til Herren og gjør godt. Bo i landet, og legg vinn på trofasthet.
19037004	Gled deg i Herren! Så skal han gi deg det ditt hjerte trakter etter.
19037005	Velt din vei over på Herren og stol på ham! Han skal gjøre det.
19037006	Han skal la din rettferdighet bryte fram som lyset og din rett som lyset midt på dagen.
19037007	Vær stille for Herren og vent på ham! La ikke din vrede opptennes over den som har lykke på sin vei, over den mannen som setter i verk onde planer.
19037008	Avstå fra vrede og la harme fare! La ikke din vrede opptennes, det fører bare til det som ondt er.
19037009	For de som gjør ondt, skal utryddes, men de som venter på Herren, skal arve landet.
19037010	Om en liten stund, så er den ugudelige ikke mer. Ser du etter på hans sted, så er han borte.
19037011	Men de nedbøyde skal arve landet og glede seg over rik fred.
19037012	Den ugudelige pønsker på ondt imot den rettferdige og skjærer tenner mot ham.
19037013	Herren ler av ham, for han ser at hans dag kommer.
19037014	De onde drar sverdet og spenner sin bue for å felle den elendige og fattige, for å drepe dem som vandrer oppriktig.
19037015	Deres sverd skal komme i deres eget hjerte, og deres buer skal brytes i stykker.
19037016	Bedre det lille som de rettferdige har, enn mange ugudeliges rikdom.
19037017	For de ugudeliges armer skal brytes, men Herren støtter de rettferdige.
19037018	Herren kjenner de ulasteliges dager, deres arv skal bli til evig tid.
19037019	De skal ikke bli til skamme i den onde tid, i hungerens dager skal de bli mette.
19037020	For de gudløse går til grunne. Herrens fiender vil bli som blomsterprakten på marken - de blir borte, de forsvinner som røk.
19037021	Den ugudelige låner og betaler ikke, men den rettferdige forbarmer seg og gir.
19037022	For de Herren velsigner, skal arve landet, men de han forbanner, skal utryddes.
19037023	Herren gjør en manns gange stø, og han har velbehag i hans vei.
19037024	Når han snubler, faller han ikke til jorden, for Herren støtter hans hånd.
19037025	Jeg har vært ung og blitt gammel, men jeg har ikke sett den rettferdige forlatt eller hans avkom lete etter brød.
19037026	Hele dagen er han barmhjertig og låner ut, og hans etterkommere blir til velsignelse.
19037027	Vik fra ondt og gjør godt! Da skal du bo trygt for evig.
19037028	For Herren elsker det som er rett. Han forlater ikke sine fromme. Til evig tid blir de bevart. Men de ugudeliges etterslekt blir utryddet.
19037029	De rettferdige skal arve landet og få bo i det for evig.
19037030	Den rettferdiges munn taler visdom, og hans tunge sier det som rett er.
19037031	Hans Guds lov er i hans hjerte, hans trinn vakler ikke.
19037032	Den ugudelige lurer på den rettferdige og søker å drepe ham.
19037033	Herren overgir ham ikke i hans hånd, og lar ham ikke bli dømt når han blir stilt for retten.
19037034	Vent på Herren og ta vare på hans vei! Så skal han opphøye deg til å arve landet. Du skal se at de ugudelige blir utryddet.
19037035	Jeg så en ugudelig tyrann, han utbredte seg som et grønt tre i sin egen jordbunn.
19037036	Men han forsvant, og se, han var ikke mer. Jeg lette etter ham, men han var ikke å finne.
19037037	Gi akt på de ulastelige, og se på den som er oppriktig! For fredens mann har fremtid.
19037038	Men overtrederne går til grunne alle sammen, og de ugudeliges fremtid skal avskjæres.
19037039	De rettferdiges frelse er fra Herren - deres sterke vern i nødens tid.
19037040	Og Herren hjelper dem og redder dem. Han frir dem fra de onde og frelser dem, for de tar sin tilflukt til ham.
19038001	En salme av David. Til påminning.
19038002	Herre, straff meg ikke i din vrede, og tukt meg ikke i din brennende harme.
19038003	For dine piler har rammet meg og din hånd ligger tungt på meg.
19038004	Det er ikke noe friskt i min kropp for din vredes skyld, det er ingen fred i mine ben for min synds skyld.
19038005	For mine misgjerninger stiger over mitt hode, de er som en stor byrde, de er altfor tunge for meg.
19038006	Jeg har stinkende sår, det renner verk av dem for min dårskaps skyld.
19038007	Jeg er kroket og fullstendig nedbøyd, hele dagen går jeg i sørgeklær.
19038008	Mine lender er fulle av brann, og det er intet friskt i min kropp.
19038009	Jeg er kald og stiv og aldeles knust. Fordi mitt hjerte stønner, må jeg skrike ut.
19038010	Herre, for ditt åsyn er all min lengsel, mitt sukk er ikke skjult for deg.
19038011	Mitt hjerte slår heftig, min kraft svinner, og mine øynes lys, selv det er borte for meg.
19038012	Mine kjære og mine venner holder seg på avstand fra min plage, og mine nærmeste står langt borte.
19038013	De som står meg etter livet, setter snarer, og de som søker min ulykke, taler om ødeleggelse. På svik tenker de hele dagen.
19038014	Men jeg er lik en døv, jeg hører ikke, lik en stum som ikke åpner munnen.
19038015	Ja, jeg er lik en mann som ikke hører, og som ikke har gjenmæle i sin munn.
19038016	For til deg, Herre, står mitt håp. Du vil svare, Herre, min Gud.
19038017	For jeg sier: De vil ellers glede seg over meg! Når min fot vakler, vil de opphøye seg over meg.
19038018	For jeg er nær ved å falle, min smerte står alltid for meg.
19038019	Ja, jeg bekjenner min misgjerning, jeg sørger over min synd.
19038020	Mine fiender er livskraftige og sterke, og mange er de som hater meg uten grunn.
19038021	De som gjengjelder godt med ondt, er imot meg, fordi jeg jager etter det gode.
19038022	Gå ikke fra meg, Herre! Min Gud, vær ikke langt borte fra meg!
19038023	Skynd deg å hjelpe meg, Herre, min frelse!
19039001	Til sangmesteren. Til Jedutun. En salme av David.
19039002	Jeg sa: Jeg vil vokte mine veier så jeg ikke synder med tungen. Jeg vil legge munnkurv på min munn, så lenge den ugudelige ennå er for mine øyne.
19039003	Jeg ble stum og stille. Også det gode tidde jeg med, men min smerte ble bare verre.
19039004	Mitt hjerte var hett i meg. Ved at jeg grublet, ble ild opptent. - Jeg talte med min tunge:
19039005	Herre, la meg få vite min ende, hvor mange mine dager skal bli! La meg få vite hvor forgjengelig jeg er.
19039006	Se, som en håndsbredd har du satt mine dager, min livstid er som intet for deg. Sannelig, bare tomhet er hvert menneske, hvor fast han enn står. Sela.
19039007	Som et skyggebilde vandrer mannen, han hisser seg opp til ingen nytte. Han hoper opp, men vet ikke hvem som skal samle det inn.
19039008	Og nå, hva venter jeg på, Herre? Mitt håp står til deg.
19039009	Frels meg fra alle mine overtredelser, gjør meg ikke til spott for dåren.
19039010	Jeg tier og åpner ikke min munn, for det er du som har gjort det.
19039011	Ta din plage bort fra meg. Jeg blir til intet når du slår med din hånd.
19039012	Tukter du en mann med straff for misgjerning, da fortærer du hans herlighet, som møll fortærer. Hvert menneske er bare tomhet. Sela.
19039013	Hør min bønn, Herre! Vend øret til mitt rop, og ti ikke til min gråt! For jeg er en gjest hos deg, en fremmed som alle mine fedre.
19039014	Ta ditt blikk fra meg, så jeg kan få gleden tilbake før jeg går bort og ikke er mer.
19040001	Til sangmesteren. Av David. En salme.
19040002	Jeg ventet, ja ventet på Herren. Da bøyde han seg til meg og hørte mitt rop.
19040003	Han dro meg opp av fordervelsens grav, av den dype gjørmen. Han satte mine føtter på en klippe, han gjorde mine trinn faste.
19040004	Han la i min munn en ny sang, en lovsang for vår Gud. Mange skal se det og frykte, og sette sin lit til Herren.
19040005	Salig er den mannen som setter sin lit til Herren, som ikke akter på de overmodige og dem som gir seg av med løgn.
19040006	Herre, min Gud! Mange er de under du har gjort, og mange er dine tanker for oss! Ingen kan lignes med deg. Vil jeg kunngjøre dem og tale om dem, er de flere enn at de kan telles.
19040007	Slaktoffer og matoffer har du ikke lyst til - du har boret mine ører - brennoffer og syndoffer krever du ikke.
19040008	Da sa jeg: Se, jeg kommer, i bokrullen er det skrevet om meg.
19040009	Å gjøre din vilje, min Gud, er min lyst, og din lov er i mitt hjerte.
19040010	Jeg bar fram godt budskap om rettferdighet i en stor forsamling. Se, jeg lukket ikke mine lepper. Herre, du vet det.
19040011	Jeg holdt ikke din rettferdighet skjult i mitt hjerte, jeg har kunngjort din trofasthet og din frelse. Jeg skjulte ikke din miskunnhet og din sannhet for en stor forsamling.
19040012	Du, Herre, vil ikke holde tilbake din barmhjertighet for meg. Din miskunnhet og din sannhet vil alltid bevare meg.
19040013	For trengsler uten tall omgir meg, mine misgjerninger har grepet meg, så jeg ikke kan se. De er flere enn hårene på mitt hode, og mitt hjerte har sviktet meg.
19040014	La det behage deg, Herre, å fri meg ut! Herre, skynd deg å hjelpe meg!
19040015	La alle dem som står meg etter livet og vil rive det bort, bli til skam og spott! La dem som ønsker ulykke over meg, vike tilbake og bli til skamme.
19040016	La dem som sier til meg: Ha-ha! - bli forferdet på grunn av sin egen skam.
19040017	La alle dem som søker deg, fryde og glede seg i deg! La dem som elsker din frelse, alltid si: Høylovet være Herren!
19040018	Jeg er elendig og fattig, men Herren vil tenke på meg. Du er min hjelp og min frelser! Min Gud, dryg ikke!
19041001	Til sangmesteren. En salme av David.
19041002	Salig er den som akter på den hjelpeløse! På den onde dagen skal Herren fri ham ut.
19041003	Herren vil verne ham og holde ham i live. Han skal prises lykkelig i landet, og du skal visselig ikke overgi ham til hans fienders mordlyst.
19041004	Herren skal støtte ham på sykesengen. Du forvandler hele hans leie under hans sykdom.
19041005	Jeg sier: Herre, vær meg nådig! Helbred min sjel! For jeg har syndet mot deg.
19041006	Mine fiender taler ondt om meg: Når skal han dø og hans navn gå til grunne?
19041007	Og kommer det en for å se til meg, taler han falske ord. Hans hjerte samler seg ondskap. Han går ut og taler om det.
19041008	Alle de som hater meg, hvisker sammen imot meg. Det som skader meg, tenker de ut mot meg.
19041009	Fordervelse er øst ut over ham - han ligger der og står ikke opp mer.
19041010	Også den mannen som jeg levde i fred med, som jeg stolte på, han som åt mitt brød, har løftet opp sin hæl imot meg.
19041011	Men du, Herre, vær meg nådig og hjelp meg opp! Så vil jeg gjengjelde dem!
19041012	På dette kjenner jeg at du har behag i meg: At min fiende ikke får triumfere over meg.
19041013	Du holder meg oppe i min uskyld, og du setter meg for ditt åsyn for evig.
19041014	Lovet være Herren, Israels Gud, fra evighet til evighet! Amen, amen.
19042001	Til sangmesteren. En læresalme. Av Korahs barn.
19042002	Som en hjort skriker etter rennende bekker, slik skriker min sjel etter deg, Gud.
19042003	Min sjel tørster etter Gud, etter den levende Gud. Når skal jeg komme og tre fram for Guds åsyn?
19042004	Mine tårer er min mat dag og natt, fordi man hele dagen sier til meg: Hvor er din Gud?
19042005	Dette må jeg minnes og utøse min sjel i meg - hvordan jeg dro fram i den store skaren, vandret med den til Guds hus med fryderop og lovsangs lyd, en høytidsskare.
19042006	Hvorfor er du nedbøyd, min sjel, og bruser i meg? Vent på Gud! For ennå skal jeg prise ham for frelse fra hans åsyn.
19042007	Min Gud! Min sjel er nedbøyd i meg. Derfor kommer jeg deg i hu fra Jordans land og Hermons høyder, fra det lille fjellet.
19042008	Dyp kaller på dyp ved lyden av dine fossefall. Alle dine brenninger og dine bølger går over meg.
19042009	Om dagen sender Herren sin miskunnhet, og om natten er hans sang hos meg, bønn til mitt livs Gud.
19042010	Jeg må si til Gud, min klippe: Hvorfor har du glemt meg? Hvorfor skal jeg gå i sørgeklær mens fienden undertrykker meg?
19042011	Det er som om mine ben ble knust, når mine fiender håner meg, når de hele dagen sier til meg: Hvor er din Gud?
19042012	Hvorfor er du nedbøyd, min sjel? Hvorfor bruser du i meg? Sett ditt håp til Gud! Jeg skal ennå prise ham, mitt åsyns frelse og min Gud.
19043001	Tilkjenn meg min rett, Gud! Før min sak mot et folk uten barmhjertighet, og frels meg fra falske og urettferdige menn!
19043002	For du er min styrkes Gud. Hvorfor har du forkastet meg? Hvorfor skal jeg gå i sørgeklær mens fienden undertrykker meg?
19043003	Send ditt lys og din sannhet, la dem lede meg! La dem føre meg til ditt hellige berg og til dine boliger.
19043004	Så kan jeg komme til Guds alter, til min fryds og gledes Gud. Jeg kan prise deg til sitar, Gud, min Gud.
19043005	Hvorfor er du nedbøyd, min sjel? Hvorfor bruser du i meg? Sett ditt håp til Gud! Jeg skal ennå prise ham, mitt åsyns frelse og min Gud.
19044001	Til sangmesteren. Av Korahs barn. En læresalme.
19044002	Gud, med våre ører har vi hørt - våre fedre har fortalt oss om den gjerning du gjorde i deres dager, i gamle dager.
19044003	Du drev hedningene ut med din hånd, men våre fedre plantet du. Du ødela folkeslag, men våre fedre lot du utbre seg.
19044004	For ikke ved sitt sverd inntok de landet, og deres arm frelste dem ikke, men din høyre hånd og din arm og ditt åsyns lys. For du hadde behag i dem.
19044005	Du er min konge, Gud! Påby at Jakob skal frelses!
19044006	Ved deg skal vi støte ned våre fiender. I ditt navn skal vi trå ned dem som reiser seg imot oss.
19044007	For jeg stoler ikke på min bue, og mitt sverd frelser meg ikke.
19044008	Men du har frelst oss fra våre fiender, og de som hater oss, har du gjort til skamme.
19044009	Vi roser oss av Gud hele dagen, vi priser ditt navn til evig tid! Sela.
19044010	Likevel har du forkastet oss og har latt oss bli til skamme. Du drar ikke ut med våre hærer.
19044011	Du lar oss vike tilbake for fienden, og de som hater oss, tar seg bytte.
19044012	Du prisgir oss som slaktefe, du sprer oss blant folkeslagene.
19044013	Du selger ditt folk uten å få noe for det. Du setter ikke prisen på dem høyt.
19044014	Du gjør oss til hån for våre naboer, til spott og spe for dem som bor omkring oss.
19044015	Du gjør oss til et ordspråk blant hedningene, de rister på hodet av oss blant folkene.
19044016	Hele dagen står min skam for mine øyne, og vanære dekker mitt ansikt
19044017	når jeg hører spotterens røst og den som håner oss, når jeg ser fienden og den som vil ha hevn.
19044018	Alt dette er kommet over oss, enda vi ikke har glemt deg og ikke har sveket din pakt.
19044019	Vårt hjerte vek ikke tilbake, og våre skritt bøyde ikke av fra din vei.
19044020	Likevel har du knust oss der hvor sjakalene bor, og dekket oss med dødsskygge.
19044021	Dersom vi hadde glemt vår Guds navn, og bredt ut våre hender til en fremmed gud,
19044022	ville Gud da ikke finne det ut? Han kjenner jo hjertets skjulte tanker.
19044023	Men for din skyld drepes vi hele dagen, vi er regnet som slaktefår.
19044024	Våkn opp! Hvorfor sover du, Herre? Våkn opp, forkast oss ikke for evig tid!
19044025	Hvorfor skjuler du ditt åsyn? Hvorfor glemmer du vår nød og vår trengsel?
19044026	For vår sjel er nedbøyd i støvet, vårt legeme er nedtrykt til jorden.
19044027	Reis deg til hjelp for oss! Forløs oss for din miskunnhets skyld.
19045001	Til sangmesteren. Etter Liljer. Av Korahs barn. En læresalme. En sang om kjærlighet.
19045002	Mitt hjerte strømmer over av vakre ord. Jeg sier: Min sang er om en konge. Min tunge er en hurtigskrivers griffel.
19045003	Du er den fagreste av alle menneskenes barn, nåde er utgytt på dine lepper. Derfor har Gud velsignet deg for evig.
19045004	Spenn sverdet om livet, du mektige, med din høyhet og din herlighet!
19045005	Dra seierrik fram i din herlighet, for sannhets skyld og for rettferdig mildhet! Din høyre hånd skal lære deg fryktinngytende storverk.
19045006	Dine piler er skarpe - folkene faller under deg - de trenger inn i hjertet på kongens fiender.
19045007	Din trone, Gud, står fast for evig og alltid, rettvishets kongestav er ditt rikes kongestav.
19045008	Du elsker rettferd og hater ondskap, derfor, Gud, har din Gud salvet deg med gledens olje fremfor dine medbrødre.
19045009	Av myrra og aloë og kassia dufter hele din kledning. Fra elfenbensslott fryder deg strengespill.
19045010	Kongedøtre er blant dine utvalgte, dronningen står ved din høyre hånd i gull fra Ofir.
19045011	Hør, datter! Gi akt og vend ditt øre til: Glem ditt folk og din fars hus,
19045012	og la kongen ha sin lyst i din skjønnhet. For han er din herre og du skal falle ned for ham.
19045013	Og Tyrus’ datter søker din gunst med gaver - de rike blant folket.
19045014	Overmåte herlig er kongedatteren der inne. Hennes kledning er gjennomvevd med gull.
19045015	I fargerike klær blir hun ledet fram til kongen. Jomfruer, hennes venninner, følger henne, de føres fram for deg.
19045016	De ledes fram med fryd og jubel, de går inn i kongens slott.
19045017	I dine fedres sted skal dine sønner tre inn. Du skal sette dem til fyrster på hele jorden.
19045018	Jeg vil minne om ditt navn blant alle slekter. Derfor skal folkene prise deg evig og alltid.
19046001	Til sangmesteren. Av Korahs barn. Etter Alamot. En sang.
19046002	Gud er vår tilflukt og vår styrke, en hjelp i trengsler, funnet overmåte stor.
19046003	Derfor frykter vi ikke om jorden vakler, om fjell skakes i havets hjerte,
19046004	om dets bølger bryter og bruser, og om fjell skjelver ved dets overmot. Sela.
19046005	En strøm - dens bekker gleder Guds by, Den Høyestes hellige bolig.
19046006	Gud er midt i den, den skal ikke rokkes. Gud hjelper den når morgenen bryter fram.
19046007	Folkeslag bruste, riker ble rokket. Han lot sin røst lyde, og jorden smeltet.
19046008	Herren, hærskarenes Gud er med oss. Jakobs Gud er vår faste borg. Sela.
19046009	Kom og se Herrens gjerninger, som har voldt ødeleggelse på jorden!
19046010	Han gjør ende på krigene over hele jorden, bryter buen i stykker og hogger spydet av. Vognene brenner han opp med ild.
19046011	Hold opp, og kjenn at jeg er Gud! Jeg er opphøyet blant folkene, opphøyet på jorden.
19046012	Herren, hærskarenes Gud er med oss. Jakobs Gud er vår faste borg. Sela.
19047001	Til sangmesteren. Av Korahs barn. En salme.
19047002	Klapp i hendene, alle folk! Juble for Gud med fryderop!
19047003	For Herren, Den Høyeste, er forferdelig, en stor konge over all jorden.
19047004	Han legger folk under oss, folkeslag under våre føtter.
19047005	Han utvelger vår arvedel til oss, en herlighet for Jakob, som han elsker. Sela.
19047006	Gud for opp under jubelrop, Herren under lyd fra horn.
19047007	Lovsyng Gud, lovsyng! Lovsyng vår konge, lovsyng!
19047008	For Gud er all jordens konge, syng en sang med visdom!
19047009	Gud er konge over folkene, Gud har satt seg på sin hellige trone.
19047010	Folkenes fyrster samler seg med folket til Abrahams Gud. For skjoldene på jorden hører Gud til, han er høyt opphøyet.
19048001	En sang. En salme. Av Korahs barn.
19048002	Stor er Herren! Høyt er han lovprist i vår Guds by, på hans hellige berg.
19048003	Fagert reiser det seg, en glede for all jorden er Sions berg - det ytterste Norden, den store kongens by.
19048004	Gud er i dens borger, han er blitt kjent som et sterkt vern.
19048005	For se, kongene samlet seg, de dro fram i fylking.
19048006	De så - da ble de forferdet. De ble slått av skrekk, de flyktet i hast.
19048007	Der ble de grepet av skjelvende redsel, av angst som hos en fødende kvinne.
19048008	Ved østavind knuste du Tarsis-skip.
19048009	Likesom vi før har hørt, så har vi nå sett det i Herrens, hærskarenes Guds by, i vår Guds by. Gud gjør den fast til evig tid. Sela.
19048010	Vi grunner på din miskunnhet, Gud, midt i ditt tempel.
19048011	Gud, som ditt navn er, slik er din pris til jordens ender. Din høyre hånd er full av rettferdighet.
19048012	Sions berg gleder seg, Judas døtre fryder seg på grunn av dine dommer.
19048013	Gå omkring Sion, vandre rundt om det, tell alle tårnene!
19048014	Gi akt på festningsvollene og vandre gjennom dets borger, så dere kan fortelle om det til den kommende slekt.
19048015	For denne Gud er vår Gud for evig og alltid. Han skal føre oss ut over døden.
19049001	Til sangmesteren. Av Korahs barn. En salme.
19049002	Hør dette, alle folk! Vend øret til, alle dere som bor i verden,
19049003	både lav og høy, rik og fattig, alle sammen!
19049004	Min munn skal tale visdom, mitt hjertes tanke er forstand.
19049005	Jeg vil bøye mitt øre til visdomsord. Jeg vil åpne min munn med gåtefull tale til sitaren.
19049006	Hvorfor skal jeg frykte i de onde dagene, når mine forfølgeres ondskap omgir meg?
19049007	De setter sin lit til sitt gods, og roser seg av sin store rikdom.
19049008	En mann kan ikke utløse en bror, han kan ikke gi Gud løsepenger for ham
19049009	- for utløsning av deres sjel er for dyr, og han må avstå fra det til evig tid -
19049010	så han skulle forbli til evig tid og ikke se graven.
19049011	Nei, han ser den. De vise dør, dåren og den uforstandige omkommer alle sammen og etterlater sitt gods til andre.
19049012	De tenker i sitt hjerte at deres hus skal stå til evig tid, deres boliger for alle slekter. De kaller opp sine jorder etter sine navn.
19049013	Men et menneske i all sin herlighet blir ikke stående, han er lik dyrene som ødelegges.
19049014	Slik går det med dem som er fylt av selvtillit, og med dem som følger etter dem og har behag i deres ord. Sela.
19049015	Som en saueflokk føres de ned i dødsriket, og døden er deres hyrde. De oppriktige skal herske over dem når morgenen bryter fram. Deres skikkelse blir ødelagt av dødsriket, de er borte fra sin bolig.
19049016	Men Gud skal forløse min sjel fra dødsrikets vold, for han vil ta meg til seg. Sela.
19049017	Frykt ikke når en mann blir rik, når herligheten blir stor i hans hus!
19049018	For han skal ikke ta noe med seg når han dør, hans herlighet vil ikke fare ned etter ham.
19049019	Selv om han, mens han lever, lykkønsker sin sjel - om de priser deg lykkelig fordi du gjør det godt for deg selv,
19049020	så skal du likevel gå til dine fedres slekter. De ser ikke lyset for evig.
19049021	Et menneske i herlighet, som ikke har forstand, er lik dyrene, som går til grunne.
19050001	En salme av Asaf. Den Allmektige, Gud Herren, taler og kaller på jorden fra solens oppgang til dens nedgang.
19050002	Fra Sion, skjønnhetens krone, stråler Gud fram.
19050003	Vår Gud kommer og skal ikke tie. Ild fortærer foran ham, og omkring ham stormer det sterkt.
19050004	Han kaller på himmelen der oppe, og på jorden, for å dømme sitt folk:
19050005	Samle mine fromme til meg, de som har inngått pakt med meg ved offer!
19050006	Og himlene forkynner hans rettferdighet, for Gud er selv den som skal dømme. Sela.
19050007	Hør, mitt folk, jeg vil tale! Israel, jeg vil vitne for deg: Jeg er Gud, din Gud!
19050008	Jeg vil ikke irettesette deg for dine slaktoffers skyld - dine brennoffer er alltid for meg.
19050009	Jeg tar ikke okser fra ditt hus eller bukker fra innhegningene dine.
19050010	For meg tilhører alle dyr i skogen, dyrene på fjellene i tusentall.
19050011	Jeg kjenner alle fjellenes fugler, og alt som rører seg på marken, er mitt.
19050012	Om jeg var sulten, ville jeg ikke si det til deg, for min er jorden og alt som fyller den.
19050013	Mon jeg skulle ete oksers kjøtt og drikke bukkers blod?
19050014	Gi Gud takk som offer, og gi Den Høyeste det du har lovt,
19050015	og kall på meg på nødens dag, så vil jeg fri deg ut, og du skal prise meg.
19050016	Men til den ugudelige sier Gud: Hva har du med å fortelle om mine lover og ta min pakt i din munn?
19050017	Du hater jo tukt og kaster mine ord bak deg.
19050018	Når du ser en tyv, slår du gjerne lag med ham, og med ekteskapsbrytere gjør du felles sak.
19050019	Din munn slipper du løs med ondt, og din tunge spinner svik.
19050020	Du sitter og taler mot din bror, du baktaler din mors sønn.
19050021	Dette har du gjort, og jeg har tidd. Du tenkte jeg var som du. Men jeg vil straffe deg og stille det fram for dine øyne.
19050022	Legg merke til dette, dere som glemmer Gud. Ellers vil jeg rive i stykker, og det er ingen som redder!
19050023	Den som gir takk som offer, ærer meg. Og den som går den rette vei, ham vil jeg la se Guds frelse.
19051001	Til sangmesteren. En salme av David,
19051002	da profeten Natan var kommet til ham, etter at han var gått inn til Batseba.
19051003	Vær meg nådig, Gud, i din miskunnhet! Utslett mine overtredelser etter din store barmhjertighet!
19051004	Vask meg vel, så jeg blir fri for misgjerning, og rens meg fra min synd!
19051005	For mine overtredelser kjenner jeg, og min synd står alltid for meg.
19051006	Mot deg alene har jeg syndet, det som er ondt i dine øyne, har jeg gjort - for at du skal være rettferdig når du taler, være ren når du dømmer.
19051007	Se, jeg er født i misgjerning, og min mor har unnfanget meg i synd.
19051008	Se, du har lyst til sannhet i det innerste av hjertet! Så lær meg da visdom i hjertets dyp.
19051009	Rens meg fra synd med isop så jeg blir ren! Vask meg så jeg blir hvitere enn snø!
19051010	La meg høre fryd og glede, la de ben som du har knust, fryde seg.
19051011	Skjul ditt åsyn for mine synder, og utslett alle mine misgjerninger!
19051012	Gud, skap i meg et rent hjerte, og forny en stadig ånd inne i meg!
19051013	Kast meg ikke bort fra ditt åsyn! Ta ikke din Hellige Ånd fra meg!
19051014	Gi meg igjen din frelses fryd, og hold meg oppe med en villig ånd!
19051015	Så vil jeg lære overtredere dine veier, og syndere skal omvende seg til deg.
19051016	Fri meg fra blodskyld, Gud, min frelses Gud! Så skal min tunge juble over din rettferdighet.
19051017	Herre, lat opp mine lepper! Så skal min munn kunngjøre din pris.
19051018	For du har ikke lyst til slaktoffer, ellers ville jeg gi deg det. I brennoffer har du ikke behag.
19051019	Offer for Gud er en nedbrutt ånd. Et nedbrutt og knust hjerte vil du, Gud, ikke forakte.
19051020	Gjør vel imot Sion i din nåde, bygg Jerusalems murer!
19051021	Da skal du ha behag i rettferdighets offer, i brennoffer og heloffer. Da skal de ofre okser på ditt alter.
19052001	Til sangmesteren. En læresalme. Av David,
19052002	da edomitten Doeg kom og fortalte Saul at David var kommet til Akimeleks hus.
19052003	Hvorfor roser du deg av ondskap, du mektige mann? Guds miskunnhet varer hele dagen.
19052004	På undergang tenker din tunge, lik en kvesset rakekniv - du som farer med svik.
19052005	Du elsker ondt istedenfor godt, løgn istedenfor å tale det som rett er. Sela.
19052006	Du elsker hvert ord som volder ødeleggelse, du svikefulle tunge!
19052007	Gud skal da også bryte deg ned for evig tid. Han skal gripe deg og rive deg ut av teltet og rykke deg opp av de levendes land. Sela.
19052008	De rettferdige skal se det og frykte. De skal le av ham og si:
19052009	Se, det er den mannen som ikke holdt Gud for sitt sterke vern, men satte sin lit til sin store rikdom, som ble sterk ved å ødelegge.
19052010	Men jeg er som et grønt oljetre i Guds hus. Jeg setter min lit til Guds miskunnhet for evig og alltid.
19052011	Jeg vil prise deg for evig, fordi du har gjort det. For dine frommes åsyn vil jeg vente på ditt navn, fordi det er godt.
19053001	Til sangmesteren. Etter Mahalat. En læresalme. Av David.
19053002	Dåren sier i sitt hjerte: Det er ingen Gud. Ond og avskyelig er deres ferd, det er ikke noen som gjør godt.
19053003	Gud skuer ned fra himmelen på menneskenes barn for å se om det er noen forstandige, noen som søker Gud.
19053004	De er alle veket av, alle sammen fordervet. Det er ingen som gjør godt, ikke en eneste.
19053005	Forstår de da ingen ting, disse som gjør urett, disse som eter mitt folk som de eter brød. På Gud kaller de ikke.
19053006	Da ble de grepet av stor redsel, de som ikke kjente redsel. De leirer seg imot deg, men Gud vil spre deres ben. Du gjør dem til skamme, for Gud har forkastet dem.
19053007	Å, om det ville komme frelse for Israel fra Sion! Når Gud gjør ende på sitt folks fangenskap, da skal Jakob fryde seg, Israel glede seg.
19054001	Til sangmesteren. Med strengespill. En læresalme av David,
19054002	den gang mennene fra Sif kom og sa til Saul: David holder seg skjult hos oss.
19054003	Gud, frels meg ved ditt navn! Hjelp meg til min rett ved din kraft!
19054004	Gud, hør min bønn, vend øret til min munns ord!
19054005	For fremmede har reist seg mot meg, voldsmenn står meg etter livet. De har ikke Gud for øye. Sela.
19054006	Se, Gud er min hjelper! Herren er den som holder min sjel oppe.
19054007	Det onde skal falle tilbake på dem som lurer på meg. Utrydd dem i din trofasthet.
19054008	Med villig hjerte vil jeg ofre til deg. Jeg vil prise ditt navn, Herre, for det er godt.
19054009	For av all nød frir han meg ut, og mitt øye kan se med triumf på mine fiender.
19055001	Til sangmesteren. Med strengespill. En læresalme. Av David.
19055002	Gud, vend øret til min bønn! Skjul deg ikke for min inderlige begjæring!
19055003	Hør på meg og svar meg! Mine sorgfulle tanker farer hit og dit, og jeg må stønne,
19055004	for fiendens røst, for den ugudeliges undertrykkelse. For de velter elendighet over meg, og i vrede forfølger de meg.
19055005	Mitt hjerte bever i mitt bryst, og dødens redsler er falt på meg.
19055006	Frykt og beven kommer over meg, jeg skjelver av forferdelse.
19055007	Og jeg sier: Å, om jeg hadde vinger som duen! Da ville jeg fly bort og finne meg et sted å bo.
19055008	Se, jeg ville flykte langt bort, jeg ville bosette meg i ørkenen. Sela.
19055009	Jeg ville skynde meg og søke et tilfluktssted for den voldsomme vind, for stormen.
19055010	Forvirr dem, Herre! Kløv deres tungemål! For jeg ser vold og kiv i byen.
19055011	Dag og natt går de omkring den oppe på murene, og ondskap og ulykke er inne i byen.
19055012	Fordervelse er der inne, undertrykkelse og svik viker ikke fra dens torg.
19055013	For det er ikke en fiende som håner meg - det kunne jeg bære. Heller ikke er det en som hater meg, som opphøyer seg over meg - da ville jeg gjemme meg for ham.
19055014	Nei, det er du, du som var min likemann, min venn og min kjenning,
19055015	- vi som hadde fortrolig samfunn med hverandre, da vi vandret i høytidsskaren opp til Guds hus.
19055016	La ødeleggelse komme over dem! La dem fare levende ned i dødsriket! For ondskap hersker i deres bolig, i deres hjerte.
19055017	Jeg vil rope til Gud, og Herren skal frelse meg.
19055018	Kveld og morgen og midt på dagen vil jeg klage og sukke, så hører han min røst.
19055019	Han forløser meg i fred fra striden som er reist imot meg, for mange er de som omringer meg.
19055020	Gud skal høre meg og svare dem! Han sitter jo på tronen fra eldgammel tid. Sela. De vil ikke bli annerledes, de frykter ikke Gud.
19055021	Han legger hånd på dem som har fred med ham. Han vanhelliger sin pakt.
19055022	Hans munns ord er glattere enn smør, men i sitt hjerte tenker han på strid. Hans ord er bløtere enn olje, likevel er de dragne sverd.
19055023	Kast på Herren det som som er lagt på deg, han skal holde deg oppe. Han skal aldri i evighet la den rettferdige rokkes.
19055024	Og du, Gud, skal støte dem ned i gravens dyp. Blodtørstige og falske menn skal ikke nå det halve av sine dager. Men jeg setter min lit til deg.
19056001	Til sangmesteren. Etter «Duen i fjerne terebinter». Av David. En gyllen sang da filistrene grep ham i Gat*.
19056002	Vær meg nådig, Gud! For mennesker vil sluke meg. Hele dagen trenger de inn på meg med krig.
19056003	Mine fiender vil sluke meg hele dagen, for mange er de som strider mot meg i overmot.
19056004	På den dagen når jeg frykter, setter jeg min lit til deg.
19056005	Ved Gud priser jeg hans ord! Til Gud setter jeg min lit, jeg frykter ikke. Hva skulle et menneske kunne gjøre meg?
19056006	Hele dagen vrenger de på mine ord. Alle deres tanker er imot meg til det onde.
19056007	De slår seg sammen, de lurer, de vokter på mine skritt, for de står meg etter livet.
19056008	Skulle de unnslippe til tross for sin ondskap? Støt folkeslag ned i vrede, Gud!
19056009	Hvor ofte jeg har flyktet, det har du talt. Mine tårer er gjemt i din flaske. Står ikke de i din bok?
19056010	Så skal mine fiender bli slått på flukt på den dagen jeg roper. Dette vet jeg, at Gud er med meg.
19056011	Ved Gud priser jeg Ordet! Ved Herren priser jeg Ordet!
19056012	Til Gud setter jeg min lit, jeg frykter ikke. Hva skulle et menneske kunne gjøre meg?
19056013	Jeg har løfter på meg til deg, Gud. Jeg vil betale deg med takkoffer.
19056014	For du har fridd min sjel fra døden, ja, mine føtter fra fall, så jeg kan vandre for Guds åsyn i de levendes lys.
19057001	Til sangmesteren. «Ødelegg ikke». Av David. En gyllen sang, da han flyktet for Saul i hulen
19057002	Vær meg nådig, Gud! Vær meg nådig! For min sjel tar sin tilflukt til deg, og i dine vingers skygge finner jeg ly inntil ødeleggelsen er dratt forbi.
19057003	Jeg roper til Gud, Den Høyeste, til Gud, som fullfører sin gjerning for meg.
19057004	Han sender hjelp fra himmelen og frelser meg, når den som vil oppsluke meg, håner. Sela. Gud sender sin miskunnhet og sin trofasthet.
19057005	Min sjel er midt iblant løver. Jeg må ligge blant dem som spruter ild, menneskebarn som har tenner lik spyd og piler, og tunge som et skarpt sverd.
19057006	Vis deg høy over himmelen, Gud, din herlighet over hele jorden!
19057007	De setter ut garn for mine skritt. Min sjel er nedbøyd. De graver en fallgrav for meg, men de faller selv midt i den. Sela.
19057008	Mitt hjerte er rolig, Gud, mitt hjerte er rolig. Jeg vil synge og lovprise.
19057009	Våkn opp, min ære! Våkn opp, harpe og sitar! Jeg vil vekke morgenrøden.
19057010	Jeg vil prise deg blant folkene, Herre. Jeg vil lovsynge deg blant folkeslagene.
19057011	For din miskunnhet er stor inntil himmelen, og din trofasthet inntil skyene.
19057012	Vis deg høy over himmelen, Gud, din herlighet over all jorden!
19058001	Til sangmesteren. «Ødelegg ikke». Av David. En gyllen sang.
19058002	Menneskebarn! Taler dere rettferdig når dere tier stille? Dømmer dere da på rett vis?
19058003	Nei, i hjertet gjør dere all slags urett, dere baner vei for den vold hendene skal gjøre på jorden.
19058004	De ugudelige er frafalne siden de satt på mors fang. De som taler løgn, farer vill fra mors liv.
19058005	Giften i dem er som slangegift. De er lik en døv slange, som stopper sitt øre til,
19058006	så den ikke hører på slangetemmernes røst, han som kan kunsten å mane.
19058007	Gud, slå tennene inn i deres munn! Knus de unge løvenes kinntenner, Herre!
19058008	La dem forgå likesom vann som renner bort! Legger noen sine piler på buen, da la dem mangle odd!
19058009	La dem bli lik sneglen som løses opp i slim der den kryper, lik en kvinnes ufullbårne foster, som ikke har sett solen.
19058010	Før gryten kjenner tornekvistene, skal han blåse dem bort, enten de er friske eller i brann.
19058011	Den rettferdige skal glede seg når han ser gjengjeldelsen, han skal vaske sine føtter i den ugudeliges blod.
19058012	Og menneskene skal si: Sannelig, den rettferdige får sin lønn! Det er sannelig en Gud som dømmer på jorden!
19059001	Til sangmesteren. «Ødelegg ikke». Av David. En gyllen sang, da Saul sendte folk som voktet på huset for å drepe ham.
19059002	Fri meg fra mine fiender, min Gud! Vern meg mot dem som reiser seg mot meg!
19059003	Fri meg fra dem som gjør urett, og frels meg fra blodtørstige menn!
19059004	For se, de lurer på min sjel. Sterke menn slår seg sammen mot meg - ikke på grunn av noen misgjerning eller synd hos meg, Herre.
19059005	Uten at det er noen skyld hos meg, stormer de fram og gjør seg klar til strid. Våkn opp! Kom til meg - og se!
19059006	Du Herre, hærskarenes Gud, Israels Gud! Våkn opp for å hjemsøke alle hedninger! Vær ikke nådig mot noen av dem som kler seg i falsket! Sela.
19059007	De kommer igjen om kvelden, hyler som hunder og løper omkring i byen.
19059008	Se, det går en strøm av ord ut av deres munn, det er sverd på deres lepper. Hvem hører vel det?
19059009	Men du, Herre, ler av dem, du spotter alle folkeslag.
19059010	Mot hans makt vil jeg vente på deg, for Gud er min borg.
19059011	Min Gud vil møte meg med sin miskunnhet. Gud vil la meg se med glede på mine fiender.
19059012	Slå dem ikke i hjel, for at mitt folk ikke skal glemme det! Bruk din makt og la dem flakke omkring, og styrt dem ned, Herre, du vårt skjold!
19059013	Ordene på deres lepper er synd i deres munn. La dem bli fanget i sitt overmot på grunn av den forbannelse og løgn som de fører i sin munn!
19059014	Gjør ende på dem i din vrede! Gjør ende på dem, så de ikke mer er til, så de kan kjenne at Gud er den som hersker i Jakob like til jordens ender. Sela.
19059015	De kommer igjen om kvelden, hyler som hunder og løper omkring i byen.
19059016	De farer omkring for å finne noe å ete. Blir de ikke mette, knurrer de.
19059017	Men jeg vil synge om din styrke, jeg vil juble om morgenen over din miskunnhet. For du er blitt min borg og min tilflukt den dagen jeg er i nød.
19059018	Min styrke! Jeg vil synge for deg, for Gud er min borg, min miskunnhets Gud.
19060001	Til sangmesteren. Etter «Vitnesbyrdets lilje». En gyllen sang. Av David - til lærdom -
19060002	da han var i strid med arameerne fra Mesopotamia og med arameerne fra Soba, og Joab dro tilbake og slo edomittene i Saltdalen, tolv tusen.
19060003	Gud, du har forkastet oss, du har slått oss! Du var vred. Å, forny oss igjen!
19060004	Du har ristet jorden, du har fått den til å revne. Leg dens skade, for den vakler!
19060005	Du har latt ditt folk se harde ting, du har gitt oss vin å drikke så vi ravet.
19060006	Du har gitt dem som frykter deg, en merkestang til å løfte opp foran buen. Sela.
19060007	Hjelp oss nå med din høyre hånd og bønnhør oss, for at de du elsker, må bli frelst.
19060008	Gud har talt i sin hellighet: Jeg vil fryde meg, jeg vil utskifte Sikem og måle opp Sukkots dal.
19060009	Meg tilhører Gilead og meg tilhører Manasse. Efra’im er et vern for mitt hode, og Juda er min herskerstav.
19060010	Moab er mitt vaskefat, på Edom kaster jeg min sko. Bryt ut i jubel over meg, Filisterland!
19060011	Hvem vil føre meg inn i den befestede byen? Hvem leder meg inn til Edom?
19060012	Er det ikke du, Gud? Du som forkastet oss og ikke dro ut med våre hærer, Gud!
19060013	Gi oss hjelp mot fienden, for menneskehjelp er forgjeves!
19060014	Ved Gud skal vi gjøre storverk, og han skal tråkke ned våre fiender.
19061001	Til sangmesteren. Med strengespill. Av David.
19061002	Hør mitt klagerop, Gud, gi akt på min bønn!
19061003	Fra jordens ende roper jeg til deg, for mitt hjerte mister sin kraft. Før meg opp på en klippe som er for høy for meg.
19061004	For du har vært min tilflukt, et sterkt tårn mot fienden.
19061005	La meg bo i ditt telt i all evighet, la meg finne ly i dine vingers skjul! Sela.
19061006	Du har jo hørt mine løfter, Gud, du har gitt meg arv med dem som frykter ditt navn.
19061007	Du vil legge dager til kongens dager, hans år skal være som slekt etter slekt.
19061008	Til evig tid skal han trone for Guds åsyn. Sett miskunnhet og trofasthet til å bevare ham!
19061009	Så skal jeg evig lovsynge ditt navn, for at jeg kan innfri mine løfter dag etter dag.
19062001	Til sangmesteren. For Jedutun. En salme av David.
19062002	Bare i håp til Gud er min sjel stille, fra ham kommer min frelse.
19062003	Han alene er min klippe og min frelse, min borg, jeg skal ikke rokkes meget.
19062004	Hvor lenge vil dere alle storme løs på en mann, bryte ham ned som en mur som heller, et gjerde som brytes ned?
19062005	De rådslår bare om å styrte ham ned fra hans høyhet. De har sin lyst i løgn. Med sin munn velsigner de, men i sitt hjerte forbanner de. Sela.
19062006	Bare i håp til Gud vær stille, min sjel, for fra ham kommer mitt håp.
19062007	Han alene er min klippe og min frelse, min borg. Jeg skal ikke rokkes.
19062008	Hos Gud er min frelse og min ære, min sterke klippe, min tilflukt er i Gud.
19062009	Sett deres lit til ham til enhver tid, dere folk! Utøs deres hjerte for hans åsyn! Gud er vår tilflukt. Sela.
19062010	Bare tomhet er menneskenes barn, bare løgn er mannens sønner. I vektskålen stiger de til værs, de er tomhet alle sammen.
19062011	Fest ikke lit til vold, og sett ikke fåfengt håp til røvet gods! Når rikdommen vokser, så la ikke hjertet feste seg ved det!
19062012	Én gang har Gud talt, ja, to ganger har jeg hørt det: Styrke hører Gud til.
19062013	Herre, miskunnhet er hos deg, for du lønner enhver etter hans gjerning.
19063001	En salme av David, da han var i Juda ørken.
19063002	Gud! Du er min Gud! Tidlig søker jeg deg. Min sjel tørster etter deg, mitt kjød lengter etter deg i et tørt og uttørket land, hvor det ikke er vann.
19063003	Slik har jeg skuet deg i helligdommen, da jeg så din makt og din herlighet.
19063004	For din miskunnhet er bedre enn livet. Mine lepper priser deg.
19063005	Slik vil jeg love deg hele mitt liv, i ditt navn vil jeg oppløfte mine hender.
19063006	Min sjel skal bli mettet som med fete retter. Med jublende lepper skal min munn lovprise deg.
19063007	Når jeg kommer deg i hu på mitt leie, tenker jeg på deg gjennom nattevaktene.
19063008	For du har vært min hjelp, og under dine vingers skygge jubler jeg.
19063009	Min sjel henger fast ved deg, din høyre hånd holder meg oppe.
19063010	Men disse som søker etter min sjel for å ødelegge den, skal gå ned til jordens dyp.
19063011	De skal gis sverdet i vold, de skal bli til rov for sjakaler.
19063012	Men kongen skal glede seg i Gud. Hver den som sverger ved ham, skal prise seg lykkelig, for løgneres munn skal bli lukket.
19064001	Til sangmesteren. En salme av David.
19064002	Gud! Hør min røst når jeg klager! Bevar mitt liv for fiendens skremsel!
19064003	Skjul meg for de ondes hemmelige råd, for den larmende hopen av ugjerningsmenn.
19064004	De gjør sin tunge skarp som et sverd, på buen legger de sin pil - det bitre ord -
19064005	for å skyte i smug på den uskyldige. Plutselig skyter de på ham, uten å frykte.
19064006	Sin onde rådslutning gjør de fast. De taler om hvordan de vil legge skjulte snarer, de sier: Hvem ser dem?
19064007	De tenker ut ugjerninger: Vi er ferdige, planen er uttenkt! - Ja, dype er menneskenes tanker og hjerter.
19064008	Da skyter Gud sin pil mot dem, plutselig blir de såret.
19064009	Deres tunge får dem til å snuble. Alle de som ser dem, rister på hodet.
19064010	Og alle mennesker blir forferdet. De forkynner Guds gjerning, og de forstår hans verk.
19064011	Den rettferdige gleder seg i Herren og tar sin tilflukt til ham. Alle de oppriktige av hjertet priser seg lykkelige.
19065001	Til sangmesteren. En salme av David. En sang.
19065002	Gud, i stillhet priser de deg på Sion. De gir deg det de har lovt.
19065003	Du som hører bønner, til deg kommer alt kjød.
19065004	Når mine misgjerninger er blitt meg for tunge, da utsletter du våre overtredelser.
19065005	Salig er den du utvelger og lar komme nær, så han bor i dine forgårder. Vi skal bli mettet med de gode ting i ditt hus, ditt hellige tempel.
19065006	Med forferdelige gjerninger bønnhører du oss i rettferdighet, du vår frelses Gud. Du er en tilflukt for alle jordens ender og for havet langt borte.
19065007	Han grunnfestet fjellene med sin kraft, ombundet med velde.
19065008	Han stiller de brusende hav, deres bølgers brus og folkenes larm.
19065009	Og de som bor ved jordens ender, frykter for dine tegn. Du skaper jubel der hvor morgen og kveld bryter fram.
19065010	Du har gjestet jorden og gitt den overflod, gjort den overmåte rik. Guds bekk er full av vann. Du skaffer dem korn, for slik legger du alt til rette.
19065011	Du vannet dens furer, du jevnet dens plogskjær, du bløtte den opp med regnskurer, velsignet dens grøde.
19065012	Du har kronet året med din godhet, og dine fotspor drypper av overflod.
19065013	Ødemarkens beiter drypper, og haugene binder om seg med jubel.
19065014	Markene er kledd med sauer, og dalene er dekket med korn. Folk jubler av glede og synger.
19066001	Til sangmesteren. En sang. En salme. Rop med fryd for Gud, all jorden!
19066002	Syng ut hans navns ære! Gi ham ære og lovprisning!
19066003	Si til Gud: Hvor forferdelige er dine gjerninger! På grunn av din store makt skal dine fiender hykle for deg.
19066004	All jorden skal tilbe deg og lovsynge deg. De skal lovsynge ditt navn. Sela.
19066005	Kom og se Guds gjerninger! Forferdelige er hans gjerninger mot menneskenes barn.
19066006	Han gjorde havet om til tørt land. Gjennom elven gikk de til fots. Der gledet vi oss i ham.
19066007	Han hersker for evig med velde. Hans øyne gir akt på hedningene. De gjenstridige må ikke opphøye seg. Sela.
19066008	Dere folkeslag, lov vår Gud og forkynn hans pris med høy røst!
19066009	Han er den som holdt vår sjel i live og ikke lot vår fot vakle.
19066010	For du prøvde oss, Gud. Du renset oss, likesom de renser sølv.
19066011	Du førte oss inn i et garn, du la en tung bør på våre hofter.
19066012	Du lot mennesker fare fram over vårt hode, vi måtte gå gjennom ild og vann. Men du førte oss ut og ga oss overflod.
19066013	Jeg vil gå inn i ditt hus med brennoffer, jeg vil gi deg det jeg har lovt,
19066014	det som kom over mine lepper, og som min munn talte da jeg var i nød.
19066015	Jeg ofrer brennoffer av gjøfe til deg sammen med røken av værer, og jeg vil ofre okser og bukker. Sela.
19066016	Kom og hør, alle dere som frykter Gud! Jeg vil fortelle hva han har gjort mot min sjel.
19066017	Til ham ropte jeg med min munn, på min tunge var det lovsang.
19066018	Dersom jeg hadde urett for øye i mitt hjerte, så ville Herren ikke høre.
19066019	Men Gud har sannelig hørt! Han har aktet på mitt bønnerop.
19066020	Lovet være Gud, som ikke avviste min bønn og ikke tok sin miskunnhet fra meg!
19067001	Til sangmesteren. Med strengespill. En salme. En sang.
19067002	Gud, vær oss nådig og velsign oss; han la sitt åsyn lyse hos oss! - Sela -
19067003	så din vei blir kjent på jorden, din frelse blant alle hedninger.
19067004	Folkene skal prise deg, Gud! Folkene skal prise deg, alle sammen.
19067005	Folkeslag skal fryde seg og juble. For du dømmer folkene med rettferd, og folkeslagene på jorden leder du. Sela.
19067006	Folkene skal prise deg, Gud! Folkene skal prise deg, alle sammen.
19067007	Landet har gitt sin grøde. Gud, vår Gud, vil velsigne oss.
19067008	Gud vil velsigne oss, og alle jordens ender skal frykte ham.
19068001	Til sangmesteren. Av David. En salme. En sang.
19068002	Gud reiser seg, hans fiender blir spredt. De som hater ham, flykter for hans åsyn.
19068003	Likesom røk drives bort, slik driver du dem bort. Likesom voks smelter for ild, slik forgår de ugudelige for Guds åsyn.
19068004	Men de rettferdige gleder seg, de jubler for Guds åsyn og fryder seg med glede.
19068005	Syng for Gud, lovsyng hans navn! Gjør vei for ham som farer fram gjennom ødemarkene. Herren er hans navn, juble for hans åsyn!
19068006	Farløses far og enkers dommer er Gud i sin hellige borg.
19068007	Gud gir de enslige hus, han fører fanger ut til lykke. Bare de gjenstridige bor i et tørt land.
19068008	Gud, da du dro ut foran ditt folk, da du skred fram gjennom ørkenen, - Sela -
19068009	da bevet jorden, og himlene dryppet for Guds åsyn - Sinai bevet for Gud, Israels Gud.
19068010	Et rikelig regn spredte du ut, Gud. Din arv, som var så utmattet, styrket du.
19068011	Ditt folk bosatte seg i landet. I din godhet gjorde du det i stand for den elendige, Gud!
19068012	Herren gir sitt ord, og stor er skaren av kvinner som kommer med gledesbudskap.
19068013	Hærkongene flykter, de flykter! Og hun som sitter hjemme, deler byttet.
19068014	Når dere hviler mellom innhegningene, er det som en dues vinger, som er dekket med sølv, og dens vingefjær har gullets grønnlige glans.
19068015	Når Den Allmektige sprer konger der, faller det snø på Salmon.
19068016	Et Guds fjell er Basans fjell, et fjell med mange tinder er Basans fjell.
19068017	Dere fjell med mange tinder! Hvorfor ser dere skjevt til det fjellet som Gud finner behag i å bo på? Herren skal bo der til evig tid.
19068018	Guds vogner er to ganger ti tusen, tusen og atter tusen. Herren kommer fra Sinai til helligdommen.
19068019	Du for opp i det høye, bortførte fanger, tok gaver blant menneskene, også blant de gjenstridige, for å bo der, Herre Gud!
19068020	Lovet være Herren dag etter dag! Legger man byrde på oss, så er Gud vår frelser. Sela.
19068021	Gud er for oss en Gud til frelse, og hos Herren Herren er det utganger fra døden.
19068022	Ja, Gud knuser sine fienders hode, den hårrike isse på ham som vandrer i sin syndeskyld.
19068023	Herren sier: Jeg henter dem fra Basan, jeg henter dem tilbake fra havets dyp,
19068024	for at du må vaske dine føtter i blod, og dine hunders tunge få sin del av fiendene.
19068025	De ser dine seierstog, Gud - min Guds, min konges seierstog inn i helligdommen.
19068026	Foran går sangere, deretter harpespillere, midt blant jomfruer som slår på tromme.
19068027	Lovpris Gud i forsamlingene! Lovpris Herren, dere som er av Israels kilde.
19068028	Der er Benjamin, den yngste, som hersker over dem. Der er Judas fyrster med sin skare, Sebulons fyrster, Naftalis fyrster.
19068029	Vis din styrke, Gud! Vis deg mektig, som du før har gjort for oss!
19068030	På grunn av ditt tempel i Jerusalem skal konger komme til deg med gaver.
19068031	Refs dyret i sivet! - stuteflokken med folke-kalvene! De kaster seg ned for deg med sølvstykker. Han sprer folkene som har lyst til strid.
19068032	Veldige menn skal komme fra Egypt. Etiopia skal i hast rekke ut sine hender til Gud.
19068033	Dere jordens riker! Syng for Gud, lovsyng Herren! Sela.
19068034	For han er den som farer fram over himlenes himler, de eldgamle! Se, han lar sin røst høre, en mektig røst.
19068035	Gi Gud makt! Over Israel er hans høyhet, og hans makt i skyene.
19068036	Forferdelig er du, Gud, fra dine helligdommer! Israels Gud er den som gir sitt folk makt og styrke. Lovet være Gud!
19069001	Til sangmesteren. Etter «Liljer». Av David.
19069002	Frels meg, Gud! For vannene er kommet inn til sjelen.
19069003	Jeg er sunket ned i bunnløs gjørme, hvor det ikke er fotfeste. Jeg er kommet i dype vann, og strømmen slår over meg.
19069004	Jeg har ropt meg trett. Min strupe brenner, og mine øyne tæres bort mens jeg venter på min Gud.
19069005	Flere enn hårene på mitt hode er de som hater meg uten årsak. Tallrike er de som vil ødelegge meg, mine fiender uten grunn. Det jeg ikke har røvet, må jeg nå gi tilbake.
19069006	Gud, du kjenner min dårskap. Min syndeskyld er ikke skjult for deg.
19069007	La dem ikke bli til skamme på grunn av meg, de som venter på deg, Herre Herre, hærskarenes Gud! La dem ikke bli til spott på grunn av meg, de som søker deg, Israels Gud!
19069008	For din skyld bærer jeg vanære. Skam dekker mitt åsyn.
19069009	Jeg er blitt en fremmed for mine brødre og en utlending for min mors barn.
19069010	For nidkjærhet for ditt hus har fortært meg, og hån fra dem som håner deg, er falt på meg.
19069011	Min sjel gråt mens jeg fastet, og det ble jeg spottet for.
19069012	Jeg kledde meg i sekk, og så ble jeg til et ordtak for dem.
19069013	De som sitter i porten, snakker om meg. De som drikker sterk drikk, synger om meg.
19069014	Men til deg, Herre, kommer jeg med min bønn i nådens tid. Gud, for din store miskunnhets skyld, svar meg med din frelsende trofasthet.
19069015	Redd meg ut av gjørmen og la meg ikke synke, la meg bli reddet fra dem som hater meg, og fra de dype vann!
19069016	La ikke vannstrømmen slå over meg og dypet sluke meg, la ikke brønnen lukke sitt gap over meg!
19069017	Svar meg, Herre, for din miskunnhet er god! Vend deg til meg, i din store barmhjertighet!
19069018	Skjul ikke ditt åsyn for din tjener, for jeg er i nød. Skynd deg å svare meg!
19069019	Kom nær til min sjel og forløs den, frels meg fra mine fiender!
19069020	Du kjenner den spott jeg må tåle, min skam og min vanære. Alle mine motstandere er for ditt åsyn.
19069021	Spott har brutt mitt hjerte, så jeg er syk. Jeg ventet på medynk, men det var ingen, på trøstere, men jeg fant ikke noen.
19069022	De ga meg galle å ete, og for min tørst ga de meg eddik å drikke.
19069023	La deres bord bli til en felle, til en snare for dem som er trygge!
19069024	La deres øyne bli mørke, så de ikke kan se! La deres hofter alltid vakle!
19069025	Øs din harme ut over dem, og la din brennende vrede nå dem!
19069026	La deres leir bli øde, la det ikke være noen som bor i deres telt!
19069027	For ham som du har slått, forfølger de. De forteller med glede om hvor vondt de har det, de som du har såret.
19069028	Legg skyld til deres skyld, og la dem ikke komme til din rettferdighet.
19069029	La dem bli utslettet av de levendes bok, og la dem ikke bli innskrevet med de rettferdige!
19069030	Men jeg er elendig og full av pine. La din frelse, Gud, føre meg opp på et trygt sted!
19069031	Jeg vil prise Guds navn med sang, og opphøye ham med lovprisning.
19069032	Det skal behage Herren bedre enn okser, en ung okse med horn og klover.
19069033	Når de nedbøyde ser det, skal de glede seg. Dere som søker Gud, må deres hjerte leve!
19069034	For Herren hører på de fattige, og han forakter ikke sine fanger.
19069035	Himmel og jord skal prise ham, havet og alt det som rører seg i det.
19069036	For Gud skal frelse Sion og bygge byene i Juda, og de skal bo der og eie Sion.
19069037	Hans tjeneres ætt skal arve det, og de som elsker hans navn, skal bo der.
19070001	Til sangmesteren. Av David. Til påminning.
19070002	Gud, skynd deg og fri meg! Herre, skynd deg å hjelpe meg!
19070003	La dem som står meg etter livet, bli til skam og spott! La dem som ønsker ulykke over meg, vike tilbake og bli til skamme!
19070004	La dem som sier: Ha - ha! - vende tilbake på grunn av sin egen skam.
19070005	La alle dem som søker deg, fryde og glede seg i deg! La dem som elsker din frelse, alltid si: Høylovet være Gud!
19070006	Jeg er elendig og fattig. Gud, skynd deg til meg! Du er min hjelp og min frelser. Herre, dryg ikke!
19071001	Til deg, Herre, setter jeg min lit. La meg aldri i evighet bli til skamme!
19071002	Fri meg og redd meg ved din rettferdighet! Vend ditt øre til meg og frels meg!
19071003	Vær meg en klippe hvor jeg kan bo, dit jeg alltid kan gå! Du har sagt at du vil frelse meg, for du er min klippe og min festning.
19071004	Min Gud, fri meg ut av den ugudeliges hånd, av den urettferdiges og undertrykkerens hånd!
19071005	For du er mitt håp, Herre Herre. Du er min tillit fra min ungdom av.
19071006	På deg har jeg støttet meg fra fødselen av. Du er den som dro meg ut av min mors liv. Om deg vil jeg alltid synge min lovsang.
19071007	Som et under har jeg vært for mange. Du er min sterke tilflukt.
19071008	Min munn er full av din pris, hele dagen av din herlighet.
19071009	Forkast meg ikke i alderdommens tid, forlat meg ikke når min kraft forgår!
19071010	For mine fiender snakker om meg, de som lurer på min sjel, rådslår sammen.
19071011	De sier: Gud har forlatt ham! Forfølg ham og grip ham, for det er ingen som redder!
19071012	Gud, vær ikke langt borte fra meg! Min Gud, skynd deg å hjelpe meg!
19071013	La dem som står meg etter livet, bli til skamme og gå til grunne! La dem som søker min ulykke, bli kledd i skam og spott!
19071014	Men jeg vil alltid håpe, og til all din pris vil jeg legge ny pris.
19071015	Min munn skal fortelle om din rettferdighet, hele dagen om dine frelsesgjerninger, for jeg vet ikke tall på dem!
19071016	Jeg vil gå i Herren Herrens veldige kraft. Jeg vil prise din rettferdighet, din alene.
19071017	Gud, du har undervist meg fra min ungdom av, og til nå kunngjør jeg dine undergjerninger.
19071018	Forlat meg da ikke inntil alderdommen og de grå hår, Gud - inntil jeg får kunngjort din arm for etterslekten, din kraft for hver den som skal komme.
19071019	Din rettferdighet, Gud, når til det høye. Du har gjort store ting, Gud, hvem er som du?
19071020	Du er den som har latt oss se mange trengsler, og ulykker lot du oss se. Du vil gjenopplive oss og føre oss opp igjen fra jordens dyp.
19071021	Du vil øke min storhet og vende om og trøste meg.
19071022	Så vil jeg prise deg med harpespill - din trofasthet, min Gud! Jeg vil lovsynge deg til sitar, du Israels Hellige!
19071023	Mine lepper skal juble, for jeg vil lovsynge deg, - og min sjel, som du har forløst.
19071024	Hele dagen skal min tunge tale om din rettferdighet. For de som ønsker ulykke over meg, er blitt til spott, de er blitt til skamme.f
19072001	Av Salomo. Gud, gi kongen din rettferdighet, og kongesønnen din rett,
19072002	så han kan dømme ditt folk med rettferdighet, og dine elendige med rett.
19072003	Fjellene skal bringe fred til folket, og haugene rettferdighet.
19072004	Han skal dømme rett for de elendige blant folket. Han skal frelse den fattiges barn og knuse undertrykkeren.
19072005	De skal frykte deg så lenge solen er til, og så lenge månen skinner, fra slekt til slekt.
19072006	Han skal komme ned som regn på en nyslått eng, lik en regnskur, som væter jorden.
19072007	I hans dager skal den rettferdige blomstre. Stor fred skal råde, inntil månen ikke er mer.
19072008	Han skal herske fra hav til hav, fra elven inntil jordens ender.
19072009	For hans åsyn skal de som bor i ørkenen, bøye kne. Hans fiender skal slikke støv.
19072010	Kongene fra Tarsis og de fjerne kyster skal komme med gaver, kongene fra Sjeba og Seba skal bære fram skatt.
19072011	Alle konger skal falle ned for ham, alle hedninger skal tjene ham.
19072012	For han skal frelse den fattige som roper, den elendige som ingen hjelper har.
19072013	Han skal spare den hjelpeløse og fattige, og frelse de fattiges sjeler.
19072014	Han skal forløse deres sjel fra undertrykkelse og fra vold. Deres blod skal være dyrt i hans øyne.
19072015	De skal leve og gi ham av Sjebas gull. De skal alltid be for ham, hele dagen skal de love ham.
19072016	Det skal være overflod av korn i landet på fjelltoppene, dets frukt skal bølge som Libanon. Det skal blomstre opp folk av byene som gresset på jorden.
19072017	Hans navn skal bli til evig tid. Så lenge solen skinner, skal hans navn skyte friske skudd. De skal velsigne seg ved ham, og alle hedninger skal prise ham salig.
19072018	Lovet være Gud Herren, Israels Gud. Han er den eneste som gjør undergjerninger.
19072019	Hans herlige navn være lovet til evig tid! All jorden er full av hans herlighet! Amen, amen.
19072020	Ende på Davids, Isais sønns bønner.
19073001	En salme av Asaf. Bare god er Gud mot Israel, mot de rene av hjertet.
19073002	Men jeg - nær hadde mine føtter snublet, på lite nær var mine trinn glidd ut.
19073003	For jeg ble harm over de hovmodige, da jeg så at det gikk de ugudelige vel.
19073004	For de er fri for lidelser inntil sin død, og kroppen deres er velnært.
19073005	De er uten menneskers plage og slites ikke som andre mennesker.
19073006	Derfor er overmot deres halskjede, de hyller seg i vold som en kledning.
19073007	Deres øyne står ut av fedme, hjertets tanker bryter fram.
19073008	De håner og taler ondskapsfullt om undertrykkelse, med overlegne ord taler de.
19073009	De løfter sin munn mot himmelen, og deres tunge farer fram på jorden.
19073010	Derfor får de sitt folk til å vende seg om til dem. Vann i overflod suger de i seg.
19073011	De sier: Hvordan skulle Gud vite noe? Er det vel kunnskap hos Den Høyeste?
19073012	Se, dette er de ugudelige. Evig trygge vokser de i velmakt.
19073013	Ja, forgjeves har jeg renset mitt hjerte og vasket mine hender i uskyld.
19073014	Likevel ble jeg plaget hele dagen. Hver morgen kom til meg med tukt.
19073015	Dersom jeg hadde sagt: Slik vil jeg tale! - se, da hadde jeg vært troløs mot dine barns slekt.
19073016	Jeg tenkte etter for å forstå dette. Det var en plage i mine øyne
19073017	- inntil jeg gikk inn i Guds helligdommer og ga akt på hvordan det går dem til slutt.
19073018	Ja, på glatte steder setter du dem. Du lot dem falle, så de gikk til grunne.
19073019	Hvor de ble ødelagt i et øyeblikk! De gikk under og tok ende med forferdelse.
19073020	Likesom en akter en drøm for intet når en har våknet, slik akter du, Herre, deres skyggebilder for intet når du våkner opp.
19073021	Når mitt hjerte var bittert, og det stakk meg i mine nyrer,
19073022	da var jeg ufornuftig og forsto ingenting. Som et dyr var jeg imot deg.
19073023	Men jeg blir alltid hos deg, du har grepet min høyre hånd.
19073024	Du leder meg ved ditt råd, og deretter tar du meg opp i herlighet.
19073025	Hvem har jeg ellers i himmelen? Når jeg bare har deg, begjærer jeg ikke noe på jorden.
19073026	Om enn mitt kjød og mitt hjerte svikter, så er Gud mitt hjertes klippe og min del for evig.
19073027	For se, de som holder seg borte fra deg, går til grunne. Du utrydder hver den som faller fra deg i hor.
19073028	Men for meg er det godt å holde meg nær til Gud. Jeg tar min tilflukt til Herren Herren for å fortelle alle dine gjerninger.
19074001	En læresalme av Asaf. Gud, hvorfor har du forkastet oss for evig tid? Hvorfor ryker din vrede mot den hjord du før?
19074002	Kom i hu din menighet, som du vant deg i gammel tid, som du gjenløste til å være ditt eiendomsfolk, dette Sions berg, hvor du tok bolig!
19074003	Løft opp dine fottrinn til de evige grushauger! Alt har fienden ødelagt i helligdommen.
19074004	Dine motstandere har brølt midt i ditt forsamlingshus. Sine egne tegn har de satt opp til tegn.
19074005	Det var et syn som når økser løftes i tykke skogen.
19074006	Og alt det som fantes av billedverk, slo de i stykker med øks og hammer.
19074007	De har satt ild på din helligdom, helt til grunnen har de vanhelliget stedet hvor ditt navn bor.
19074008	De sa i sitt hjerte: Vi vil knuse dem alle! - De har brent opp alle Guds forsamlingshus i landet.
19074009	Våre egne tegn ser vi ikke. Det finnes ikke noen profet mer, ikke noen hos oss som vet hvor lenge dette skal vare.
19074010	Hvor lenge, Gud, skal motstanderen håne? Skal fienden forakte ditt navn til evig tid?
19074011	Hvorfor drar du din hånd, din høyre hånd tilbake? Ta den ut av din barm og ødelegg!
19074012	Gud er jo min konge fra gammel tid, han som skaper frelse på den vide jord.
19074013	Du er den som skilte havet med din styrke, som knuste dragenes hoder på vannene.
19074014	Du slo i stykker Leviatans hoder, du ga dem til føde for ørkenens folk.
19074015	Kilde og bekk lot du bryte fram, du tørket ut evige strømmer.
19074016	Deg tilhører dagen, og din er natten. Du har skapt himmellysene og solen.
19074017	Du fastsatte alle jordens grenser. Sommer og vinter - du har dannet dem.
19074018	Husk dette: Fienden har hånet Herren! Et narraktig folk har foraktet ditt navn!
19074019	Overgi ikke din turteldue til villdyr! Glem ikke for evig dine elendiges forsamling!
19074020	Se til pakten! For i hver avkrok av landet er det fullt av steder hvor det øves vold.
19074021	La ikke den undertrykte gå bort med skam. La den elendige og fattige prise ditt navn!
19074022	Reis deg, Gud! Før din sak, kom i hu at dåren håner deg hele dagen!
19074023	Glem ikke dine fienders røst, larmen som alltid stiger opp fra dine motstandere!
19075001	Til sangmesteren. «Ødelegg ikke». En salme av Asaf. En sang.
19075002	Vi priser deg, Gud, vi priser deg! For nær er ditt navn, og dine undergjerninger blir kunngjort.
19075003	Jeg vil gripe den fastsatte tid. Jeg vil dømme med rettferdighet.
19075004	Om jorden vakler, og alle de som bor på den, så har likevel jeg satt dens grunnstøtter fast. Sela.
19075005	Jeg sier til dårene: Vær ikke overmodige! - og til de ugudelige: Løft ikke horn!
19075006	Løft ikke deres horn i det høye! Tal ikke frekt med stiv nakke!
19075007	For ikke fra øst og ikke fra vest, og heller ikke fra berglandets ørken kommer vår oppreisning.
19075008	Nei, Gud er den som dømmer. Den ene fornedrer han, og den andre opphøyer han.
19075009	For i Herrens hånd er det et beger med skummende vin. Det er fullt av krydret vin, og han skjenker av det. Ja sannelig, de ugudelige på jorden skal drikke den, bunnfallet av den skal de drikke.
19075010	Men jeg, for evig vil jeg forkynne. Jeg vil lovsynge Jakobs Gud.
19075011	Alle de ugudeliges horn vil jeg hogge av, men den rettferdiges horn skal bli opphøyet.
19076001	Til sangmesteren. Med strengespill. En salme av Asaf. En sang.
19076002	Gud er kjent i Juda, hans navn er stort i Israel.
19076003	Hans hytte er reist i Salem, hans bolig er på Sion.
19076004	Der brøt han i stykker buens lyn, skjold og sverd og krig. Sela.
19076005	Strålende er du, herligere enn røverfjellene.
19076006	Mennene med det sterke hjertet er blitt et rov. De sover sin søvn, og ingen av de mektige mennene fant sine hender.
19076007	Ved din trussel, Jakobs Gud, falt både vogn og hest i dyp søvn.
19076008	Alle må frykte deg! Hvem kan bli stående for ditt åsyn når du blir vred?
19076009	Fra himmelen lot du dom bli hørt. Jorden fryktet og ble stille,
19076010	da Gud reiste seg til dom for å frelse alle nedbøyde på jorden. Sela.
19076011	For menneskers vrede blir til pris for deg. Du binder om deg med en større vrede.
19076012	Gi løfter, og la Herren deres Gud få det som dere har lovt. Alle de som er omkring ham, skal komme med gaver til Den Forferdelige.
19076013	Han kuer fyrstenes stolte ånd, han er den som kongene på jorden må frykte.
19077001	Til sangmesteren. For Jedutun. Av Asaf. En salme.
19077002	Min røst løfter seg til Gud, og jeg vil rope. Min røst løfter seg til Gud, og han vil vende øret til meg.
19077003	Den dag jeg er i nød, søker jeg Herren. Min hånd er utrakt om natten og blir ikke trett, min sjel vil ikke la seg trøste.
19077004	Jeg kommer Gud i hu og sukker. Jeg grubler, min ånd mister sin kraft. Sela.
19077005	Du holder mine øyne åpne i nattevaktene. Jeg er urolig og taler ikke.
19077006	Jeg tenker på gamle dager, på år langt tilbake.
19077007	Jeg minnes min sang om natten. Jeg grubler i mitt hjerte, min ånd ransaker.
19077008	Vil Herren forkaste i all evighet? Vil han aldri mer vise sin nåde?
19077009	Er det for all tid slutt med hans miskunnhet? Er hans ord blitt til intet for slekt etter slekt?
19077010	Har Gud glemt å være nådig? Har han i vrede lukket til for sin barmhjertighet? Sela.
19077011	Da sa jeg: Det er min plage - men jeg vil minnes år fra Den Høyestes høyre hånd.
19077012	Ja, jeg minnes Herrens gjerninger, jeg minnes de undrene du gjorde før.
19077013	Jeg vil tenke på alt ditt verk, og på dine store gjerninger vil jeg grunne.
19077014	Gud! Din vei er i hellighet. Hvem er en gud så stor som Gud?
19077015	Du er den Gud som gjør under. Du har kunngjort din styrke blant folkene.
19077016	Du har forløst ditt folk med velde, Jakobs og Josefs barn. Sela.
19077017	Vannene så deg, Gud, vannene så deg og bevet, ja, avgrunnene skalv.
19077018	Skyene øste ut vann, himlene lot sin røst høre. Ja, dine piler fløy til alle kanter.
19077019	Din tordens røst lød i stormvirvelen, lyn lyste opp jordens krets. Jorden bevet og skalv.
19077020	Gjennom havet gikk din vei, dine stier gjennom store vann, og dine fotspor ble ikke kjent.
19077021	Du førte ditt folk som en hjord ved Moses’ og Arons hånd.
19078001	En læresalme av Asaf. Lytt, mitt folk, til min lære! Vend øret til min munns ord!
19078002	Jeg vil åpne min munn med billedspråk, jeg vil la det strømme fram gåtefulle ord fra gammel tid.
19078003	Det vi har hørt og vet, det våre fedre har fortalt oss,
19078004	det vil vi ikke skjule for deres barn. For den kommende slekt vil vi kunngjøre Herrens pris og hans styrke og de undergjerningene som han har gjort.
19078005	Han har reist et vitnesbyrd i Jakob og satt en lov i Israel, som han bød våre fedre å kunngjøre for sine barn,
19078006	for at den kommende slekt, de barna som skulle bli født, skulle lære å kjenne dem, så de igjen kunne stå fram og fortelle dem for sine barn.
19078007	Slik skulle de sette sitt håp til Gud og ikke glemme Guds gjerninger, men holde hans bud.
19078008	De skulle ikke bli som sine fedre, en oppsetsig og gjenstridig slekt, en slekt som ikke gjorde hjertet fast, og som ikke var trofast mot Gud i sin ånd.
19078009	Efra’ims sønner, væpnede bueskyttere, vendte om på stridens dag.
19078010	De holdt ikke Guds pakt og ville ikke vandre i hans lov.
19078011	De glemte hans store gjerninger og de undrene som han hadde latt dem se.
19078012	For fedrenes øyne hadde han gjort under i landet Egypt, på Soans mark.
19078013	Han kløvde havet og lot dem gå gjennom det, han lot vannet stå som en voll.
19078014	Han ledet dem ved skyen om dagen, og hele natten ved lysende ild.
19078015	Han kløvde klipper i ørkenen og ga dem å drikke som av store vanndyp.
19078016	Han lot bekker springe fram av klippen og vann flyte ned som strømmer.
19078017	Men de fortsatte å synde mot ham, og var stadig gjenstridige mot Den Høyeste i ørkenen.
19078018	De fristet Gud i sitt hjerte, så de krevde slik mat som de hadde lyst på.
19078019	Og de talte mot Gud, de sa: Kan vel Gud dekke bord i ørkenen?
19078020	Se, han har slått klippen så vann vellet fram og bekker strømmet over. Men kan han også gi brød? Kan han skaffe kjøtt til sitt folk?
19078021	Da Herren hørte det, ble han harm. Ild ble opptent mot Jakob, og vrede reiste seg mot Israel,
19078022	fordi de ikke trodde på Gud og ikke stolte på hans frelse.
19078023	Han ga skyene der oppe befaling og åpnet himmelens dører.
19078024	Han lot manna regne over dem til føde, og ga dem korn fra himmelen.
19078025	Mennesker spiste englebrød, han sendte dem mat så de ble mette.
19078026	Han lot østavinden fare ut på himmelen, og førte sønnavinden fram ved sin styrke.
19078027	Han lot kjøtt regne ned over dem som støv, vingede fugler som havets sand.
19078028	Midt i leiren lot han dem falle, rundt omkring deres boliger.
19078029	De åt og ble mer enn mette. Det de lystet etter, ga han dem.
19078030	De hadde ennå ikke vendt seg fra sin lyst, ennå var maten i deres munn -
19078031	da reiste Guds vrede seg mot dem. Han drepte de kraftigste blant dem, Israels utvalgte menn slo han ned.
19078032	Til tross for alt dette fortsatte de å synde, og de trodde ikke på hans undergjerninger.
19078033	Derfor lot han dagene deres svinne bort i tomhet, og deres år i forferdelse.
19078034	Når han drepte noen, søkte de ham. Da vendte de om og søkte Gud.
19078035	De kom i hu at Gud var deres klippe, og Den Høyeste Gud deres gjenløser.
19078036	Men de bedro ham med sine ord og løy for ham med sin tunge.
19078037	Deres hjerte hang ikke fast ved ham, de var ikke tro mot hans pakt.
19078038	Men han er barmhjertig. Han tilgir misgjerning og ødelegger ikke. Mange ganger vendte han sin vrede bort og lot ikke all sin harme bryte fram.
19078039	Han kom i hu at de var kjød, et åndepust som farer av sted og ikke kommer tilbake.
19078040	Hvor ofte de var gjenstridige mot ham i ørkenen! De gjorde ham sorg i ødemarken.
19078041	De fristet Gud på ny og krenket Israels Hellige.
19078042	De mintes ikke hans hånd den dagen han forløste dem fra fienden,
19078043	da han gjorde sine tegn i Egypt og sine under på Soans mark.
19078044	Han gjorde elvene deres til blod, de kunne ikke drikke av bekkene.
19078045	Han sendte blodtørstige fluer som fortærte dem, og frosk som plaget dem.
19078046	Han ga deres grøde til gnageren og deres avling til gresshoppen.
19078047	Han slo deres vintrær med hagl og deres morbærtrær med haglsteiner.
19078048	Deres fe overga han til hagl og deres buskaper til lynild.
19078049	Han sendte mot dem sin brennende vrede - harme, forbitrelse og trengsel, en skare av engler som brakte ulykke.
19078050	Han ga sin vrede fritt løp mot dem. Han sparte ikke deres sjel for døden, men overga deres liv til pesten.
19078051	Han slo alle førstefødte i Egypt, mannskraftens førstegrøde i Kams telt.
19078052	Og han lot sitt folk bryte opp som en saueflokk, han førte dem som en hjord i ørkenen.
19078053	Han ledet dem trygt, og de fryktet ikke. Men havet dekket deres fiender.
19078054	Han førte dem til sitt hellige landemerke, til det berget hans høyre hånd hadde vunnet.
19078055	Han drev hedningene ut for deres øyne, og deres land skiftet han ut som arv til sitt folk, og han lot Israels stammer bo i deres telt.
19078056	Men de fristet Gud, Den Høyeste. De var gjenstridige mot ham, og de aktet ikke på hans vitnesbyrd.
19078057	De falt fra og var troløse som sine fedre. De ble upålitelige, likesom en bue som svikter.
19078058	De vakte hans harme med sine offerhauger og gjorde ham nidkjær med sine utskårne bilder.
19078059	Gud hørte det og ble vred, han fikk avsky for Israel.
19078060	Og han forlot sin bolig i Sjilo, det telt han hadde slått opp blant menneskene.
19078061	Han overga sin styrke til fangenskap og sin herlighet i fiendens hånd.
19078062	Han overga sitt folk til sverdet og ble harm på sin arv.
19078063	Ild fortærte dets unge menn, og jomfruene fikk ingen bryllupssang.
19078064	Dets prester falt for sverdet, og dets enker fikk ikke holde sørgehøytid.
19078065	Da våknet Herren som av en søvn, lik en stridsmann som våkner fra vinen.
19078066	Han slo sine motstandere tilbake, og førte evig skam over dem.
19078067	Han forkastet Josefs telt og utvalgte ikke Efra’ims stamme.
19078068	Men han utvalgte Judas stamme, Sions berg, som han elsket.
19078069	Han bygde sin helligdom lik høye fjell, lik jorden, som han har grunnfestet for evig tid.
19078070	Han utvalgte David, sin tjener, og tok ham fra sauekveen.
19078071	Han gjette sauene som ga melk, men han satte ham til hyrde for Jakob, sitt folk, for Israel, sin arv.
19078072	Og han gjette dem med oppriktig hjerte og førte dem med kyndig hånd.
19079001	En salme av Asaf. Gud! Hedninger har trengt inn i din arv. Ditt hellige tempel har de gjort urent. De har gjort Jerusalem til grushauger.
19079002	Likene av dine tjenere har de gitt til føde for himmelens fugler. Kjøttet av dine hellige har de gitt til villdyrene på jorden.
19079003	De har utøst deres blod som vann rundt omkring Jerusalem, og det var ingen som la dem i graven.
19079004	Vi er blitt til skam for våre naboer, til spott og hån for dem som er omkring oss.
19079005	Hvor lenge, Herre? Vil du være vred for evig? Hvor lenge skal din nidkjærhet brenne som ild?
19079006	Øs din vrede ut over hedningene som ikke kjenner deg, og over de rikene som ikke påkaller ditt navn!
19079007	For de har fortært Jakob og lagt hans bolig øde.
19079008	Tilregn oss ikke våre forfedres misgjerninger! La din miskunn snart komme oss i møte, for vi er langt nede!
19079009	Hjelp oss, vår frelses Gud, til ditt navns ære! Fri oss og tilgi våre synder for ditt navns skyld.
19079010	Hvorfor skal hedningene si: Hvor er deres Gud? La det skje for våre øyne og la det bli kjent blant hedningene at dine tjeneres blod som er utøst, blir hevnet.
19079011	La den fangnes sukk komme for ditt åsyn! La dødens barn bli i live, etter din arms styrke.
19079012	Gi våre naboer igjen sjufold i deres fang, for den hån som de har hånet deg med, Herre!
19079013	Og vi, ditt folk og den hjord du før, vi vil love deg til evig tid. Fra slekt til slekt vil vi forkynne din pris.
19080001	Til sangmesteren. Etter «Liljer». Et vitnesbyrd av Asaf. En salme.
19080002	Israels hyrde! Vend øret til, du som fører Josef som en hjord! Du som troner over kjerubene, åpenbar deg i herlighet!
19080003	Vekk opp din kraft for Efra’im og Benjamin og Manasse. Kom og frels oss!
19080004	Gud, omvend oss, og la ditt åsyn lyse, så vi blir frelst!
19080005	Herre, hærskarenes Gud, hvor lenge vil du la din vrede ryke mot ditt folk som ber til deg?
19080006	Du har gitt dem tårebrød å ete og tårer å drikke i fullt mål.
19080007	Du gjør oss til et stridsemne for våre naboer, og våre fiender spotter oss.
19080008	Gud, hærskarenes Gud, omvend oss, og la ditt åsyn lyse, så vi blir frelst!
19080009	Et vintre tok du opp fra Egypt, du drev ut hedningefolk og plantet det.
19080010	Du ryddet grunn for det, og det festet rot og fylte landet.
19080011	Fjell ble skjult av dets skygge, og Guds sedrer av dets greiner.
19080012	Det strakte ut sine greiner til havet og sine skudd bort imot elven.
19080013	Hvorfor har du revet ned dets gjerde, så alle de som går forbi på veien, plukker av det?
19080014	Svinet fra skogen gnager på det, og krypet på marken eter av det.
19080015	Gud, hærskarenes Gud! Vend tilbake, vend blikket ned fra himmelen og se! Ta deg av dette vintreet!
19080016	Vern om det som din høyre hånd har plantet, om den sønnen som du har utvalgt deg.
19080017	Det er brent med ild, det er hogd ned. For ditt åsyns trussel går de under.
19080018	La din hånd være over den mannen som er ved din høyre hånd, over den menneskesønnen du har utvalgt deg,
19080019	så vil vi ikke vike fra deg. Gjør oss levende igjen, så vil vi påkalle ditt navn.
19080020	Herre, hærskarenes Gud, omvend oss og la ditt åsyn lyse, så vi blir frelst!
19081001	Til sangmesteren. Etter Gittit. Av Asaf.
19081002	Juble for vår Gud, vår styrke! Rop med glede for Jakobs Gud!
19081003	Stem i sang og la tamburinen lyde - vakker klang av sitar sammen med harpen!
19081004	Støt i horn på nymånedagen og ved fullmåne, på vår høytidsdag!
19081005	For det er en lov for Israel, en rett for Jakobs Gud.
19081006	Han satte det til et vitnesbyrd i Josef da han dro ut gjennom landet Egypt. - Jeg hørte en røst som jeg ikke kjente:
19081007	Jeg fridde hans skulder fra byrden, hans hender slapp fri fra bærekurven.
19081008	I nøden ropte du, og jeg fridde deg ut. Jeg svarte deg, skjult i tordenskyen, jeg prøvde deg ved Meriba-vannene. Sela.
19081009	Hør, mitt folk, jeg vil vitne for deg! Israel, å, om du ville høre på meg!
19081010	Det skal ikke være noen fremmed gud hos deg, og du skal ikke tilbe utlendingenes gud.
19081011	Jeg er Herren din Gud, som førte deg opp fra landet Egypt. Lukk din munn vidt opp, og jeg vil fylle den!
19081012	Men mitt folk hørte ikke min røst, og Israel ville ikke lyde meg.
19081013	Så lot jeg dem fare i sitt hjertes hardhet, for at de skulle vandre i sine egne onde råd.
19081014	Å, om mitt folk ville høre på meg, om Israel ville vandre på mine veier!
19081015	Snart skulle jeg da kue deres fiender og vende min hånd imot deres motstandere.
19081016	De som hater Herren, skulle smigre for ham, og deres onde tid skulle vare for evig.
19081017	Men deg ville jeg fø med den beste hveten, og jeg skulle mette deg med honning fra klippen.
19082001	En salme av Asaf. Gud står i Guds menighet, midt iblant guder holder han dom:
19082002	Hvor lenge vil dere dømme urettferdig og holde med de ugudelige? Sela.
19082003	Vern den ringe og farløse, la den elendige og fattige få sin rett!
19082004	Redd den ringe og fattige, frels ham fra de ugudeliges hånd!
19082005	De skjønner intet, og de forstår ingenting. De vandrer i mørke. Alle jordens grunnvoller vakler.
19082006	Jeg har sagt: Dere er guder, dere er alle Den Høyestes sønner.
19082007	Men sannelig, som mennesker skal dere dø, og som en av fyrstene skal dere falle.
19082008	Reis deg, Gud! Hold dom over jorden! For alle hedningene er din eiendom.
19083001	En sang. En salme av Asaf.
19083002	Gud, ti ikke! Vær ikke stille og hold deg ikke i ro, Gud!
19083003	For se, dine fiender larmer. De som hater deg, løfter hodet.
19083004	Med svik legger de hemmelige planer mot ditt folk, og de rådslår mot dem du verner.
19083005	De sier: Kom, la oss utslette dem, så de ikke mer er et folk, slik at ingen lenger minnes Israels navn!
19083006	For med ett hjerte rådslår de med hverandre, mot deg inngår de pakt -
19083007	Edoms telt og ismaelittene, Moab og hagrittene,
19083008	Gebal og Ammon og Amalek, Filisterland og de som bor i Tyrus.
19083009	Også Assur slutter seg til dem, de er blitt en arm for Lots barn. Sela.
19083010	Gjør med dem som med Midian, som med Sisera, som med Jabin ved bekken Kisjon!
19083011	Ved En-Dor ble de ødelagt, de ble til møkk på marken.
19083012	La det gå dem - deres fremste menn - som Oreb og som Se’eb! La det gå alle deres fyrster som Sebah og som Salmunna,
19083013	disse som sier: Vi vil ta Guds boliger til eie for oss selv!
19083014	Min Gud, gjør dem som en støvvirvel, som agner for vinden!
19083015	Som ilden brenner opp en skog og flammene setter fjell i brann,
19083016	slik må du jage dem med ditt uvær og skremme dem med din storm.
19083017	La skam dekke deres ansikt, Herre, så de søker ditt navn.
19083018	La dem bli til skamme og bli forferdet til evig tid, la dem bli vanæret og gå til grunne!
19083019	La dem kjenne at du alene, du som har navnet Herren, er Den Høyeste over all jorden!
19084001	Til sangmesteren. Etter Gittit. Av Korahs barn. En salme.
19084002	Hvor elskelige dine boliger er, Herre, hærskarenes Gud!
19084003	Min sjel lengter, ja, fortæres av lengsel etter Herrens forgårder. Mitt hjerte og mitt kjød roper med fryd til den levende Gud.
19084004	Spurven har jo funnet seg et hus, og svalen et rede hvor den har lagt sine unger - dine altere, Herre, hærskarenes Gud, min konge og min Gud!
19084005	Salige er de som bor i ditt hus, de skal stadig love deg. Sela.
19084006	Salig er det mennesket som har sin styrke i deg, de som har sitt hjerte vendt til de jevne veier.
19084007	Når de vandrer gjennom tåredalen, gjør de den til en kildevang, og tidlig regn dekker den med velsignelse.
19084008	De går fram fra kraft til kraft, de trer fram for Gud på Sion.
19084009	Herre, hærskarenes Gud, hør min bønn! Vend øret til, Jakobs Gud! Sela.
19084010	Gud, vårt skjold, se hit, vend blikket til din salvedes åsyn!
19084011	For én dag i dine forgårder er bedre enn ellers tusen. Jeg vil heller stå ved dørterskelen i min Guds hus enn bo i ugudelighets telt.
19084012	For Gud Herren er sol og skjold, Herren gir nåde og ære. Han nekter ikke dem noe godt som vandrer i uskyld.
19084013	Herre, hærskarenes Gud! Salig er det mennesket som setter sin lit til deg.
19085001	Til sangmesteren. Av Korahs barn. En salme.
19085002	Herre, du har før vært nådig mot ditt land, du lot Jakobs fangenskap opphøre.
19085003	Ditt folks misgjerning tok du bort, du skjulte all deres synd. Sela.
19085004	All din harme tok du tilbake, du vendte om fra din brennende vrede.
19085005	Omvend oss, vår frelses Gud, og gjør din harme imot oss til intet!
19085006	Vil du for evig være vred på oss? Vil du la din vrede vare fra slekt til slekt?
19085007	Vil du ikke gjøre oss levende igjen, så ditt folk kan glede seg i deg?
19085008	Herre, la oss se din miskunnhet, og gi oss din frelse!
19085009	Jeg vil høre hva Gud Herren taler: Han forkynner fred for sitt folk og for sine fromme - bare de ikke vender tilbake til dårskap.
19085010	Ja, hans frelse er nær hos dem som frykter ham, for at herlighet skal bo i vårt land.
19085011	Nåde og sannhet skal møte hverandre, rettferd og fred kysse hverandre.
19085012	Sannhet skal vokse opp av jorden, og rettferd se ned fra himmelen.
19085013	Ja, Herren skal gi det som godt er, og vårt land gir sin grøde.
19085014	Rettferd skal gå fram foran ham og stadig følge i hans spor.
19086001	En bønn av David. Vend øret til, Herre, og svar meg, for jeg er elendig og fattig.
19086002	Bevar min sjel, for jeg er from. Frels din tjener, du min Gud, han som setter sin lit til deg!
19086003	Vær meg nådig, Herre, for til deg roper jeg hele dagen.
19086004	Gled din tjeners sjel, for til deg, Herre, løfter jeg min sjel.
19086005	For du, Herre, er god og tilgir gjerne. Du er rik på miskunn mot alle dem som påkaller deg.
19086006	Vend øret, Herre, til min bønn! Gi akt på mine inderlige bønners røst!
19086007	På den dagen jeg er i nød, kaller jeg på deg, for du svarer meg.
19086008	Ingen er som du blant gudene, Herre, og intet er som dine gjerninger.
19086009	Alle hedningene, som du har skapt, skal komme og tilbe for ditt åsyn, Herre, og ære ditt navn.
19086010	For du er stor, du er den som gjør undergjerninger. Du alene er Gud.
19086011	Lær meg, Herre, din vei! Jeg vil vandre i din sannhet. Gi meg et udelt hjerte til å frykte ditt navn!
19086012	Jeg vil prise deg, Herre min Gud, av hele mitt hjerte, jeg vil ære ditt navn for evig.
19086013	For din miskunnhet er stor mot meg, og du har fridd min sjel av dødsrikets dyp.
19086014	Gud! Overmodige har reist seg imot meg, en flokk av voldsmenn står meg etter livet. De har ikke deg for øye.
19086015	Men du, Herre, er en barmhjertig og nådig Gud, langmodig og rik på nåde og sannhet.
19086016	Vend deg til meg og vær meg nådig! Gi din tjener din styrke, og frels din tjenestekvinnes sønn!
19086017	Gjør et tegn med meg til det gode, for at de som hater meg, kan se det og bli til skamme, fordi du, Herre, har hjulpet meg og trøstet meg.
19087001	Av Korahs barn. En salme. En sang. Den byen han har grunnfestet, står på de hellige fjell.
19087002	Herren elsker Sions porter fremfor alle Jakobs boliger.
19087003	Herlige ting er sagt om deg, du Guds by. Sela.
19087004	Jeg nevner Rahab og Babel blant dem som kjenner meg. Se, Filisterland og Tyrus sammen med Etiopia: Denne er født der.
19087005	Og om Sion skal det bli sagt: Hver og en er født der. Og han, Den Høyeste, gjør det fast.
19087006	Herren skal telle når folkene blir oppskrevet, og si: Denne er født der. Sela.
19087007	Og de som synger og spiller på fløyte, skal si: Alle mine kilder er i deg.
19088001	En sang. En salme. Av Korahs barn. Til sangmesteren. Etter Mahalat. Leannot. En læresalme av Heman, esrahitten.
19088002	Herre, min frelses Gud! Om dagen og om natten roper jeg til deg.
19088003	La min bønn komme fram for deg, vend øret til mitt klagerop!
19088004	For min sjel er mett av ulykker. Mitt liv er kommet nær til dødsriket.
19088005	Jeg regnes blant dem som farer ned i hulen, jeg er blitt som en mann uten kraft,
19088006	frigitt som en av de døde, lik de falne som ligger i graven. Du minnes dem ikke lenger, for de er skilt fra din hånd.
19088007	Du har lagt meg i den dypeste hule, på mørke steder, i avgrunner.
19088008	Din vrede ligger tungt på meg. Med alle dine bølger ydmyker du. Sela.
19088009	Du har tatt mine kjenninger fra meg, du har gjort meg motbydelig i deres øyne. Jeg er stengt inne og kommer ikke ut.
19088010	Mitt øye er sorgfullt av prøvelser, jeg har påkalt deg, Herre, hver dag. Jeg har rakt ut mine hender til deg.
19088011	Gjør du under for de døde? Står de døde opp og priser deg? Sela.
19088012	Fortelles det i graven om din miskunnhet, i avgrunnen om din trofasthet?
19088013	Skal dine under bli kjent i mørket, din rettferdighet i glemselens land?
19088014	Men til deg har jeg ropt, Herre, om morgenen kommer min bønn deg i møte.
19088015	Hvorfor, Herre, har du forkastet min sjel? Hvorfor skjuler du ditt ansikt for meg?
19088016	Elendig er jeg og døende fra ungdommen av. Jeg bærer dine redsler, jeg må fortvile.
19088017	Din vredes luer går over meg, dine redsler har tilintetgjort meg.
19088018	Hele dagen omgir de meg som vann, de omringer meg alle sammen.
19088019	Venn og neste har du tatt fra meg, det er bare mørket som kjenner meg.
19089001	En læresalme av Etan, esrahitten.
19089002	Om Herrens nådegjerninger vil jeg synge til evig tid, med min munn vil jeg forkynne din trofasthet fra slekt til slekt.
19089003	For jeg sier: Miskunnhet står fast til evig tid. I himmelen grunnfester du din trofasthet.
19089004	Du sier: Jeg har gjort en pakt med min utvalgte, min tjener David har jeg gitt et løfte med ed:
19089005	Til evig tid vil jeg grunnfeste din ætt, jeg vil bygge din trone fra slekt til slekt. Sela.
19089006	Himlene priser din underfulle gjerning, Herre, og din trofasthet prises i de helliges forsamling.
19089007	For hvem i det høye kan lignes med Herren? Hvem blant Guds sønner er Herren lik -
19089008	en Gud, forferdelig i de helliges hemmelige råd og fryktelig for alle dem som er omkring ham?
19089009	Herre, hærskarenes Gud, hvem er mektig som du, Herre? Og du omgir deg med trofasthet.
19089010	Du er den som hersker over havets overmot. Når dets bølger reiser seg, lar du dem legge seg.
19089011	Du har knust Rahab som en av de drepte. Med din styrkes arm har du spredt dine fiender.
19089012	Deg tilhører himlene, deg tilhører også jorden, verden og alt det som fyller den - du har grunnfestet dem.
19089013	Nord og sør - du har skapt dem. Tabor og Hermon jubler over ditt navn.
19089014	Du har en arm med velde! Sterk er din hånd, opphøyet er din høyre hånd.
19089015	Rettferd og rett er din trones grunnvoll. Nåde og sannhet går fram for ditt åsyn.
19089016	Salig er det folket som kjenner til jubel! Herre, i ditt åsyns lys skal de vandre.
19089017	I ditt navn skal de fryde seg hele dagen, og ved din rettferdighet blir de opphøyet.
19089018	For du er deres styrke og deres herlighet, ved din godhet opphøyer du vårt horn.
19089019	For Herren er vårt skjold, og Israels Hellige vår konge.
19089020	Du talte en gang i et syn til dine fromme og sa: Jeg har nedlagt hjelp hos en helt, jeg har opphøyet en utvalgt mann av folket.
19089021	Jeg har funnet David, min tjener, jeg har salvet ham med min hellige olje.
19089022	Min hånd skal alltid være med ham, min arm skal gi ham styrke.
19089023	Fienden skal ikke plage ham, den urettferdige skal ikke undertrykke ham.
19089024	Hans motstandere vil jeg knuse foran ham, og slå dem som hater ham.
19089025	Min trofasthet og min miskunn skal være med ham, og i mitt navn skal hans horn bli opphøyet.
19089026	Jeg vil la ham legge sin hånd på havet og sin høyre hånd på elvene.
19089027	Han skal rope til meg: Du er min far, min Gud og min frelses klippe.
19089028	Ja, jeg vil gjøre ham til den førstefødte, den høyeste for kongene på jorden.
19089029	Til evig tid vil jeg holde fast ved min miskunn mot ham, og min pakt skal stå fast for ham.
19089030	Jeg vil la hans ætt bli fast til evig tid og hans trone som himmelens dager.
19089031	Dersom hans barn forlater min lov og ikke vandrer etter mine bud,
19089032	dersom de krenker mine forskrifter og ikke holder mine befalinger,
19089033	da vil jeg hjemsøke deres synd med riset og deres misgjerning med slag.
19089034	Men min miskunn vil jeg ikke ta fra ham, og min trofasthet skal jeg ikke svikte.
19089035	Jeg vil ikke bryte min pakt og ikke endre det som gikk over mine lepper.
19089036	Ett har jeg sverget ved min hellighet, sannelig, for David vil jeg ikke lyve:
19089037	Hans ætt skal bli til evig tid, hans trone som solen for mitt åsyn.
19089038	Som månen skal den stå for evig, vitnet i det høye er trofast. Sela.
19089039	Men du har forkastet og forstøtt, du er blitt harm på din salvede.
19089040	Du har ristet av deg pakten med din tjener, du har vanhelliget hans krone ned i støvet.
19089041	Du har revet ned alle hans murer, du har lagt hans festninger i grus.
19089042	Alle de som går forbi på veien, har plyndret ham. Han er blitt til hån for sine naboer.
19089043	Du har opphøyet hans motstanderes høyre hånd, du har gledet alle hans fiender.
19089044	Du lot hans skarpe sverd vike, og lot ham ikke holde stand i striden.
19089045	Du har gjort ende på hans glans og kastet hans trone i støvet.
19089046	Du har forkortet hans ungdoms dager, du har dekket ham med skam. Sela.
19089047	Hvor lenge, Herre? Vil du skjule deg for evig? Hvor lenge skal din harme brenne som ild?
19089048	Kom i hu hvor kort mitt liv er, hvor forgjengelige du har skapt alle menneskenes barn!
19089049	Hvem er den mann som lever og ikke ser døden, som frir sin sjel fra dødsrikets vold? Sela.
19089050	Herre, hvor er dine nådegjerninger som du i din trofasthet lovte David med ed?
19089051	Herre, kom i hu dine tjeneres vanære! I mitt bryst må jeg bære spott fra mange folk.
19089052	Dine fiender håner, Herre, slik som de håner din salvedes fotspor!
19089053	Lovet være Herren til evig tid! Amen, ja amen.
19090001	En bønn av Moses, Guds mann. Herre! Du har vært en bolig for oss fra slekt til slekt.
19090002	Før fjellene ble født og du skapte jorden og jorderike - ja, fra evighet til evighet er du, Gud.
19090003	Du lar mennesket vende tilbake til støv og sier: Vend tilbake, menneskebarn!
19090004	For tusen år er i dine øyne som dagen i går når den farer forbi, som en vakt om natten.
19090005	Du driver dem bort som en flod, de blir som en søvn. Om morgenen er de som groende gress,
19090006	om morgenen blomstrer det og gror, om kvelden visner det og blir tørt.
19090007	For vi har gått til grunne ved din vrede, ved din harme har forferdelse grepet oss.
19090008	Du har satt våre misgjerninger for ditt åsyn, vår skjulte synd i ditt åsyns lys.
19090009	For alle våre dager er flyktet bort under din vrede, vi har levd våre år til ende som et sukk.
19090010	Vårt livs dager er sytti år, og når styrken er stor, åtti år. Dets stolthet er strev og tomhet. Hurtig farer de, vi flyr av sted.
19090011	Hvem kjenner din vredes styrke og din harme, slik frykten for deg krever?
19090012	Lær oss å telle våre dager, så vi kan få visdom i hjertet!
19090013	Vend tilbake, Herre! Hvor lenge? Ha medynk med dine tjenere!
19090014	Mett oss med din miskunn når morgenen kommer, så vil vi juble og være glade alle våre dager!
19090015	Gled oss like mange dager som du har plaget oss, og like mange år som vi har sett ulykke!
19090016	La din gjerning åpenbares for dine tjenere og din herlighet for deres barn.
19090017	Må Herrens, vår Guds velbehag være over oss! Må du fremme våre henders gjerning for oss, ja, fremme våre henders gjerning!
19091001	Den som sitter i Den Høyestes ly, som bor i Den Allmektiges skygge,
19091002	han sier til Herren: Min tilflukt og min borg, min Gud som jeg setter min lit til!
19091003	For han frir deg fra fuglefangerens snare, fra ødeleggende pest.
19091004	Med sine vingefjær dekker han deg, og under hans vinger finner du ly. Hans trofasthet er skjold og vern.
19091005	Du skal ikke frykte for nattens redsler, for pil som flyr om dagen,
19091006	for pest som går fram i mørket, for sott som ødelegger ved middagstid.
19091007	Om tusen faller ved din side og ti tusen ved din høyre hånd - til deg skal det ikke nå.
19091008	Du skal bare se det med dine øyne, se hvordan de ugudelige får sin lønn.
19091009	For du, Herre, er min tilflukt! Den Høyeste har du gjort til din bolig.
19091010	Intet ondt skal ramme deg, og ingen plage skal komme nær til ditt telt.
19091011	For han skal gi sine engler befaling om deg, at de skal bevare deg på alle dine veier.
19091012	De skal bære deg på hendene, så du ikke skal støte din fot på noen stein.
19091013	På løve og hoggorm skal du trå, du skal tråkke ned unge løver og slanger.
19091014	For han henger fast ved meg, og jeg vil redde ham. Jeg vil sette ham trygt på et høyt sted, for han kjenner mitt navn.
19091015	Han skal påkalle meg, og jeg vil svare ham. Jeg er med ham i nøden, jeg vil fri ham ut og ære ham.
19091016	Med et langt liv vil jeg mette ham og la ham skue min frelse.
19092001	En salme. En sang for sabbatsdagen.
19092002	Det er godt å prise Herren og lovsynge ditt navn, du Høyeste,
19092003	å kunngjøre din miskunnhet om morgenen og din trofasthet om nettene,
19092004	til tistrenget sitar og harpe, til tankefullt spill på sitar.
19092005	For du har gledet meg, Herre, med ditt verk. Jeg jubler over det dine hender har gjort.
19092006	Hvor store dine gjerninger er, Herre! Overmåte dype er dine tanker.
19092007	En ufornuftig mann kjenner det ikke, og en dåre forstår ikke dette.
19092008	Når de ugudelige spirer som gresset, når alle de som gjør urett, blomstrer, så er det til deres ødeleggelse for evig tid.
19092009	Men du, Herre, er høy til evig tid.
19092010	For se, dine fiender, Herre, ja se, dine fiender forgår! Alle de som gjør urett, blir spredt.
19092011	Men du opphøyer mitt horn som villoksens! Jeg er overøst med frisk olje.
19092012	Mitt øye ser med fryd på mine motstandere, mine ører hører med glede om de onde som står opp imot meg.
19092013	Den rettferdige spirer som palmen. Som en seder på Libanon vokser han.
19092014	De er plantet i Herrens hus, de blomstrer i vår Guds forgårder.
19092015	Ennå i høy alder skyter de friske skudd, de er frodige og grønne,
19092016	for at de skal forkynne at Herren er rettvis, han, min klippe. Det er ingen urett i ham.
19093001	Herren regjerer, han har kledd seg i høyhet. Herren har kledd seg og ombundet seg med styrke. Ja, jorden står fast og rokkes ikke.
19093002	Fast står din trone fra gammel tid, fra evighet er du.
19093003	Strømmer har løftet opp, Herre, strømmer har løftet opp sin røst, strømmer har løftet opp sine brusende bølger.
19093004	Herligere er Herren i det høye enn røsten av mange vann, havets mektige brenninger.
19093005	Dine vitnesbyrd er fullt stadfestet. For ditt hus sømmer seg hellighet, Herre, til dagenes ende.
19094001	Du hevnens Gud! Herre, du hevnens Gud, åpenbar deg i herlighet!
19094002	Reis deg, du jordens dommer! La gjengjeldelse komme over de stolte!
19094003	Hvor lenge skal de onde, Herre, hvor lenge skal de onde fryde seg?
19094004	De spruter ut en strøm av ord, de fører frekk tale. Alle de som gjør urett, taler store ord.
19094005	Ditt folk, Herre, knuser de, og din arv plager de.
19094006	Enken og den fremmede slår de i hjel, farløse myrder de.
19094007	Og de sier: Herren ser det ikke, Jakobs Gud gir ikke akt.
19094008	Forstå da, dere uforstandige blant folket! Og dere dårer, når skal dere bli vise?
19094009	Han som plantet øret, skulle han ikke høre? Han som skapte øyet, skulle han ikke se?
19094010	Han som refser hedningene, skulle han ikke straffe - han som gir menneskene forstand?
19094011	Herren kjenner menneskenes tanker, han vet at de bare er tomhet.
19094012	Salig er den mannen som du tukter, Herre, den du gir lærdom av din lov,
19094013	for å gi ham ro for onde dager, inntil det blir gravd en grav for den ugudelige.
19094014	For Herren skal ikke forkaste sitt folk og ikke forlate sin arv.
19094015	For dommen skal vendes til rettferdighet, og alle de oppriktige av hjertet skal gi den medhold.
19094016	Hvem reiser seg for meg mot de onde? Hvem stiller seg fram for meg mot dem som gjør urett?
19094017	Dersom ikke Herren var min hjelp, ville min sjel snart bo i stillhetens land.
19094018	Om jeg måtte si: Min fot vakler! - da holder din miskunnhet meg oppe, Herre!
19094019	Når mine urolige tanker blir mange i mitt hjerte, da fryder din trøst min sjel.
19094020	Har vel fordervelsens domstol noe samfunn med deg, der hvor de skaper urett under skinn av rett?
19094021	Skarevis slår de seg sammen mot den rettferdige sjel. Ved deres dom blir det utgytt uskyldig blod.
19094022	Da blir Herren meg en borg, min Gud er min tilfluktsklippe.
19094023	Han lar deres urett komme tilbake over dem selv, han utrydder dem for deres ondskaps skyld. Ja, Herren vår Gud skal utrydde dem.
19095001	Kom, la oss juble for Herren! La oss rope med fryd for vår frelses klippe!
19095002	La oss tre fram for hans åsyn med pris, la oss juble for ham med salmer!
19095003	For Herren er en stor Gud, en stor konge over alle guder.
19095004	Han har jordens dyp i sin hånd, og fjelltoppene tilhører ham.
19095005	Det er han som eier havet, for han har skapt det, det tørre land har hans hender formet.
19095006	Kom, la oss tilbe og bøye kne, la oss knele for Herren, vår Skaper!
19095007	For han er vår Gud og vi er det folk han før, den hjord hans hånd leder. - Å, om dere i dag ville høre hans røst!
19095008	Forherd ikke deres hjerte, slik som ved Meriba, slik som på Massa-dagen i ørkenen!
19095009	Der fristet deres fedre meg. De satte meg på prøve, enda de hadde sett min gjerning.
19095010	I førti år hadde jeg avsky for denne ætten, og jeg sa: De er et folk som farer vill i sitt hjerte, de kjenner ikke mine veier.
19095011	Så sverget jeg i min vrede: Sannelig, de skal ikke komme inn til min hvile.
19096001	Syng for Herren en ny sang! Syng for Herren, all jorden!
19096002	Syng for Herren, pris hans navn! Forkynn fra dag til dag hans frelse!
19096003	Fortell blant hedningene hans herlighet, blant alle folk hans undergjerninger!
19096004	For stor er Herren og høylovet, forferdelig er han over alle guder.
19096005	For alle folkenes guder er avguder, men Herren har skapt himmelen.
19096006	Høyhet og herlighet er for hans åsyn, styrke og prakt i hans helligdom.
19096007	Gi Herren, dere folkeslekter - gi Herren ære og makt!
19096008	Gi Herren hans navns ære, bær fram gaver og kom til hans forgårder!
19096009	Tilbe Herren i hellig skrud! Bev for hans åsyn, all jorden!
19096010	Si blant hedningene: Herren regjerer, og jorden står fast, den rokkes ikke, han dømmer folkene med rettvishet.
19096011	La himmelen glede seg og jorden fryde seg, la havet bruse og alt det som fyller det!
19096012	La marken fryde seg og alt det som er på den! Da jubler alle trær i skogen
19096013	for Herrens åsyn! For han kommer! Ja, han kommer for å dømme jorderike. Han skal dømme verden med rettferdighet og folkene med trofasthet.
19097001	Herren regjerer! Jorden skal fryde seg, mange øyer skal glede seg.
19097002	Skyer og mørke omgir ham. Rettferd og rett er hans trones grunnvoll.
19097003	Ild går foran ham, og den fortærer hans fiender rundt omkring.
19097004	Hans lyn opplyser jorderike. Jorden ser det og bever.
19097005	Fjellene smelter som voks for Herrens åsyn, for ham som er all jordens Herre.
19097006	Himlene forkynner hans rettferdighet, alle folkene ser hans herlighet.
19097007	Til skamme blir alle de som dyrker utskårne bilder, som roser seg av avguder. Fall ned for ham, alle guder!
19097008	Sion hører det og gleder seg. Judas døtre fryder seg over dine dommer, Herre!
19097009	For du, Herre, er Den Høyeste over all jorden. Du er høyt opphøyet over alle guder.
19097010	Dere som elsker Herren, hat det onde! Han bevarer sine frommes sjeler, han frir dem ut av de ugudeliges hånd.
19097011	Lys er utsådd for den rettferdige, og glede for de oppriktige av hjertet.
19097012	Gled dere i Herren, dere rettferdige, og pris minnet om hans hellighet.
19098001	En salme. Syng for Herren en ny sang! For underfulle ting har han gjort. Hans høyre hånd og hans hellige arm har fullført frelse.
19098002	Herren har kunngjort sin frelse, åpenbart sin rettferdighet for hedningene.
19098003	Han har kommet i hu sin miskunnhet og sin trofasthet mot Israels hus. Alle jordens ender har sett vår Guds frelse.
19098004	Rop med glede for Herren, all jorden! Bryt ut i jubel og lovsang!
19098005	Lovsyng Herren til sitar, til sitar og med sangens røst,
19098006	til toner fra trompeter og horn! Rop med fryd for kongens, Herrens åsyn!
19098007	La havet bruse og alt det som fyller det, jorderike og de som bor der!
19098008	La elvene klappe i hendene, la fjellene juble alle sammen
19098009	for Herrens åsyn! For han kommer for å dømme jorden. Han skal dømme jorderike med rettferd og folkene med rettvishet.
19099001	Herren regjerer, folkene bever. Han er den som troner over kjerubene, jorden skjelver.
19099002	Stor er Herren på Sion, opphøyet er han over alle folkene.
19099003	De skal prise ditt navn, det store og forferdelige. Hellig er han.
19099004	Mektig er kongen, han elsker rettferd. Du har grunnfestet rettvishet, rett og rettferd har du gjort i Jakob.
19099005	Opphøy Herren, vår Gud, kast dere ned for hans fotskammel! Hellig er han.
19099006	Moses og Aron var blant hans prester, Samuel blant dem som påkalte hans navn. De ropte til Herren, og han svarte dem.
19099007	I en skystøtte talte han til dem, de holdt hans vitnesbyrd og den loven han ga dem.
19099008	Herre, vår Gud, du svarte dem. En tilgivende Gud var du for dem, men også en hevner over deres gjerninger.
19099009	Opphøy Herren, vår Gud, kast dere ned og tilbe på hans hellige berg! For hellig er Herren, vår Gud.
19100001	En salme til lovprisning. Rop med fryd for Herren, all jorden!
19100002	Tjen Herren med glede, kom fram for hans åsyn med jubel!
19100003	Kjenn at Herren er Gud! Han har skapt oss, ikke vi selv, til sitt folk og til den hjord han før.
19100004	Gå inn gjennom hans porter med takkesang, inn i hans forgårder med lovsang. Takk ham og pris hans navn!
19100005	For Herren er god, hans miskunnhet varer til evig tid, og hans trofasthet fra slekt til slekt.
19101001	Av David. En salme. Om miskunn og rett vil jeg synge. Deg, Herre, vil jeg lovsynge.
19101002	Jeg vil gi akt på den rettskafnes vei. Når vil du komme til meg? I mitt hjertes uskyld vil jeg ferdes i mitt hus.
19101003	Jeg setter ikke noe fordervet for mine øyne. Uhederlige krokveier hater jeg, de skal ikke få henge ved meg.
19101004	Et falskt hjerte skal vike fra meg, det onde vil jeg ikke vite av.
19101005	Den som hemmelig baktaler sin neste, ham vil jeg utrydde. Den som har stolte øyne og et oppblåst hjerte, ham vil jeg ikke tåle.
19101006	Mine øyne ser etter de trofaste i landet, for at de kan bo hos meg. Den som ferdes på den rettskafnes vei, han skal tjene meg.
19101007	Ingen som farer med svik, skal bo i mitt hus. Den som taler løgn, skal ikke bli stående for mine øyne.
19101008	Hver morgen vil jeg gjøre ende på de ugudelige i landet, for å utrydde av Herrens by alle dem som gjør urett.
19102001	Bønn av en elendig, når han tæres av lengsel og utøser sin sorg for Herrens åsyn.
19102002	Herre, hør min bønn og la mitt rop nå fram til deg!
19102003	Skjul ikke ditt åsyn for meg den dagen jeg er i nød! Vend ditt øre til meg, skynd deg å svare meg den dagen jeg roper!
19102004	For mine dager er svunnet bort som i røk, mine ben brenner som ild.
19102005	Mitt hjerte er som solsvidd og visnet gress, for jeg har glemt å ete mitt brød.
19102006	Mens jeg sukker høylytt, er jeg blitt til bare skinn og ben.
19102007	Jeg ligner pelikanen i ørkenen, jeg er blitt som uglen på øde steder.
19102008	Jeg ligger våken, jeg er blitt som en enslig fugl på taket.
19102009	Mine fiender spotter meg hele dagen. De som raser mot meg, sverger ved meg.
19102010	For jeg eter aske som brød og blander min drikk med tårer,
19102011	på grunn av din vrede og harme, for du har løftet meg opp og kastet meg bort.
19102012	Mine dager svinner som skyggen, jeg visner bort som gress.
19102013	Men du, Herre, du troner til evig tid. Ditt minne varer fra slekt til slekt.
19102014	Du vil reise deg, du vil forbarme deg over Sion, for tiden er kommet til å være nådig, den fastsatte tiden er kommet.
19102015	For dine tjenere elsker steinene på Sion, og de har medynk med dets støv.
19102016	Hedningefolkene skal frykte Herrens navn, alle jordens konger din herlighet.
19102017	For Herren skal bygge Sion opp igjen, han skal åpenbare seg i sin herlighet.
19102018	Han skal vende seg til de hjelpeløses bønn, han vil ikke forakte deres bønn.
19102019	Dette er skrevet for den kommende slekt. Det folk som skal bli skapt, skal prise Herren.
19102020	For han har skuet ned fra sin høye helligdom, fra himmelen ser han ned på jorden
19102021	for å høre fangens sukk, for å løse dødens barn,
19102022	for at de skal forkynne Herrens navn på Sion og hans pris i Jerusalem,
19102023	når de samler seg, folkeslag og kongeriker, for å tjene Herren.
19102024	Han har svekket min kraft på veien, han har forkortet mine dager.
19102025	Jeg sa: Min Gud, ta meg ikke bort midt i mine dager! Dine år varer fra slekt til slekt.
19102026	I gammel tid grunnfestet du jorden, og himlene er et verk av dine hender.
19102027	De skal forgå, men du blir stående. De skal alle eldes som en kledning, som klær skifter du dem ut, og de blir skiftet ut.
19102028	Men du er den samme, og dine år får ingen ende.
19102029	Dine tjeneres barn skal bo i ro, deres ætt skal bestå for ditt åsyn.
19103001	Av David. Min sjel, lov Herren, og alt som i meg er, love hans hellige navn!
19103002	Min sjel, lov Herren, og glem ikke alle hans velgjerninger!
19103003	Han som forlater all din misgjerning, som leger alle dine sykdommer.
19103004	Han som forløser ditt liv fra graven, som kroner deg med miskunnhet og barmhjertighet.
19103005	Han som metter din sjel med det som godt er, så du blir ung igjen likesom ørnen.
19103006	Herren handler rettferdig, han gir rett til alle undertrykte.
19103007	Han kunngjorde sine veier for Moses, sine gjerninger for Israels barn.
19103008	Herren er barmhjertig og nådig, langmodig og rik på miskunnhet.
19103009	Han går ikke alltid i rette, og gjemmer ikke på vrede for evig.
19103010	Han gjør ikke med oss etter våre synder, og gjengjelder oss ikke etter våre misgjerninger.
19103011	For så høy som himmelen er over jorden, er hans miskunnhet mektig over dem som frykter ham.
19103012	Så langt som øst er fra vest, lar han våre misgjerninger være langt fra oss.
19103013	Som en far forbarmer seg over sine barn, forbarmer Herren seg over dem som frykter ham.
19103014	For han vet hvordan vi er skapt, han kommer i hu at vi er støv.
19103015	Menneskets dager er som gresset, som blomsten på marken, slik blomstrer han.
19103016	Når vinden farer over ham, er han ikke mer, og hans sted kjenner ham ikke lenger.
19103017	Men Herrens miskunnhet er fra evighet til evighet over dem som frykter ham, og hans rettferdighet når til barnebarn,
19103018	for dem som holder hans pakt og dem som husker hans bud, så de gjør etter dem.
19103019	Herren har reist sin trone i himmelen, hans kongerike hersker over alt.
19103020	Lov Herren, dere hans engler, dere veldige i makt som fullbyrder hans ord, idet dere lyder hans ords røst!
19103021	Lov Herren, alle hans hærskarer, dere hans tjenere som gjør det han vil!
19103022	Lov Herren, alle hans gjerninger, på alle steder hvor han hersker! Min sjel, lov Herren!
19104001	Min sjel, lov Herren! Overmåte stor er du, Herre min Gud, høyhet og herlighet har du ikledd deg.
19104002	Han hyller seg i lys som i en kappe, han spenner himmelen ut som et telt.
19104003	Han tømrer i vannene sine høye saler. Han gjør skyene til sin vogn, han farer fram på vindens vinger.
19104004	Han gjør vinder til sine engler, luende ild til sine tjenere.
19104005	Han grunnfestet jorden på dens støtter, den skal ikke rokkes i all evighet.
19104006	Du hadde dekket dem med dype vann som med en kappe, vannene sto over fjellene.
19104007	For din trussel flyktet de, for din tordenrøst for de hastig bort.
19104008	De steg opp til fjellene, de for ned i dalene, til det stedet du hadde fastsatt for dem.
19104009	En grense satte du, som de ikke skal overskride, de skal ikke vende tilbake for å dekke jorden.
19104010	Han lar kilder velle fram i dalene, mellom fjellene flyter de fram.
19104011	De gir alle markens dyr å drikke, villeslene slukker sin tørst.
19104012	Over dem har himmelens fugler sine reder, de synger mellom greinene.
19104013	Han vanner fjellene fra sine høye saler, av dine gjerningers frukt blir jorden mettet.
19104014	Han lar gresset gro for feet, og vekster som mennesket kan dyrke så de får brød fram av jorden.
19104015	Vin gleder menneskets hjerte, den gjør ansiktet mer skinnende enn olje, og brød styrker menneskets hjerte.
19104016	Herrens trær blir rikelig vannet, Libanons sedrer som han har plantet.
19104017	I dem bygger fuglene rede, i sypressen har storken sitt hus.
19104018	De høye fjellene er for fjellgeitene, klippene er tilflukt for fjellgrevlingene.
19104019	Han gjorde månen til å fastsette tidene. Solen kjenner sin nedgangstid.
19104020	Du sender mørke, og det blir natt. Da kommer de fram, alle dyrene i skogen.
19104021	Unge løver brøler etter bytte, de krever sin føde av Gud.
19104022	Solen går opp, da lister de seg vekk og legger seg ned i sine huler.
19104023	Mennesket går ut til sin gjerning, for å gjøre sitt arbeid til det blir kveld.
19104024	Herre, hvor mange dine gjerninger er! Alle har du gjort med visdom, jorden er full av det du har skapt.
19104025	Der er havet, stort og vidt, med en talløs vrimmel av dyr, både små og store.
19104026	Der går skipene. Der er Leviatan, som du skapte til å leke seg der.
19104027	Alle venter de på deg, at du skal gi dem mat i rett tid.
19104028	Du gir dem, de sanker. Du åpner din hånd, de mettes med det gode.
19104029	Du skjuler ditt ansikt, de forferdes. Du drar tilbake deres livsånde, de dør og vender tilbake til støv.
19104030	Du sender din Ånd ut, de blir skapt, du gjør jordens skikkelse ny igjen.
19104031	Må Herrens ære vare ved til evig tid! Herren glede seg i sine gjerninger!
19104032	Han ser på jorden, og den bever. Han rører ved fjellene, og de ryker.
19104033	Jeg vil lovsynge Herren så lenge jeg lever, jeg vil synge for min Gud så lenge jeg er til.
19104034	Måtte min tale være til behag for ham! Jeg vil glede meg i Herren!
19104035	Men måtte syndere utryddes av jorden, og ugudelige ikke finnes mer! Min sjel, lov Herren! Halleluja!
19105001	Pris Herren, påkall hans navn! Kunngjør blant folkene hans store gjerninger!
19105002	Syng for ham, lovsyng ham, tal om alle hans under!
19105003	Ros dere av hans hellige navn! La dem som søker Herren, glede seg i sitt hjerte.
19105004	Spør etter Herren og hans kraft, søk alltid hans åsyn!
19105005	Husk hans undergjerninger som han har gjort, hans under og hans munns dommer,
19105006	dere barn av Abraham, hans tjener, Jakobs barn, hans utvalgte.
19105007	Han er Herren vår Gud, hans dommer er over all jorden.
19105008	Til evig tid minnes han sin pakt, det ordet han fastsatte for tusen slekter,
19105009	hans pakt med Abraham og hans ed til Isak.
19105010	Han stadfestet den som en rett for Jakob, som en evig pakt for Israel.
19105011	Han sa: Til deg gir jeg Kana’ans land til arv og eiendom.
19105012	Da de var en liten flokk, få og fremmede der,
19105013	og vandret fra folk til folk, fra et rike til et annet folk,
19105014	da tillot han ikke noe menneske å gjøre vold imot dem, og han straffet konger for deres skyld:
19105015	Rør ikke ved mine salvede, og gjør ikke mine profeter noe ondt!
19105016	Han kalte hungersnød innover landet, han brøt i stykker hver brødstav.
19105017	Da sendte han en mann i forveien for dem, til trell ble Josef solgt.
19105018	De plaget hans føtter med lenker, hans sjel kom i jern,
19105019	inntil den tiden kom da hans ord slo til, da Herrens ord viste hans uskyld.
19105020	Da sendte kongen bud og løslot ham, herskeren over folkeslag ga ham fri.
19105021	Han satte ham til herre over sitt hus og til styrer over alt det han eide,
19105022	for at han skulle binde kongens stormenn etter sin egen vilje og lære hans eldste visdom.
19105023	Så kom Israel til Egypt, Jakob bodde som fremmed i Kams land.
19105024	Og Gud lot sitt folk bli meget fruktbart, han gjorde det sterkere enn dets fiender.
19105025	Han vendte deres hjerte til å hate hans folk, til å fare fram med svik mot hans tjenere.
19105026	Han sendte Moses, sin tjener, og Aron som han hadde utvalgt.
19105027	De gjorde Guds tegn iblant dem og undere i Kams land.
19105028	Han sendte mørke og gjorde det mørkt, og de var ikke gjenstridige mot hans ord.
19105029	Han gjorde deres vann til blod slik at fisken døde.
19105030	Det krydde av frosk i landet, til og med i kongenes saler.
19105031	Han talte, og det kom fluesvermer, mygg innenfor deres landegrenser.
19105032	Han ga dem hagl for regn, flammende ild i landet.
19105033	Han slo ned deres vintrær og deres fikentrær, og brøt ned trærne innenfor deres landegrenser.
19105034	Han talte, og det kom gresshopper og gnagere uten tall,
19105035	og de åt opp hver plante i landet, de åt opp grøden på marken.
19105036	Han slo alle førstefødte i landet, førstegrøden av all deres kraft.
19105037	Og han førte dem ut med sølv og gull, og det fantes ingen i hans stammer som snublet.
19105038	Egypt gledet seg da de dro ut, for frykt for dem var falt på folket.
19105039	Han bredte ut en sky til dekke og ild til å lyse om natten.
19105040	De ba, og han sendte vaktler og mettet dem med himmelbrød.
19105041	Han åpnet klippen, og det vellet fram vann. Det fløt som en strøm gjennom det tørre landet.
19105042	For han kom i hu sitt hellige ord til sin tjener Abraham,
19105043	og han førte sitt folk ut med glede, sine utvalgte med fryderop.
19105044	Han ga dem hedningefolks land. Det som folkeslag hadde arbeidet for, tok de til eie,
19105045	for at de skulle holde hans bud og ta vare på hans lover. Halleluja!
19106001	Halleluja! Pris Herren, for han er god, hans miskunnhet varer til evig tid.
19106002	Hvem kan fullt ut nevne Herrens veldige gjerninger eller forkynne all hans pris?
19106003	Salige er de som tar vare på det som rett er, den som gjør rettferdighet til enhver tid.
19106004	Kom meg i hu, Herre, i din nåde mot ditt folk. Kom til meg med din frelse,
19106005	så jeg kan se dine utvalgtes lykke, glede meg med ditt folks glede, og prise meg lykkelig sammen med din arv.
19106006	Vi har syndet med våre fedre, vi har gjort ille og levd ugudelig.
19106007	Våre fedre i Egypt aktet ikke på dine undergjerninger. De husket ikke dine mange nådegjerninger, men var gjenstridige ved havet, ved Rødehavet.
19106008	Men han frelste dem for sitt navns skyld, for å gjøre kjent sin veldige kraft.
19106009	Han truet Rødehavet så det ble tørt. Han lot dem gå gjennom dypene som i en ørken.
19106010	Han frelste dem av hans hånd som hatet dem, og forløste dem fra fiendens makt.
19106011	Vannet dekket deres motstandere, ikke én av dem ble tilbake.
19106012	Da trodde de på hans ord, de sang hans pris.
19106013	Men snart glemte de hans gjerninger, de ventet ikke på hans råd,
19106014	men de ble grepet av ond lyst i ørkenen, de fristet Gud i ødemarken.
19106015	Da ga han dem det de ba om, men sendte tærende sykdom over deres liv.
19106016	Og de ble misunnelige på Moses i leiren, og på Aron, Herrens hellige.
19106017	Jorden åpnet seg og slukte Datan og skjulte Abirams hop.
19106018	En ild satte deres flokk i brann, flammen fortærte de ugudelige.
19106019	De gjorde en kalv ved Horeb og tilba et støpt bilde,
19106020	og de byttet sin ære bort mot bildet av en okse som eter gress.
19106021	De glemte Gud, sin frelser, som hadde gjort store ting i Egypt,
19106022	undergjerninger i Kams land, forferdelige ting ved Rødehavet.
19106023	Han sa at han ville ødelegge dem, men Moses, hans utvalgte, stilte seg i gapet for hans åsyn for å avvende hans vrede fra å ødelegge dem.
19106024	Og de foraktet det herlige landet, de trodde ikke hans ord.
19106025	De knurret i teltene, de hørte ikke på Herrens røst.
19106026	Da løftet han sin hånd og sverget at han ville la dem falle i ørkenen,
19106027	og kaste deres ætt ut blant folkene og spre dem i landene.
19106028	De bandt seg til Ba’al-Peor og åt av det som var ofret til de døde.
19106029	De opptente hans vrede ved sine gjerninger, og pest brøt ut iblant dem.
19106030	Da sto Pinehas fram og holdt dom, og pesten stanset.
19106031	Det ble regnet ham til rettferdighet fra slekt til slekt for evig tid.
19106032	Og de vakte vrede ved Meribas vann, det gikk Moses ille for deres skyld,
19106033	for de var gjenstridige mot hans Ånd, og han talte tankeløst med sine lepper.
19106034	De ødela ikke de folkene som Herren hadde talt til dem om,
19106035	men de blandet seg med hedningene og lærte deres gjerninger.
19106036	De dyrket avgudene deres, og de ble en snare for dem.
19106037	Og de ofret sine sønner og døtre til maktene.
19106038	De utøste uskyldig blod, sine sønners og døtres blod, som de ofret til Kana’ans avguder, og landet ble vanhelliget ved blod.
19106039	De ble urene ved sine gjerninger og drev hor ved sin atferd.
19106040	Da ble Herrens vrede opptent mot hans folk, og han fikk avsky for sin arv.
19106041	Han ga dem i hedningers hånd, og de som hatet dem, hersket over dem.
19106042	Deres fiender undertrykte dem, og de ble ydmyket under deres hånd.
19106043	Mange ganger fridde han dem ut, men de var gjenstridige i sine råd og sank dypere i sin synd.
19106044	Han så til dem når de var i nød, og han hørte deres klagerop.
19106045	Han var god mot dem og kom sin pakt i hu, det gjorde ham ondt i hans store miskunn.
19106046	Han lot dem finne barmhjertighet hos alle som hadde ført dem i fangenskap.
19106047	Frels oss, Herre vår Gud! Samle oss fra hedningene så vi kan prise ditt hellige navn, og rose oss av å prise deg!
19106048	Lovet være Herren, Israels Gud, fra evighet og til evighet! Og alt folket sier: Amen. Halleluja!
19107001	Pris Herren, for han er god, hans miskunnhet varer til evig tid!
19107002	Så skal de si, de som Herren har gjenløst, de som han har forløst av nødens hånd,
19107003	de som han har samlet fra landene, fra øst og fra vest, fra nord og fra havet.
19107004	De for vill i ødemarken, på ørkenstier, de fant ikke en by de kunne bo i.
19107005	De var sultne og tørste, deres sjel visnet i dem.
19107006	Da ropte de til Herren i sin nød, av deres trengsler fridde han dem ut.
19107007	Og han førte dem på rett vei, så de gikk til en by de kunne bo i.
19107008	De skal prise Herren for hans miskunn og for hans undergjerninger mot menneskenes barn.
19107009	For han mettet den tørstende sjel, han fylte den hungrende sjel med godt.
19107010	De satt i mørke og dødsskygge, bundet i elendighet og jern,
19107011	fordi de hadde vært gjenstridige mot Guds ord og foraktet Den Høyestes råd.
19107012	Derfor bøyde han deres hjerter ved lidelse, de snublet, det fantes ikke noen hjelper.
19107013	Da ropte de til Herren i sin nød, av deres trengsler frelste han dem.
19107014	Han førte dem ut av mørke og dødsskygge og rev i stykker deres bånd.
19107015	De skal prise Herren for hans miskunn og for hans undergjerninger mot menneskenes barn,
19107016	for han brøt i stykker porter av kobber og hogg ned bommer av jern.
19107017	De var dårer og ble plaget for sin syndige vei og for sine misgjerninger.
19107018	Deres sjel fikk avsky for all mat, de kom nær til dødens porter.
19107019	Da ropte de til Herren i sin nød, av deres trengsler frelste han dem.
19107020	Han sendte sitt ord og helbredet dem, og reddet dem fra graven.
19107021	De skal prise Herren for hans miskunn og for hans undergjerninger mot menneskenes barn.
19107022	De skal bære fram takkoffer og fortelle med jubel om hans gjerninger.
19107023	De som for ut på havet i skip, som drev handel på store vann,
19107024	de så Herrens gjerninger og hans underverker på dypet.
19107025	Han bød og lot det komme en stormvind som reiste store bølger.
19107026	De for opp mot himmelen, de for ned i avgrunnene, deres sjel ble motløs i ulykken.
19107027	De tumlet og ravet som en drukken mann, med all deres visdom var det forbi.
19107028	Da ropte de til Herren i sin nød, og av deres trengsler førte han dem ut.
19107029	Han gjorde stormen til havblikk, og fikk bølgene til å tie.
19107030	De gledet seg over at bølgene la seg til ro, og han førte dem til den havnen de ønsket.
19107031	De skal prise Herren for hans miskunn og for hans undergjerninger mot menneskenes barn,
19107032	og de skal opphøye ham i folkets forsamling og prise ham der hvor de eldste sitter.
19107033	Han gjorde elver til ørken og vannkilder til tørstende land.
19107034	Fruktbar jord ble til saltland på grunn av deres ondskap som bodde der.
19107035	Han gjorde ørkenen til en vannrik sjø og et tørt land til vannkilder.
19107036	Han lot de sultne bo der, og de grunnla en by til å bo i.
19107037	De sådde åkrer og plantet vingårder. De høstet inn rikelig grøde.
19107038	Han velsignet dem så de ble meget tallrike. Han lot ikke buskapen deres minke.
19107039	Så avtok de igjen i antall, og de ble nedbøyd ved trengsel, ulykke og sorg.
19107040	Han utøste forakt over stormenn, og han lot dem fare vill i en ødemark uten veier.
19107041	Men han opphøyet den fattige av elendighet og gjorde familiene store som hjorder.
19107042	De oppriktige ser det og gleder seg, og all ondskap lukker sin munn.
19107043	Den som er vis, la ham merke seg dette og akte på Herrens nådegjerninger!
19108001	En sang. En salme av David.
19108002	Mitt hjerte er rolig, Gud! Jeg vil synge og lovprise. Ja, det skal min ære.
19108003	Våkn opp, harpe og sitar! Jeg vil vekke morgenrøden.
19108004	Jeg vil prise deg blant folkene, Herre. Jeg vil lovsynge deg blant folkeslagene.
19108005	For stor over himmelen er din miskunnhet, og inntil skyene når din trofasthet.
19108006	Vis deg høy over himmelen, Gud! Vis din herlighet over all jorden!
19108007	Hjelp med din høyre hånd og bønnhør oss, for at de du elsker må bli frelst.
19108008	Gud har talt i sin hellighet: Jeg vil fryde meg, jeg vil skifte ut Sikem og måle opp Sukkots dal.
19108009	Meg tilhører Gilead, og meg tilhører Manasse, Efra’im er vern for mitt hode, og Juda er min herskerstav.
19108010	Moab er mitt vaskefat, på Edom kaster jeg min sko. Jeg roper høyt i triumf over Filisterland.
19108011	Hvem vil føre meg til den faste byen? Hvem leder meg inn til Edom?
19108012	Er det ikke du, Gud - du som forkastet oss, og ikke dro ut med våre hærer?
19108013	Gi oss hjelp mot fienden, for menneskehjelp er forgjeves!
19108014	Ved Gud skal vi gjøre storverk! Han skal tråkke ned våre fiender.
19109001	Til sangmesteren. Av David. En salme. Min lovsangs Gud, vær ikke taus!
19109002	For onde og falske menn har åpnet sin munn mot meg. De har talt mot meg med løgnens tunge.
19109003	Med hatefulle ord har de omringet meg, de har kjempet mot meg uten noen grunn.
19109004	Til lønn for min kjærlighet anklager de meg, men jeg er bare bønn.
19109005	De la ondt på meg til lønn for godt, og hat til lønn for min kjærlighet.
19109006	Sett en ugudelig til å råde over ham, og la en anklager stå ved hans høyre hånd!
19109007	Når han skal dømmes, la ham da gå ut som skyldig, og la hans bønn bli til synd.
19109008	La hans dager bli få, og la en annen få hans embete!
19109009	La hans barn bli farløse og hans hustru enke.
19109010	La hans barn flakke omkring og tigge, la dem gå som tiggere fra sine ødelagte hjem.
19109011	La en ågerkar kaste garn ut etter alt det han eier, og fremmede røve frukten av hans arbeid!
19109012	La det ikke være noen som viser miskunn mot ham, og la ingen forbarme seg over hans farløse barn!
19109013	La hans etterkommere bli utryddet, la deres navn bli utslettet i neste slektledd.
19109014	Må Herren minnes hans fedres misgjerning, og må hans mors synd ikke bli utslettet!
19109015	Må Herren alltid ha dem for øye, må han utrydde deres minne av jorden,
19109016	fordi han ikke husket å vise barmhjertighet, men forfulgte en mann som var fattig og elendig og bedrøvet i hjertet, og ville drepe ham.
19109017	Han elsket å forbanne, og forbannelse kom over ham. Han hadde ingen glede i å velsigne, og velsignelse ble langt borte fra ham.
19109018	Han kledde seg i forbannelse som sin kledning, og den trengte seg inn i hans legeme som vann og som olje i hans ben.
19109019	La den være for ham som en kappe han hyller seg i, som et belte han alltid binder om seg.
19109020	La dette være mine motstanderes lønn fra Herren, de som taler ondt imot min sjel.
19109021	Men du, Herre Herre, gjør vel imot meg for ditt navns skyld! Fordi din miskunnhet er god, så frels du meg!
19109022	For jeg er elendig og fattig, og mitt hjerte er såret i mitt indre.
19109023	Som kveldens skygge strekker seg ut, slik svinner jeg bort. Jeg feies vekk som en gresshoppe.
19109024	Mine knær vakler av faste, og kroppen tørker inn av mangel på fett.
19109025	Jeg er blitt til spott for dem, de ser meg og rister på hodet.
19109026	Hjelp meg, Herre min Gud! Frels meg etter din miskunnhet,
19109027	så de må kjenne at dette er din hånd, at du, Herre, har gjort det!
19109028	De forbanner, men du velsigner. Når de reiser seg, blir de til skamme, men din tjener gleder seg.
19109029	Mine motstandere skal kle seg i vanære og svøpe seg i sin skam som i en ytterkappe.
19109030	Med min munn vil jeg høyt prise Herren, midt iblant de mange vil jeg love ham.
19109031	For han står ved den fattiges høyre hånd for å frelse ham fra dem som dømmer hans sjel.
19110001	Av David. En salme. Herren sa til min Herre: Sett deg ved min høyre hånd, til jeg får lagt dine fiender til skammel for dine føtter!
19110002	Din makts kongestav skal Herren rekke ut fra Sion: Hersk midt iblant dine fiender!
19110003	Ditt folk møter villig fram på ditt veldes dag. I hellig skrud kommer din ungdom til deg, som dugg ut av morgenrødens skjød.
19110004	Herren har sverget, og han skal ikke angre det: Du er prest til evig tid etter Melkisedeks vis.
19110005	Herren er ved din høyre hånd, han knuser konger på sin vredes dag.
19110006	Han holder dom blant hedningefolkene. Han fyller opp med lik, han knuser hoder over hele jorden.
19110007	Av bekken drikker han på veien, derfor løfter han høyt sitt hode.
19111001	Halleluja! Jeg vil prise Herren av hele mitt hjerte i de oppriktiges råd og i menigheten.
19111002	Store er Herrens gjerninger, søkt av alle dem som har lyst til dem.
19111003	Høyhet og herlighet er hans gjerning, og hans rettferdighet står fast til evig tid.
19111004	Han har sørget for at hans undergjerninger minnes. Herren er nådig og barmhjertig.
19111005	Han har gitt mat til dem som frykter ham. Til evig tid kommer han sin pakt i hu.
19111006	Han har vist sitt folk sine gjerningers kraft ved å gi dem hedningers arv.
19111007	Hans henders gjerninger er sannhet og rett, alle hans bud er trofaste,
19111008	de er grunnfestet for all tid, for evighet, de er gjort i sannhet og rettvishet.
19111009	Han har sendt sitt folk forløsning, han har fastsatt sin pakt for evig. Hans navn er hellig og forferdelig.
19111010	Å frykte Herren er begynnelsen til visdom. God forstand har alle de som gjør etter hans bud. Hans pris varer til evig tid.
19112001	Halleluja! Salig er den mann som frykter Herren, som har sin store glede i hans bud.
19112002	Hans slekt skal bli mektig på jorden, de oppriktiges ætt blir velsignet.
19112003	Det er velstand og rikdom i hans hus, og hans rettferdighet står fast til evig tid.
19112004	Et lys går opp i mørket for de oppriktige, for den som er nådig og barmhjertig og rettferdig.
19112005	Lykkelig er den mann som forbarmer seg og låner ut, han fører sine saker med rettferdighet.
19112006	For han skal ikke rokkes til evig tid. Den rettferdige skal være i evig minne.
19112007	Han skal ikke frykte for onde nyheter, hans hjerte er fast, det setter sin lit til Herren.
19112008	Hans hjerte er trygt, han frykter ikke. Til sist skal han se med lyst på sine fiender.
19112009	Han har strødd ut, han har gitt de fattige. Hans rettferdighet står fast til evig tid, hans horn skal løftes høyt med ære.
19112010	Den ugudelige skal se det med harme, han skjærer tenner og tæres bort. Det de ugudelige ønsker, blir det ingenting av.
19113001	Halleluja! Lovsyng, dere Herrens tjenere, pris Herrens navn!
19113002	Herrens navn være lovet fra nå og til evig tid!
19113003	Fra solens oppgang til dens nedgang skal Herrens navn være lovet.
19113004	Herren er opphøyet over alle folk, over himmelen er hans herlighet.
19113005	Hvem er som Herren vår Gud, han som troner så høyt,
19113006	han som ser så dypt ned, i himmelen og på jorden?
19113007	Han som reiser den ringe av støvet, og løfter den fattige fra søppelhaugen
19113008	for å sette ham hos fyrster, hos sitt folks fyrster.
19113009	Han som lar den ufruktbare hustru bo i huset som lykkelig mor med sine barn! Halleluja!
19114001	Da Israel dro ut av Egypt, da Jakobs ætt dro ut fra et folk med fremmed språk,
19114002	da ble Juda hans helligdom, Israel hans rike.
19114003	Havet så det og flyktet. Jordan vendte om og løp tilbake.
19114004	Fjellene hoppet som værer og haugene som lam.
19114005	Hva har hendt deg, du hav, at du flykter? Du Jordan, hvorfor vender du om og løper tilbake?
19114006	Dere fjell, hvorfor hopper dere som værer? Hauger, hvorfor hopper dere som lam?
19114007	Du jord, bev for Herrens åsyn, for Jakobs Guds åsyn,
19114008	han som gjør klippen til en vannrik sjø, den harde stein til en vannkilde!
19115001	Ikke oss, Herre, ikke oss, men ditt navn gi du ære for din miskunnhets og din trofasthets skyld!
19115002	Hvorfor skal hedningene si: Hvor er nå deres Gud?
19115003	Vår Gud er jo i himmelen. Han gjør alt det han vil.
19115004	Deres avguder er sølv og gull, et verk av menneskehender.
19115005	De har munn, men taler ikke. De har øyne, men ser ikke.
19115006	De har ører, men hører ikke. De har nese, men lukter ikke.
19115007	Deres hender føler ikke, føttene deres går ikke, de har ingen røst i sin strupe.
19115008	Som de selv er, slik blir også de som lager dem, hver den som setter sin lit til dem.
19115009	Israel, stol på Herren! Han er hjelp og skjold for dem.
19115010	Arons hus, stol på Herren! Han er hjelp og skjold for dem.
19115011	Dere som frykter Herren, stol på Herren! Han er hjelp og skjold for dem.
19115012	Herren kommer oss i hu og velsigner oss. Han velsigner Israels hus, han velsigner Arons hus.
19115013	Han velsigner dem som frykter Herren, de små med de store.
19115014	Må Herren la dere øke i tall, både dere og deres barn!
19115015	Velsignet være dere av Herren, himmelens og jordens skaper!
19115016	Himmelen er Herrens himmel, men jorden har han gitt til menneskenes barn.
19115017	De døde priser ikke Herren, ingen av dem som farer ned i dødsrikets stillhet.
19115018	Men vi skal love Herren fra nå av og til evig tid. Halleluja!
19116001	Jeg elsker Herren, for han hører min røst, mine inderlige bønner.
19116002	For han har vendt øret til meg, og alle mine dager vil jeg påkalle ham.
19116003	Dødens rep hadde omspent meg, og dødsrikets redsler hadde funnet meg, nød og sorg fant jeg.
19116004	Men jeg påkalte Herrens navn: Å, Herre, frels min sjel!
19116005	Herren er nådig og rettferdig, vår Gud er barmhjertig.
19116006	Herren verner de enfoldige. Jeg var elendig, og han frelste meg.
19116007	Kom igjen til din ro, min sjel! For Herren har gjort vel imot deg.
19116008	For du fridde min sjel fra døden, mitt øye fra gråt, min fot fra fall.
19116009	Jeg skal vandre i Herrens åsyn i de levendes land.
19116010	Jeg trodde, for jeg talte. Jeg var ille plaget.
19116011	Jeg sa i min angst: Hvert menneske er en løgner.
19116012	Hvordan skal jeg gjengjelde Herren alle hans velgjerninger mot meg?
19116013	Jeg vil løfte frelsens beger og påkalle Herrens navn.
19116014	Mine løfter til Herren vil jeg holde, og det for hele hans folks øyne.
19116015	Dyrebar i Herrens øyne er hans frommes død.
19116016	Å Herre, jeg er jo din tjener! Jeg er din tjener, din tjenestekvinnes sønn. Du har løst mine bånd.
19116017	Jeg vil bære fram takkoffer til deg, og påkalle Herrens navn.
19116018	Mine løfter til Herren vil jeg holde, og det for hele hans folks øyne,
19116019	i forgårdene til Herrens hus, midt i deg, Jerusalem. Halleluja!
19117001	Lov Herren, alle hedninger! Pris ham, alle folk!
19117002	For hans miskunnhet er mektig over oss, og Herrens trofasthet varer til evig tid. Halleluja!
19118001	Pris Herren, for han er god. Hans miskunnhet varer til evig tid.
19118002	Israel skal si: Hans miskunnhet varer til evig tid.
19118003	Arons hus skal si: Hans miskunnhet varer til evig tid.
19118004	De som frykter Herren, skal si: Hans miskunnhet varer til evig tid.
19118005	Ut av trengselen kalte jeg på Herren. Herren svarte meg og førte meg ut i fritt rom.
19118006	Herren er med meg, jeg frykter ikke. Hva skulle et menneske kunne gjøre meg?
19118007	Herren er med meg, han er den som hjelper meg, jeg kan rolig se på dem som hater meg.
19118008	Det er bedre å ta sin tilflukt til Herren enn å stole på mennesker.
19118009	Det er bedre å ta sin tilflukt til Herren enn å stole på fyrster.
19118010	Alle folkeslag omringer meg. I Herrens navn skal jeg hogge dem ned.
19118011	De omgir meg, ja, de omringer meg. I Herrens navn skal jeg hogge dem ned.
19118012	De omgir meg som bier, de slokner som ild i tornebusker. I Herrens navn skal jeg hogge dem ned.
19118013	Hardt støtte du meg for at jeg skulle falle, men Herren hjalp meg.
19118014	Herren er min styrke og lovsang, og han er blitt min frelse.
19118015	Det høres fryderop om frelse i de rettferdiges telt, Herrens høyre hånd gjør storverk.
19118016	Herrens høyre hånd opphøyer, Herrens høyre hånd gjør storverk.
19118017	Jeg skal ikke dø, men leve og fortelle om Herrens gjerninger.
19118018	Hardt tuktet Herren meg, men til døden overga han meg ikke.
19118019	Lukk opp rettferdighets porter for meg! Jeg vil gå inn gjennom dem, jeg vil prise Herren.
19118020	Dette er Herrens port, de rettferdige skal gå inn gjennom den.
19118021	Jeg vil prise deg fordi du svarte meg og ble meg til frelse.
19118022	Den stein som bygningsmennene forkastet, er blitt hovedhjørnestein.
19118023	Av Herren er dette gjort, det er underfullt i våre øyne.
19118024	Dette er dagen som Herren har gjort, la oss fryde oss og glede oss på den!
19118025	Å Herre, frels! Å Herre, la det lykkes!
19118026	Velsignet være han som kommer i Herrens navn! Vi velsigner dere fra Herrens hus.
19118027	Herren er Gud, han lot det bli lyst for oss. Bind høytidsofferet med rep like inn til alterhornene!
19118028	Du er min Gud, og jeg vil love deg. Min Gud, jeg vil opphøye deg!
19118029	Pris Herren, for han er god, hans miskunnhet varer til evig tid!
19119001	Salige er de som går de oppriktiges vei, som vandrer i Herrens lov.
19119002	Salige er de som tar vare på hans vitnesbyrd, som søker ham av hele sitt hjerte,
19119003	og ikke gjør urett, men vandrer på hans veier.
19119004	Du har gitt dine befalinger for at en skal holde dem nøye.
19119005	Å, at min ferd måtte bli stø, så jeg holder dine forskrifter!
19119006	Da skal jeg ikke bli til skamme, når jeg gir akt på alle dine bud.
19119007	I hjertets oppriktighet vil jeg prise deg når jeg lærer dine rettferdige dommer å kjenne.
19119008	Dine forskrifter vil jeg holde, du må ikke rent forlate meg!
19119009	Hvordan skal den unge holde sin sti ren? Ved å holde seg etter ditt ord.
19119010	Jeg søker deg av hele mitt hjerte, la meg ikke fare vill fra dine bud!
19119011	I mitt hjerte har jeg gjemt ditt ord for at jeg ikke skal synde mot deg.
19119012	Lovet være du, Herre! Lær meg dine forskrifter.
19119013	Med mine lepper har jeg forkynt alle lover fra din munn.
19119014	Jeg har gledet meg over å vandre etter dine vitnesbyrd, som over all rikdom.
19119015	På dine befalinger vil jeg grunne, og tenke på dine stier.
19119016	Dine forskrifter er min lyst og glede, jeg glemmer ikke ditt ord.
19119017	Gjør vel imot din tjener, så jeg kan leve! Da vil jeg holde ditt ord.
19119018	Opplat mine øyne, så jeg kan skue de underfulle ting i din lov!
19119019	Jeg er en gjest på jorden, skjul ikke dine bud for meg!
19119020	Min sjel er knust, så jeg lengter etter dine lover til enhver tid.
19119021	Du har truet de overmodige, de forbannede, som farer vill fra dine bud.
19119022	Ta skam og forakt bort fra meg! For jeg har tatt vare på dine vitnesbyrd.
19119023	Selv om fyrster sitter og rådslår mot meg, grunner din tjener på dine forskrifter.
19119024	Dine vitnesbyrd er også min lyst, de er mine rådgivere.
19119025	Min sjel er nedtrykt i støvet, hold meg i live etter ditt ord!
19119026	Jeg fortalte om mine veier, og du svarte meg. Lær meg dine forskrifter!
19119027	La meg forstå den veien du befaler å gå! Så vil jeg grunne på dine undergjerninger.
19119028	Min sjel gråter av sorg, reis meg opp etter ditt ord!
19119029	Vend løgnens vei bort fra meg, og unn meg din lov!
19119030	Trofasthetens vei har jeg valgt, dine lover har jeg for øye.
19119031	Jeg holder fast ved dine vitnesbyrd. Herre, la meg ikke bli til skamme!
19119032	Dine buds vei vil jeg løpe. For du frir mitt hjerte fra angst.
19119033	Lær meg, Herre, dine forskrifters vei! Så vil jeg ta vare på dem inntil enden.
19119034	Gi meg forstand, så vil jeg ta vare på din lov og holde den av hele mitt hjerte.
19119035	Led meg fram på dine buds sti! For i dem har jeg min lyst.
19119036	Bøy mitt hjerte til dine vitnesbyrd og ikke til urett vinning!
19119037	Vend mine øyne bort fra å se etter tomhet! Hold meg i live på din vei!
19119038	Stadfest ditt ord for din tjener, det som gir frykt for deg.
19119039	Ta bort min vanære, som jeg frykter! For dine lover er gode.
19119040	Se, jeg lengter etter dine befalinger. Hold meg i live ved din rettferd!
19119041	Herre, la din nåde komme til meg, din frelse etter ditt ord!
19119042	Jeg vil gi svar til dem som håner meg, for jeg setter min lit til ditt ord.
19119043	Ta da ikke sannhets ord bort fra min munn! For jeg venter på dine dommer.
19119044	Jeg vil holde din lov stadig, evig og alltid.
19119045	La meg vandre i fritt rom! For jeg spør etter dine befalinger.
19119046	Jeg vil tale om dine vitnesbyrd for konger, og skal ikke bli til skamme.
19119047	Jeg har min lyst i dine bud, jeg elsker dem.
19119048	Jeg løfter mine hender til dine bud, som jeg elsker. Jeg vil grunne på dine forskrifter.
19119049	Kom i hu ordet til din tjener, som du har gitt meg å håpe på!
19119050	Det er min trøst i min elendighet at ditt ord har holdt meg i live.
19119051	Meget har de overmodige spottet meg, fra din lov har jeg ikke veket av.
19119052	Jeg minnes dine evige dommer Herre, og jeg blir trøstet.
19119053	Brennende harme har grepet meg over de ugudelige, som forlater din lov.
19119054	Dine forskrifter er blitt mine lovsanger i min utlendighets hus.
19119055	Om natten minnes jeg ditt navn, Herre, og jeg holdt din lov.
19119056	Dette ble meg gitt - at jeg har tatt vare på dine befalinger.
19119057	Herren er min del, jeg har sagt at jeg vil holde dine ord.
19119058	Jeg bønnfalt deg av hele mitt hjerte: Vær meg nådig etter ditt ord!
19119059	Jeg tenkte på min ferd og vendte mine føtter til dine vitnesbyrd.
19119060	Jeg hastet og ventet ikke med å holde dine bud.
19119061	De ugudeliges snarer har omslynget meg, din lov har jeg ikke glemt.
19119062	Midt på natten står jeg opp for å prise deg for din rettferds lover.
19119063	Jeg holder meg til alle dem som frykter deg, og som holder dine befalinger.
19119064	Jorden er full av din miskunnhet, Herre. Lær meg dine forskrifter.
19119065	Du har gjort vel imot din tjener, Herre, etter ditt ord.
19119066	Lær meg god forstand og kunnskap! For jeg tror på dine bud.
19119067	Før jeg ble ydmyket, for jeg vill, men nå holder jeg ditt ord.
19119068	Du er god, og du gjør godt. Lær meg dine forskrifter.
19119069	De overmodige har spunnet sammen løgn imot meg. Jeg holder meg til dine befalinger av hele mitt hjerte.
19119070	Deres hjerte er følelsesløst som en fettklump. Jeg har min lyst i din lov.
19119071	Det er godt for meg at jeg ble ydmyket, så jeg kunne lære dine forskrifter.
19119072	Din munns lov er bedre for meg enn tusen stykker gull og sølv.
19119073	Dine hender har skapt meg og gjort meg. Gi meg forstand for at jeg må lære dine bud!
19119074	De som frykter deg, skal se meg og glede seg, for jeg venter på ditt ord.
19119075	Jeg vet, Herre, at dine dommer er rettferdige, og i trofasthet har du ydmyket meg.
19119076	La din miskunnhet være min trøst etter ditt ord til din tjener!
19119077	La din miskunnhet komme til meg for at jeg kan leve! For din lov er min lyst.
19119078	La de overmodige bli til skamme! For de har trykt meg ned med løgnens hjelp, men jeg grunner på dine befalinger.
19119079	La dem vende tilbake til meg, de som frykter deg og som kjenner dine vitnesbyrd!
19119080	La mitt hjerte være fullkomment i dine forskrifter, for at jeg ikke skal bli til skamme!
19119081	Min sjel tæres av lengsel etter din frelse, og jeg venter på ditt ord.
19119082	Mine øyne tæres av lengsel etter ditt ord, og jeg sier: Når vil du trøste meg?
19119083	For jeg er blitt som en skinnsekk i røk. Dine forskrifter glemmer jeg ikke.
19119084	Hvor mange er vel din tjeners dager? Når vil du holde dom over mine forfølgere?
19119085	De overmodige har gravd fallgraver for meg, de som ikke skikker seg etter din lov.
19119086	Alle dine bud er trofasthet. Med løgn forfølger de meg, hjelp meg!
19119087	På lite nær har de tilintetgjort meg i landet, men jeg har ikke forlatt dine befalinger.
19119088	Hold meg i live etter din miskunnhet! Så vil jeg ta vare på din munns vitnesbyrd.
19119089	Til evig tid, Herre, står ditt ord fast i himmelen.
19119090	Fra slekt til slekt varer din trofasthet. Du grunnfestet jorden, og den sto der.
19119091	Til å utføre dine dommer står de der ennå i dag, for alle ting er dine tjenere.
19119092	Dersom din lov ikke hadde vært min lyst, var jeg omkommet i min elendighet.
19119093	Til evig tid skal jeg ikke glemme dine befalinger, for ved dem har du holdt meg i live.
19119094	Din er jeg, frels meg! For jeg har søkt dine befalinger.
19119095	De ugudelige har ventet på meg for å ødelegge meg. Jeg gir akt på dine vitnesbyrd.
19119096	På all fullkommenhet har jeg sett en ende, men ditt bud strekker seg meget vidt.
19119097	Å, hvor høyt jeg elsker din lov! Hele dagen grunner jeg på den.
19119098	Dine bud gjør meg visere enn mine fiender, for de er mine til evig tid.
19119099	Jeg er blitt klokere enn alle mine lærere, for jeg grunner på dine vitnesbyrd.
19119100	Jeg er mer forstandig enn de gamle, for jeg tar vare på dine befalinger.
19119101	Fra hver ond sti har jeg holdt mine føtter borte, for at jeg kunne holde ditt ord.
19119102	Fra dine lover har jeg ikke veket av, for du har lært meg.
19119103	Hvor dine ord er søte for min gane, de er bedre enn honning for min munn!
19119104	Av dine befalinger får jeg forstand, derfor hater jeg all løgnens sti.
19119105	Ditt ord er en lykt for min fot og et lys på min sti.
19119106	Jeg har sverget, og jeg skal holde det: Å ta vare på din rettferdighets lover.
19119107	Jeg er dypt nedbøyd, Herre, hold meg i live etter ditt ord!
19119108	La min munns frivillige offer behage deg, Herre! Og lær meg dine lover!
19119109	Jeg går alltid med livet i hendene, men din lov har jeg ikke glemt.
19119110	De ugudelige setter snare for meg, men jeg har ikke forvillet meg bort fra dine befalinger.
19119111	Jeg har fått dine vitnesbyrd i evig eie, for de er mitt hjertes glede.
19119112	Jeg har bøyd mitt hjerte til å gjøre etter dine forskrifter for evig, inntil enden.
19119113	Vinglete mennesker hater jeg, men din lov elsker jeg.
19119114	Du er mitt skjul og mitt skjold, jeg venter på ditt ord.
19119115	Vik fra meg, dere som gjør ondt, for jeg vil holde min Guds bud!
19119116	Hold meg oppe etter ditt ord, så jeg kan leve, og la meg ikke bli til skamme i mitt håp.
19119117	Støtt meg, så jeg kan bli frelst! Da vil jeg alltid se med lyst på dine forskrifter.
19119118	Du forkaster alle dem som farer vill fra dine forskrifter, for alt de sier er ondskap og løgn.
19119119	Du rydder vekk som slagg alle de ugudelige i landet. Derfor elsker jeg dine vitnesbyrd.
19119120	Min kropp skjelver av redsel for deg, og jeg frykter for dine dommer.
19119121	Jeg har gjort rett og rettferdighet, du vil ikke overgi meg til undertrykkere.
19119122	Gå god for din tjener, så det kan gå ham vel! La ikke de overmodige undertrykke meg!
19119123	Mine øyne blir matte, slik speider jeg etter din frelse og etter ditt rettferdige ord.
19119124	Gjør med din tjener etter din miskunn, og lær meg dine forskrifter!
19119125	Jeg er din tjener. Lær meg, så jeg kan kjenne dine vitnesbyrd!
19119126	Det er tid for Herren til å gripe inn, de har brutt din lov.
19119127	Derfor elsker jeg dine bud mer enn gull, ja, mer enn fint gull.
19119128	Derfor holder jeg alle befalinger om alle ting for å være rette, jeg hater alle falske veier.
19119129	Underfulle er dine vitnesbyrd. Derfor tar min sjel vare på dem.
19119130	Når dine ord åpner seg, gir de lys, de gir enfoldige forstand.
19119131	Jeg åpnet munnen og sukket av lengsel, for jeg stundet etter dine bud.
19119132	Vend deg til meg og vær meg nådig, som rett er mot dem som elsker ditt navn!
19119133	Gjør mine fottrinn faste ved ditt ord, og la ingen urett herske over meg!
19119134	Forløs meg fra menneskers vold, så vil jeg holde dine befalinger.
19119135	La ditt åsyn lyse for din tjener, og lær meg dine forskrifter!
19119136	Mine øyne flyter bort i vannstrømmer fordi din lov ikke blir fulgt.
19119137	Du er rettferdig, Herre, og rettvise er dine dommer.
19119138	Du har fastsatt dine vitnesbyrd i rettferdighet og stor trofasthet.
19119139	Min nidkjærhet har fortært meg, fordi mine motstandere har glemt dine ord.
19119140	Ditt ord er lutret og renset, og din tjener elsker det.
19119141	Jeg er liten og foraktet, jeg har ikke glemt dine befalinger.
19119142	Din rettferdighet er en evig rettferdighet, og din lov er sannhet.
19119143	Nød og trengsel fant meg, dine bud er min lyst.
19119144	Dine vitnesbyrd er rettferdige til evig tid. Lær meg, for at jeg kan leve.
19119145	Jeg roper av hele mitt hjerte, svar meg, Herre! Jeg vil ta vare på dine forskrifter.
19119146	Jeg roper til deg, frels meg! Så vil jeg holde dine vitnesbyrd.
19119147	Jeg var oppe tidlig i morgengryet og ropte om hjelp. Jeg ventet på dine ord.
19119148	Mine øyne var våkne i nattevaktene, for at jeg kunne grunne på ditt ord.
19119149	Hør min røst etter din miskunnhet! Herre, hold meg i live etter dine lover!
19119150	Nå kommer de nær, de som er ivrige etter å gjøre ondt, de er kommet langt bort fra din lov.
19119151	Du er nær, Herre, og alle dine bud er sannhet.
19119152	For lenge siden har jeg forstått av dine vitnesbyrd at du har fastsatt dem for evig.
19119153	Se til min elendighet og fri meg ut! For jeg har ikke glemt din lov.
19119154	Før min sak og forløs meg, hold meg i live etter ditt ord!
19119155	Frelse er langt borte fra de ugudelige, for de søker ikke dine forskrifter.
19119156	Stor er din miskunnhet, Herre! Hold meg i live etter dine dommer!
19119157	Mine forfølgere og mine motstandere er mange. Jeg har ikke veket av fra dine vitnesbyrd.
19119158	Med avsky så jeg de troløse, de som ikke holdt ditt ord.
19119159	Se, hvor jeg har elsket dine befalinger! Herre, hold meg i live etter din miskunnhet!
19119160	Summen av ditt ord er sannhet, og til evig tid står all din rettferds lov fast.
19119161	Stormenn forfulgte meg uten årsak, men mitt hjerte fryktet dine ord.
19119162	Jeg gleder meg over ditt ord som en som finner stort bytte.
19119163	Løgn har jeg hatet og avskydd, din lov har jeg elsket.
19119164	Sju ganger om dagen har jeg prist deg for dine rettferdige lover.
19119165	Stor fred har de som elsker din lov, og det er ikke noe anstøt for dem.
19119166	Jeg har ventet på din frelse, Herre, og jeg har holdt dine bud.
19119167	Min sjel har holdt dine vitnesbyrd, og jeg elsket dem høyt.
19119168	Jeg har holdt dine befalinger og dine vitnesbyrd, for alle mine veier er for ditt åsyn.
19119169	La mitt klagerop komme nær ditt åsyn, Herre! Gi meg forstand etter ditt ord!
19119170	La min inderlige bønn komme for ditt åsyn! Frels meg etter ditt ord!
19119171	Mine lepper skal flyte over av lovsang, for du lærer meg dine forskrifter.
19119172	Min tunge skal synge om ditt ord, for alle dine bud er rettferd.
19119173	La din hånd komme meg til hjelp! For jeg har valgt dine befalinger.
19119174	Jeg lengter etter din frelse, Herre, og din lov er min lyst.
19119175	La min sjel leve og lovprise deg, og la dine dommer hjelpe meg!
19119176	Jeg har fart vill. Oppsøk din tjener som et tapt får! For jeg har ikke glemt dine bud.
19120001	En sang ved festreisene. Til Herren ropte jeg i min nød, og han svarte meg.
19120002	Herre, fri meg fra en løgnaktig leppe, fra en falsk tunge!
19120003	Hva skal han gi deg, og hva mer vil han gi deg, du falske tunge?
19120004	Stridsmannens skarpe piler og slike glør som det blir når gyvelbusken brenner.
19120005	Ve meg, som må leve som fremmed blant Mesjek, og må bo ved Kedars telt.
19120006	Lenge nok har min sjel bodd hos dem som hater fred.
19120007	Jeg er bare fred, men når jeg taler, er de klare til krig.
19121001	En sang ved festreisene. Jeg løfter mine øyne opp til fjellene: Hvor skal min hjelp komme fra?
19121002	Min hjelp kommer fra Herren, himmelens og jordens skaper.
19121003	Han skal ikke la din fot vakle, din vokter skal ikke slumre.
19121004	Se, han slumrer ikke og sover ikke, Israels vokter.
19121005	Herren er din vokter, Herren er din skygge ved din høyre hånd.
19121006	Solen skal ikke stikke deg om dagen, heller ikke månen om natten.
19121007	Herren skal bevare deg fra alt ondt, han skal bevare din sjel.
19121008	Herren skal bevare din utgang og din inngang fra nå og til evig tid.
19122001	En sang ved festreisene. Av David. Jeg gleder meg over dem som sier til meg: Vi vil gå til Herrens hus.
19122002	Våre føtter står i dine porter, Jerusalem!
19122003	Jerusalem, du velbygde! Du er lik en by som er tett sammenføyd.
19122004	Dit drar stammene opp, Herrens stammer, som et vitnesbyrd for Israel, for å prise Herrens navn.
19122005	For der er dommerseter satt fram, troner for Davids hus.
19122006	Be om fred for Jerusalem! La det gå dem vel som elsker deg!
19122007	Må det råde fred innenfor dine murer, ro i dine saler!
19122008	For mine brødres og mine venners skyld vil jeg si: Fred være i deg!
19122009	Fordi Herren vår Guds hus er der, vil jeg søke ditt beste.
19123001	En sang ved festreisene. Til deg løfter jeg mine øyne, du som troner i himmelen!
19123002	Se, likesom tjeneres øyne følger sine herrers hånd, likesom en tjenestepikes øyne følger sin frues hånd, slik følger våre øyne Herren vår Gud, til han blir oss nådig.
19123003	Vær oss nådig, Herre! Vær oss nådig! For vi er blitt mer enn mettet med forakt.
19123004	Vår sjel er blitt mer enn mettet med spott fra de trygge, med forakt fra de overmodige.
19124001	En sang ved festreisene. Av David. Hadde ikke Herren vært med oss - så kan Israel si -
19124002	hadde ikke Herren vært med oss da mennesker sto opp imot oss,
19124003	så hadde de slukt oss levende da deres vrede brant imot oss.
19124004	Da hadde vannet skyllet over oss, strømmen hadde gått over vår sjel.
19124005	Da hadde de gått over vår sjel, de stolte vannene.
19124006	Lovet være Herren som ikke lot oss bli til rov for deres tenner.
19124007	Vår sjel er sluppet fri som en fugl av fuglefangerens snare, snaren er revet i stykker og vi er unnsluppet.
19124008	Vår hjelp er i Herrens navn, han som skapte himmel og jord.
19125001	En sang ved festreisene. De som setter sin lit til Herren, er som Sions berg, som ikke rokkes, men står for evig.
19125002	Rundt omkring Jerusalem er det fjell, og Herren hegner om sitt folk fra nå av og til evig tid.
19125003	For gudløshets kongestav skal ikke hvile på de rettferdiges arveland, for at ikke de rettferdige skal rekke ut sine hender etter urett.
19125004	Herre, gjør godt mot de gode, mot dem som er oppriktige i hjertet.
19125005	Men de som bøyer av til krokveier, skal Herren sende fra seg sammen med dem som gjør urett. Fred være over Israel!
19126001	En sang ved festreisene. Da Herren lot Sions fanger vende tilbake, var vi som drømmende.
19126002	Da fyltes vår munn med latter, vår tunge med jubel. Da sa de blant hedningene: Store ting har Herren gjort mot disse!
19126003	Store ting har Herren gjort mot oss, vi ble glade.
19126004	Herre, la våre fanger vende tilbake likesom bekker i sydlandet!
19126005	De som sår med gråt, skal høste med fryderop.
19126006	De går gråtende og bærer den sæden de sår ut, de kommer hjem med fryderop og bærer sine kornbånd.
19127001	En sang ved festreisene. Av Salomo. Dersom Herren ikke bygger huset, arbeider bygningsmennene forgjeves. Dersom Herren ikke vokter byen, våker vekteren forgjeves.
19127002	Forgjeves står dere tidlig opp, setter dere sent ned, eter slitets brød. Det samme gir han sin venn mens han sover.
19127003	Se, barn er en gave fra Herren, livsfrukt er en lønn.
19127004	Som piler i en veldig krigers hånd er sønner en får i sin ungdom.
19127005	Lykkelig er den mann som har sitt kogger fullt av dem! De blir ikke til skamme når de taler med fiender i porten.
19128001	En sang ved festreisene. Salig er hver den som frykter Herren, som vandrer på hans veier.
19128002	Frukten av dine henders arbeid får du nyte. Salig er du, og det går deg vel.
19128003	Din hustru er som et fruktbart vintre der inne i ditt hus. Dine barn er som oljekvister rundt om ditt bord.
19128004	Se, slik blir den mann velsignet som frykter Herren.
19128005	Herren skal velsigne deg fra Sion. Med glede skal du se Jerusalems lykke alle ditt livs dager.
19128006	Og du skal se barn av dine barn. Fred være over Israel!
19129001	En sang ved festreisene. Mange ganger har de stridd mot meg helt fra jeg var ung - så kan Israel si.
19129002	Mange ganger har de stridd mot meg helt fra jeg var ung, men de har ikke seiret over meg.
19129003	Plogmenn har pløyd min rygg, de har trukket lange furer.
19129004	Herren er rettferdig, han har hogd av de ugudeliges rep.
19129005	De skal bli til skamme og vike tilbake, alle de som hater Sion.
19129006	De skal bli lik gress på taket, som visner før en får rykket det opp.
19129007	Den som skjærer det, får ikke hånden full. Den som binder nek, fyller ikke sitt fang.
19129008	Og de som går forbi sier ikke: Herrens velsignelse være over dere, vi velsigner dere i Herrens navn!
19130001	En sang ved festreisene. Av det dype kaller jeg på deg, Herre!
19130002	Herre, hør min røst! La dine ører gi akt på mine inderlige bønners røst!
19130003	Dersom du, Herre, vil gjemme på misgjerninger, Herre, hvem kan da bli stående?
19130004	Men hos deg er tilgivelsen, for at vi skal frykte deg.
19130005	Jeg venter på Herren, min sjel venter. Jeg setter min lit til hans ord.
19130006	Min sjel venter på Herren, mer enn vektere på morgenen, vektere på morgenen.
19130007	Vent på Herren, Israel! For hos Herren er miskunnheten, og full forløsning er hos ham.
19130008	Han skal forløse Israel fra alle dets misgjerninger.
19131001	En sang ved festreisene. Av David. Herre! Mitt hjerte er ikke stolt, mine øyne er ikke overmodige. Jeg gir meg ikke av med ting som er for store og for underlige for meg.
19131002	Sannelig, jeg har fått min sjel til å være stille og tie som et avvent barn hos sin mor. Som det avvente barnet er min sjel hos meg.
19131003	Vent på Herren, Israel, fra nå av og til evig tid!
19132001	En sang ved festreisene. Herre, kom David i hu for all hans fornedring!
19132002	Han sverget Herren en ed, han ga Jakobs Veldige et løfte:
19132003	Jeg vil ikke gå inn i mitt hus, jeg vil ikke legge meg i min seng,
19132004	jeg vil ikke unne mine øyne søvn eller la øyelokkene hvile,
19132005	før jeg har funnet et sted for Herren, en bolig for Jakobs Veldige!
19132006	Se, vi hørte om den i Efrata, vi fant den i skogbygden.
19132007	Vi vil komme til hans bolig, vi vil tilbe for hans fotskammel.
19132008	Reis deg, Herre, og kom til ditt hvilested, du og din styrkes ark!
19132009	La dine prester kle seg i rettferd og dine fromme rope med fryd!
19132010	For din tjener Davids skyld, vis ikke din salvede bort!
19132011	Herren har sverget David en ed i sannhet, han vil ikke gå fra den: Av ditt livs frukt vil jeg sette konger på din trone.
19132012	Dersom dine sønner holder min pakt og mine vitnesbyrd, som jeg vil lære dem, da skal også deres sønner for all tid sitte på din trone.
19132013	For Herren har utkåret Sion, han ville ha det til bolig:
19132014	Dette er mitt hvilested for all tid. Her vil jeg bo, fordi jeg har lyst til det.
19132015	Hennes føde vil jeg storlig velsigne, hennes fattige vil jeg mette med brød.
19132016	Hennes prester vil jeg kle med frelse, hennes fromme skal rope med fryd.
19132017	Der vil jeg la et horn vokse opp for David, gjøre i stand en lampe for min salvede.
19132018	Hans fiender vil jeg kle i skam, men på ham skal hans krone stråle.
19133001	En sang ved festreisene. Av David. Se, hvor godt og hvor vakkert det er at brødre også bor sammen!
19133002	Det er som den gode oljen på hodet, som flyter ned på skjegget, Arons skjegg - den flyter ned på kanten av hans kledning.
19133003	Det er som Hermon-dugg, som flyter ned på Sions berg. For der har Herren satt velsignelsen, liv til evig tid.
19134001	En sang ved festreisene. Se, lov Herren, alle Herrens tjenere, dere som står i Herrens hus om nettene!
19134002	Løft hendene opp til helligdommen og lov Herren!
19134003	Herren velsigne deg fra Sion, han som skapte himmel og jord.
19135001	Halleluja! Pris Herrens navn! Syng lovsang, dere Herrens tjenere,
19135002	dere som står i Herrens hus, i forgårdene til vår Guds hus!
19135003	Pris Herren, for Herren er god. Lovsyng hans navn, for det er herlig.
19135004	For Herren har utvalgt Jakob, han har gjort Israel til sin eiendom.
19135005	Jeg vet at Herren er stor, vår Herre er større enn alle guder.
19135006	Herren gjør alt det han vil, i himmelen og på jorden, i havet og i alle dyp.
19135007	Han lar regnskyer stige opp fra jordens ende, han sender lyn med regnet, han fører vind ut av sine forrådshus.
19135008	Han slo de førstefødte i Egypt, både mennesker og fe.
19135009	Han sendte tegn og under midt i deg, Egypt, mot farao og mot alle hans tjenere.
19135010	Han slo mange hedningefolk og drepte mektige konger,
19135011	Sihon, amorittenes konge, og Og, Basans konge, og alle Kana’ans kongeriker,
19135012	og han ga landet deres til arv, han ga det som arv til Israel, sitt folk.
19135013	Herre, ditt navn blir til evig tid. Herre, ditt minne blir fra slekt til slekt.
19135014	For Herren skal dømme sitt folk, han skal miskunne seg over sine tjenere.
19135015	Hedningenes gudebilder er sølv og gull, et verk av menneskers hender.
19135016	De har munn, men taler ikke. De har øyne, men ser ikke.
19135017	De har ører, men hører ikke, og det er ikke ånde i deres munn.
19135018	Som de selv er, slik blir også de som lager dem, hver den som setter sin lit til dem.
19135019	Israels hus, lov Herren! Arons hus, lov Herren!
19135020	Levis hus, lov Herren! Dere som frykter Herren, lov Herren!
19135021	Lovet være Herren fra Sion, han som bor i Jerusalem! Halleluja!
19136001	Pris Herren, for han er god, hans miskunnhet varer til evig tid.
19136002	Pris gudenes Gud, - for hans miskunnhet varer til evig tid.
19136003	Pris herrenes Herre, - for hans miskunnhet varer til evig tid,
19136004	ham som alene gjør store undergjerninger - for hans miskunnhet varer til evig tid,
19136005	ham som gjorde himmelen med forstand - for hans miskunnhet varer til evig tid,
19136006	ham som strakte jorden ut over vannet - for hans miskunnhet varer til evig tid,
19136007	ham som gjorde de store lysene - for hans miskunnhet varer til evig tid,
19136008	solen til å råde om dagen - for hans miskunnhet varer til evig tid,
19136009	månen og stjernene til å råde om natten - for hans miskunnhet varer til evig tid,
19136010	ham som slo egypterne i deres førstefødte - for hans miskunnhet varer til evig tid,
19136011	og førte Israel ut fra dem - for hans miskunnhet varer til evig tid,
19136012	med sterk hånd og med utrakt arm - for hans miskunnhet varer til evig tid,
19136013	ham som kløvde Rødehavet - for hans miskunnhet varer til evig tid,
19136014	og lot Israel gå midt igjennom det - for hans miskunnhet varer til evig tid,
19136015	og kastet farao og hans hær i Rødehavet - for hans miskunnhet varer til evig tid,
19136016	ham som førte sitt folk gjennom ørkenen - for hans miskunnhet varer til evig tid,
19136017	ham som slo store konger - for hans miskunnhet varer til evig tid,
19136018	og drepte herlige konger - for hans miskunnhet varer til evig tid,
19136019	Sihon, amorittenes konge - for hans miskunnhet varer til evig tid,
19136020	og Og, Basans konge - for hans miskunnhet varer til evig tid,
19136021	og ga landet deres til arv - for hans miskunnhet varer til evig tid,
19136022	ga det som arv til Israel, sin tjener - for hans miskunnhet varer til evig tid,
19136023	ham som kom oss i hu i vår fornedrelse - for hans miskunnhet varer til evig tid,
19136024	og rev oss ut av våre fienders vold - for hans miskunnhet varer til evig tid,
19136025	ham som gir føde til alt kjød - for hans miskunnhet varer til evig tid.
19136026	Pris himmelens Gud - for hans miskunnhet varer til evig tid!
19137001	Ved Babylons elver, der satt vi og gråt når vi kom Sion i hu.
19137002	På vidjene der hengte vi våre harper,
19137003	for der krevde våre fangevoktere sanger av oss. De som plaget oss, krevde at vi skulle være glade: Syng for oss av Sions sanger!
19137004	Hvordan skulle vi kunne synge Herrens sang på fremmed jord?
19137005	Glemmer jeg deg, Jerusalem, så la min høyre hånd glemme meg!
19137006	Må min tunge henge fast ved min gane om jeg ikke kommer deg i hu, om jeg ikke setter Jerusalem høyere enn min største glede!
19137007	Kom Jerusalems dag i hu, Herre, så du straffer Edoms barn, de som sa: Riv ned! Riv ned, like til grunnen i den!
19137008	Babels datter, du ødelagte! Salig er den som gir deg gjengjeld for den gjerning du gjorde mot oss.
19137009	Salig er den som griper og knuser dine spede barn mot klippen!
19138001	Av David. Jeg vil prise deg av hele mitt hjerte! For gudenes øyne vil jeg lovsynge deg.
19138002	Jeg vil kaste meg ned foran ditt hellige tempel. Jeg vil lovprise ditt navn for din nåde og din trofasthet. For du har gjort ditt ord større enn alt ditt navn.
19138003	Den dag jeg ropte, svarte du meg. Du gjorde meg frimodig, i min sjel kom det styrke.
19138004	Herre! Alle jordens konger skal prise deg når de får høre din munns ord.
19138005	De skal synge om Herrens veier. For Herrens ære er stor.
19138006	Herren er opphøyet. Han ser til den ringe, og den stolte kjenner han på lang avstand.
19138007	Om jeg vandrer midt igjennom trengsel, holder du meg i live. Mot mine fienders vrede rekker du ut din hånd, og du frelser meg ved din høyre hånd.
19138008	Herren vil fullføre sin gjerning for meg. Herre, evig varer din miskunnhet! Gi ikke opp dine henders gjerninger!
19139001	Til sangmesteren. Av David. En salme. Herre, du ransaker meg og kjenner meg.
19139002	Enten jeg sitter eller står opp, så vet du det. Langt bortefra forstår du min tanke.
19139003	Enten jeg går eller ligger, ser du det, du kjenner nøye alle mine veier.
19139004	For det er ikke et ord på min tunge - se, Herre, du vet det alt sammen.
19139005	Bakfra og forfra omgir du meg, du legger din hånd på meg.
19139006	Å forstå dette er for underlig for meg, det er for høyt, jeg makter det ikke.
19139007	Hvor skal jeg gå fra din Ånd, og hvor skal jeg flykte fra ditt åsyn?
19139008	Farer jeg opp til himmelen, så er du der. Og vil jeg rede mitt leie i dødsriket, se, da er du der.
19139009	Tar jeg morgenrødens vinger, og vil jeg bo ved havets ytterste grense,
19139010	så fører også der din hånd meg, og din høyre hånd holder meg fast.
19139011	Og sier jeg: La mørket skjule meg, og lyset omkring meg bli natt -
19139012	så gjør heller ikke mørket det mørkt for deg, natten lyser som dagen, og mørket er som lyset.
19139013	Du har skapt mine nyrer, du formet meg i mors liv.
19139014	Jeg priser deg fordi jeg er virket på forferdelig underfullt vis. Underfulle er dine gjerninger, det vet min sjel så vel.
19139015	Mine ben var ikke skjult for deg da jeg ble virket i lønndom, da jeg ble formet så kunstferdig i jordens dyp.
19139016	Da jeg bare var et foster, så dine øyne meg. I din bok ble de alle oppskrevet, de dagene som ble fastsatt da ikke én av dem var kommet.
19139017	Hvor dyrebare dine tanker er for meg, Gud! Hvor veldig er summen av dem!
19139018	Vil jeg telle dem, er de flere enn sand. Jeg våkner opp, og ennå er jeg hos deg.
19139019	Å Gud, om du ville drepe de onde! Dere blodtørstige menn, vik fra meg!
19139020	Det er de som taler imot deg i ondskap og misbruker ditt navn til løgn, dine fiender.
19139021	Herre, skulle jeg ikke hate dem som hater deg, og avsky dem som reiser seg imot deg?
19139022	Jeg hater dem med et fullkomment hat, de er mine fiender.
19139023	Ransak meg, Gud, og kjenn mitt hjerte! Prøv meg og kjenn mine mangfoldige tanker,
19139024	se om jeg er på fortapelsens vei, og led meg på evighetens vei!
19140001	Til sangmesteren. En salme av David.
19140002	Herre, fri meg fra onde mennesker, vokt meg for voldsmenn,
19140003	de som tenker ut ondt i hjertet, og hver dag samler seg til strid.
19140004	De kvesser sin tunge som en slange, ormegift er under deres lepper. Sela.
19140005	Bevar meg, Herre, for ugudeliges hender. Vokt meg for voldsmenn, som legger planer for å få mine føtter til fall!
19140006	De overmodige har satt skjulte feller for meg, de har spent ut rep og lagt ut garn ved siden av veien, og satt snarer for meg. Sela.
19140007	Jeg sier til Herren: Du er min Gud! Herre, vend øret til mine inderlige bønners røst!
19140008	Herren, Israels Gud, er min frelses styrke, du dekker mitt hode på våpengnyets dag.
19140009	Herre, gi ikke den ugudelige det han trakter etter, la ikke hans onde planer få fremgang! Da ville de opphøye seg. Sela.
19140010	La disse som omgir meg, få over sitt eget hode den ulykke deres lepper volder.
19140011	Glødende kull skal ristes ut over dem, han skal styrte dem i dype huler, så de ikke skal reise seg igjen.
19140012	En bakvasker skal ikke bli stående i landet. Med slag på slag skal en jage den mannen som gjør ugudelig vold.
19140013	Jeg vet at Herren gir den elendige rett, og fører saken for den fattige.
19140014	Ja, de rettferdige skal prise ditt navn, de oppriktige skal bo for ditt åsyn.
19141001	En salme av David. Herre, jeg kaller på deg, skynd deg til meg! Vend øret til min røst når jeg roper til deg!
19141002	La min bønn gjelde som røkoffer for ditt åsyn! La mine løftede hender gjelde som et aften-matoffer!
19141003	Herre, sett vakt for min munn! Vokt mine leppers dør!
19141004	La ikke mitt hjerte bli dratt til noe ondt, til å gjøre gudløs gjerning sammen med menn som gjør urett. La meg ikke ete av deres fine retter!
19141005	La en rettferdig slå meg i kjærlighet og tukte meg! Det er som olje på hodet, la ikke mitt hode vegre seg! For ennå setter jeg min bønn imot deres onde gjerninger.
19141006	Deres høvdinger skal bli styrtet ned fra klippen, de skal forstå at mine ord var gode.
19141007	Som når en pløyer og velter opp jorden, slik ligger våre ben spredt ved dødsrikets port.
19141008	For til deg, Herre Herre, ser mine øyne. Til deg tar jeg min tilflukt. Utøs ikke min sjel!
19141009	Bevar meg for fellen de har satt opp for meg, og for snarene til dem som gjør urett.
19141010	La de ugudelige falle i sine egne garn, mens jeg går trygt forbi.
19142001	En læresalme av David, da han var i hulen. En bønn.
19142002	Med min røst roper jeg høyt til Herren. Med min røst ber jeg ydmykt til Herren om nåde.
19142003	Jeg utøser min sorg for hans åsyn. Jeg gir min nød til kjenne for hans åsyn.
19142004	Når min ånd svikter i meg, kjenner du min sti. De har lagt skjulte snarer for meg på veien der jeg skal vandre.
19142005	Se til min høyre side, se etter: Det er ingen som kjennes ved meg. All tilflukt er blitt borte for meg. Det er ikke noen som spør etter min sjel.
19142006	Jeg roper til deg, Herre! Jeg sier: Du er min tilflukt, min lodd i de levendes land.
19142007	Gi akt på mitt klagerop, for jeg er i stor nød! Fri meg fra mine forfølgere, for de er blitt for sterke for meg!
19142008	Før meg ut av fengselet, så jeg kan prise ditt navn! De rettferdige skal samle seg omkring meg når du gjør vel imot meg.
19143001	En salme av David. Herre, hør min bønn! Vend øret til mine inderlige bønner. Svar meg i din trofasthet, i din rettferdighet!
19143002	Gå ikke i rette med meg, din tjener! For ingen som lever, er rettferdig for ditt åsyn.
19143003	For fienden har forfulgt min sjel. Han har knust mitt liv og slått meg til jorden. Han har satt meg på mørke steder som de evig døde.
19143004	Og min ånd mister sin kraft i meg, mitt hjerte er forferdet inne i meg.
19143005	Jeg minnes de gamle dager. Jeg tenker på alt ditt verk, jeg grunner på dine henders gjerning.
19143006	Jeg rekker ut mine hender til deg, min sjel lengter etter deg som et uttørket land tørster etter regn. Sela.
19143007	Skynd deg å svare meg, Herre! Min ånd tæres bort. Skjul ikke ditt åsyn for meg, så jeg blir lik dem som farer ned i graven!
19143008	La meg få høre om din miskunnhet om morgenen, for til deg setter jeg min lit. Kunngjør meg den veien jeg skal vandre, for til deg løfter jeg min sjel.
19143009	Fri meg fra mine fiender, Herre! Hos deg søker jeg ly.
19143010	Lær meg å gjøre din vilje, for du er min Gud! Må din gode Ånd lede meg på jevnt land!
19143011	For ditt navns skyld, Herre, vil du holde meg i live. I din rettferdighet vil du føre min sjel ut av trengselen.
19143012	I din miskunn vil du utrydde mine fiender og ødelegge alle dem som plager min sjel, for jeg er din tjener.
19144001	Av David. Lovet være Herren, min klippe, han som lærer opp mine hender til strid, mine fingrer til krig.
19144002	Han er min miskunn og min festning, min borg og min redningsmann, mitt skjold og den jeg tar min tilflukt til. Han er den som legger mitt folk under meg.
19144003	Herre, hva er et menneske, at du kjenner ham, et menneskebarn at du akter på ham!
19144004	Et menneske er lik et åndepust, hans dager er lik en skygge som farer forbi.
19144005	Herre, bøy din himmel og far ned, rør ved fjellene så de ryker!
19144006	La lynet blinke og spre dem, send dine piler og skrem dem!
19144007	Rekk ut dine hender fra det høye, fri meg og frels meg ut av de store vann, fra fremmedes hånd,
19144008	fra dem som taler svik med sin munn. Deres høyre hånd er løgnens hånd.
19144009	Gud, en ny sang vil jeg synge for deg, med tistrenget harpe vil jeg lovsynge deg.
19144010	Du gir konger frelse. Du er den som redder David, din tjener, fra det onde sverd.
19144011	Fri meg og frels meg fra fremmedes hånd, fra dem som taler svik med sin munn og har løgnens hånd som sin høyre hånd -
19144012	slik at våre sønner skal ligne planter, høyvoksne i sin ungdom, og våre døtre være som hjørnestolper, hogd ut som til et slott.
19144013	La våre kornlagre være fulle så der er noe av alle slag å gi ut! La vårt småfe der ute øke i tusentall, ja, i titusen.
19144014	La vårt storfe bære uten uhell og uten tap. La det ikke være klageskrik på våre gater.
19144015	Salig er det folk som har det slik. Salig er det folk som har Herren til sin Gud.
19145001	En lovsang av David. Jeg vil opphøye deg, min Gud, du som er kongen. Jeg vil love ditt navn for evig og alltid.
19145002	Hver dag vil jeg love deg, jeg vil prise ditt navn evig og alltid.
19145003	Stor og høylovet er Herren, hans storhet er uransakelig.
19145004	En slekt skal lovprise dine gjerninger for den neste slekt, dine veldige gjerninger skal de forkynne.
19145005	Jeg vil grunne på din høye majestet og herlighet og på dine undergjerninger.
19145006	De skal tale om dine mektige og forferdelige gjerninger, dine store gjerninger vil jeg fortelle om.
19145007	Minneord om din store godhet skal de la strømme ut, de skal synge med fryd om din rettferdighet.
19145008	Herren er nådig og barmhjertig, langmodig og stor i miskunnhet.
19145009	Herren er god imot alle, og hans barmhjertighet er over alt han har skapt.
19145010	Alle dine gjerninger skal prise deg, Herre, og dine fromme skal love deg.
19145011	Om ditt rikes herlighet skal de tale og fortelle om din veldige kraft,
19145012	for å kunngjøre for menneskenes barn hans veldige kraft og hans rikes herlighet og ære.
19145013	Ditt rike er et rike for alle evigheter, og ditt herredømme varer gjennom alle slekter.
19145014	Herren støtter alle dem som faller, og reiser opp alle nedbøyde.
19145015	Alles øyne vokter på deg, og du gir dem deres føde i rett tid.
19145016	Du lukker opp din hånd og metter alt levende med det som er godt for dem.
19145017	Herren er rettferdig i alle sine veier og miskunnelig i alle sine gjerninger.
19145018	Herren er nær hos alle dem som kaller på ham, hos alle som kaller på ham i sannhet.
19145019	Herren vil oppfylle de gudfryktiges lengsel, han hører deres rop og frelser dem.
19145020	Herren verner alle som elsker ham, men alle de onde vil han ødelegge.
19145021	Min munn skal uttale Herrens pris, og alt kjød skal love hans hellige navn for evig og alltid.
19146001	Halleluja! Min sjel, lov Herren!
19146002	Jeg vil prise Herren så lenge jeg lever, jeg vil lovsynge min Gud så lenge jeg er til.
19146003	Sett ikke lit til fyrster, til et menneskebarn som ikke kan frelse!
19146004	Farer hans ånd ut, så vender han tilbake til sin jord. Samme dag er det forbi med hans planer.
19146005	Salig er den som har Jakobs Gud til sin hjelp, og som setter sitt håp til Herren, sin Gud,
19146006	han som skapte himmel og jord, havet og alt som i dem er, han som er trofast til evig tid.
19146007	Han hjelper de undertrykte så de får rett, han gir de hungrende brød. Herren løser de bundne.
19146008	Herren åpner de blindes øyne, Herren reiser opp de nedbøyde, Herren elsker de rettferdige,
19146009	Herren bevarer de fremmede, farløse og enker holder han oppe, men de ugudeliges vei gjør han kroket.
19146010	Herren skal være konge til evig tid, din Gud fra slekt til slekt, Sion. Halleluja!
19147001	Lov Herren! For det er godt å lovsynge vår Gud, det er herlig, lovsang sømmer seg.
19147002	Herren bygger Jerusalem, de bortdrevne av Israel samler han.
19147003	Han helbreder dem som har et nedbrutt hjerte, og forbinder deres smertefulle sår.
19147004	Han fastsetter stjernenes tall, han gir dem alle navn.
19147005	Stor er vår Herre, han er rik på kraft, hans forstand er uten mål.
19147006	Herren holder de nedbøyde oppe, men de ugudelige bøyer han til jorden.
19147007	Svar Herren med takk, lovsyng vår Gud til sitar.
19147008	Han er den som dekker himmelen med skyer, som sørger for at jorden får regn, som lar gress spire fram på fjellene.
19147009	Dyrene gir han føde, ravnunger som skriker.
19147010	Han har ingen glede av hestens styrke, han har ikke behag i mannens ben.
19147011	Herren har behag i dem som frykter ham, som venter på hans miskunn.
19147012	Pris Herren, Jerusalem! Lov din Gud, Sion!
19147013	For han har gjort dine portbommer sterke, og han har velsignet dine barn inne hos deg.
19147014	Han er den som gir dine grenser fred. Han metter deg med den beste hvete.
19147015	Han er den som sender sitt budskap til jorden, hurtig løper hans ord.
19147016	Han er den som gir snø som ull, han som strør ut rim som aske.
19147017	Sine hagl kaster han ut som smuler, hvem kan stå seg mot hans kulde?
19147018	Han sender sitt ord og smelter dem, han lar sin vind blåse og vannet renner.
19147019	Han kunngjorde for Jakob sitt ord, for Israel sine bud og sine lover.
19147020	Slik har han ikke gjort mot noe hedningefolk, hans lover kjenner de ikke. Halleluja!
19148001	Halleluja! Lov Herren fra himmelen, lov ham i det høye!
19148002	Lov ham, alle hans engler! Lov ham, hele hans hær!
19148003	Lov ham, sol og måne! Lov ham, alle lysende stjerner!
19148004	Lov ham, dere himlenes himler, og dere vann som er over himlene!
19148005	De skal love Herrens navn, for han bød, og de ble skapt.
19148006	Han satte dem på deres sted for all tid, for evig. Han ga en lov som ingen av dem bryter.
19148007	Lov Herren fra jorden, dere store sjødyr og alle dyp,
19148008	ild og hagl, snø og skodde, stormvinden som setter hans ord i verk,
19148009	dere fjell og alle hauger, frukttrær og alle sedrer,
19148010	dere ville dyr og alt fe, krypdyr og flyvende fugler,
19148011	dere konger på jorden og alle folk, fyrster og alle jordens dommere,
19148012	unge menn og jomfruer, gamle sammen med de unge!
19148013	De skal love Herrens navn, for hans navn alene er opphøyet. Hans herlighet er over jorden og himmelen.
19148014	Han har opphøyet et horn for sitt folk til en lovsang for alle sine fromme, for Israels barn, det folket som er ham nær. Halleluja!
19149001	Halleluja! Syng en ny sang for Herren, syng hans pris i de frommes forsamling!
19149002	La Israel glede seg i sin skaper, og Sions barn fryde seg i sin konge!
19149003	De skal prise hans navn med dans, lovsynge ham til tamburin og sitar.
19149004	For Herren har behag i sitt folk, han pryder de nedbøyde med frelse.
19149005	De fromme skal fryde seg i herlighet. De skal juble på sitt leie.
19149006	Lovsang for Gud er i deres munn og et tveegget sverd i deres hånd,
19149007	for å fullbyrde hevn over hedningene, straff over folkene.
19149008	De skal binde deres konger med lenker og deres fornemme menn med jernbånd.
19149009	De skal fullbyrde over dem den dommen som er skrevet. Dette er til ære for alle hans fromme. Halleluja!
19150001	Halleluja! Lov Gud i hans helligdom, lov ham i hans mektige hvelving!
19150002	Lov ham for hans mektige verk, lov ham etter hans storhets velde.
19150003	Lov ham med tone fra horn, lov ham med harpe og sitar!
19150004	Lov ham med tamburin og dans, lov ham med strengelek og fløyte!
19150005	Lov ham med tonende cymbler, lov ham med høyt klingende cymbler.
19150006	Alt som har ånde, skal love Herren! Halleluja!
20001001	Ordspråk av Salomo, Davids sønn, Israels konge.
20001002	Av dem kan en lære visdom og tukt og skjønne forstandige ord.
20001003	Av dem kan en motta tukt til klokskap og lære rettferdighet og rett og rettvishet.
20001004	De kan gi den enfoldige klokskap, de unge kunnskap og omtanke.
20001005	Den vise skal høre på dem og gå fram i lærdom, og den forstandige vinne evne til å leve rett.
20001006	Av dem kan en lære å forstå ordspråk og billedtale, vismenns ord og deres gåter.
20001007	Å frykte Herren er begynnelsen til kunnskap. Visdom og tukt blir foraktet av dårer.
20001008	Hør, min sønn, på din fars tilrettevisning, og forlat ikke din mors lære!
20001009	For de er en fager krans for ditt hode og kjeder om din hals.
20001010	Min sønn! Når syndere lokker deg, da samtykk ikke!
20001011	De sier: Kom med oss! Vi vil lure etter blod, sette feller for de uskyldige uten grunn.
20001012	Vi vil sluke dem levende som dødsriket, helt og holdent, likesom det sluker dem som farer ned i graven.
20001013	Allslags kostbart gods vil vi finne, fylle våre hus med rov.
20001014	Du skal få kaste lodd med oss om dette, vi skal alle ha samme pengepung. -
20001015	Min sønn, slå ikke følge med dem, hold din fot borte fra deres sti!
20001016	For deres føtter løper i hast til det onde, og de er snare til å utøse blod.
20001017	Til ingen nytte blir nettet utspent mens alle fuglene ser det.
20001018	Men disse lurer etter sitt eget blod, de setter feller for seg selv.
20001019	Slik går det hver den som søker urettferdig vinning - den tar livet av sine egne herrer.
20001020	Visdommen roper høyt på gaten, den lar sin røst høre på torgene.
20001021	På hjørnet av larmfylte gater roper den, ved byens åpne porter taler den og sier:
20001022	Hvor lenge vil dere uforstandige elske uforstand, og spotterne ha lyst til spott og dårene hate kunnskap?
20001023	Vend om og gi akt på min tilrettevisning! Da vil jeg la min ånd velle fram for dere, jeg vil kunngjøre dere mine ord.
20001024	Fordi jeg ropte, og dere ikke ville høre, fordi jeg rakte ut min hånd, og ingen ga akt,
20001025	fordi dere foraktet alle mine råd og ikke ville vite av min tilrettevisning,
20001026	så vil også jeg le når ulykken rammer dere, jeg vil spotte når det kommer som dere gruer for,
20001027	når det dere gruer for, kommer som et uvær, og deres ulykke farer fram som en stormvind, når trengsel og nød kommer over dere.
20001028	Da skal de kalle på meg, men jeg svarer ikke. De skal søke meg, men ikke finne meg.
20001029	Fordi de hatet kunnskap og ikke ville frykte Herren,
20001030	fordi de ikke ville vite av mitt råd og foraktet all min tilrettevisning,
20001031	derfor skal de ete frukten av sine gjerninger, og av sine onde planer skal de mettes.
20001032	For de uforstandiges villfarelse dreper dem, og dårenes trygghet ødelegger dem.
20001033	Men den som hører på meg, skal bo trygt og leve i ro uten frykt for noe ondt.
20002001	Min sønn! Dersom du tar imot mine ord og gjemmer mine bud hos deg,
20002002	så du vender ditt øre til visdommen og bøyer ditt hjerte til klokskapen,
20002003	ja, dersom du roper etter innsikt og løfter din røst for å kalle på forstanden,
20002004	dersom du leter etter den som etter sølv og graver etter den som etter skjulte skatter,
20002005	da skal du forstå Herrens frykt og finne kunnskap om Gud.
20002006	For Herren er den som gir visdom, fra hans munn kommer kunnskap og forstand.
20002007	Han gjemmer frelse for de oppriktige, et skjold for dem som lever ustraffelig.
20002008	Han vokter rettens stier og bevarer sine frommes vei.
20002009	Da skal du forstå rettferdighet og rett og rettvishet, ja enhver god vei.
20002010	For visdom skal komme i ditt hjerte, og kunnskap skal glede din sjel.
20002011	Omtanke skal holde vakt over deg, og forstand skal verne deg,
20002012	for å fri deg fra den onde vei, fra menn som fører falsk tale,
20002013	fra dem som forlater de rette stier for å vandre på mørkets veier.
20002014	De gleder seg ved å gjøre ondt og jubler over alt som er galt og falskt.
20002015	De følger krokete stier og går seg vill på sine veier.
20002016	Visdommen skal fri deg fra annen manns hustru, fra fremmed kvinne, som taler glatte ord,
20002017	som har forlatt sin ungdoms venn og glemt sin Guds pakt.
20002018	For hennes hus synker ned i dødsriket, og hennes veier fører ned til de døde.
20002019	De som går inn til henne, kommer aldri tilbake og når aldri livets stier.
20002020	Visdommen skal hjelpe deg til å vandre på de godes vei og holde deg på de rettferdiges stier.
20002021	For de oppriktige skal bo i landet, og de ulastelige bli værende der.
20002022	Men de ugudelige skal bli utryddet av landet, og de troløse skal bli rykket bort derfra.
20003001	Min sønn! Glem ikke min lære, og la ditt hjerte ta vare på mine bud!
20003002	For tallrike dager og mange leveår skal de gi deg, og fred og lykke.
20003003	La ikke kjærlighet og trofasthet vike fra deg, bind dem om din hals og skriv dem på ditt hjertes tavle!
20003004	Så skal du finne velvilje og få god forstand i Guds og menneskers øyne.
20003005	Sett din lit til Herren av hele ditt hjerte, og stol ikke på din forstand!
20003006	Kjenn ham på alle dine veier! Så skal han gjøre dine stier rette.
20003007	Vær ikke vis i egne øyne, frykt Herren og vik fra det onde!
20003008	Det skal være helsebot for din kropp og gi ny styrke til dine ben.
20003009	Vis Herren ære med gaver av ditt gods og med førstegrøden av hele din avling!
20003010	Så skal dine lagerhus fylles med overflod og dine pressekar flyte over av most.
20003011	Min sønn! Forakt ikke Herrens tukt og vær ikke utålmodig når han refser deg!
20003012	For den Herren elsker, den refser han, slik som en far gjør med den sønn han har kjær.
20003013	Salig er det menneske som har funnet visdom, det menneske som vinner forstand.
20003014	For det gir bedre vinning enn å vinne sølv, og bedre utbytte enn gull.
20003015	Den er mer verdifull enn perler, og alle dine skatter kan ikke lignes med den.
20003016	Langt liv har den i sin høyre hånd, rikdom og ære i sin venstre.
20003017	Dens veier er fagre veier, og alle dens stier er fred.
20003018	Den er et livsens tre for dem som griper den, lykkelig blir hver den som holder fast på den.
20003019	Herren grunnfestet jorden med visdom, han bygde himmelen med forstand.
20003020	Ved sin kunnskap lot han de dype vann velle fram, og skyene drypper av dugg.
20003021	Min sønn! Bevar klokskap og omtanke, la dem ikke vike fra dine øyne!
20003022	Så skal de være liv for din sjel og pryd for din hals.
20003023	Da skal du vandre din vei trygt og din fot skal ikke støte mot noe.
20003024	Når du legger deg, skal du ikke frykte. Og når du har lagt deg, skal din søvn være søt.
20003025	Du skal ikke engste deg for uventet skrekk, eller for uværet når det kommer over de ugudelige.
20003026	For Herren skal være din tillit, og han skal bevare din fot så den ikke blir fanget.
20003027	Nekt ikke de trengende din hjelp, når det står i din makt å gi den.
20003028	Si ikke til din neste: Gå bort og kom igjen, jeg skal gi deg i morgen - så sant du kan gjøre det nå!
20003029	Legg ikke opp onde planer mot din neste, når han bor hos deg og kjenner seg trygg!
20003030	Trett ikke med et menneske uten grunn, når han ikke har gjort deg noe ondt!
20003031	Misunn ikke en voldsmann, og velg ikke noen av alle hans veier!
20003032	For en falsk mann er avskyelig for Herren, men med de oppriktige har han fortrolig samfunn.
20003033	Herrens forbannelse er over den ugudeliges hus, men de rettferdiges bolig velsigner han.
20003034	Spotterne spotter han, men de ydmyke gir han nåde.
20003035	De vise arver ære, men dårene får bare skam.
20004001	Mine barn, hør på en fars tilrettevisning og gi akt, så dere kan lære klokskap!
20004002	For god lærdom gir jeg dere. Mine bud må dere ikke forlate.
20004003	For da jeg var sønn hjemme hos min far, da jeg var liten og min mors eneste barn,
20004004	da underviste han meg og sa til meg: La ditt hjerte holde fast ved mine ord! Hold mine bud, så skal du leve.
20004005	Kjøp visdom! Kjøp forstand! Glem ikke min munns ord og vend deg ikke bort fra dem!
20004006	Forlat ikke visdommen, så skal den vokte deg. Elsk den, så skal den være ditt vern.
20004007	Viktigst er visdommen. Kjøp visdom! Ja, kjøp forstand for alt ditt gods!
20004008	Sett visdommen høyt, så skal den opphøye deg. Den skal bringe deg ære når du favner den.
20004009	Den setter en fager krans på ditt hode, den skal rekke deg en herlig krone.
20004010	Hør, min sønn, og ta imot mine ord, så skal dine leveår bli mange.
20004011	Jeg lærer deg visdommens vei og fører deg på rettvishets stier.
20004012	Når du går, skal ikke noe hindre dine skritt. Når du løper, skal du ikke snuble.
20004013	Hold fast ved min tilrettevisning, slipp den ikke! Bevar den, for den er ditt liv.
20004014	Slå ikke inn på de ugudeliges sti og følg ikke de ondes vei.
20004015	Sky den, følg den ikke, vik fra den og gå forbi!
20004016	For de får ikke sove uten at de har gjort noe ondt, de mister søvnen om de ikke har ført noen til fall.
20004017	For de eter ugudelighets brød og drikker voldsgjernings vin.
20004018	De rettferdiges sti er som et strålende lys, som blir klarere og klarere til det er høylys dag.
20004019	De ugudeliges vei er som det dype mørke, de vet ikke hva de snubler over.
20004020	Min sønn! Akt på mine ord, bøy ditt øre til min tale!
20004021	La dem ikke vike fra dine øyne, bevar dem dypt i ditt hjerte!
20004022	For de er liv for hver den som finner dem, og legedom for hele hans legeme.
20004023	Bevar ditt hjerte fremfor alt du bevarer, for livet utgår fra det.
20004024	Hold deg fra svikefulle ord, og la falske lepper være langt fra deg.
20004025	La dine øyne se bent fram og la dine øyelokk vende rett fram for deg.
20004026	Gi akt på den sti din fot skal gå, og la alle dine veier være rette.
20004027	Bøy ikke av til høyre eller til venstre, vend din fot fra det onde!
20005001	Min sønn! Gi akt på min visdom, vend ditt øre til min forstand,
20005002	så du kan ta vare på kloke råd, og dine lepper kan bevare kunnskap!
20005003	For en fremmed kvinnes lepper drypper av honning, og glattere enn olje er hennes tunge.
20005004	Men til sist er hun besk som malurt, skarp som et tveegget sverd.
20005005	Hennes føtter går nedover til døden, til dødsriket fører hennes skritt.
20005006	Livets sti bryr hun seg ikke om, hennes veier går hit og dit, og hun vet det ikke.
20005007	Så hør nå på meg, mine barn, og vik ikke fra min munns ord!
20005008	La din vei være langt fra henne, og kom ikke nær døren til hennes hus,
20005009	for at du ikke skal gi andre din kraft og en grusom herre dine år.
20005010	For da vil fremmede mette seg av det du eier, og det du vant ved ditt strev, kommer i en annen manns hus.
20005011	Da må du stønne i din siste stund, når din kropp og ditt kjøtt tæres bort,
20005012	og du må si: Hvordan kunne jeg hate tukt, og hvordan har mitt hjerte kunnet forakte tilrettevisning?
20005013	Jeg hørte ikke på dem som lærte meg, og vendte ikke mitt øre til dem som veiledet meg.
20005014	Nær var jeg kommet i den største ulykke midt i menigheten og i forsamlingen.
20005015	Drikk vann av din egen brønn, drikk rennende vann av din egen kilde!
20005016	Skulle vel dine kilder strømme ut på gaten og dine bekker renne ut på torgene?
20005017	La dem være for deg alene og ikke for fremmede sammen med deg!
20005018	La din kilde være velsignet. Gled deg i din ungdoms hustru,
20005019	den elskelige hind, den yndefulle gasell! La hennes barm opplive deg til enhver tid, og la hennes kjærlighet stadig beruse deg!
20005020	Min sønn, hvorfor skulle du være beruset av attrå etter en annen manns hustru og favne en fremmed kvinnes barm?
20005021	For en manns veier ligger åpne for Herrens øyne, og han gir nøye akt på alle hans fotspor.
20005022	Den ugudelige fanges i sine egne misgjerninger, og han blir holdt fast av sin egen synds snarer.
20005023	Han må dø, fordi han ikke lot seg tukte, og han går til grunne i sin store dårskap.
20006001	Min sønn, har du borget for din neste, har du gitt en fremmed ditt håndslag,
20006002	har du latt deg binde ved din munns ord, har du latt deg fange ved din munns ord -
20006003	så gjør slik, min sønn, og redd deg, siden du er kommet i din nestes hånd: Gå og kast deg ned for din neste og treng inn på ham!
20006004	Unn ikke dine øyne søvn eller dine øyelokk en blund!
20006005	Redd deg som en gasell av jegerens hånd og som en fugl av fuglefangerens hånd!
20006006	Gå til mauren, du late, se dens veier og bli vis.
20006007	Enda den ikke har noen fyrste, oppsynsmann eller herre,
20006008	sørger den for mat om sommeren og samler inn føde om høsten.
20006009	Hvor lenge vil du ligge, du late? Når vil du stå opp av din søvn?
20006010	Bare sove litt til! Bare en liten blund! Bare folde hendene litt for å hvile!
20006011	Da kommer armoden over deg som en landstryker, og nøden som en mann med skjold.
20006012	Et fordervet menneske, en ugjerningsmann er den som går omkring med en falsk munn.
20006013	Han blunker med øynene, han skraper med føttene, han gjør tegn med fingrene.
20006014	Han har svik i sitt hjerte. Alltid tenker han ut onde ting og får i gang tretter.
20006015	Derfor kommer ulykken brått over ham. I et øyeblikk blir han knust og kan ikke bli leget.
20006016	Seks ting er det Herren hater, sju er avskyelig for hans sjel:
20006017	Stolte øyne, falsk tunge, og hender som utøser uskyldig blod,
20006018	et hjerte som legger onde planer, føtter som haster til det som er ondt,
20006019	et falskt vitne som taler løgn, og den som volder strid mellom brødre.
20006020	Min sønn, hold fast på din fars bud, og forlat ikke din mors lære!
20006021	Bind dem alltid til ditt hjerte, knytt dem fast om din hals!
20006022	Når du går, skal de lede deg. Når du ligger, skal de verne deg. Og når du våkner, skal de tale til deg.
20006023	For budet er en lykt og læren et lys. Tilrettevisning og tukt er en vei til livet,
20006024	slik at de bevarer deg fra en ond kvinne, fra en fremmed kvinnes glatte tunge.
20006025	Ha ikke lyst til hennes skjønnhet i ditt hjerte, og la henne ikke fange deg med sine øyekast!
20006026	For en horkvinne armer ut en mann til siste brødleiv, og annen manns hustru fanger en dyrebar sjel.
20006027	Kan noen hente ild opp i sitt fang uten at hans klær brenner opp?
20006028	Eller kan noen gå på glør uten at hans føtter blir svidd?
20006029	Slik blir det med den som går inn til sin nestes hustru. Ingen som rører henne blir ustraffet.
20006030	Forakter ikke folk en tyv når han stjeler for å stille sin sult?
20006031	Og hvis han blir grepet, må han betale sjudobbelt, alt det gods han har i sitt hus, må han gi fra seg.
20006032	Den som bryter ekteskapet med en kvinne, er hjerteløs. Den som gjør det, ødelegger sin egen sjel.
20006033	Sår og skam får han, og hans vanære slettes aldri ut.
20006034	For nidkjær er mannens vrede, og han sparer ikke på hevnens dag.
20006035	Han tar ikke imot bøter og lar seg ikke blidgjøre, selv om du byr ham store gaver.
20007001	Min sønn, ta vare på mine ord og oppbevar mine bud hos deg!
20007002	Ta vare på mine bud, så skal du leve, bevar min lære som din øyesten!
20007003	Bind dem fast til dine fingrer, skriv dem på ditt hjertes tavle!
20007004	Si til visdommen: Du er min søster! Kall forstanden din venninne,
20007005	for at de må bevare deg fra annen manns hustru, fra fremmede kvinner, som taler glatte ord.
20007006	For jeg så en gang ut av vinduet i mitt hus, gjennom gitteret så jeg ned.
20007007	Mens jeg betraktet de uerfarne, la jeg merke til blant ungdommen en uforstandig gutt.
20007008	Han gikk forbi på gaten ved hennes hjørne, og gikk der på veien ved hennes hus -
20007009	i skumringen, da dagen var til ende, i dyp natt og mørke.
20007010	Og se, en kvinne kommer ham i møte, i en horkvinnes klær, med listig hjerte.
20007011	Vill er hun og kåt. Hennes føtter er ikke i ro i hennes hus.
20007012	Snart er hun på gater, snart på torg. Ved hvert hjørne lurer hun.
20007013	Hun griper fatt i ham og kysser ham. Med frekt ansikt sier hun til ham:
20007014	Jeg har fredsofferets kjøtt hjemme hos meg, for i dag har jeg innfridd mine løfter.
20007015	Derfor gikk jeg ut for å møte deg, jeg gikk for å lete deg opp, og jeg fant deg.
20007016	Jeg har bredt tepper ut på min seng, fargerike tepper av egyptisk lin.
20007017	Jeg har strødd mitt leie med myrra, aloë og kanel.
20007018	Kom, la oss beruse oss i kjærlighet til morgenen gryr, fryde oss i elskov!
20007019	For min mann er ikke hjemme, han er på reise langt herfra.
20007020	Pengepungen tok han med seg, først ved fullmåne kommer han hjem.
20007021	Hun fikk lokket ham med sine mange ord, med sine glatte lepper forførte hun ham.
20007022	Straks følger han henne - lik en okse som går til slakteren - lik dåren som føres bort i fotjern for å tuktes,
20007023	til pilen kløver hans lever - lik fuglen som haster til snaren og ikke vet at det gjelder dens liv.
20007024	Så hør nå på meg, barn, og akt på min munns ord!
20007025	La ikke ditt hjerte vende seg til hennes veier, forvill deg ikke inn på hennes stier!
20007026	For mange som har fått banesår, har hun felt, og tallrike er de hun har slått i hjel.
20007027	Fra hennes hus går det veier til dødsriket, de fører ned til dødens mørke rom.
20008001	Hør, visdommen roper! Forstanden lar sin røst høre!
20008002	Hun står på toppen av haugene ved veien, der hvor stiene møtes,
20008003	ved siden av portene, ved inngangen til byen, i inngangen til portene roper hun høyt:
20008004	Til dere, menn, roper jeg, min røst lyder til menneskenes barn.
20008005	Lær klokskap, dere enfoldige! Og dere uforstandige, lær forstand!
20008006	Hør! Om store ting taler jeg. Rettvise ord kommer fra mine lepper.
20008007	Min tunge taler sannhet: Ugudelighet er avskyelig for mine lepper.
20008008	Alle min munns ord er rette, det er ikke noe falskt eller vrangt i dem.
20008009	De er alle likefremme ord for den forstandige, og de er rette for dem som har funnet kunnskap.
20008010	Ta imot min formaning istedenfor sølv, og ta imot kunnskap fremfor utsøkt gull!
20008011	For visdom er bedre enn perler, ingen skatter kan lignes med den.
20008012	Jeg, visdommen, bor sammen med klokskap, jeg forstår å finne kloke råd.
20008013	Å frykte Herren er å hate det onde. Stolthet og overmot, dårlig ferd og en falsk munn hater jeg.
20008014	Meg tilhører råd og sann innsikt. Jeg er forstand, styrke hører meg til.
20008015	Ved meg regjerer kongene, og ved meg fastsetter fyrstene det som rett er.
20008016	Ved meg styrer herskerne og høvdingene, alle dommere på jorden.
20008017	Jeg elsker dem som elsker meg, og de som søker meg, skal finne meg.
20008018	Hos meg er rikdom og ære, gammelt arvegods og rettferdighet.
20008019	Min frukt er bedre enn gull, ja, det fineste gull. Den vinning jeg gir, er bedre enn det fineste sølv.
20008020	På rettferds vei vandrer jeg, midt på rettens stier.
20008021	Derfor gir jeg dem som elsker meg, sann rikdom til arv, jeg fyller forrådsrommene deres.
20008022	Herren hadde meg i eie som begynnelsen av sin vei, før sine gjerninger i gammel tid.
20008023	Fra evighet er jeg blitt innsatt, fra begynnelsen, før jorden var til.
20008024	Da dypene ennå ikke fantes, ble jeg født - da det ennå ikke var kilder fylt med vann.
20008025	Før fjellene ble senket ned, ja før haugene ble jeg født,
20008026	før han hadde skapt jord og mark og jorderikes første muldklump.
20008027	Da han bygde himmelen, var jeg der, da han tegnet inn en hvelving over dypet,
20008028	da han festet skyene der oppe, da han bandt avgrunnens kilder,
20008029	da han satte grense for havet, så vannet ikke skulle gå lenger enn han bød, da han la jordens grunnvoller -
20008030	da var jeg hos ham som kunstner, jeg var hans glede dag etter dag, og jeg frydet meg alltid for hans åsyn.
20008031	Jeg frydet meg på hele hans vide jord, og min lyst hadde jeg i menneskenes barn.
20008032	Og nå, hør på meg, barn! Salige er de som følger mine veier.
20008033	Hør på min formaning og bli vise, forakt den ikke!
20008034	Salig er det menneske som hører på meg, så han våker ved mine dører dag etter dag og holder vakt ved mine dørstolper.
20008035	For den som finner meg, finner livet og får nåde hos Herren.
20008036	Men den som ikke finner meg, skader sin egen sjel. Alle de som hater meg, elsker døden.
20009001	Visdommen har bygd sitt hus, hun har hogd til sine sju søyler.
20009002	Hun har slaktet sitt slaktefe, blandet sin vin og dekket sitt bord.
20009003	Hun har sendt ut sine piker, hun roper oppe fra byens høyder:
20009004	Vend deg hit, du som er enfoldig! Til den som er uten forstand, sier hun:
20009005	Kom, et av mitt brød og drikk av den vin jeg har blandet!
20009006	Hold dere borte fra uforstandige mennesker, så skal dere leve! Gå rett fram på forstandens vei!
20009007	Den som refser en spotter, henter seg selv vanære, og den som viser en ugudelig til rette, får skam av det.
20009008	Vis ikke spotteren til rette, for at han ikke skal hate deg! Tilrettevis den vise, så skal han elske deg.
20009009	Lær den vise, så blir han enda mer vis. Lær den rettferdige, så går han fram i lærdom.
20009010	Å frykte Herren er begynnelsen til visdom, og å kjenne Den Hellige er forstand.
20009011	For ved meg skal dine dager bli mange, og leveår skal bli gitt deg i rikt mål.
20009012	Er du vis, så er du vis til ditt eget gagn. Er du en spotter, skal du alene lide for det.
20009013	Dårskapen er en kåt kvinne, bare uforstand og uvitenhet.
20009014	Hun sitter foran døren til sitt hus, på en trone på en høyde i byen,
20009015	for å rope til dem som går forbi på veien, som vandrer rett fram på sine stier:
20009016	Vend deg hit, du som er enfoldig! Til den som er uten forstand, sier hun:
20009017	Stjålet vann er søtt, og brød som en spiser i smug, smaker herlig.
20009018	Men han vet ikke at der bor dødningene, at hennes gjester er i dødsrikets dyp.
20010001	Salomos ordspråk. En vis sønn gleder sin far, men en uforstandig sønn er sin mors sorg.
20010002	Ugudelighets skatter gagner ikke, men rettferdighet frir fra døden.
20010003	Herren lar ikke den rettferdige sulte, men de ugudeliges ønske støter han bort.
20010004	Den som arbeider med lat hånd, blir fattig, Men den flittiges hånd gjør rik.
20010005	En klok sønn samler om sommeren, en dårlig sønn sover i høsttiden.
20010006	Velsignelser kommer over den rettferdiges hode, men vold skjuler de ugudeliges munn.
20010007	Den rettferdiges minne lever i velsignelse, men de ugudeliges navn råtner bort.
20010008	Den som har visdom i hjertet, tar imot budene. Men den som har dårens lepper, går til grunne.
20010009	Den som vandrer uklanderlig, vandrer trygt. Den som går krokveier, blir oppdaget.
20010010	Den som blunker med øyet, volder smerte. Og den som har dårens lepper, skal gå til grunne.
20010011	Den rettferdiges munn er en livsens kilde, men de ugudeliges lepper dekker over vold.
20010012	Hat vekker trette, men kjærlighet dekker over alle overtredelser.
20010013	På den forstandiges lepper finnes visdom, men stokken er for den uforstandiges rygg.
20010014	De vise gjemmer på kunnskap, men dårens munn fremmer ødeleggelse.
20010015	Rikmanns gods er hans faste borg, de fattiges armod er deres ødeleggelse.
20010016	Det som den rettferdige vinner, blir ham til liv. Den ugudeliges inntekt leder ham til synd.
20010017	Den som akter på tukt, er på vei til livet. Men den som forakter tilrettevisning, vil gå seg vill.
20010018	Den som skjuler hat, har falske lepper. Den som farer med sladder, er en dåre.
20010019	Hvor det er mange ord, mangler det ikke på synd. Men den som holder sine lepper i tømme, er klok.
20010020	Den rettferdiges tunge er som fineste sølv. De ugudeliges hjerte er ingen ting verd.
20010021	Den rettferdiges lepper gir næring til mange, men dårer dør, fordi de er uten forstand.
20010022	Det er Herrens velsignelse som gjør rik, og eget strev legger ikke noe til.
20010023	Det er en lyst for dåren å gjøre skamløse gjerninger, men visdom er en glede for den forstandige mann.
20010024	Det som den ugudelige er redd for, det skal komme over ham. Men de rettferdiges ønsker skal Gud oppfylle.
20010025	Når en storm farer fram, så er den ugudelige ikke mer. Men den rettferdige har en evig grunnvoll.
20010026	Som eddik for tennene og røk for øynene, slik er den late for den som sender ham.
20010027	Herrens frykt forlenger livet, men de ugudeliges år forkortes.
20010028	De rettferdige har glede i vente, men de ugudeliges håp går til grunne.
20010029	Herrens vei er et vern for den ustraffelige, men den er ødeleggelse for dem som gjør urett.
20010030	De rettferdige skal aldri rokkes, men de ugudelige skal ikke få bo i landet.
20010031	Den rettferdiges munn bærer visdoms frukt. Men den falske tunge skal skjæres av.
20010032	Den rettferdiges lepper forstår hva som er til behag, men de ugudeliges munn er bare falskhet.
20011001	Falsk vekt er avskyelig for Herren, men fullvektige lodd er til behag for ham.
20011002	Med overmot følger skam, men de ydmyke har visdom.
20011003	De oppriktiges rettsinn leder dem, men de troløses forvendte sinn ødelegger dem.
20011004	Gods hjelper ikke på vredens dag, men rettferdighet frir fra døden.
20011005	Den ustraffeliges rettferdighet gjør hans vei jevn, men den ugudelige faller ved sin ugudelighet.
20011006	De oppriktiges rettferdighet frelser dem, men de troløse fanges av sitt eget begjær.
20011007	Når et ugudelig menneske dør, blir hans håp til intet. Det forgår, det de onde lengter etter.
20011008	Den rettferdige befries av trengsel, og den ugudelige kommer i hans sted.
20011009	Med munnen ødelegger den gudløse sin neste, men ved sin kunnskap blir de rettferdige befridd.
20011010	Når det går de rettferdige godt, jubler byen, og når de ugudelige omkommer, lyder fryderop.
20011011	Ved de oppriktiges velsignelse blir en by opphøyet, men de ugudeliges munn bryter den ned.
20011012	Den som er uten omdømme, taler foraktelig om sin neste, men en forstandig mann tier.
20011013	Den som går omkring og baktaler, åpenbarer hemmeligheter. Men den som er trofast i ånden, skjuler saken.
20011014	Uten styre faller et folk, men der det er mange rådgivere, er det frelse.
20011015	Ille går det den som borger for en fremmed, men den som nekter å gi håndslag, er sikker.
20011016	En elskelig kvinne vinner ære, voldsmenn vinner rikdom.
20011017	En barmhjertig mann gjør vel mot sin egen sjel, men en hardhjertet mann ødelegger seg selv.
20011018	Den ugudelige vinner en lønn som svikter, men den som sår rettferd, får en lønn som varer.
20011019	Slik er rettferdighet til liv, men den som jager etter ondt, volder sin egen død.
20011020	Avskyelig for Herren er de som har et falskt hjerte, men de som vandrer oppriktig, er til velbehag for ham.
20011021	Sannelig, den onde blir ikke ustraffet, men de rettferdiges ætt slipper unna.
20011022	Som en gullring i et svinetryne er en vakker kvinne som er uten forstand.
20011023	De rettferdiges lengsel er bare det som godt er. De ugudelige har vrede i vente.
20011024	Den ene strør ut og får enda mer, den andre holder tilbake mer enn rett er, og det blir likevel bare fattigdom.
20011025	Den som sprer velsignelse, skal trives. Og den som lesker andre, han blir selv forfrisket.
20011026	Den som holder korn tilbake, han blir forbannet av folket. Men velsignelse kommer over den som selger korn.
20011027	Den som ivrig søker det som godt er, han søker det som er til behag. Men den som jager etter ondt, over ham kommer det onde.
20011028	Den som setter sin lit til sin rikdom, han skal falle. Men de rettferdige skal grønnes som løvet.
20011029	Den som setter sitt hus i ulage, skal arve vind. Og dåren blir en tjener for den vise.
20011030	Den rettferdiges frukt er et livets tre. Den vise fanger sjeler.
20011031	Se, den rettferdige får sin lønn på jorden. Hvor mye mer da den ugudelige og synderen!
20012001	Den som elsker tukt, elsker kunnskap. Men den som hater refselse, er dum.
20012002	Den gode får nåde hos Herren, men den som farer med svik, blir fordømt.
20012003	Ugudelighet hjelper ikke noe menneske til å stå støtt. Men de rettferdiges rot blir ikke rokket.
20012004	En god kone er sin manns krone, men en dårlig er som råttenhet i hans ben.
20012005	De rettferdige tenker bare på det som rett er, de ugudelige legger svikefulle planer.
20012006	Den ugudeliges ord er et bakhold til blodsutgytelse, men de oppriktiges munn frelser dem.
20012007	De ugudelige kastes over ende, og så er de ikke mer. Men de rettferdiges hus står fast.
20012008	En mann får ros for sin forstand, men den som har et forvendt hjerte, blir til forakt.
20012009	Bedre er en småkårsmann som arbeider for seg selv, enn en som vil være storkar, men ikke har brød.
20012010	Den rettferdige har omsorg for sin buskap, men den ugudeliges hjerte er hardt.
20012011	Den som dyrker sin jord, skal ete seg mett på brød. Men den som jager etter tomme ting, er uten forstand.
20012012	Den ugudelige begjærer det som er en snare for de onde. Men de rettferdige gir Gud fast rot.
20012013	I leppenes synd er en ondskapens snare. Men den rettferdige kommer ut av trengsel.
20012014	Av sin munns frukt mettes en mann med godt, og det et menneskes hender har gjort, det gjengjeldes ham.
20012015	Dårens vei er rett i hans egne øyne, men den som hører på råd, er vis.
20012016	Dårens vrede blir kjent samme dag, men den som skjuler krenkelser, er klok.
20012017	Den som sier sannheten, taler det som er rett, men et falskt vitne taler svik.
20012018	Tankeløs tale stikker som sverd, men de vises tunge helbreder.
20012019	Den som taler sant, blir stående for alltid, men løgneren bare et øyeblikk.
20012020	De som smir ondt, har svik i sitt hjerte. Men de som råder til fred, får glede.
20012021	Det rammer ikke den rettferdige noe ondt, men de ugudelige får ulykke i fullt mål.
20012022	Falske lepper er avskyelig for Herren, men de som går ærlig fram, er ham til behag.
20012023	Et klokt menneske skjuler det han vet, men dårenes hjerte roper ut sin dårskap.
20012024	Den flittiges hånd kommer til å styre, men lathet blir trell.
20012025	Bekymring i en manns hjerte tynger ham, men et godt ord gleder ham.
20012026	Den rettferdige veileder sin neste, men de ugudeliges vei fører dem vill.
20012027	Den late steker ikke sin fangst. Men den flittige får en kostelig skatt.
20012028	På rettferdighets sti er det liv, det er en ryddet vei som ikke fører til døden.
20013001	En klok sønn hører på sin fars tilrettevisning, men en spotter hører ikke på irettesettelse.
20013002	Av sin munns frukt nyter en mann godt, men de troløses hu står til vold.
20013003	Den som vokter sin munn, bevarer sitt liv. Men den som lukker sine lepper vidt opp, for ham blir det til ulykke.
20013004	Den late krever og får ikke noe, men den flittige får sine ønsker oppfylt.
20013005	Den rettferdige hater løgnaktige ord, men den ugudelige handler ondt og skammelig.
20013006	Rettferdighet verner den som lever ustraffelig, men ugudelighet feller den som gjør synd.
20013007	Den ene opptrer som rikmann, men har ingenting. Den andre viser seg som en fattig mann og har mye gods.
20013008	En manns rikdom er løsepenger for hans liv, men den fattige er det ingen som truer.
20013009	De rettferdiges lys skinner klart, men de ugudeliges lampe slokner.
20013010	Hovmod volder bare trette, men hos dem som tar imot råd, er det visdom.
20013011	Lettvunnet rikdom minker, men den som samler litt etter litt, øker sitt gods.
20013012	Langvarig venting gjør hjertet sykt, men et oppfylt ønske er et livets tre.
20013013	Den som forakter ordet, ødelegger seg selv. Men den som frykter budet, han får lønn.
20013014	Den vises lære er en livets kilde, ved den slipper en fra dødens snarer.
20013015	Med god forstand vinner en menneskenes velvilje, men de troløses vei er hard.
20013016	Hver den som er klok, går fram med forstand, men en dåre stiller sin dårskap til skue.
20013017	Et ugudelig sendebud faller i ulykke, men det følger legedom med en trofast budbærer.
20013018	Armod og skam får den som ikke vil vite av tukt. Men den som akter på refselse, blir æret.
20013019	Et oppfylt ønske gjør sjelen godt, men det å holde seg fra ondt, er motbydelig for dårer.
20013020	Søk omgang med de vise, og du skal bli vis. Men dårers venn går det ille.
20013021	Syndere forfølges av ulykke, men rettferdige lønnes med godt.
20013022	En god mann etterlater arv til barnebarn, men synderens gods er gjemt til den rettferdige.
20013023	Den fattiges nybrott gir rikelig føde, men den går tapt når uretten rår.
20013024	Den som sparer sitt ris, hater sin sønn. Men den som elsker ham, tukter ham tidlig.
20013025	Den rettferdige eter og blir mett, men de ugudelige må gå med tom mage.
20014001	Kvinnevisdom bygger sitt hus, men dårskap river det ned med sine hender.
20014002	Den som vandrer i oppriktighet, frykter Herren. Men den som går krokveier, forakter ham.
20014003	I dårens munn er et ris for hans hovmod, men de vises lepper er deres vern.
20014004	Der hvor det ingen okser er, der er krybben tom. Men rikelig vinning kommer ved oksens kraft.
20014005	Trofast vitne lyver ikke, men den som taler løgn, er et falskt vitne.
20014006	Spotteren søker visdom, men finner den ikke. Men for den forstandige er kunnskap lett å vinne.
20014007	Hold deg borte fra en dåraktig mann, for du vil ikke finne kunnskaps ord på hans lepper.
20014008	Den klokes visdom er at han kjenner sin vei, men det er dårers dårskap at de bedrar seg selv.
20014009	Dårer spottes av sitt eget skyldoffer, men blant de oppriktige råder Guds velbehag.
20014010	Hjertet kjenner sin egen bitre smerte, og i dets glede blander ingen fremmed seg inn.
20014011	De ugudeliges hus skal ødelegges, men de oppriktiges telt skal blomstre.
20014012	Det er en vei som synes rett for en mann, men enden på det er dødens veier.
20014013	Selv under latter har hjertet smerte, og enden på gleden er sorg.
20014014	Av sin ferd skal den frafalne bli mett, og en god mann holder seg borte fra ham.
20014015	Den enfoldige tror hvert ord, men den kloke gir akt på sine skritt.
20014016	Den vise frykter og holder seg borte fra det onde, men dåren er overmodig og trygg.
20014017	Den bråsinte handler dåraktig, og en listig mann blir hatet.
20014018	De godtroende har fått dårskap i arv, men de kloke krones med kunnskap.
20014019	De onde må bøye seg for de gode, og de ugudelige ved den rettferdiges porter.
20014020	Selv av sin venn blir den fattige hatet, men mange er de som elsker en rik.
20014021	Den som forakter sin neste, synder. Men salig er den som har medynk med arminger.
20014022	Skulle de ikke fare vill, de som tenker ut det som er ondt? Men de som tenker godt, møter miskunn og trofasthet.
20014023	Ethvert strevsomt arbeid gir vinning, men tomt snakk fører bare til tap.
20014024	De vises rikdom er deres krone. Dårenes dårskap er og blir dårskap.
20014025	Et sanndru vitne frelser liv, men den som taler løgn, er full av svik.
20014026	Den som frykter Herren, har et sterkt vern, og for hans barn skal Herren være en tilflukt.
20014027	Å frykte Herren er en livets kilde, så en slipper fra dødens snarer.
20014028	Mye folk er kongens ære, men mangel på folk er fyrstens fall.
20014029	Den langmodige har stor forstand, men den bråsinte viser stor dårskap.
20014030	Et fredfylt hjerte gir legemet liv, men hissighet er råttenhet i benene.
20014031	Den som undertrykker en arming, håner hans skaper. Men den som har medynk med den fattige, ærer Skaperen.
20014032	Den ugudelige kastes ned av sin egen ondskap, men den rettferdige er frimodig i døden.
20014033	I den forstandiges hjerte holder visdommen seg stille, men i dårenes indre gir den seg til kjenne.
20014034	Rettferdighet opphøyer et folk, men synden er folkenes vanære.
20014035	En klok tjener vinner kongens velvilje, men over en dårlig tjener kommer hans vrede.
20015001	Mildt svar demper harme, men et sårende ord vekker vrede.
20015002	De vises tunge gir god kunnskap, men dårenes munn lar det strømme ut dårskap.
20015003	Herrens øyne når alle steder, de ser både etter onde og etter gode.
20015004	En sindig tunge er et livets tre, men en falsk tunge sårer hjertet.
20015005	Dåren forakter sin fars tukt, men den som akter på tilrettevisning, er klok.
20015006	I en rettferdig manns hus er det mye gods, men det den ugudelige tjener, blir til plage for ham.
20015007	De vises lepper strør ut kunnskap, men dårenes hjerte er ikke rett.
20015008	De ugudeliges offer er vemmelig for Herren, men de oppriktiges bønn er til behag for ham.
20015009	Den ugudeliges vei er motbydelig for Herren, men han elsker den som jager etter rettferdighet.
20015010	Hard straff rammer den som forlater den rette sti. Den som hater tilrettevisning, skal dø.
20015011	Dødsriket og avgrunnen ligger åpne for Herren, hvor mye mer da menneskenes hjerter!
20015012	En spotter liker ikke å bli irettesatt, til de vise går han ikke.
20015013	Et glad hjerte gjør ansiktet lyst, men hjertesorg bryter ånden ned.
20015014	Den forstandiges hjerte søker kunnskap, men dårers munn farer bare med dårskap.
20015015	Alle den ulykkeliges dager er onde, men et glad hjerte er et stadig gjestebud.
20015016	Bedre er lite med Herrens frykt enn en stor skatt med uro.
20015017	Bedre er en rett grønt med kjærlighet enn en fet okse med hat.
20015018	En hissig mann vekker strid, men den langmodige stiller trette.
20015019	Den lates vei er som en tornehekk, men de oppriktige har en ryddet vei.
20015020	En vis sønn gleder sin far, men et uforstandig menneske forakter sin mor.
20015021	Dårskap er en glede for den som er uten forstand, men den forstandige går rett fram.
20015022	Planer blir til intet uten rådslagning, men der det er mange rådgivere, har de fremgang.
20015023	En mann gleder seg når hans munn kan gi svar. Hvor godt er et ord i rette tid!
20015024	Den forstandige går livets vei oppover for å unngå dødsriket der nede.
20015025	De hovmodiges hus river Herren ned, men han lar enkens merkesteiner stå fast.
20015026	Den ondes tanker er motbydelige for Herren, men milde ord er rene.
20015027	Den som jager etter vinning, setter sitt hus i ulage, men den som hater bestikkelse, skal leve.
20015028	Den rettferdiges hjerte tenker på hvordan en skal svare, men den ugudeliges munn lar onde ting strømme ut.
20015029	Herren er langt borte fra de ugudelige, men de rettferdiges bønn hører han.
20015030	Øynenes lys gleder hjertet. Et godt budskap gir marg i ben.
20015031	Den som åpner sitt øre for tilrettevisning til livet, holder seg gjerne blant de vise.
20015032	Den som ikke vil vite av tukt, forakter sin egen sjel. Men den som hører på tilrettevisning, vinner forstand.
20015033	Herrens frykt er tukt til visdom, og ydmykhet går forut for ære.
20016001	Hjertets planer hører mennesket til, men tungens svar kommer fra Herren.
20016002	Alle en manns veier er rene i hans egne øyne, men Herren veier åndene.
20016003	Legg dine gjerninger på Herren, så skal dine planer ha fremgang.
20016004	Alt har Herren gjort til sin hensikt, også den ugudelige til ulykkens dag.
20016005	Hver hovmodig mann er avskyelig for Herren, en slik mann blir så visst ikke ustraffet.
20016006	Ved kjærlighet og trofasthet blir misgjerning sonet. Ved frykt for Herren holder en seg fra det onde.
20016007	Når Herren har behag i en manns ferd, da gjør han det slik at selv hans fiender holder fred med ham.
20016008	Bedre er lite med rettferdighet enn stor vinning med urett.
20016009	Menneskets hjerte tenker ut sin vei, men Herren styrer hans gang.
20016010	Guddomsord er på kongens lepper, hans munn skal ikke forsynde seg når han dømmer.
20016011	Rett vekt og rette vektskåler hører Herren til. Alle vektsteiner i pungen er hans verk.
20016012	Ugudelige gjerninger er avskyelige for konger, for ved rettferdighet blir tronen trygget.
20016013	Rettferdige lepper er til behag for konger, og den som taler det som rett er, elsker de.
20016014	En konges vrede er dødens bud, men en vis mann stiller vreden.
20016015	I lyset fra kongens åsyn er det liv, og hans velvilje er som en sky med senregn.
20016016	Å vinne visdom - hvor mye bedre er det ikke enn gull! Og å vinne forstand er mer verdt enn sølv.
20016017	De oppriktiges kongevei er å holde seg fra det onde. Den som akter på sin vei, bevarer sitt liv.
20016018	Forut for undergang går overmot, og forut for fall en hovmodig ånd.
20016019	Det er bedre å være ydmyk sammen med dem som er i nød, enn å dele bytte med de overmodige.
20016020	Den som akter på ordet, skal finne lykke. Og den som setter sin lit til Herren, er salig.
20016021	Den som er vis i hjertet, blir kalt forstandig, og gode ord fremmer lærdom.
20016022	Klokskap er en livets kilde for dem som eier den, men dårskap er straffen for dårer.
20016023	Den vises hjerte gjør hans munn forstandig og legger mer og mer lærdom på hans lepper.
20016024	Milde ord er som en strøm av honning, søte for sjelen og en legedom for kroppen.
20016025	Det er en vei som synes rett for en mann, men enden på det er dødens veier.
20016026	Arbeiderens sult arbeider for ham, for hans munn driver ham fram.
20016027	Et fordervet menneske graver en ulykkens grav, og på hans lepper er det som en fortærende ild.
20016028	En falsk mann volder trette, og den som baktaler, skiller venn fra venn.
20016029	En voldsmann lurer sin neste og fører ham inn på en vei som ikke er god.
20016030	Den som lukker øynene for å tenke på svik, og den som kniper leppene sammen, han setter det onde i verk.
20016031	Grå hår er en fager krone, den finnes på rettferdighets vei.
20016032	Den langmodige er bedre enn en veldig helt, og den som styrer sitt sinn, er bedre enn den som inntar en by.
20016033	Loddet blir ristet i kappens fold, men avgjørelsen kommer alltid fra Herren.
20017001	Bedre et stykke tørt brød med ro og fred enn et hus fullt av slakt med trette.
20017002	En klok tjener får råde over en sønn som er årsak til vanære, og blant brødrene får han del i arven.
20017003	Smeltedigel for sølv og ovn for gull, men den som prøver hjertene, er Herren.
20017004	Den onde gir akt på ondskaps leppe, løgneren lytter til ødeleggelsens tunge.
20017005	Den som spotter den fattige, håner hans skaper. Den som gleder seg over ulykke, skal ikke bli ustraffet.
20017006	Barnebarn er de gamles krone, og barns pryd er deres fedre.
20017007	Det sømmer seg ikke for dåren å tale store ord, og enda mindre for den høybårne å tale løgn.
20017008	En gave er en edelstein i dens øyne som får den. Hvor den kommer, gjør den lykke.
20017009	Den som dekker over overtredelse, søker kjærlighet. Men den som ripper opp en sak, skiller venn fra venn.
20017010	Skjenn virker bedre på den forstandige enn hundre slag på dåren.
20017011	En ond mann er bare ute etter ugagn, men en ubarmhjertig engel sendes imot ham.
20017012	Bedre for en mann å møte en bjørn som ungene er tatt fra, enn å møte en dåre i hans dårskap.
20017013	Den som gjengjelder godt med ondt, fra hans hus skal ulykken ikke vike bort.
20017014	Å begynne trette er som å åpne opp for vann. La så tretten fare, før den bryter løs.
20017015	Den som frikjenner en ugudelig, og den som domfeller en rettferdig, de er begge to avskyelige for Herren.
20017016	Hva hjelper penger i dårens hånd til å kjøpe visdom, siden han er uten forstand?
20017017	En venn elsker alltid, og en bror fødes til hjelp i nød.
20017018	Et menneske som ikke har forstand, gir håndslag og borger for sin neste.
20017019	Den som elsker trette, elsker synd. Den som gjør sin dør høy, søker sin egen undergang.
20017020	Den som er falsk i hjertet, finner ikke noe som er godt. Og den som er vrang i sin tale, faller i ulykke.
20017021	Den som har en narr til sønn, får sorg av ham. En dåres far har ingen glede.
20017022	Et glad hjerte gir god legedom, men en motløs ånd tar margen fra benene.
20017023	Den ugudelige tar gaver ut av brystlommen for å bøye rettens gang.
20017024	Den forstandige har visdommen for øye, men dårens øyne er ved jordens ende.
20017025	En uforstandig sønn er til bedrøvelse for sin far og til bitter sorg for henne som fødte ham.
20017026	Å bøtelegge den rettferdige er ikke godt. Å slå edle menn er tvert imot all rett.
20017027	Den som er sparsom med sine ord, er klok. Den kaldsindige er en forstandig mann.
20017028	Også dåren aktes for klok når han tier, for vis når han holder sine lepper lukket.
20018001	Den egensindige følger bare sin egen lyst, og ypper til strid mot all sunn visdom.
20018002	Dåren bryr seg ikke om å være forstandig, han vil bare vise hva han tenker i sitt hjerte.
20018003	Når den ugudelige kommer, kommer også forakt, og med skammen følger spott.
20018004	Ordene i en manns munn er som dype vann, visdommens kilde er som en bekk som veller fram.
20018005	Det er ille å gi den skyldige medhold, å skyve den rettferdige til side i retten.
20018006	Dårens lepper volder trette, og hans munn roper etter pryl.
20018007	Dårens munn er til ulykke for ham selv, og hans lepper er en snare for hans liv.
20018008	Baktalerens ord er som lekre retter, og de trenger ned i menneskets indre.
20018009	Den som er lat i sin gjerning, er også en bror til ødeleggeren.
20018010	Herrens navn er et fast tårn, til det løper den rettferdige og blir berget.
20018011	Den rikes gods er hans festning, som en høy mur i hans egen tanke.
20018012	Forut for fall opphøyer en manns hjerte seg, men ydmykhet går forut for ære.
20018013	Når en svarer før han hører, da blir det til dårskap og skam for ham.
20018014	En manns ånd kan holde ham oppe i hans sykdom, men hvem kan bære en motløs ånd?
20018015	Den forstandiges hjerte kjøper kunnskap, og de vises øre søker kunnskap.
20018016	Et menneskes gave gir ham rom og fører ham fram for store herrer.
20018017	Den som taler først i en rettssak, synes å ha rett. Men så kommer motparten og gransker hans ord.
20018018	Loddet gjør ende på trette og skiller mellom mektige.
20018019	En bror som en har gjort urett mot, er vanskeligere å vinne enn en festning. Å trette med ham er som en bom for en borg.
20018020	Med frukten av en manns munn blir hans mage mettet, med sine leppers grøde blir han mettet.
20018021	Død og liv er i tungens vold, og hver den som gjerne bruker den, skal ete dens frukt.
20018022	Den som har funnet en hustru, har funnet lykke, og har fått en god gave fra Herren.
20018023	Den fattige kommer med ydmyke bønner, men den rike svarer med harde ord.
20018024	En mann med mange venner går det ille. Men det finnes venner som henger fastere ved en enn en bror.
20019001	Bedre er en fattig som vandrer i ustraffelighet, enn en mann med falske lepper, som er en dåre.
20019002	Også den som ikke bruker omtanke, går det ille, og den som er snar på foten, synder.
20019003	Menneskets egen dårskap ødelegger hans vei, og hans hjerte raser mot Herren.
20019004	Rikdom skaper mange venner, den fattige blir skilt fra sin venn.
20019005	Et falskt vitne skal ikke bli ustraffet, og den som taler løgn, skal ikke komme unna.
20019006	Mange smigrer for den gavmilde, og alle er venner med den som er rundhåndet.
20019007	Alle den fattiges brødre hater ham. Enda mer holder hans venner seg borte fra ham. Han jager etter ord som ikke er å finne.
20019008	Den som vinner forstand, elsker sitt liv. Den som holder fast ved visdom, finner lykke.
20019009	Et falskt vitne skal ikke bli ustraffet, og den som taler løgn, skal omkomme.
20019010	Det sømmer seg ikke for en dåre å leve i overflod. Enda mindre sømmer det seg for en trell å herske over fyrster.
20019011	Et menneskes klokskap gjør ham langmodig, og det er en ære at han overser krenkelser.
20019012	En konges vrede er som løvens brøl, men hans velvilje er som dugg på gress.
20019013	En uforstandig sønn er bare til ulykke for sin far, og en kvinnes tretter er et stadig takdrypp.
20019014	Hus og gods er en arv fra fedre, men en forstandig hustru er en gave fra Herren.
20019015	Dovenskap senker en i dyp søvn, og den late skal sulte.
20019016	Den som holder budet, holder seg selv i live. Den som ikke akter på sin ferd, skal miste sitt liv.
20019017	Den som forbarmer seg over den fattige, låner til Herren, og Herren skal gjengjelde ham hans velgjerning.
20019018	Tukt din sønn, for det er ennå håp, men la deg ikke drive til å drepe ham!
20019019	Den som lar sin vrede bli stor, bør bøte. For dersom du hjelper ham, må du gjøre det igjen og igjen.
20019020	Hør på råd og ta imot tukt, så du kan bli vis til slutt.
20019021	Det er mange tanker i en manns hjerte, men Herrens råd skal stå fast.
20019022	Et menneskes ønske er miskunn. En fattig er lykkeligere enn en mann som lyver.
20019023	Herrens frykt fører til liv, og mett får en gå til hvile uten å bli hjemsøkt av ulykke.
20019024	Den late stikker sin hånd i fatet, men fører den ikke engang tilbake til sin munn.
20019025	Slå spotteren, så vil den uforstandige bli klok. Vis den forstandige til rette, så vil han komme til innsikt og kunnskap.
20019026	Den som bruker vold mot sin far og jager sin mor bort, er en dårlig, en skamløs sønn.
20019027	Min sønn, hold opp med å høre på formaning, når du likevel bare forviller deg bort fra kunnskaps ord.
20019028	Et fordervet vitne spotter det som er rett, og de gudløses munn sluker urett.
20019029	Straff er fastsatt for spottere og pryl for dårenes rygg.
20020001	Vinen er en spotter, sterk drikk fører til bråk, og hver den som raver av den, blir ikke vis.
20020002	Den redsel en konge vekker, er som løvens brøl. Den som gjør ham vred, spiller sitt liv.
20020003	Det er en ære for en mann at han holder seg borte fra trette, men enhver dåre ypper strid.
20020004	Den late vil ikke pløye om høsten, derfor søker han forgjeves etter grøde i skurden.
20020005	Tankene i en manns hjerte er et dypt vann, men en forstandig mann kan dra det opp.
20020006	Mange mennesker roper høyt, hver om sin kjærlighet. Men hvem finner vel en trofast mann?
20020007	Den rettferdige vandrer uklanderlig. Lykkelige er hans barn etter ham.
20020008	En konge som sitter på sitt dommersete, sikter og skiller ut alt ondt med sine øyne.
20020009	Hvem kan si: Jeg har renset mitt hjerte, jeg er fri fra min synd?
20020010	To slags vektsteiner og to slags mål - begge deler er avskyelig for Herren.
20020011	En ung gutt viser ved sine gjerninger om hans ferd vil bli ren og rett.
20020012	Øret som hører, og øyet som ser - Herren har skapt dem begge to.
20020013	Elsk ikke søvn, for at du ikke skal bli fattig. Lukk dine øyne opp, så får du brød nok å ete.
20020014	Dårlig, dårlig! sier kjøperen. Men når han går bort, roser han seg.
20020015	Det fins gull og perler i mengde, men lepper som taler kunnskap, er en kostelig ting.
20020016	Ta hans klær, for han har borget for en annen! Ta pant av ham for fremmedes skyld!
20020017	Brød som er vunnet ved svik, smaker mannen søtt, men siden blir hans munn full av småstein.
20020018	Planer får fremgang ved rådslagning. Søk veiledning også når du fører krig.
20020019	Den som går omkring som baktaler, åpenbarer hemmeligheter. Ha ikke noe å gjøre med den som er åpenmunnet.
20020020	Den som forbanner sin far og sin mor, hans lampe skal slokne i belgmørke.
20020021	En arv som en fra først av har revet til seg, blir til sist uten velsignelse.
20020022	Si ikke: Jeg vil gjengjelde med ondt! Vent på Herren, og han skal frelse deg!
20020023	To slags vektsteiner er avskyelig for Herren, og falsk vekt er noe ondt.
20020024	Herren styrer mannens skritt. Hvordan skulle et menneske skjønne sin vei?
20020025	Det er farlig for et menneske at han i tankeløshet vier noe til Gud og først etterpå overveier sine løfter.
20020026	En vis konge skiller ut de ugudelige og lar hjulet gå over dem.
20020027	Menneskets ånd er en Herrens lampe. Den ransaker alle kamrene i hans indre.
20020028	Miskunn og sannferdighet er en vakt om kongen. Han støtter sin trone ved miskunn.
20020029	De unges pryd er deres kraft, de gamles ære er de grå hår.
20020030	Skrammer og sår renser bort det onde, slag renser hjertets indre.
20021001	Kongens hjerte er som bekker i Herrens hånd, han bøyer det dit han vil.
20021002	Alle en manns veier er rette i hans egne øyne, men Herren veier hjertene.
20021003	Å gjøre rett og skjell er mer verd for Herren enn offer.
20021004	Stolte øyne og overmodig hjerte - de ugudeliges lampe blir dem til synd.
20021005	Den flittiges tanker fører bare til vinning, men hastverk bare til tap.
20021006	Den rikdommen en vinner ved svikefull tunge, er et pust som blir borte i luften, og den fører til døden.
20021007	De ugudeliges vold skal rive dem selv bort, fordi de ikke ville gjøre det som er rett.
20021008	Skyldtynget mann går krokete veier, men den rene går rett fram.
20021009	Bedre å bo i et hjørne på taket enn med trettekjær kvinne i felles hus.
20021010	Den ugudeliges sjel har lyst til det onde. Hans neste finner ikke barmhjertighet hos ham.
20021011	Når du straffer en spotter, blir den uforstandige vis. Når du lærer en vis, tar han imot kunnskap.
20021012	Den Rettferdige gir akt på den ugudeliges hus, han styrter de ugudelige i ulykke.
20021013	Den som lukker sitt øre for den fattiges skrik, han skal selv rope, men ikke få svar.
20021014	En gave i det skjulte stiller vrede, og en hemmelig foræring stiller stor harme.
20021015	Det er en glede for den rettferdige å gjøre rett, men en gru for dem som gjør urett.
20021016	Det menneske som forviller seg bort fra klokskapens vei, han havner blant dødninger.
20021017	Fattig blir den mann som elsker forlystelser. Den som elsker vin og olje, blir ikke rik.
20021018	Den ugudelige blir løsepenge for den rettferdige, og den troløse kommer i de oppriktiges sted.
20021019	Bedre å bo i et øde land enn hos en arg og trettekjær kvinne.
20021020	Kostbare skatter og olje er det i den vises bolig, men dåren gjør ende på det.
20021021	Den som jager etter rettferdighet og miskunn, han skal finne liv, rettferdighet og ære.
20021022	Den vise inntar de veldiges by og river ned det vern som den hadde satt sin lit til.
20021023	Den som vokter sin munn og sin tunge, frir sitt liv fra trengsler.
20021024	Den som er frekk og oppblåst, kalles en spotter. Han farer fram i ustyrlig overmot.
20021025	Den lates ønske dreper ham, fordi hans hender nekter å arbeide.
20021026	Hele dagen går han med ønsker og begjær, men den rettferdige gir og sparer ikke.
20021027	De ugudeliges offer er en vemmelse, og enda mer når de bærer det fram og har ondt i sinne.
20021028	Et løgnaktig vitne skal omkomme, men en mann som hører etter, skal alltid få tale.
20021029	En ugudelig mann viser et frekt ansikt, men den oppriktige gjør sin vei sikker.
20021030	Det finnes ingen visdom og ingen forstand og ingen planer som kan settes opp mot Herren.
20021031	Hesten blir gjort ferdig til stridens dag, men seieren hører Herren til.
20022001	Et godt navn er mer verd enn stor rikdom. Å være avholdt er bedre enn sølv og gull.
20022002	Rik og fattig møtes, Herren har skapt dem alle.
20022003	Den kloke ser ulykken komme og skjuler seg, men de ufornuftige går på og får bøte.
20022004	Lønn for ydmykhet og gudsfrykt er rikdom og ære og liv.
20022005	Torner og snarer er det på den svikefulles vei. Den som vil berge sitt liv, holder seg borte fra dem.
20022006	Lær den unge den veien han skal gå! Så viker han ikke fra den når han blir gammel.
20022007	Den rike hersker over de fattige, og låntakeren blir långiverens trell.
20022008	Den som sår urett, skal høste ondt, og med hans vredes ris skal det være forbi.
20022009	Den som har et godt hjerte, blir velsignet, fordi han ga den fattige av sitt brød.
20022010	Jag spotteren bort! Så følger tretten med, og kiv og skam hører opp.
20022011	Den som elsker hjertets renhet og taler vennlig, han har kongen til venn.
20022012	Herrens øyne holder vakt om den forstandige, men han gjør den troløses ord til intet.
20022013	Den late sier: Det er en løve der ute, jeg kunne bli drept midt på gaten!
20022014	Fremmed kvinnes munn er en dyp grav, den Herren er vred på, faller i den.
20022015	Dårskap er bundet fast til den unges hjerte, tuktens ris driver den bort.
20022016	Å undertrykke den fattige tjener bare til å øke hans gods. Å gi til den rike volder ham bare tap.
20022017	Vend ditt øre til og hør på vismenns ord! Bøy ditt hjerte til min kunnskap!
20022018	For det er godt at du bevarer dem i ditt indre og alltid har dem på leppene.
20022019	For at du skal sette din lit til Herren, lærer jeg deg i dag - nettopp deg!
20022020	Har jeg ikke skrevet til deg kjernespråk med råd og kunnskap?
20022021	Det er for å kunngjøre deg det som er rett, sannhets ord, så du kan svare dem som sender deg, med sanne ord.
20022022	Ran ikke en fattig, fordi han er fattig, og knus ikke en elendig i porten.
20022023	For Herren skal føre deres sak, og han skal ta livet fra deres ransmenn.
20022024	Hold deg ikke til venns med en som er snar til vrede, og gi deg ikke i lag med en hastig mann,
20022025	for at du ikke skal lære deg til å gå på hans veier og få satt en snare for ditt liv.
20022026	Vær ikke blant dem som gir håndslag, som borger for gjeld!
20022027	Når du ikke har noe å betale med, hvorfor skal de da ta din seng bort under deg?
20022028	Flytt ikke de gamle grensesteinene som dine fedre har satt!
20022029	Ser du en mann som er dyktig i sin gjerning? Han kan komme til å tjene konger. Han kommer ikke til å tjene småfolk.
20023001	Når du sitter til bords med en fyrste, da skal du gi nøye akt på hvem du har for deg.
20023002	Sett en kniv på din strupe, hvis du er grådig.
20023003	Ha ikke lyst på hans fine retter, for det er mat som kan svike.
20023004	Strev ikke for å bli rik. Avstå fra din egen visdom.
20023005	Når du vender dine øyne mot rikdommen, så er den borte. For den gjør seg vinger, lik en ørn som flyr mot himmelen.
20023006	Et ikke den misunneliges brød, og ha ikke lyst til hans fine mat.
20023007	For som han tenker i sin sjel, slik er han. Han sier til deg: Et og drikk! Men hans hjerte er ikke med deg.
20023008	Den matbiten som du har spist, den vil du spy ut, og du har spilt dine vakre ord!
20023009	Tal ikke for dårens ører, for han forakter dine forstandige ord!
20023010	Flytt ikke de gamle grensesteinene, og kom ikke inn på farløses marker!
20023011	For deres løser er sterk, han skal føre deres sak mot deg.
20023012	Bøy ditt hjerte til tukt og dine ører til kunnskaps ord!
20023013	La ikke den unge være uten tukt. Når du slår ham med riset, skal han ikke dø.
20023014	Du slår ham med riset, men du frelser hans sjel fra dødsriket.
20023015	Min sønn! Er ditt hjerte vist, så skal også mitt hjerte glede seg.
20023016	Jeg skal juble i mitt indre når dine lepper taler det som er rett.
20023017	La ikke ditt hjerte være nidkjært mot syndere, men alltid nidkjært for Herrens frykt!
20023018	Sannelig, det er en fremtid for deg, og ditt håp skal ikke bli til intet.
20023019	Min sønn, hør og bli vis og la ditt hjerte gå bent fram på veien.
20023020	Vær ikke blant dem som fyller seg med vin, blant dem som fråtser i kjøtt!
20023021	For drankeren og fråtseren blir fattig, og søvnighet kler mannen i filler.
20023022	Hør på din far, som ga deg livet, og forakt ikke din mor når hun er blitt gammel!
20023023	Kjøp sannhet og selg den ikke! Kjøp visdom og tukt og forstand.
20023024	Den rettferdiges far skal juble. Den som får en vis sønn, skal glede seg over ham.
20023025	La din far og din mor glede seg, la henne juble, hun som fødte deg.
20023026	Min sønn! Gi meg ditt hjerte, og la dine øyne ha lyst til mine veier!
20023027	For horkvinnen er en dyp grav, og den fremmede kvinne en trang brønn.
20023028	Ja, hun ligger på lur som en røver. Hun øker tallet på de troløse blant menneskene.
20023029	Hvem roper akk, hvem roper ve? Hvem har trette og klage? Hvem har sår for ingen ting? Hvem har røde øyne?
20023030	De som sitter lenge oppe ved vinen, de som kommer for å smake på den krydrede drikk.
20023031	Se ikke til vinen, hvor rød den er, hvordan den perler i begeret, hvor lett den går ned!
20023032	Til sist biter den som en slange og hogger som en hoggorm.
20023033	Da vil dine øyne se merkelige syner, og ditt hjerte snakke tull og tøys.
20023034	Du blir lik en som sover midt ute på havet, lik en som sover i toppen av en mast.
20023035	De slo meg, men det gjorde ikke vondt. De banket meg, men jeg kjente det ikke. Når skal jeg våkne? Jeg vil se å få tak i enda mer!
20024001	Vær ikke misunnelig på onde mennesker, og ha ikke lyst til å være sammen med dem.
20024002	For deres hjerte tenker bare på å ødelegge, og deres lepper taler bare om ulykke.
20024003	Ved visdom blir huset bygd, og ved forstand blir det trygget.
20024004	Ved kunnskap fylles rommene med all slags kostbart og herlig gods.
20024005	En vis mann er sterk, og en kyndig mann øker sin kraft.
20024006	For du skal søke veiledning når du fører krig! Der det er mange rådgivere, er det redning.
20024007	Visdom er for høy for dåren. I byporten lukker han ikke sin munn opp.
20024008	Den som tenker ut onde planer, blir kalt en renkesmed.
20024009	Dårskaps råd er synd, og en spotter er avskyelig blant folk.
20024010	Viser du deg motløs på trengselens dag, så er din kraft liten.
20024011	Frels dem som hentes til døden, og de som vakler hen for å drepes - måtte du kunne holde dem tilbake!
20024012	Om du sier: Se, vi visste ikke noe om det! - skulle ikke han skjønne det, han som prøver hjertene? Og han som vokter din sjel, skulle ikke han vite det, og skulle ikke han gjengjelde et menneske etter dets gjerninger?
20024013	Min sønn, et honning, for den er god, og fin honning er søt for din gane.
20024014	Akt visdommen like så gagnlig for din sjel! Har du funnet den, så er det en fremtid for deg, og ditt håp skal ikke bli til intet.
20024015	Ligg ikke på lur som en ugudelig, på den rettferdiges bolig, ødelegg ikke hans hjem!
20024016	For sju ganger faller den rettferdige og står opp igjen, men de ugudelige kastes over ende når ulykken kommer.
20024017	Når din fiende faller, må du ikke glede deg, og når han snubler, må ikke ditt hjerte fryde seg,
20024018	for at ikke Herren skal se det og mislike det, så han vender sin vrede fra ham.
20024019	La ikke din vrede bli opptent over de onde, bli ikke misunnelig på de ugudelige!
20024020	For de onde har ingen fremtid, de ugudeliges lampe slokner.
20024021	Frykt Herren, min sønn, og kongen! Folk som setter seg opp mot dem, må du ikke ha noe å gjøre med.
20024022	For ulykken kommer brått over dem, ødeleggelsen fra dem begge - hvem kjenner den?
20024023	Også disse ordspråkene er av vismenn: Dommeren bør ikke gjøre forskjell på folk.
20024024	Den som sier til den skyldige: Du er uskyldig! - ham vil folkeslagene forbanne, ham vil folkene ønske ondt over.
20024025	Men de som straffer den skyldige, skal det gå vel, og lykke og velsignelse skal komme over dem.
20024026	Å gi et ærlig svar er som et kyss på leppene.
20024027	Fullfør din gjerning der ute og gjør den ferdig på marken! Siden kan du bygge ditt hus.
20024028	Vær ikke vitne mot din neste uten grunn! Eller skulle du gjøre svik med dine lepper?
20024029	Si ikke: Som han har gjort mot meg, slik vil jeg gjøre mot ham, jeg vil gjengjelde enhver etter hans gjerninger.
20024030	Jeg kom gående forbi en lat manns mark, et uforstandig menneskes vingård.
20024031	Se, den var helt overgrodd med tistler. Nesler skjulte grunnen, og steingjerdet rundt den var revet ned.
20024032	Og jeg, jeg la merke til dette, jeg så det og tok lærdom av det:
20024033	Bare sove litt til! Bare en liten blund! Bare folde hendene litt for å hvile!
20024034	Så kommer armoden over deg som en landstryker, og nøden som en mann med skjold.
20025001	Også dette er Salomos ordspråk, som Judas konge Hiskias menn har samlet:
20025002	Det er Guds ære å skjule en sak, men kongers ære å granske en sak.
20025003	Himmelens høyde, jordens dybde og kongers hjerter er uransakelige.
20025004	Skill slagget fra sølvet, så får gullsmeden et kar ut av det!
20025005	Før den ugudelige bort fra kongens åsyn, så blir hans trone trygget ved rettferdighet.
20025006	Brisk deg ikke for kongens åsyn, og still deg ikke på de stores plass!
20025007	For det er bedre at de sier til deg: Kom her opp! - enn at du blir flyttet ned for en stormann, som du hadde sett.
20025008	Gi deg ikke for hastig i strid med noen, for hva vil du gjøre til slutt når motparten vinner saken til skam for deg?
20025009	Før din sak mot din motpart, men åpenbar ikke en annen manns hemmelighet,
20025010	for at ikke den som hører det, skal skjelle deg ut, og ditt dårlige rykte vare ved!
20025011	Som epler av gull i skåler av sølv er et ord talt i rette tid.
20025012	Som en ring av gull, som et smykke av fint gull er en vismann som taler refsende ord for et hørende øre.
20025013	Som kjølende snø i høstonna er et pålitelig sendebud for den som sender ham, han forfrisker sin herres sjel.
20025014	Som skyer og vind uten regn er den mann som skryter av at han vil gi, men ikke holder ord.
20025015	Med tålmodighet blir en fyrste overtalt, og en mild tunge knuser ben.
20025016	Har du funnet honning, så spis bare det du trenger av den, for at du ikke skal bli lei av den og spy den ut!
20025017	Sett sjelden din fot i din venns hus, for at han ikke skal bli lei av deg og hate deg!
20025018	Som en hammer og et sverd og en kvass pil er en mann som fører falskt vitnesbyrd mot sin neste.
20025019	Som en skjør tann og en vaklende fot er tillit til den troløse på nødens dag.
20025020	Lik den som legger sine klær av på en vinterdag, lik eddik på pottaske er den som synger viser for et sorgfullt hjerte.
20025021	Sulter din fiende, så gi ham brød å ete. Tørster han, så gi ham vann å drikke!
20025022	For da sanker du glødende kull på hans hode, og Herren skal gjengjelde deg det.
20025023	Nordavind føder regn, og en tunge som hvisker i hemmelighet, volder sinte ansikter.
20025024	Bedre å bo i et hjørne på taket enn med trettekjær kvinne i felles hus.
20025025	Som friskt vann for den trette sjel, er gode nyheter fra et fjernt land.
20025026	Som en grumset kilde og en utskjemt brønn er en rettferdig mann som gir etter for en ugudelig.
20025027	Å ete for mye honning er ikke godt, og det er ikke ærefullt å søke sin egen ære.
20025028	Som en ødelagt by med nedrevet mur er en mann som ikke kan styre sitt sinn.
20026001	Som snø om sommeren og som regn i høsttiden, slik passer det med ære for en dåre.
20026002	Som spurven i fart, som svalen i flukt, slik er det med en uforskyldt forbannelse - den rammer ikke.
20026003	Svepe for hesten, tømme for eselet, og riset for dårenes rygg!
20026004	Svar ikke dåren etter hans dårskap, for at ikke også du selv skal bli ham lik!
20026005	Svar dåren etter hans dårskap, for at han ikke skal bli vis i egne øyne!
20026006	Den som sender bud med en dåre, han hogger føttene av seg. Han må tåle hard medfart.
20026007	Visne henger benene på den lamme, likeså ordspråk i munnen på dårer.
20026008	Lik den som legger stein i slyngen, er den som gir en dåre ære.
20026009	Som en torn i hånden på en drukken mann, slik er et ordspråk i dårenes munn.
20026010	Mesteren kan forme alle ting, men den som leier en dåre, er lik den som leier en som går forbi.
20026011	Lik hunden som vender tilbake til sitt eget spy, er en dåre som gjentar sin dårskap.
20026012	Ser du en mann som er vis i egne øyne - det er mer håp for dåren enn for ham.
20026013	Den late sier: Det er en løve på veien, en løve i gatene!
20026014	Døren dreier på sin hengsle, den late snur seg på sitt leie.
20026015	Den late stikker sin hånd i fatet, han gidder ikke føre den tilbake til sin munn.
20026016	Den late er mer vis i egne øyne enn sju som svarer med forstand.
20026017	Lik den som griper fatt i øret på en hund som løper forbi, er den som lar seg egge til vrede over en trette som ikke vedkommer ham.
20026018	Lik en gal mann som kaster ut brannpiler og skyter og dreper,
20026019	er en mann som har sveket sin venn, og så sier: Jeg spøkte jo bare!
20026020	Når det er forbi med veden, slokner ilden. Og når baktaleren er borte, stilner tretten.
20026021	Som kull blir til glør, og som ved nærer ild, slik vekkes strid av en trettekjær mann.
20026022	Baktalerens ord er som lekre retter, og de trenger ned i menneskets indre.
20026023	Som sølvbelegg på et leirkar er ildnende lepper sammen med et ondt hjerte.
20026024	Med sine lepper skaper den hatefulle seg til, men i sitt indre gjemmer han svik.
20026025	Når han gjør sin røst blid, så tro ham ikke! For det er sju slags avskyeligheter i hans hjerte.
20026026	Den hatefulle skjuler seg i svik, men hans ondskap blir åpenbart i forsamlingen.
20026027	Den som graver en grav, skal falle i den. Den som velter opp en stein, på ham skal den rulle tilbake.
20026028	En løgnaktig tunge hater dem som den har knust, og en falsk munn volder fall.
20027001	Ros deg ikke av dagen i morgen, for du vet ikke hva dagen vil bringe!
20027002	La en annen rose deg og ikke din egen munn, en fremmed og ikke dine egne lepper!
20027003	Steinen er tung, og sanden veier mye. Men dårens harme er tyngre enn begge.
20027004	Sinne er fælt, og harme er en flom. Men hvem kan stå seg mot misunnelse?
20027005	Åpenlys irettesettelse er bedre enn kjærlighet som holdes skjult.
20027006	Trofaste er vennens slag. Troløse er fiendens kyss.
20027007	Den mette vraker honning, men for den sultne er alt bittert søtt.
20027008	Lik en spurv som flyr omkring langt borte fra sitt rede, er en mann som vanker om borte fra sitt hjem.
20027009	Olje og røkelse gleder hjertet, og en venn er kjær ved sine oppriktige råd.
20027010	Forlat ikke din venn og din fars venn. Gå ikke til din brors hus den dagen du er i nød. En granne nær ved er bedre enn en bror langt borte.
20027011	Min sønn, vær vis og gled mitt hjerte, så jeg kan svare dem som håner meg.
20027012	Den kloke ser ulykken komme og skjuler seg, men de ufornuftige går på og får bøte.
20027013	Ta hans klær, for han har gått i borgen for en annen! Ta pant av ham for en fremmed kvinnes skyld!
20027014	Den som velsigner sin venn med høy røst tidlig om morgenen, ham skal det bli regnet som en forbannelse.
20027015	Stadig takdrypp på en regnværsdag og en trettekjær kvinne ligner hverandre.
20027016	Den som vil holde henne tilbake, holder på vind, og hans høyre hånd griper i olje.
20027017	Jern skjerpes ved jern, og en mann slipes ved å omgås andre.
20027018	Den som passer sitt fikentre, får ete dets frukt. Den som tar vare på sin herre, vinner ære.
20027019	Likesom ansikt speiler seg mot ansikt i vannet, slik finner det ene menneske sitt hjerte igjen hos det andre.
20027020	Dødsriket og avgrunnen blir ikke mette, og menneskenes øyne blir heller ikke mette.
20027021	Smeltedigel for sølv og ovn for gull, og en mann prøves etter det han roser.
20027022	Om du knuser dåren i morteren med en støter sammen med grynene, så viker hans dårskap likevel ikke fra ham.
20027023	Du bør vite nøye hvordan sauene dine ser ut. Ha omsorg for din buskap!
20027024	For gods varer ikke til evig tid, og en krone ikke gjennom alle slekter.
20027025	Når høyet er borte, og håen kommer til syne, og fjellgresset samles inn,
20027026	da har du lam til klær og bukker til å kjøpe åker for,
20027027	og du har geitemelk nok til mat for deg og ditt hus og til livsopphold for dine piker.
20028001	De ugudelige flykter uten at noen forfølger dem, men de rettferdige er trygge som ungløven.
20028002	På grunn av et lands frafall blir fyrstene mange, men på grunn av en forstandig mann som eier kunnskap, blir retten stående.
20028003	En fattig mann som undertrykker de svake, er som et regn som skyller bort kornet, så det ikke blir brød.
20028004	De som ikke følger loven, roser de ugudelige. Men de som holder loven, går til kamp mot dem.
20028005	Onde mennesker skjønner ikke det som er rett, men de som søker Herren, skjønner alt.
20028006	Bedre å være en fattig som vandrer i ustraffelighet, enn en falsk som vandrer på to veier, selv om han er rik.
20028007	Den som følger loven, er en forstandig sønn. Men den som holder vennskap med svirebrødre, fører skam over sin far.
20028008	Den som øker sitt gods ved rente og åger, han samler til den som forbarmer seg over de fattige.
20028009	Om en vender sitt øre bort og ikke vil høre loven, da er til og med hans bønn en motbydelighet.
20028010	Den som fører de oppriktige vill på en ond vei, skal falle i sin egen grav. Men de ustraffelige skal arve det som er godt.
20028011	En rik mann er vis i egne øyne, men en fattig som er forstandig, gjennomskuer ham.
20028012	Når de rettferdige jubler, er alt herlighet og glede. Men når de ugudelige kommer seg opp, må en lete etter folk.
20028013	Den som skjuler sine overtredelser, har ingen lykke. Men den som bekjenner dem og vender seg fra dem, finner miskunnhet.
20028014	Salig er det menneske som alltid frykter. Men den som forherder sitt hjerte, kommer i ulykke.
20028015	Lik en brølende løve, lik en omfarende bjørn, slik er en ugudelig hersker over et fattig folk.
20028016	En fyrste som er fattig på forstand, er rik på vold. Den som hater urettferdig vinning, skal leve lenge.
20028017	Et menneske som trykkes av blodskyld, er på flukt mot sin grav. La ingen holde ham tilbake.
20028018	Den som lever ustraffelig, skal bli frelst. Men den falske som vandrer på to veier, skal falle på den ene av dem.
20028019	Den som dyrker sin jord, mettes med brød. Men den som jager etter tomme ting, mettes med armod.
20028020	En trofast mann får rik velsignelse. Men den som løper etter å bli rik, han blir ikke ustraffet.
20028021	Å gjøre forskjell på folk er ikke rett. Men mang en mann forsynder seg for en brødbit.
20028022	En mann med ondt øye haster urolig etter rikdom, og han vet ikke at han kommer til å lide nød.
20028023	Den som irettesetter et menneske, skal siden finne mer velvilje enn den som smigrer med sin tunge.
20028024	Den som plyndrer sin far og sin mor og sier: Det er ingen synd! - han er stallbror til ødeleggeren.
20028025	Den grådige vekker trette, men den som setter sin lit til Herren, skal trives.
20028026	Den som setter sin lit til sin forstand, han er en dåre. Men den som vandrer i visdom, han blir frelst.
20028027	Den som gir til den fattige, skal ikke lide nød, men den som lukker sine øyne, får mange forbannelser.
20028028	Når de ugudelige kommer seg opp, gjemmer folk seg, men når de omkommer, da har de rettferdige fremgang.
20029001	En mann som ofte er straffet og likevel gjør sin nakke stiv, vil i et øyeblikk bli brutt ned, og det er ingen legedom.
20029002	Når de rettferdige kommer til makten, gleder folket seg. Men når en ugudelig mann hersker, sukker folket.
20029003	En mann som elsker visdom, gleder sin far, men den som holder vennskap med horkvinner, sløser bort sitt gods.
20029004	En konge trygger sitt land ved rett, men en mann som tar imot bestikkelser, bryter det ned.
20029005	En mann som smigrer for sin neste, setter opp et garn for hans fot.
20029006	En ond manns misgjerning er en snare for ham, men den rettferdige skal juble og glede seg.
20029007	Den rettferdige tar seg av småfolks sak. Den ugudelige skjønner seg ikke på noe.
20029008	Spottere egger opp byen, men vismenn stiller vreden.
20029009	Når en vismann har ordskifte med en dåre, så blir dåren enten opphisset eller han ler, og det blir ingen ro.
20029010	De blodtørstige hater den som er rettskaffen, men de rettsindige søker å redde hans liv.
20029011	Alt sitt sinne lar dåren strømme ut, men den vise holder vreden tilbake og stiller den.
20029012	Når en hersker akter på løgnens ord, blir alle hans tjenere ugudelige.
20029013	Den fattige og den som undertrykker ham, skal møtes. Herren gir begges øyne deres lys.
20029014	En konge som dømmer småfolk rettferdig, hans trone står fast for alle tider.
20029015	Ris og tukt gir visdom, men en gutt som er overlatt til seg selv, gjør sin mor skam.
20029016	Når de ugudelige blir mange, øker synden. Men de rettferdige skal glede seg når de ser at de faller.
20029017	Tukt din sønn, så skal han gi deg ro og bringe glede til din sjel!
20029018	Uten åpenbaring blir folket tøylesløst. Men lykkelig er den som holder loven.
20029019	Ved ord lar en trell seg ikke tukte, for han skjønner dem nok, men adlyder dem ikke.
20029020	Har du sett en mann som forhaster seg i sine ord - det er mer håp for dåren enn for ham.
20029021	Om en skjemmer bort sin trell fra ungdommen av, vil han til sist være din arving.
20029022	Den som er snar til vrede, vekker trette. En hastig mann gjør ofte det som er ondt.
20029023	Et menneskes stolthet fører ham til fall, men den ydmyke vinner ære.
20029024	Den som deler med en tyv, hater sitt liv. Han hører oppropet til ed og gir likevel ingen opplysning.
20029025	Menneskefrykt fører i snare, men den som setter sin lit til Herren, han blir berget.
20029026	Mange søker en herskers gunst, men fra Herren kommer en manns rett.
20029027	En urettferdig mann er avskyelig for de rettferdige. Og avskyelig for den ugudelige er den som lever rett.
20030001	Ord og utsagn av Agur, Jakes sønn. Slik talte mannen til Itiel, til Itiel og Ukkal:
20030002	Jeg er for ufornuftig til å kalles en mann! Et menneskes forstand har jeg ikke!
20030003	Jeg har ikke lært visdom og har ikke kunnskap om Den Hellige.
20030004	Hvem har steget opp til himmelen, og hvem for ned? Hvem samlet vinden i sine hender? Hvem bandt vannet inn i et klede? Hvem fastsatte jordens grenser? Hva er hans navn? Og hva er hans Sønns navn? Du vet det jo!
20030005	Alt Guds ord er rent. Han er et skjold for dem som tar sin tilflukt til ham.
20030006	Legg ikke noe til hans ord, for at han ikke skal straffe deg, og du stå som en løgner!
20030007	To ting ber jeg deg om, nekt meg dem ikke, før jeg dør:
20030008	La falskhet og løgnens ord være langt borte fra meg! Gi meg ikke armod, og heller ikke rikdom! La meg ete mitt tilmålte brød,
20030009	for at jeg ikke skal fornekte deg når jeg blir mett, og si: Hvem er Herren? - og ikke, når jeg blir fattig, stjele og forbanne min Guds navn.
20030010	Baktal ikke en tjener for hans herre, for at han ikke skal forbanne deg, og du dra skyld over deg.
20030011	Det finnes en ætt som forbanner sin far og ikke velsigner sin mor,
20030012	en ætt som er ren i egne øyne, men ikke har vasket av seg sin egen skitt,
20030013	en ætt - hvor stolte er ikke dens øyne, og dens øyelokk, hvor hever de seg ikke! -
20030014	en ætt som har sverd til tenner og kniver til jeksler, som eter arminger ut av landet og fattige ut av menneskenes tall.
20030015	Blodiglen har to døtre: Gi! - og Gi! - Det er tre som aldri blir mette, fire som aldri sier: Nok!
20030016	Det er dødsriket og det ufruktbare morsliv, det er jorden, som aldri blir mett av vann, og ilden, som aldri sier: Nok!
20030017	Et øye som spotter far og forakter lydighet mot mor, det skal ravnene ved bekken hakke ut, og ørneunger skal ete det.
20030018	Det er tre ting som er for underlige for meg, og fire som jeg ikke skjønner:
20030019	Ørnens vei på himmelen, ormens vei over steinen, skipets vei på havet, og mannens vei til en jomfru.
20030020	Slik opptrer hun som bryter ekteskapet: Hun eter og tørker seg om munnen og sier: Jeg har ikke gjort noe ondt!
20030021	Under tre skjelver jorden, og under fire kan den ikke holde ut:
20030022	Under en trell når han blir konge, og en dåre når han blir mett av brød,
20030023	under en forsmådd kvinne når hun blir gift, og en tjenestepike når hun arver sin frue.
20030024	Det er fire som er små på jorden og likevel visest blant de vise:
20030025	Maurene er ikke noe sterkt folk, og enda samler de sin føde om sommeren.
20030026	Fjellgrevlingene er ikke noe kraftig folk, og enda bygger de sitt hus i klippen.
20030027	Gresshoppene har ingen konge, og enda drar de alle ut, skare etter skare.
20030028	Firfislen kan du gripe med hendene, og likevel finnes den i kongelige palasser.
20030029	Det er tre som skrider vakkert fram, og fire som har en staselig gange:
20030030	Løven, som er en helt blant dyrene, og som ikke vender om for noen,
20030031	hesten med rem under buken, bukken, og en konge i spissen for sitt folk.
20030032	Har du vært så uforstandig at du har opphøyet deg, eller har du tenkt på ondt, da legg hånden på din munn!
20030033	For trykk på melk gir smør, og trykk på nese gir blod, og trykk på vrede gir trette.
20031001	Kong Lemuels ord, den lærdom som hans mor innprentet ham:
20031002	Hva skal jeg si til deg, min sønn, du mitt livs sønn, du mine løfters sønn?
20031003	Gi ikke kvinner din kraft, og gå ikke på veier som fører til ødeleggelse for konger!
20031004	Det sømmer seg ikke for konger, Lemuel, det sømmer seg ikke for konger å drikke vin, heller ikke for fyrster å drikke sterk drikk,
20031005	for at de ikke skal drikke og glemme hva som er lov, og forvende retten for arminger.
20031006	Gi sterk drikk til den som er sin undergang nær, og vin til den som er bedrøvet i sjelen!
20031007	La ham få drikke, så han glemmer sin fattigdom og ikke lenger minnes sin plage!
20031008	Lukk opp din munn for den stumme! Tal saken for alle dem som er nær ved å forgå!
20031009	Lukk opp din munn, døm rettferdig og hjelp armingen og den fattige til hans rett!
20031010	En god kone - hvem finner henne? Langt mer enn perler er hun verd.
20031011	Hennes manns hjerte stoler på henne, og på vinning skorter det ikke.
20031012	Hun gjør ham godt og intet ondt alle sitt livs dager.
20031013	Hun sørger for ull og lin, og hennes hender arbeider med lyst.
20031014	Hun er som en kjøpmanns skip, hun henter sitt brød langveis fra.
20031015	Hun står opp mens det ennå er natt, og gir sine husfolk brød og sine piker deres arbeid for dagen.
20031016	Hun tenker på en mark og får tak i den! For det hun tjener med sine hender, planter hun en vingård.
20031017	Hun binder opp om seg med kraft og gjør sine armer sterke.
20031018	Hun merker at det går godt med hennes arbeid, hennes lampe slokkes ikke om natten.
20031019	Hun legger sine hender på rokken, og hennes fingrer tar fatt på teinen.
20031020	Hun åpner sin hånd for den trengende og rekker ut sine hender til den fattige.
20031021	Hun frykter ikke snøen for sitt hus, for hele hennes hus er kledd i skarlagenfarget ull.
20031022	Hun gjør seg tepper, fint lin og purpur er hennes kledning.
20031023	Hennes mann er kjent i byens porter, der han sitter sammen med landets eldste.
20031024	Hun lager skjorter og selger dem, og belter leverer hun til kjøpmannen.
20031025	Kraft og verdighet er hennes klær, og hun ler av den kommende tid.
20031026	Hun åpner sin munn med visdom, og kjærlig formaning er på hennes tunge.
20031027	Hun holder øye med hvordan det går til i hennes hus, og dovenskaps brød eter hun ikke.
20031028	Hennes sønner står opp og priser henne lykkelig. Hennes mann står opp og roser henne:
20031029	Mange dyktige kvinner finnes, men du overgår dem alle!
20031030	Ynde svikter og skjønnhet forgår, men en kvinne som frykter Herren, hun skal roses.
20031031	Gi henne av hennes arbeids frukt, hennes gjerninger skal prise henne i byens porter.
21001001	Ord av Forkynneren, sønn av David, konge i Jerusalem.
21001002	Tomhet og atter tomhet, sier Forkynneren, tomhet og atter tomhet! Alt er tomhet.
21001003	Hva vinning har mennesket av alt sitt strev, som han plager seg med under solen?
21001004	Slekt går, og slekt kommer, men jorden står alltid ved lag.
21001005	Solen går opp, og solen går ned, og skynder seg tilbake til stedet der den går opp.
21001006	Vinden blåser mot sør, så dreier den mot nord. Den vender og snur seg under sin gang og begynner så igjen sitt løp.
21001007	Alle bekker renner ut i havet, men havet blir ikke fullt. Til det stedet som bekkene går, dit går de alltid igjen.
21001008	Alle ting strever seg trett, mer enn noen kan si. Øyet blir ikke mett av å se, og øret blir ikke fullt av å høre.
21001009	Det som har vært, er det som skal bli. Det som er hendt, er det som skal hende. Det er intet nytt under solen.
21001010	Blir det sagt om noe: Se, dette er nytt! - så har det vært til for lenge siden, i svunne tider som var før oss.
21001011	Ingen minnes dem som før har levd, heller ikke vil de som siden skal komme, leve i minnet hos dem som kommer etter dem.
21001012	Jeg, Forkynneren, var konge over Israel i Jerusalem.
21001013	Jeg vendte mitt hjerte til å ransake og utforske med visdom alt det som hender under himmelen. Det er en ond plage, som Gud har gitt menneskenes barn å plage seg med.
21001014	Jeg så alt det som ble gjort under solen, og se, alt sammen var tomhet og jag etter vind.
21001015	Det som er kroket, kan ikke bli rett. Det som mangler, kan ingen regne med.
21001016	Jeg talte med meg selv i mitt indre og sa: Se, jeg er blitt større og rikere i visdom enn alle som har hersket over Jerusalem før meg. Mitt hjerte har skuet stor visdom og kunnskap.
21001017	Jeg vendte mitt hjerte til å kjenne visdommen og forstå dårskap og uforstand. Men jeg skjønte at også dette var jag etter vind.
21001018	For med stor visdom følger stor gremmelse. Den som øker kunnskap, øker smerte.
21002001	Jeg sa til mitt hjerte: Vel, jeg vil prøve deg med glede! Nyt det som godt er! - Men se, også det var tomhet.
21002002	Til latteren sa jeg: Du er gal! Og til gleden: Hva gagn gjør du?
21002003	Jeg tenkte i mitt indre på å la legemet forfriske seg med vin, mens jeg likevel lot hjertet lede meg med visdom - jeg tenkte på å holde fast på dårskap til jeg fikk se hva som var godt for menneskenes barn å gjøre under himmelen alle deres levedager.
21002004	Jeg utførte store arbeider. Jeg bygde meg hus, jeg plantet meg vingårder,
21002005	jeg gjorde meg hager og parker og plantet i dem alle slags frukttrær,
21002006	jeg gjorde meg vanndammer til å vanne en skog av voksende trær.
21002007	Jeg kjøpte meg treller og trellkvinner. Jeg hadde tjenestefolk som var født i mitt hus. Jeg fikk meg også stor buskap, både stort og smått, mer enn alle som hadde vært før meg i Jerusalem.
21002008	Jeg samlet meg også sølv og gull og kostbare skatter som kom fra fremmede konger og land. Jeg fikk meg sangere og sangerinner og det som er menneskenes lyst: en hustru og flere.
21002009	Jeg ble større og mektigere enn alle som hadde vært før meg i Jerusalem. Og min visdom hadde ikke forlatt meg.
21002010	Alt øynene mine hadde lyst til, lot jeg dem få. Jeg nektet ikke mitt hjerte noen glede. Hjertet hadde glede av alt mitt strev, dette var det jeg hadde igjen for alt mitt strev.
21002011	Men når jeg så på alt det som mine hender hadde gjort, og på den plage det hadde kostet meg, da så jeg at alt sammen var tomhet og jag etter vind. Det er ikke noen vinning å nå under solen.
21002012	Så ga jeg meg til å se på visdom og på galskap og dårskap. For hva vil det menneske gjøre som kommer etter kongen? Det samme som andre har gjort for lenge siden.
21002013	Da så jeg at visdommen har samme fortrinn fremfor dårskapen som lyset har fremfor mørket.
21002014	Den vise har øyne i hodet, men dåren vandrer i mørket. Men jeg skjønte også at det går den ene som den andre.
21002015	Da sa jeg i mitt hjerte: Slik som det går dåren, slik vil det også gå meg. Hva skal da all min visdom tjene til? Og jeg sa i mitt hjerte: Også dette er tomhet.
21002016	For minnet om den vise vil like så lite vare til evig tid som minnet om dåren. I kommende dager vil jo alt sammen for lengst være glemt. Må ikke den vise dø like så vel som dåren?
21002017	Da fikk jeg avsky for livet. Det var ondt i mine øyne, alt det som skjer under solen. For alt sammen er tomhet og jag etter vind.
21002018	Og jeg avskydde alt mitt strev, det som jeg hadde plaget meg med under solen. For jeg skulle etterlate det til dem som kommer etter meg.
21002019	Hvem vet om det blir en vis eller en dåre? Og enda skal han råde over alt det jeg har vunnet ved mitt strev og min visdom under solen. Også det er tomhet.
21002020	Da ble jeg fortvilet i mitt hjerte over alt strevet som jeg hadde plaget meg med under solen.
21002021	For er det et menneske som har gjort sitt arbeid med visdom og kunnskap og dyktighet, så må han likevel gi det fra seg som arv til en som ikke har hatt noe bry med det. Også dette er tomhet og et stort onde.
21002022	Hva har mennesket igjen for all sin plage og for sitt hjertes streben, som han har gjort seg umak med under solen?
21002023	Alle hans dager er jo fulle av smerte, og alt hans strev er bare gremmelse. Selv om natten har hans hjerte ikke ro. Også dette er tomhet.
21002024	Er det da ikke det beste for mennesket at han kan ete og drikke og unne seg gode dager til gjengjeld for sitt strev? Jeg så at også dette kommer fra Guds hånd.
21002025	For hvem kunne ete og hvem kunne nyte mer enn jeg?
21002026	Det menneske som tekkes Gud, gir han visdom og kunnskap og glede. Men synderen gir han den umaken å sanke og samle for å gi det til den som behager Gud. Også dette er tomhet og jag etter vind.
21003001	Alt har sin tid, og en tid er det satt for alt det som skjer under himmelen.
21003002	Det er en tid til å fødes og en tid til å dø, en tid til å plante og en tid til å rykke opp det som er plantet,
21003003	en tid til å drepe og en tid til å lege, en tid til å rive ned og en tid til å bygge opp,
21003004	en tid til å gråte og en tid til å le, en tid til å klage og en tid til å danse,
21003005	en tid til å kaste bort steiner og en tid til å samle steiner, en tid til å ta i favn og en tid til å holde seg fra favntak,
21003006	en tid til å søke og en tid til å tape, en tid til å gjemme og en tid til å kaste,
21003007	en tid til å rive i stykker og en tid til å sy sammen, en tid til å tie og en tid til å tale,
21003008	en tid til å elske og en tid til å hate, en tid til krig og en tid til fred.
21003009	Hva vinning har den som arbeider, av det strevet han har med det?
21003010	Jeg så den plage som Gud har gitt menneskenes barn å plage seg med.
21003011	Alt har Gud gjort vakkert i sin tid. Også evigheten har han lagt i deres hjerte, men likevel kan mennesket ikke forstå det verk Gud gjør, fra begynnelsen til enden.
21003012	Jeg skjønte at de ikke har noe annet gode enn å glede seg og nyte godene i livet.
21003013	Men når et menneske, hvem det så er, får ete og drikke og unne seg gode dager til gjengjeld for alt sitt strev, så er også det en Guds gave.
21003014	Jeg forsto at alt det Gud gjør, det varer evig. Ingen kan legge noe til, og ingen kan ta noe fra. Slik har Gud gjort for at vi skal frykte ham.
21003015	Det som er, det var allerede før, og det som skal bli, det har også vært før. Gud søker fram igjen det som svant.
21003016	Videre så jeg under solen: På dommersetet satt gudløsheten. Der rettferdighet skulle råde, der rådde gudløshet.
21003017	Da sa jeg i mitt hjerte: Gud skal dømme den rettferdige så vel som den gudløse. Hos ham er det fastsatt en tid for alt som skal skje og for alt som gjøres.
21003018	Jeg sa i mitt hjerte: Dette skjer for menneskenes barns skyld, for at Gud kan prøve dem, og de kan se at de i seg selv ikke er annet enn dyr.
21003019	For det går menneskenes barn som det går dyrene, den samme skjebnen rammer dem. Den ene dør, og det gjør også den andre. Én livsånde har de alle. Mennesket har ikke noe fortrinn fremfor dyret. For alt er tomhet.
21003020	De farer alle til ett sted - de er alle blitt til av støv, og de vender alle tilbake til støvet.
21003021	Hvem vet om menneskenes ånd stiger opp, og om dyrets ånd farer ned til jorden?
21003022	Og jeg så at det ikke er noe bedre for mennesket enn at han gleder seg ved sitt arbeid. Det er det gode som blir ham til del. For hvem lar ham få se det som skal komme etter ham?
21004001	Videre så jeg alle de voldsgjerninger som skjer under solen. Jeg så de undertryktes gråt - og det var ingen som trøstet dem. Jeg så voldsmenn bruke makt mot dem, og det var ingen som trøstet dem.
21004002	Da priste jeg de døde. De som allerede hadde fått dø, var lykkelige fremfor de levende, de som ennå var i live.
21004003	Men fremfor dem begge priste jeg lykkelig den som ennå ikke er til, som ikke har sett de onde gjerninger som skjer under solen.
21004004	Og jeg så at alt strev og all dyktighet i arbeid har sin grunn i at den enes ærgjerrighet er større enn den andres. Også det er tomhet og jag etter vind.
21004005	Dåren legger hendene i fanget og tærer på sitt eget kjøtt.
21004006	Bedre er en håndfull ro enn begge never fulle av strev og jag etter vind.
21004007	Enda mer tomhet ble jeg var under solen:
21004008	En mann kan stå helt alene og ikke ha noen med seg, verken sønn eller bror. Likevel er det ingen ende på alt hans strev, og hans øyne blir ikke mett av rikdom. Men hvem strever jeg for når jeg nekter meg selv det som godt er? Også det er tomhet, en ond plage er det.
21004009	Bedre å være to enn én, for de har god lønn for sitt strev.
21004010	Om de faller, kan den ene reise den andre opp. Men stakkars den som er alene! Faller han, har han ingen til å reise seg opp.
21004011	Likeså er det når to ligger sammen, så de blir varme. Men hvordan kan den som ligger alene, bli varm?
21004012	Om noen kan vinne over den som er alene, så kan to holde stand mot ham. Tredobbel tråd kan ikke så lett slites av.
21004013	Bedre å være en fattig og vis ungdom enn en gammel dåre av en konge, som ikke lenger har vett til å la seg advare.
21004014	Den ene kommer ut fra fengselet og blir konge, enda han var født i fattigdom mens den andre var konge.
21004015	Jeg så alle de levende som ferdes under solen, følge med den unge mannen, han den nye, som skulle tre i den gamles sted.
21004016	Det var ingen ende på alt det folk han var fører for. Likevel har etterkommerne ingen glede av ham. For også dette er tomhet og jag etter vind.
21004017	Vokt din fot når du går til Guds hus! Kom dit for å høre! Det er bedre enn når dårene bærer fram offer, for de vet ikke at de gjør ondt.
21005001	Vær ikke for snar med din munn, og la ikke ditt hjerte forhaste seg med å bære fram et ord for Guds åsyn! For Gud er i himmelen og du på jorden, la derfor dine ord være få!
21005002	For av mye strev og kav kommer drømmer, og med mange ord følger dårlig tale.
21005003	Når du gjør Gud et løfte, så dryg ikke med å holde det, for han har ikke behag i dårer! Hold det du lover!
21005004	Bedre er det at du ikke lover, enn at du lover og ikke holder det.
21005005	La ikke din munn føre synd over ditt legeme og si ikke til Guds sendebud: Det var av vanvare jeg gjorde det! - Hvorfor skal Gud harmes over din tale og ødelegge dine henders verk?
21005006	For der det er mange drømmer, er det også stor tomhet, likeså der det er mange ord. Frykt heller Gud!
21005007	Om du ser at den fattige undertrykkes, og at rett og rettferdighet blir trådt under fot i landet, så undre deg ikke over den tingen! For den som er høytstående, har en høyere til å vokte på seg, og en Høyeste vokter på dem begge.
21005008	Tross alt dette er det til gagn for et land at det har en konge som sørger for at landet dyrkes.
21005009	Den som elsker penger, blir ikke mett av penger. Og den som elsker rikdom, får aldri nok. Også det er tomhet.
21005010	Jo mer gods, dess flere til å fortære det! Og hva gagn har eieren av det, annet enn at han får se det?
21005011	Arbeiderens søvn er søt, enten han spiser lite eller mye. Men den rikes metthet lar ham ikke få sove.
21005012	Det er et stort onde, som jeg har sett under solen: rikdom gjemt av sin eier til hans egen ulykke.
21005013	Går så denne rikdommen tapt ved et uhell, og han har fått en sønn, så blir det ikke noe tilbake for ham.
21005014	Som han kom ut av mors liv, skal han igjen gå bort, naken som han kom. Ingenting av det han strever for, kan han ta med seg.
21005015	Også dette er et stort onde: Nøyaktig som han kom, skal han gå bort. Hva vinning har han da av at han strever etter vind?
21005016	Dessuten spiser han alle sine dager sitt brød i mørket, sorgfull og syk og harm er han.
21005017	Se, dette er det jeg har funnet godt og vakkert: å ete og drikke og gjøre seg til gode til gjengjeld for alt det strev som en plager seg med under solen, alle de levedager Gud gir. Det er det gode som blir ham til del.
21005018	Når Gud gir et menneske rikdom og skatter og setter ham i stand til å nyte godt av det og ta det som blir ham til del, og glede seg i sitt strev, så er det en Guds gave.
21005019	For da vil han ikke tenke så meget på sine levedager, fordi Gud svarer ham med å gi ham glede i hjertet.
21006001	Det er en ulykke jeg har sett under solen, som hviler tungt på mennesket:
21006002	Gud gir en mann rikdom og skatter og ære, så han for sin del ikke mangler noe han ønsker. Men Gud setter ham ikke i stand til å nyte godt av det. En fremmed mann får nyte av det. Dette er tomhet og en ond lidelse.
21006003	Om en mann får hundre barn og lever i mange år, så tallet på hans levedager blir stort, men hans sjel ikke mettes av det gode og han heller ikke får noen gravferd, da sier jeg: Et ufullbåret foster er bedre stilt enn han.
21006004	For det kommer med tomhet og går bort i mørke, og med mørket blir dets navn skjult.
21006005	Det har verken sett eller kjent solen. Det har mer ro enn han.
21006006	Og om han så hadde levd tusen år to ganger, men ikke fått nyte noe godt - går ikke alt til ett sted?
21006007	Alt menneskets strev er for munnen, og likevel får han aldri stilt sin trang.
21006008	Hva fortrinn har den vise fremfor dåren? Hva hjelper det en stakkar om han vet hvordan han skal skikke seg blant de levende?
21006009	Bedre er det at øynene stanser ved det en har, enn at sjelen farer urolig om. Også det er tomhet og jag etter vind.
21006010	Alt som er til, er for lenge siden nevnt ved navn. Det er kjent hva et menneske skal bli. Han kan ikke gå i rette med den som er sterkere enn han.
21006011	Det er mange ord som bare øker tomheten - hva gagn har mennesket av det?
21006012	Hvem vet hva som gagner et menneske i livet, i alle hans tomme levedager - dem han tilbringer som en skygge? Og hvem kan si et menneske hva som skal hende under solen etter hans tid?
21007001	Bedre et godt navn enn god olje. Bedre dødsdagen enn fødselsdagen.
21007002	Bedre er det å gå til sørgehus enn til gjestebud. For i sørgehuset ender hvert menneskes liv, og den som lever, skal legge seg det på hjertet.
21007003	Bedre er sorg enn latter, for et sørgmodig ansikt kan gjøre hjertet vel.
21007004	De vises hjerte er i sorgens hus, mens dårenes hjerte er i gledens hus.
21007005	Bedre er det å høre skjenn av en vis enn å høre sang av dårer.
21007006	For som tornene spraker under gryten, slik er det når dåren ler. Også dette er tomhet.
21007007	Utpressing gjør den vise til dåre, og bestikkelse ødelegger hjertet.
21007008	Bedre er slutten på en ting enn begynnelsen, bedre å være tålmodig enn overmodig.
21007009	Vær ikke for hastig i din ånd til å bli vred, for vreden bor i dårers barm.
21007010	Si ikke: Hva kommer det av at de gamle dager var bedre enn de som nå er? For det er ikke av visdom du spør om det.
21007011	Visdom er jevngod med arvegods, ja, enda bedre for den som ser solen.
21007012	For å være i visdommens skygge, er som å være i skyggen av rikdom. Men kunnskapens fortrinn er at visdommen holder sin eier i live.
21007013	Se på Guds verk! Hvem kan gjøre rett det som han har gjort kroket?
21007014	På en god dag skal du være ved godt mot, og på en ond dag skal du tenke på at Gud har gjort den også, like så vel som den andre, for at mennesket ikke skal finne ut noe om det som kommer etter.
21007015	Alt dette har jeg sett i mitt tomme liv: Mang en rettferdig går til grunne tross sin rettferd, og mang en ugudelig lever lenge tross sin ondskap.
21007016	Vær ikke altfor rettferdig og te deg ikke overvettes vis! Hvorfor vil du ødelegge deg selv?
21007017	Vær ikke altfor urettferdig og vær ikke en dåre! Hvorfor vil du dø før tiden?
21007018	Det er godt at du holder fast ved det ene, men du skal heller ikke slippe det andre. For den som frykter Gud, finner en vei ut av alt dette.
21007019	Visdommen er et sterkere vern for den vise enn ti mektige menn i en by.
21007020	Det finnes ikke et rettferdig menneske på jorden som bare gjør godt og aldri synder.
21007021	Bry deg heller ikke om alt det folk sier, ellers kunne du få høre din tjener forbanne deg!
21007022	For du vet jo med deg selv at også du mang en gang har forbannet andre.
21007023	Alt dette har jeg prøvd med visdom. Jeg sa: Jeg vil vinne visdom, men den er ennå langt borte fra meg.
21007024	Det som er langt borte og dypt, dypt skjult - hvem kan finne det?
21007025	Jeg vendte mitt hjerte til å vinne kunnskap, til å granske og søke etter visdom og forklaring. Jeg ville forstå at ugudelighet er dårskap, og at dårskapen er galskap.
21007026	Jeg fant noe som er bitrere enn døden: Den kvinne hvis hjerte er en snare. Hennes hender er lenker. Den som behager Gud, slipper fra henne, men synderen blir fanget av henne.
21007027	Se, dette fant jeg ut, sier Forkynneren. Jeg la det ene til det andre for å finne hovedsummen.
21007028	Det som jeg stadig har søkt, men ikke har funnet, er dette: én mann har jeg funnet blant tusen, men en kvinne har jeg ikke funnet blant dem alle!
21007029	Se, dette er det eneste jeg har funnet ut: Gud skapte mennesket som det skulle være, men de har mange underlige ting for seg.
21008001	Hvem er som den vise, og hvem forstår å tyde tingene? Visdommen gjør menneskets ansikt lyst, og det harde uttrykket hans forvandles.
21008002	Jeg sier: Rett deg etter kongens bud, gjør det på grunn av den eden du har sverget ved Gud.
21008003	Vær ikke for snar til å forlate ham, og vær ikke med på noe som er ondt! For han gjør alt det han vil.
21008004	Kongens ord er mektig, og hvem tør si til ham: Hva gjør du?
21008005	Den som holder budet, skal ikke lide noe ondt. Den vises hjerte skal få kjenne tid og dom.
21008006	For alle ting har sin tid og sin dom. Hvert menneskes onde gjerning kommer til å hvile tungt på ham.
21008007	Han vet ikke hva som skal hende. Hvem kan si ham hvordan det vil gå?
21008008	Et menneske har ikke herredømme over vinden, så han kan holde den tilbake. Heller ikke har noen makt over dødsdagen. Det er ingen fritakelse i krig, slik kan heller ikke ugudelighet frelse sin mann.
21008009	Alt dette har jeg sett. Jeg har gitt akt på alt det som hender under solen, i en tid da det ene mennesket hersket over det andre og voldte ham ulykke.
21008010	Videre så jeg at ugudelige ble jordfestet og kom til hvile, men at de som hadde gjort rett, måtte dra bort fra Den Helliges bolig, og ble glemt i byen. Også dette er tomhet.
21008011	Fordi dommen over den onde gjerning ikke fullbyrdes straks, derfor svulmer hjertet i menneskenes barm, så de drister seg til å gjøre det som er ondt.
21008012	Hundre ganger gjør synderen det som ondt er, og likevel lever han lenge. Likevel vet jeg jo at det skal gå de gudfryktige vel, de som frykter Gud,
21008013	men at det ikke skal gå den ugudelige vel, han er lik skyggen, han skal ikke leve lenge, fordi han ikke frykter Gud.
21008014	Det er noe tomt som hender på jorden: at det går noen rettferdige som om de hadde handlet slik ugudelige gjør, og at det går noen ugudelige som om de hadde gjort rettferdige menneskers gjerninger. Jeg sier at også dette er tomhet.
21008015	Så priste jeg da gleden. Mennesket har ikke noe annet godt under solen enn å ete og drikke og være glad. Dette følger ham under hans strev i de levedager som Gud har gitt ham under solen.
21008016	Jeg vendte mitt hjerte til å lære visdom å kjenne, og jeg så på det strev og kav folk har her på jorden - verken dag eller natt får de søvn på sine øyne.
21008017	Da så jeg at det er slik med alt Guds verk at menneskene ikke kan utgrunne det som hender under solen. Hvor meget et menneske så strever med å granske det, kan han likevel ikke utgrunne det. Og selv om han sier at han nok skal forstå det, er han likevel ikke i stand til å finne det ut.
21009001	Alt dette har jeg tatt meg til hjertet, og jeg har forsøkt å forklare at de rettferdige og de vise og deres gjerninger er i Guds hånd. Men ikke noe menneske vet om det er kjærlighet eller hat som venter ham.
21009002	For det samme skjer dem alle. Det samme hender med den rettferdige som med den ugudelige, med den gode og rene som med den urene, med den som ofrer som med den som ikke ofrer. Det går med den gode som med synderen, med den som sverger som med den som er redd for å sverge.
21009003	Det er en ond ting ved alt det som hender under solen, at det går alle på samme vis. Menneskenes hjerte er fullt av det som er ondt, og det er uforstand i deres hjerte så lenge de lever. Siden går de av sted til de døde.
21009004	For hvem er det vel som slipper? Det er håp for dem som lever. En levende hund er bedre enn en død løve.
21009005	For de levende vet at de skal dø. Men de døde vet ikke noen ting, de får ikke lenger noen lønn, for minnet om dem er glemt.
21009006	Det er for lenge siden forbi med både deres kjærlighet og deres hat og deres ærgjerrighet, i all evighet har de ikke mer noen del i alt det som hender under solen.
21009007	Så et da ditt brød med glede og drikk din vin vel til mote! For Gud har for lenge siden godkjent det du gjør.
21009008	La klærne dine alltid være hvite, og la det ikke mangle olje på hodet ditt!
21009009	Nyt livet med en kone som du elsker, alle dager i ditt tomme liv, som Herren har gitt deg under solen - alle dine tomme dager! For det er din del i livet, i ditt strev som du plager deg med under solen.
21009010	Alt det din hånd er i stand til å gjøre, gjør det med all din kraft! For det finnes verken gjerning eller planer eller kunnskap eller visdom i dødsriket, dit du går.
21009011	Videre så jeg under solen at det ikke er sikkert at de som er lette på foten, vinner løpet, eller at heltene seirer i krigen, eller at de vise kan få seg brød, eller at de forstandige kan vinne rikdom, eller at de kloke vinner gunst. For tid og hendelser møter dem alle.
21009012	Menneskene kjenner like så lite sin tid som fiskene som fanges i det onde garnet, eller fuglene som blir fanget i snaren. Likesom de, fanges også menneskenes barn i en ond tid, når den plutselig kommer over dem.
21009013	Denne visdom så jeg også under solen, og den syntes stor for meg:
21009014	Det var en liten by, og i den var det noen få menn. Så kom det en stor konge og omringet byen og bygde store voller mot den.
21009015	Men i byen var det en fattig vismann, og han berget byen ved sin visdom. Men det var ikke et menneske som mintes denne fattige mannen.
21009016	Da sa jeg: Visdom er bedre enn styrke. Men den fattiges visdom er foraktet. Folk hører ikke på hans ord.
21009017	De vises ord som høres i ro, er bedre enn rop fra en hersker blant dårene.
21009018	Visdom er bedre enn krigsvåpen. Men én synder kan ødelegge mye godt.
21010001	Døde fluer får salveblanderens salve til å lukte ille og gjære. Et lite grann dårskap veier mer enn visdom og ære.
21010002	Den vises hjerte er vendt til høyre, men dårens hjerte er vendt til venstre.
21010003	Hvor som helst dåren ferdes, mangler han forstand. Han lar alle merke at han er en dåre.
21010004	Om herskerens vrede reiser seg mot deg, så forlat ikke din post! Sindighet holder nede store synder.
21010005	Det er et onde som jeg har sett under solen, et feilgrep fra den som har makten:
21010006	Dårskapen sitter i mange høye stillinger, mens fornemme folk må sitte lavt.
21010007	Jeg har sett tjenere ri på hester og fyrster gå til fots som tjenere.
21010008	Den som graver en grav, kan falle i den. Og den som river et gjerde, kan bli bitt av en orm.
21010009	Den som bryter stein, kan få skade av det. Den som hogger ved, kan komme i fare ved det.
21010010	Når øksen er sløv, og han ikke har slipt eggen, så må han bruke dess større kraft. Men visdom er en fordel som gir resultat.
21010011	Hvis ormen biter før besvergelsen, har besvergeren ingen nytte av sin tunge.
21010012	Velgjørende er ord fra den vises munn, men dårens lepper ødelegger ham selv.
21010013	De første ordene fra dårens munn er dårskap, og slutten på hans tale er ond galskap.
21010014	Dåren taler mange ord, enda mennesket ikke vet hva som skal hende. Hvem sier ham hva som skal hende etter hans tid?
21010015	Dårens strev tretter ham fordi han ikke vet veien til byen.
21010016	Ve deg, du land, når din konge er et barn og dine fyrster holder festmåltid om morgenen!
21010017	Lykkelig, du land, som har en konge av edel byrd og fyrster som holder måltid i sømmelig tid, som menn og ikke som drikkebrødre!
21010018	Når latskapen råder, synker bjelkene sammen. Lar en hendene henge, så drypper det inne i huset.
21010019	For å more seg holder de gjestebud, og vinen legger glede over livet. Alt dette kan en få for penger.
21010020	Ikke engang i dine tanker må du forbanne kongen. Selv ikke i ditt sengekammer må du forbanne den rike. For himmelens fugler bærer lyden av sted, vingede skapninger melder dine ord.
21011001	Kast ditt brød på vannet, for i tidens løp skal du finne det igjen.
21011002	Del ut til sju, ja, til åtte. For du vet ikke hvilken ulykke som kan hende på jorden.
21011003	Når skyene blir fulle av regn, tømmer de det ut over jorden. Som treet faller, slik blir det liggende, enten det er mot sør eller mot nord.
21011004	Den som stadig akter på vinden, kommer ikke til å så, og den som stadig ser på skyene, kommer ikke til å høste.
21011005	Like lite som du vet hva vei vinden farer, eller hvordan benene blir dannet i mors liv, like lite vet du hva Gud vil gjøre, han som gjør det alt sammen.
21011006	Så ut din sæd om morgenen, og la ikke hånden hvile når det lir mot kveld. For du vet ikke hva som vil lykkes, det ene eller det andre, eller om begge deler er gode.
21011007	Lyset er herlig! Det er godt for øynene å få se solen.
21011008	Om et menneske lever i mange år, skal han glede seg i dem alle, og huske de mørke dagene, for de blir mange. Alt som skal komme, er tomhet.
21011009	Gled deg i din ungdom, du unge! La ditt hjerte være vel til mote i din ungdoms dager. Vandre på ditt hjertes veier og etter det dine øyne ser. Men vit: for alt dette vil Gud føre deg fram for dommen.
21011010	Få vekk gremmelse fra hjertet og hold alt ondt borte fra legemet! For ungdom og morgenrøde er tomhet.
21012001	Tenk på din skaper i din ungdoms dager, før de onde dagene kommer, og det lir mot de årene da du må si: Jeg har ingen glede av dem,
21012002	før solen og lyset og månen og stjernene fordunkles, og skyene kommer igjen etter regnet.
21012003	Da skjelver husets voktere. De sterke menn blir bøyd. De som maler* på kvernen, stanser arbeidet, fordi de er blitt for få. Og det mørkner for dem som ser ut gjennom vinduene*.
21012004	Begge dørene til gaten blir stengt, mens kvernduren blir svak. En står opp når fuglene kvitrer, men alle sangmøyene er lavmælte.
21012005	En frykter for hver bakke, det lurer skremsler ved veien. Mandeltreet blomstrer, gresshoppen sleper seg fram, kapersen mister sin kraft. For mennesket drar bort til sin evige bolig - de sørgende går allerede og venter på gaten.
21012006	Tenk på din skaper før sølvsnoren slites over, og gullskålen slås i stykker, og krukken brytes i stykker ved kilden, og hjulet knuses og faller ned i brønnen,
21012007	før støvet vender tilbake til jorden og blir som det var før, og ånden vender tilbake til Gud, som ga den.
21012008	Tomhet og atter tomhet, sier Forkynneren. Alt er tomhet!
21012009	For øvrig er å si at Forkynneren var en vismann, og at han også lærte folket kunnskap. Han grunnet og gransket, og han laget mange ordspråk.
21012010	Forkynneren søkte å finne velgjørende ord, og her er skrevet det som riktig er, sannhets ord.
21012011	De vises ord er som brodder. Visdomsspråk som er samlet, sitter fast som nagler. De er gitt av den ene og samme hyrde.
21012012	For øvrig: la deg advare, min sønn! Det er ingen ende på all bokskrivingen. Mye gransking tretter legemet.
21012013	Slutten på det hele, etter at alt er hørt, er dette: Frykt Gud og hold hans bud! Det er noe som gjelder alle mennesker.
21012014	For hver gjerning vil Gud føre fram for dommen over alt som er skjult, enten det er godt eller ondt.
22001001	Høysangen av Salomo.
22001002	Å, ville han bare kysse meg med kyss av sin munn! For din kjærlighet er bedre enn vin.
22001003	Nydelig er duften av dine salver, ditt navn er en utgytt salve. Derfor elsker jomfruene deg.
22001004	Ta meg med deg! La oss skynde oss! Kongen har ført meg inn i sine kamre. Vi vil fryde og glede oss i deg, vi vil prise din kjærlighet mer enn vin. Med rette elsker de deg.
22001005	Sort er jeg, men yndig, dere Jerusalems døtre - som Kedars telter, som Salomos telttepper.
22001006	Stirr ikke på meg, fordi jeg er så mørk, fordi solen har brent meg! Min mors sønner ble harme på meg, de satte meg til å vokte vingårdene. Min egen vingård har jeg ikke voktet.
22001007	Si meg, du som min sjel elsker: Hvor vokter du hjorden? Hvor lar du den hvile om middagen? Hvorfor skal jeg være som en tilsløret kvinne som går omkring ved dine venners flokker?
22001008	Vet du det ikke, du vakreste blant kvinner, så følg sauenes spor og vokt dine kje ved gjeterhyttene!
22001009	Med hestene foran faraos vogner vil jeg ligne deg, min kjæreste!
22001010	Fagre er dine kinn mellom kjedene, din hals i perleradene.
22001011	Gullkjeder vil vi lage til deg med sølvprikker på.
22001012	Så lenge kongen satt ved sitt bord, ga min nardussalve sin duft.
22001013	Min elskede er for meg en myrrapose som hviler mellom mine bryster.
22001014	Min elskede er for meg en blomsterklase fra hennabusken i En-Gedis vingårder.
22001015	Hvor vakker du er, min kjæreste, hvor vakker du er! Dine øyne er som duer.
22001016	Hvor vakker du er, min elskede, hvor vakker du er! Og vårt leie er grønt.
22001017	Sedrer er bjelkene i vårt hus, sypresser er tak og loft.
22002001	Jeg er Sarons blomst, dalenes lilje.
22002002	Som en lilje blant torner, slik er min kjæreste blant de unge kvinnene.
22002003	Som et epletre blant skogens trær, slik er min elskede blant de unge menn. Å sitte i hans skygge er min lyst, hans frukt er søt for min gane.
22002004	Han har ført meg til vinhuset, og hans banner over meg er kjærlighet.
22002005	Styrk meg med druekaker, forfrisk meg med epler! For jeg er syk av kjærlighet.
22002006	Hans venstre hånd er under mitt hode, og hans høyre hånd favner meg.
22002007	Jeg ber dere inderlig, dere Jerusalems døtre, ved gasellene eller ved hindene på marken, at dere ikke vekker og ikke egger kjærligheten før den selv vil!
22002008	Hør, der er min elskede! Se, der kommer han springende over fjellene, hoppende over haugene.
22002009	Min elskede ligner en gasell eller en ung hjort. Se, der står han bak vår vegg. Han kikker inn gjennom gluggen, han gløtter inn gjennom gitteret.
22002010	Min elskede tar til orde og sier til meg: Stå opp, min kjæreste, du min vakre, og kom ut!
22002011	For se, nå er vinteren omme. Regnet er dratt forbi og er borte.
22002012	Blomstene kommer til syne på marken. Sangens tid er inne, og turtelduens røst har latt seg høre i vårt land.
22002013	Fikentreets frukter tar til å rødme, og vintrærnes blomster dufter. Stå opp og kom, min kjæreste! Du min fagre, så kom da!
22002014	Min due i klippens kløfter, i fjelltindens ly! La meg se din skikkelse, la meg høre din røst! For din røst er blid og din skikkelse er fager.
22002015	Fang revene for oss, de små revene som ødelegger vingårdene! Våre vingårder står jo i blomst.
22002016	Min elskede er min, og jeg er hans, han som vokter sin hjord blant liljene.
22002017	Innen dagen blir sval og skyggene flyr - vend om, min elskede, lik en gasell eller en ung hjort på de forrevne fjellene!
22003001	På mitt leie lette jeg om natten etter ham som min sjel elsker. Jeg lette etter ham, men jeg fant ham ikke.
22003002	Jeg vil stå opp og gå omkring i byen, på gatene og på torgene. Jeg vil lete etter ham som min sjel elsker. Jeg lette etter ham, men jeg fant ham ikke.
22003003	Vekterne, som går omkring i byen, møtte meg. Har dere sett ham som min sjel elsker?
22003004	Ikke før var jeg gått fra dem, så fant jeg ham som min sjel elsker. Jeg grep fatt i ham, og jeg slipper ham ikke før jeg har ført ham til min mors hus, til hennes kammer som har født meg.
22003005	Jeg ber dere inderlig, dere Jerusalems døtre, ved gasellene eller ved hindene på marken, at dere ikke vekker og ikke egger kjærligheten, før den selv vil!
22003006	Hvem er hun som kommer opp fra ørkenen, som røkstøtter, omduftet av myrra og virak, av alle kremmerens krydder?
22003007	Se, det er Salomos bærestol med seksti krigsmenn omkring, av Israels krigsmenn.
22003008	Alle er de væpnet med sverd, oppøvd i krig, hver med sverdet ved lend til vern mot nattens redsler.
22003009	En bærestol laget kong Salomo seg av Libanons trær.
22003010	Dens stolper laget han av sølv, dens ryggstø av gull, dens sete av purpur. Innvendig er den smykket i kjærlighet av Jerusalems døtre.
22003011	Gå ut, dere Sions døtre, og se på kong Salomo med den kronen hans mor har kronet ham med på hans bryllupsdag, på hans hjertegledes dag!
22004001	Hvor vakker du er, min kjæreste! Hvor vakker du er! Dine øyne er duer bak ditt slør. Ditt hår er som en flokk av geiter som leirer seg nedover Gilead-fjellet.
22004002	Dine tenner er som en flokk av nyklipte sauer som stiger opp av badet. Alle har de tvillinger, og ingen blant dem er uten lam.
22004003	Dine lepper er som en skarlagensnor, og din munn er yndig. Som et stykke granateple er din tinning bak ditt slør.
22004004	Din hals er som Davids tårn, bygd til våpenhus. Tusen skjold henger på det, alle krigsmennenes skjold.
22004005	Dine bryster er som tvillinger av en gasell som beiter mellom liljer.
22004006	Når dagen blir sval og skyggene flyr, vil jeg gå til Myrra-åsen og til Virak-haugen.
22004007	Alt er vakkert ved deg, min kjæreste. Det er ikke noen lyte på deg.
22004008	Kom med meg fra Libanon, min brud! Kom med meg fra Libanon! Se ut fra Amanas topp, fra toppen av Senir og Hermon, fra løvenes bosteder, fra panternes fjell!
22004009	Du har vunnet mitt hjerte, min søster, min brud! Du har vunnet mitt hjerte med et eneste øyekast, med en av kjedene om din hals.
22004010	Hvor fager din kjærlighet er, min søster, min brud! Hvor mye bedre er ikke din kjærlighet enn vin. Og duften av dine salver er bedre enn alle velluktende urter.
22004011	Av honning drypper dine lepper, min brud! Honning og melk er under din tunge, og duften av klærne dine er som duften av Libanon.
22004012	En lukket hage er min søster, min brud - et avstengt oppkomme, en forseglet kilde.
22004013	Du skyter opp som en lysthage av granatepletrær med sin kostbare frukt, som hennabusker sammen med narder
22004014	og safran, kalmus og kanel sammen med alle slags viraktrær, myrra og aloëtrær sammen med alle de beste velluktende urter.
22004015	En kilde i hagene er du, en brønn med levende vann og strømmer fra Libanon.
22004016	Våkn opp, nordavind! Kom, sønnavind! Blås gjennom min hage, så dens duft kan strømme ut! Å, om min elskede ville komme til sin hage og spise dens kostbare frukt!
22005001	Jeg er kommet til min hage, min søster, min brud! Jeg har plukket min myrra og mitt krydder. Jeg har spist min honningkake og min honning. Jeg har drukket min vin og min melk. Venner, et og drikk! Drikk dere glade, mine kjære!
22005002	Jeg sover, men mitt hjerte våker. Da høres min elskedes røst - han banker på: Lukk opp for meg, min søster, min kjæreste, min due, du fullkomne! For mitt hode er fullt av dugg, mine lokker av nattens dråper.
22005003	Jeg har tatt av meg kappen, skulle jeg ta den på igjen? Jeg har vasket mine føtter, skulle jeg da skitne dem til?
22005004	Min elskede rakte sin hånd inn gjennom luken. Da ble mitt hjerte rørt for hans skyld.
22005005	Jeg sto opp for å åpne for min elskede - mine hender dryppet av myrra, mine fingrer av flytende myrra, som vætte håndtaket på låsen.
22005006	Jeg lukket opp for min elskede, men min elskede hadde vendt om og gått bort. Min sjel var ute av seg selv over hans ord. Jeg lette etter ham, men jeg fant ham ikke. Jeg ropte på ham, men han svarte meg ikke.
22005007	Vekterne som går omkring i byen, møtte meg. De slo meg, de ga meg sår, de tok sløret fra meg - vekterne på murene.
22005008	Jeg ber dere inderlig, dere Jerusalems døtre: Om dere finner min elskede, hva skal dere si ham? At jeg er syk av kjærlighet.
22005009	Hva er din elskede fremfor andre elskede, du vakreste blant kvinner? Hva er din elskede fremfor andre elskede, siden du ber oss så inderlig?
22005010	Min elskede er hvit og rød, utmerket fremfor ti tusen.
22005011	Hans hode er som det fineste gull. Hans lokker er kruset, svarte som ravnen.
22005012	Hans øyne er som duer ved rennende bekker. De bader seg i melk, de er innsatt som edelsteiner.
22005013	Hans kinn er som velluktende blomstersenger, som det vokser krydderurter i. Hans lepper er som liljer, de drypper av flytende myrra.
22005014	Hans hender er gullringer med innlagte krysolitter. Hans midje er et kunstverk av elfenben, dekket med safirer.
22005015	Hans ben er marmorstøtter, som står på fotstykker av fineste gull. Hans skikkelse er som Libanon, utsøkt som sedrene.
22005016	Hans munn er sødme, og alt ved ham er tiltrekkende. Slik er min elskede, slik er min venn, Jerusalems døtre!
22006001	Hvor er din elskede gått, du vakreste blant kvinner? Hvor har din elskede tatt veien, så vi kan lete etter ham sammen med deg?
22006002	Min elskede er gått ned til sin hage, til de duftende blomstersengene, for å vokte sin hjord i hagene og for å sanke liljer.
22006003	Jeg tilhører min elskede, og min elskede er min, han som vokter sin hjord mellom liljene.
22006004	Du er vakker som Tirsa, min kjæreste, skjønn som Jerusalem, skremmende som hærskarer med sine banner.
22006005	Vend dine øyne bort fra meg, for de overvelder meg! Ditt hår er som en flokk geiter som leirer seg nedover Gilead.
22006006	Dine tenner er som en flokk sauer som stiger opp av badet. Alle har de tvillinger, og ingen blant dem er uten lam.
22006007	Som et stykke granateple er din tinning bak ditt slør.
22006008	Seksti dronninger er det og åtti medhustruer og jomfruer uten tall.
22006009	Men én er min due, min fullkomne, hun som er sin mors eneste, hennes utkårede som fødte henne. Unge kvinner så henne og priste henne lykkelig. Dronninger og medhustruer så henne og hyllet henne.
22006010	Hvem er hun som stråler fram som morgenrøden, vakker som månen, ren som solen, skremmende som hærskarer med sine banner?
22006011	Jeg gikk ned i nøttehagen for å se at det spirte i dalen, for å se om vintreet hadde satt skudd, om granatepletrærne sto i blomst.
22006012	Før jeg visste av det, førte min sjel meg opp på mitt edle folks vogner.
22006013	Vend om! Vend om, Sjulammit! Vend om! Vend om, så vi får se deg! Hvorfor vil dere se på Sjulammit? En dans som i Mahanajim!
22007001	Hvor vakkert du skrider fram i dine sko, du høvdingdatter! Dine hofters rundinger er som smykker, et verk av kunstnerhånd.
22007002	Ditt liv er som et rundt beger, måtte det aldri være uten vin! Din midje er som en hvetedynge, omhegnet av liljer.
22007003	Dine bryster er som to rådyrkalver, tvillinger av en gasell.
22007004	Din hals er som elfenbenstårnet. Dine øyne som vanndammene i Hesjbon ved Batrabbims port. Din nese er som Libanon-tårnet, som speider mot Damaskus.
22007005	Ditt hode hever seg likesom Karmel. Ditt bølgende hår er som purpur, kongen er fanget i dine lokker.
22007006	Hvor fager og hvor herlig du er, du kjærlighet i all din fryd.
22007007	Med din ranke vekst ligner du en palme, og dine bryster er som druer.
22007008	Jeg sier: Jeg vil stige opp i palmetreet, ta fatt i dets greiner. Måtte dine bryster være som vintreets druer, din ånde som duften av epler,
22007009	din munn som edel vin! - Den som glir lett ned for min elskede, som flyter lett over leppene hos dem som sover.
22007010	Jeg hører min elskede til, og til meg står hans hu.
22007011	Kom, min elskede! La oss gå ut på marken, la oss bli natten over i landsbyene!
22007012	La oss gå tidlig til vingårdene. La oss se om vintreet har satt skudd, om blomstene er sprunget ut, om granatepletrærne blomstrer! Der vil jeg gi deg min kjærlighet.
22007013	Alrunene dufter, og over våre dører er alle slags utsøkte frukter, både nye og gamle. Min elskede, jeg har gjemt dem til deg.
22008001	Å, om du var for meg som en bror, om du hadde diet min mors bryst! Når jeg da fant deg der ute, skulle jeg kysse deg, og ingen ville forakte meg for det.
22008002	Jeg skulle lede deg, jeg skulle føre deg til min mors hus. Du skulle lære meg. Jeg skulle skjenke deg den krydrede vinen, mosten av mitt granatepletre.
22008003	Hans venstre hånd er under mitt hode, og hans høyre hånd favner meg.
22008004	Jeg ber dere inderlig, Jerusalems døtre: Hvorfor vil dere vekke, og hvorfor vil dere egge kjærligheten, før den selv vil?
22008005	Hvem er hun som kommer opp fra ørkenen og støtter seg på sin elskede? - Under epletreet vekket jeg deg. Der ble din mor forløst med deg, der ble hun forløst, hun som fødte deg.
22008006	Sett meg som et segl på ditt hjerte, som et segl på din arm. For sterk som døden er kjærligheten, hard som dødsriket er dens lidenskap. Dens glød er som ildens glød, en Herrens flamme.
22008007	Mange vann kan ikke slokke kjærligheten, og strømmer kan ikke overskylle den. Om noen ville gi alt han har i sitt hus for kjærligheten, ville han bare bli foraktet.
22008008	Vi har en liten søster, og hun har ennå ikke bryster. Hva skal vi gjøre med vår søster når den tiden kommer at hun får beilere?
22008009	Er hun en mur, vil vi bygge tinder av sølv på den. Er hun en dør, vil vi stenge den med en sederplanke.
22008010	Jeg var en mur, og mine bryster som tårn. Da vant jeg yndest for hans øyne og fikk fred.
22008011	En vingård hadde Salomo i Ba’al-Hamon. Han overga vingården til voktere. Hver skulle gi tusen sekel sølv for dens frukt.
22008012	Over min vingård råder jeg selv. De tusen seklene tilhører deg, Salomo, og to hundre dem som vokter hagens frukt.
22008013	Du som bor i hagene! Venner lytter til din røst, la meg høre den!
22008014	Fly, min elskede! Vær som en gasell eller en ung hjort på fjell med duftende urter!
23001001	Dette er de synene som Jesaja, sønn av Amos, så om Juda og Jerusalem i de dager da Ussia, Jotam, Akas og Hiskia var konger i Juda.
23001002	Hør, dere himler, og lytt til, du jord! For Herren taler: Barn har jeg oppfostret og opphøyet, men de har satt seg opp mot meg.
23001003	En okse kjenner sin eier, og et esel sin herres krybbe. Men Israel kjenner ingen ting, mitt folk har ikke forstått noe.
23001004	Ve det syndige folket, et folk tynget av misgjerning, ætlinger av ugjerningsmenn, vanartede barn! De har forlatt Herren, de har foraktet Israels Hellige, er veket fra ham.
23001005	Hvorfor vil dere bli slått enda mer? Hvorfor vil dere øke deres frafall? Hvert hode er sykt, og hvert hjerte er svakt.
23001006	Fra fotsåle til hode er ingenting helt. Her er bare sår, skrammer og åpne sår. De er ikke klemt ut og ikke forbundet og ikke oppbløtt med olje.
23001007	Landet er en ørken, byene er oppbrent med ild. Like for øynene på dere eter fremmede opp deres jord. En ørken er det, som når fremmede har herjet.
23001008	Bare Sions datter er blitt igjen, som en løvhytte i en vingård, som en vakthytte på en agurkmark, som en beleiret by.
23001009	Hadde ikke Herren, hærskarenes Gud, latt det bli tilbake en liten rest av oss, da var vi som Sodoma, da lignet vi Gomorra.
23001010	Hør Herrens ord, dere Sodoma-fyrster! Lytt til vår Guds lov, du Gomorra-folk!
23001011	Hva skal jeg med alle deres mange slaktoffer? sier Herren. Jeg er mett av brennoffer av værer og av fett fra gjøkalver. Blod av okser og lam og bukker har jeg ikke lyst til.
23001012	Når dere kommer for å vise dere for mitt åsyn, hvem har da krevd at dere skal tråkke ned mine tempelforgårder?
23001013	Kom ikke mer fram med unyttig matoffer! Det er en motbydelig røkelse for meg. Nymåne og sabbat, festforsamling - jeg tåler ikke høytid og urett sammen.
23001014	Deres nymåner og fester - min sjel hater dem. De er blitt en byrde for meg, jeg er trett av å bære dem.
23001015	Og når dere brer ut hendene, skjuler jeg mine øyne for dere. Hvor mye dere så ber, hører jeg ikke. Deres hender er fulle av blod.
23001016	Rens dere! Vask dere! Ta deres onde gjerninger bort fra mine øyne! Hold opp med å gjøre det som er ondt!
23001017	Lær å gjøre det gode, legg vinn på det som er rett. Vis voldsmannen på rett vei. Hjelp den farløse til hans rett, før enkens sak!
23001018	Kom og la oss gå i rette med hverandre, sier Herren. Om deres synder er som purpur, skal de bli hvite som snø, om de er røde som skarlagen, skal de bli som den hvite ull.
23001019	Dersom dere er villige og hører, skal dere ete landets gode ting.
23001020	Men er dere uvillige og gjenstridige, skal dere bli fortært av sverdet. For Herrens munn har talt.
23001021	Å, at den er blitt en horkvinne, den trofaste byen! Full var den av rett, rettferd bodde der, og nå - mordere!
23001022	Ditt sølv er blitt til slagg. Din vin er oppblandet med vann.
23001023	Dine førere er opprørere. De holder lag med tyver. Alle sammen elsker de bestikkelse og jager etter gaver. Den farløse hjelper de ikke til hans rett, og enkens sak tar de seg ikke av.
23001024	Derfor sier Herren Herren, hærskarenes Gud, Israels Veldige: Ve! Jeg vil stille min harme på mine motstandere og ta hevn over mine fiender.
23001025	Og jeg vil igjen ta meg av deg. Jeg vil smelte ut ditt slagg som med lutsalt og skille ut alt ditt bly.
23001026	Så vil jeg igjen gi deg slike dommere som i den første tiden, og rådgivere som i begynnelsen. Deretter skal du kalles rettferdighetens by, en trofast by.
23001027	Sion skal bli forløst ved rett, og de omvendte der ved rettferdighet.
23001028	Men undergang skal ramme alle overtredere og syndere, og de som forlater Herren, skal omkomme.
23001029	For de skal få skam av de eikene som dere er så glad i. Dere skal bli til skamme ved de hagene som dere har valgt dere.
23001030	For dere skal bli som en eik med visne blad og som en hage uten vann.
23001031	Den sterke skal bli til stry, og hans verk til en gnist, og de skal begge brenne sammen uten at det er noen som slokker.
23002001	Det ordet som Jesaja, sønn av Amos, mottok i et syn om Juda og Jerusalem:
23002002	Det skal skje i de siste dager, da skal fjellet der Herrens hus står, være grunnfestet på toppen av fjellene og høyt hevet over alle høyder. Og alle hedningefolk skal strømme til det.
23002003	Mange folkeslag skal gå av sted og si: Kom, la oss gå opp til Herrens berg, til Jakobs Guds hus, så han kan lære oss sine veier, og vi vandre på hans stier! For fra Sion skal lov utgå, og Herrens ord fra Jerusalem.
23002004	Han skal dømme mellom hedningefolkene og skifte rett for mange folkeslag. De skal smi sine sverd om til hakker og sine spyd til vingårdskniver. Et folk skal ikke lenger løfte sverd mot et annet, og de skal ikke lenger lære å føre krig.
23002005	Jakobs hus! Kom, la oss vandre i Herrens lys!
23002006	Du har forkastet ditt folk, Jakobs hus, fordi de er fulle av Østerlands kunster og spår av skyene som filistrene, og gir håndslag til fremmede.
23002007	Landet deres ble fullt av sølv og gull, og det er ingen ende på rikdommene. Landet ble fullt av hester, og det er ingen ende på deres vogner.
23002008	Landet deres ble fullt av avguder, de tilber sine henders verk, det deres fingrer har laget.
23002009	Og mennesket blir bøyd, og mannen ydmyket - tilgi dem ikke!
23002010	Gå inn i fjellet og gjem deg i støvet for Herrens gru og for hans høyhets herlighet!
23002011	Menneskets stolte øyne blir ydmyket. Mennenes stolthet blir bøyd, og Herren alene er høy på den dagen.
23002012	For Herren, hærskarenes Gud, har satt en dag til dom over alt stolt og høyt og over alt opphøyet, så det blir ydmyket,
23002013	både over alle Libanons sedrer, de høye og opphøyede, og over alle eikene i Basan,
23002014	og over alle høye fjell og over alle stolte høyder,
23002015	og over hvert høyt tårn og over hver fast mur,
23002016	og over alle Tarsis-skip og over alle praktfulle skuter.
23002017	Og menneskets overmot blir bøyd, og mennenes stolthet blir ydmyket, og Herren alene er høy på den dagen.
23002018	Og avgudene - med dem er det helt forbi.
23002019	Folk skal gå inn i fjellhulene og i jordens kløfter for Herrens gru og for hans høyhets herlighet, når han reiser seg for å forferde jorden.
23002020	På den dagen skal menneskene kaste sine guder av sølv og gull, som de har laget for å tilbe dem, bort til muldvarpene og flaggermusene,
23002021	og gå inn i fjellkløftene og i berghulene for Herrens gru og for hans høyhets herlighet, når han reiser seg for å forferde jorden.
23002022	Hold da opp med å stole på mennesket, som bare har en pust i sin nese. Hva er han å akte for?
23003001	For se, Herren, hærskarenes Herre, tar bort fra Jerusalem og Juda støtte og stav, hver støtte av brød og hver støtte av vann,
23003002	helt og krigsmann, dommer og profet, spåmann og eldste,
23003003	høvedsmann over femti og hver høyt aktet mann, rådsherre og dyktig håndverker og kyndig åndemaner.
23003004	Jeg vil sette gutter til styrere over dem, og viltre barn skal herske over dem.
23003005	Blant folket skal den ene undertrykke den andre, hver mann sin neste. Den unge skal sette seg opp mot den gamle, den æreløse mot den som er høyt aktet.
23003006	Når en da tar fatt på en annen i hans fars hus og sier: Du har en kappe, du skal være vår høvding, og denne ruinen skal være under din hånd! -
23003007	så skal han samme dag svare og si: Jeg vil ikke være lege! I mitt hus er det ikke brød og ingen klær! Dere skal ikke sette meg til høvding over folket!
23003008	For Jerusalem snubler, og Juda faller, fordi deres tunge og deres gjerninger er mot Herren. De trosser hans herlighets øyne.
23003009	Uttrykket i ansiktene deres vitner mot dem. Om sin synd taler de åpent som folket i Sodoma, de skjuler den ikke. Ve deres sjeler, for de volder seg selv ulykke!
23003010	Si at det går den rettferdige godt! For han skal ete frukten av sine gjerninger.
23003011	Ve den ugudelige! Det skal gå ham ille. For det hans hender har gjort, skal bli gjort mot ham selv.
23003012	Mitt folks herskere er barn, og kvinner råder over det. Mitt folk! Dine førere er forførere. Den veien du skal gå, har de ødelagt.
23003013	Herren trer fram for å føre sak, og han står der for å dømme folkene.
23003014	Herren går til sak mot sitt folks eldste og dets stormenn: Dere har plyndret vingården! Dere har rov fra de fattige i husene hos dere!
23003015	Hvordan kan dere tråkke mitt folk ned og knuse de fattiges ansikter? sier Herren Herren, hærskarenes Gud.
23003016	Og Herren sa: Fordi Sions døtre er overmodige og går med kneisende nakke, lar øynene løpe omkring, går og tripper og klirrer med sine fotringer,
23003017	derfor skal Herren gjøre hodet skurvet på Sions døtre, og Herren skal avdekke deres nakenhet.
23003018	På den dagen skal Herren ta bort de prektige fotringene og solene og halvmånene,
23003019	øredobbene og kjedene og slørene,
23003020	hodepryden og fotkjedene og beltene og lukteflaskene og tryllesmykkene,
23003021	signetringene og neseringene,
23003022	høytidsklærne og kåpene og de store tørklærne og pungene,
23003023	speilene og de fine linklærne og hodeplaggene og sjalene.
23003024	Og det skal skje: Istedenfor balsam skal det være stank, istedenfor belte skal det være rep, istedenfor kunstig krusede krøller skal det være skallet hode, og istedenfor vid kappe skal det være trang sekk, brennemerke istedenfor skjønnhet.
23003025	Dine menn skal falle for sverdet, og dine helter i krigen.
23003026	Hennes porter klager og sørger, utplyndret sitter hun på jorden.
23004001	På den dagen skal sju kvinner ta fatt i én mann og si: Vårt eget brød vil vi ete, og våre egne klær vil vi kle oss i. La oss bare kalles med ditt navn, ta bort vår vanære!
23004002	På den dagen skal Herrens spire være til pryd og herlighet, og landets frukt til stolthet og til pryd for de unnkomne av Israel.
23004003	Og det skal skje: Den som er tilbake på Sion og som blir spart i Jerusalem, skal kalles hellig - hver den som er innskrevet til livet i Jerusalem -
23004004	når Herren får vasket bort Sions døtres urenhet, og når han får skylt bort Jerusalems blodskyld fra hennes midte ved doms ånd og renselses ånd.
23004005	Over hvert sted på Sions berg og over hennes forsamlinger skal Herren skape en sky og en røk om dagen og en glans av luende ild om natten. For over alt herlig er det et dekke.
23004006	Der skal være en hytte til skygge mot heten om dagen og et tilfluktssted, et skjul mot vannskyll og regn.
23005001	Jeg vil synge om min elskede, synge min venns sang om hans vingård. Min venn hadde en vingård på en fruktbar haug.
23005002	Han gravde den om og renset den for stein og plantet edle vintrær i den. Han bygde et vakttårn midt i den, og han hogg også ut en vinpresse i den. Og han ventet at den skulle bære gode druer, men den bar ville.
23005003	Og nå, dere Jerusalems innbyggere og Judas menn: Døm mellom meg og min vingård!
23005004	Hva var det mer å gjøre med min vingård, som jeg ikke alt hadde gjort med den? Hvorfor bar den ville druer når jeg ventet at den skulle bære gode?
23005005	Så vil jeg nå la dere vite hva jeg vil gjøre med min vingård: Jeg vil ta bort gjerdet, så den blir avgnagd. Jeg vil rive ned muren, så den blir nedtråkket.
23005006	Og jeg vil la den ligge øde. Den skal ikke skjæres og ikke hakkes, men torn og tistel skal skyte opp. Jeg vil befale skyene at de ikke skal la regn falle på den.
23005007	For Herrens, hærskarenes Guds vingård er Israels hus. Og Judas menn er hans kjæreste plantning. Han ventet rett, men se, der er blodsutgytelse. Han ventet rettferdighet, men se, der er skrik.
23005008	Ve dere som legger hus til hus og mark til mark, til det ikke er mer plass igjen, så dere blir boende alene i landet.
23005009	I mine ører lyder det fra Herren, hærskarenes Gud: Sannelig, mange hus skal bli øde, store og gode hus skal stå tomme.
23005010	For en vingård på ti dagers plogland skal gi en bat, og en homer såkorn skal gi en efa.
23005011	Ve dem som står tidlig opp om morgenen og jager etter sterk drikk, som sitter langt utover kvelden, glødende av vin!
23005012	Sitar og harpe, tamburin og fløyte og vin har de i sine drikkelag. Men Herrens verk ser de ikke. De har ikke øye for hans henders gjerning.
23005013	Derfor blir mitt folk bortført uforvarende. Folkets stormenn lider sult, og mengden brenner av tørst.
23005014	Derfor blir dødsriket enda mer grådig og spiler sin munn vidt opp. Og ned farer både folkets stormenn og hele mengden som bråker og ler.
23005015	Og mennesket blir bøyd, og mannen ydmyket, og de overmodiges øyne blir ydmyket.
23005016	Men høy blir Herren, hærskarenes Gud, ved dommen. Og Den Hellige Gud viser seg hellig ved rettferdighet.
23005017	Lam skal beite der som på sin egen mark, og de rikes jord blir lagt øde og fortært av fremmede.
23005018	Ve dem som drar på misgjerning med løgnens tau og på synden som med vognrep,
23005019	de som sier: La ham skynde seg, la ham haste med sin gjerning, så vi kan få se den! La det nærme seg, det råd som Israels Hellige har tatt, la det komme, så vi kan lære det å kjenne!
23005020	Ve dem som kaller det onde godt og det gode ondt, som gjør mørke til lys og lys til mørke, som gjør bittert til søtt og søtt til bittert!
23005021	Ve dem som er vise i egne øyne og forstandige i egne tanker!
23005022	Ve dem som er helter til å drikke vin og dyktige til å blande sterk drikk,
23005023	de som for gave gir rett til den som har urett, og tar retten fra de rettferdige!
23005024	Derfor, som ilden fortærer halm, og høy synker sammen i luen, slik skal deres rot råtne, og deres blomst fare opp som støv. For de har forkastet Herrens, hærskarenes Guds lov og foraktet Israels Helliges ord.
23005025	Derfor blir Herrens vrede opptent mot hans folk. Han rekker ut sin hånd mot det og slår det, så fjellene bever. Lik ligger som avfall midt på gaten. Men med alt dette vender hans vrede ikke tilbake, og ennå er hans hånd rakt ut.
23005026	Han løfter et banner for hedningefolkene langt borte og plystrer fienden hit fra jordens ende. Og se, hastig og lett kommer han.
23005027	Ingen av dem er trett, og ingen snubler, ingen blunder eller sover. Beltet om hoftene går ikke opp, og ingen skorem blir revet i stykker.
23005028	Fiendens piler er kvesset, og alle hans buer er spent. Hestenes hover er som flintestein, og hans vognhjul er som stormvinden.
23005029	Hans brøl er som løvinnens, han brøler som de unge løvene og brummer og griper sitt rov og bærer det bort, og det er ingen som redder.
23005030	På den dagen bruser det over Juda, slik som havet bruser. Skuer en til jorden, se, da er det mørke og trengsel. Lyset er formørket av tunge skyer.
23006001	I det året da kong Ussia døde, så jeg Herren sitte på en høy, opphøyet trone, og slepet av hans kåpe fylte templet.
23006002	Serafer sto omkring ham. Seks vinger hadde hver. Med to dekket han ansiktet, med to dekket han føttene, og med to fløy han.
23006003	Og den ene ropte til den andre og sa: Hellig, hellig, hellig er Herren, hærskarenes Gud! All jorden er full av hans herlighet.
23006004	Dørpostenes fester bevet ved røsten av dem som ropte, og huset ble fylt med røk.
23006005	Da sa jeg: Ve meg! Jeg er fortapt, for jeg er en mann med urene lepper, og jeg bor midt iblant et folk med urene lepper. Og mine øyne har sett kongen, Herren, hærskarenes Gud.
23006006	Da fløy en av serafene bort til meg. Han hadde en glødende stein i hånden. Med en tang hadde han tatt den fra alteret.
23006007	Og han rørte ved min munn med den og sa: Se, denne har rørt ved dine lepper, din misgjerning er tatt bort, og din synd er sonet.
23006008	Da hørte jeg Herrens røst: Hvem skal jeg sende, og hvem vil gå for oss? Da sa jeg: Se, her er jeg, send meg!
23006009	Og han sa: Gå av sted og si til dette folket: Hør og hør, men forstå ikke! Se og se, men skjønn ikke!
23006010	Gjør hjertet sløvt i dette folket, gjør ørene tunghørte og klin øynene til, for at de ikke skal se med øynene og høre med ørene, og slik at hjertet ikke skal forstå og omvende seg, så det kan bli leget.
23006011	Da spurte jeg: Hvor lenge, Herre? Og han sa: Til byene er ødelagt og folketomme, og husene uten mennesker, og landet er ødelagt og blitt til en ørken.
23006012	Herren skal drive menneskene langt bort, og tomheten blir stor i landet.
23006013	Om det ennå er en tiendedel igjen i det, så skal også den bli fortært. Men likesom det blir en stubb igjen av terebinten og eiken når en feller dem, slik skal en hellig sæd være den stubb som blir igjen av folket.
23007001	Det skjedde i de dager da Akas, Jotams sønn og Ussias sønnesønn, var konge i Juda, at Syrias konge Resin og Pekah, Remaljas sønn, Israels konge, dro opp mot Jerusalem for å føre krig mot byen. Men han kunne ikke komme seg til å angripe den.
23007002	Og det ble meldt til Davids hus: Syrerne har slått seg ned i Efra’im. Da skalv kongens hjerte og hans folks hjerte, likesom trærne i skogen skjelver for vinden.
23007003	Men Herren sa til Jesaja: Gå av sted, du og din sønn Sjear Jasjub, og møt Akas ved enden av vannledningen fra den øvre dammen, ved landeveien til Vaskervollen!
23007004	Og du skal si til ham: Ta deg i vare og hold deg i ro! Frykt ikke og mist ikke motet for disse to stumpene av rykende branner, for Resins og Syrias og Remaljas sønns brennende vrede!
23007005	Fordi Syria, Efra’im og Remaljas sønn har lagt opp onde råd mot deg og sagt:
23007006	Vi vil dra opp mot Juda og skremme det og bryte inn og ta det til eie, og vi vil sette Tabe’els sønn til konge over det -
23007007	derfor sier Herren Herren: Det skal ikke lykkes og ikke skje!
23007008	For Syrias hode er Damaskus, og Damaskus’ hode er Resin, og om sekstifem år skal Efra’im være knust, så det ikke er et folk lenger.
23007009	Og Efra’ims hode er Samaria, og Samarias hode er Remaljas sønn. Vil dere ikke tro, skal dere ikke holde stand.
23007010	Og Herren ble ved å tale til Akas og sa:
23007011	Krev et tegn av Herren din Gud! Krev det i det dype eller i det høye der oppe!
23007012	Men Akas svarte: Jeg vil ikke kreve noe og ikke friste Herren.
23007013	Da sa profeten: Hør da, dere av Davids hus! Er det for lite for dere å trette mennesker siden dere også tretter min Gud?
23007014	Derfor skal Herren selv gi dere et tegn: Se, jomfruen skal bli med barn, hun skal føde en sønn og gi ham navnet Immanu-El.
23007015	Rømme og honning skal han ete ved den tid han skjønner å forkaste det onde og velge det gode.
23007016	For før gutten skjønner å forkaste det onde og velge det gode, skal landet til de to kongene du gruer for, ligge øde.
23007017	Herren skal la dager komme over deg og over ditt folk og over din fars hus, dager som det ikke har vært maken til fra den dag Efra’im skilte seg fra Juda - Assurs konge.
23007018	Og det skal skje på den tiden at Herren skal plystre til fluen lengst borte ved kanalene i Egypt og til bien i Assurs land.
23007019	De skal komme og slå seg ned alle sammen i de øde dalene og i fjellkløftene og i alle tornebuskene og på alle beitemarkene.
23007020	På den tiden skal Herren med en rakekniv som han har leid på den andre siden av elven, med Assurs konge, rake av alt håret både på hodet og nedentil, ja, også skjegget skal den ta bort.
23007021	På den tiden skal en mann holde en kvige og to sauer,
23007022	og de skal gi så mye melk at han kan ete rømme. For rømme og honning skal hver den ete som blir tilbake i landet.
23007023	Og det skal bli slik på den tiden at hvor det nå er tusen vintrær, verd tusen sekel sølv, der skal det overalt bare vokse torn og tistel.
23007024	Med pil og bue skal folk gå dit, for hele landet skal bli til torn og tistel.
23007025	Og i alle de liene hvor de nå bruker hakken, skal du ikke komme av frykt for torn og tistel. De skal være til å slippe okser på og til å bli tråkket ned av sauer.
23008001	Og Herren sa til meg: Ta deg en stor tavle og skriv på den med alminnelig skrift: Snart bytte, rov i hast!
23008002	Og jeg vil ta meg sikre vitner, presten Uria og Sakarja, Jeberekjas sønn.
23008003	Siden gikk jeg inn til profetinnen, og hun ble med barn og fødte en sønn. Og Herren sa til meg: Kall ham Maher-Sjalal Hasj-Bas!
23008004	Før gutten har vett til å rope far og mor, skal de bære rikdommene i Damaskus og byttet fra Samaria fram for Assurs konge.
23008005	Og Herren ble ved å tale til meg og sa:
23008006	Fordi dette folket forakter Sjiloas vann, de som renner så stille, og gleder seg ved Resin og Remaljas sønn,
23008007	se, derfor fører Herren over dem elvens vann, de mektige og store - Assurs konge og all hans herlighet. Og elven stiger over alle sine løp og går over alle sine bredder.
23008008	Den trenger inn i Juda, skyller over og velter fram og når folk like til halsen. Dens utspente vinger fyller ditt land, så vidt som det er, Immanu-El!
23008009	Larm, dere folkeslag! Dere skal bli forferdet. Og hør, alle jordens land langt borte! Rust dere! Dere skal bli forferdet. Ja, rust dere! Dere skal bli forferdet.
23008010	Legg opp råd! Det skal bli gjort til intet. Tal et ord! Det skal ikke skje. For med oss er Gud.
23008011	For så sa Herren til meg da hans hånd grep meg med makt, og han advarte meg mot å vandre på den veien som dette folket går:
23008012	Dere skal ikke kalle alt det sammensvergelse som dette folket kaller sammensvergelse. Og det som dette folket frykter, skal ikke dere frykte eller engste dere for.
23008013	Herren, hærskarenes Gud, ham skal dere holde hellig, og han skal være deres frykt, han skal være deres redsel.
23008014	Han skal bli til en helligdom og til en snublestein og en anstøtsklippe for begge Israels hus, til en snare og et rep for Jerusalems innbyggere.
23008015	Og mange blant dem skal snuble, de skal falle og skamslå seg, og de skal falle i snaren og bli fanget.
23008016	Bind vitnesbyrdet inn, forsegl ordet i mine disipler!
23008017	Jeg vil vente på Herren, som nå skjuler sitt åsyn for Jakobs hus. Jeg vil vente på ham.
23008018	Se, jeg og de barna Herren har gitt meg, er til tegn og forbilder i Israel fra Herren, hærskarenes Gud, som bor på Sions berg.
23008019	Når noen sier til dere: Søk til dødningemanerne og spåmennene, som hvisker og mumler! - da skal dere svare: Skal ikke et folk søke til sin Gud? Skal en søke til de døde på vegne av de levende?
23008020	Til ordet og til vitnesbyrdet! - Dersom de ikke taler i samsvar med dette ordet, så er det ingen morgenrøde for dem.
23008021	Da skal de dra gjennom landet hardt plaget og sultne. Og når de sulter, blir de harme og forbanner sin konge og sin Gud. De skal vende sine øyne mot det høye,
23008022	og de skal se ned mot jorden, men se, det er trengsel og mørke, angstfullt mørke. De er støtt ut i natten.
23009001	Men det skal ikke alltid være mørke i det landet hvor det nå er trengsel. Tidligere førte Herren vanære over Sebulons land og over Naftalis land, men i fremtiden skal han føre ære over det - over veien ved havet, landet på den andre siden av Jordan, hedningenes Galilea.
23009002	Det folket som vandrer i mørket, skal se et stort lys. De som sitter i dødsskyggens land, over dem skal lyset stråle.
23009003	Det folket som du før ikke ga stor glede, lar du bli tallrikt. De gleder seg for ditt åsyn, slik en gleder seg om høsten, slik en jubler når de deler hærfang.
23009004	For åket som tynget det, og stokken på dets skulder, driverens stav, har du brutt i stykker, som på Midians dag.
23009005	For hver krigssko som er båret i slagtummelen, og hvert klesplagg som er tilsølt med blod, skal brennes opp og bli til føde for ilden.
23009006	For et barn er oss født, en sønn er oss gitt. Herredømmet er på hans skulder, og han skal få navnet Under, Rådgiver, Veldig Gud, Evig Far, Fredsfyrste.
23009007	Så skal herredømmet bli stort og freden bli uten ende over Davids trone og over hans kongerike. Det skal bli gjort fast og holdt oppe ved rett og rettferdighet, fra nå av og til evig tid. Herrens, hærskarenes Guds nidkjærhet skal gjøre dette.
23009008	Et ord har Herren sendt mot Jakob, og det skal slå ned i Israel.
23009009	Hele folket skal merke det, Efra’im og Samarias innbyggere. I stolthet og hjertets overmot sier de:
23009010	Murstein er falt, men med hogne steiner vil vi bygge opp igjen! Morbærtrær er hogd ned, men sedertrær vil vi sette i stedet.
23009011	Derfor gir Herren Resins motstandere makt over det. Han oppegger dets fiender,
23009012	syrerne forfra og filistrene bakfra, og de eter Israel med full munn. Men med alt dette vender hans vrede ikke tilbake, ennå er hans hånd rakt ut.
23009013	Men folket vender ikke om til ham som slår det, de søker ikke Herren, hærskarenes Gud.
23009014	Derfor hogger Herren av Israel både hode og hale, både palmegrein og siv, alt på én dag.
23009015	Eldste og aktet mann er hodet, og en profet som lærer løgn, er halen.
23009016	Dette folkets førere er forførere, og de av folket som lar seg føre, er fortapt.
23009017	Derfor gleder ikke Herren seg over dets unge menn. Han forbarmer seg ikke over dets farløse og enker. For de er alle sammen gudløse og gjør det onde, og hver munn taler dårskap. Men med alt dette vender hans vrede ikke tilbake, ennå er hans hånd rakt ut.
23009018	For ugudeligheten brenner som ild. Den fortærer torn og tistel, og den setter fyr på den tykkeste skogen, så den virvler høyt opp i røk.
23009019	Ved Herrens, hærskarenes Guds vrede er landet satt i brann, og folket blir til føde for ilden. Ingen sparer sin bror.
23009020	De biter til høyre og sulter likevel. De eter til venstre og blir ikke mette. Hver eter kjøttet av sin egen arm.
23009021	Manasse eter Efra’im og Efra’im eter Manasse. Begge til sammen er de mot Juda. Men med alt dette vender Herrens vrede ikke tilbake, ennå er hans hånd rakt ut.
23010001	Ve dem som gir urettferdige lover og utsteder fordervelige skrivelser.
23010002	Slik driver de småfolk bort fra domstolen og raner retten fra de fattige i mitt folk, og de gjør enker til sitt bytte og plyndrer de farløse.
23010003	Hva vil dere gjøre på hjemsøkelsens dag? Ødeleggelsen kommer fra det fjerne. Hvem vil dere flykte til for å få hjelp? Og hvor vil dere gjøre av skattene deres?
23010004	Den som ikke synker i kne blant fangene, skal falle blant de drepte. Men med alt dette vender hans vrede ikke tilbake, ennå er hans hånd rakt ut.
23010005	Ve Assur, min vredes ris! Min harme er staven han har i sin hånd.
23010006	Mot et gudløst folk sender jeg ham. Mot et folk jeg er vred på, byr jeg ham å fare for å røve og plyndre og tråkke det ned som avfall i gatene.
23010007	Men slik mener ikke han, og i sitt hjerte tenker han ikke slik. Nei, han har lyst til å ødelegge, til å utrydde mange folk.
23010008	For han sier: Er ikke mine høvdinger konger alle sammen?
23010009	Er det ikke gått Kalno som Karkemis? Er det ikke gått Hamat som Arpad? Er det ikke gått Samaria som Damaskus?
23010010	Min hånd har jo nådd de andre gudenes riker, enda deres utskårne bilder overgikk Jerusalems og Samarias.
23010011	Skulle jeg da ikke kunne gjøre det samme med Jerusalem og dets gudebilder som jeg har gjort med Samaria og dets guder?
23010012	Men når Herren har fullført hele sin gjerning på Sions berg og i Jerusalem, da vil jeg hjemsøke Assurs konge for følgene av hans hjertes overmot og trossen i hans stolte øyne.
23010013	For han sier: Ved min hånds kraft har jeg gjort det og ved min visdom, for jeg er forstandig. Jeg har flyttet folkeslags grenser, og skattene deres har jeg plyndret. I mitt velde støtte jeg ned dem som satt i høysetet.
23010014	Min hånd grep etter folkenes gods som etter et fuglerede. Som en sanker forlatte egg, har jeg sanket alle land på jorden, og det var ingen som rørte en vinge eller åpnet sitt nebb og pep.
23010015	Roser vel øksen seg mot den som hogger med den, eller gjør sagen seg stor mot den som drar den? Akkurat som om staven skulle svinge den som løfter den, eller som om kjeppen skulle løfte den som ikke er av tre!
23010016	Derfor skal Herren Herren, hærskarenes Gud, sende tærende sott blant hans kraftfulle menn. Og under hans herlighet skal det brenne et bål som en luende ild.
23010017	Israels lys skal bli til en ild, og dets Hellige til en lue. Den skal brenne og fortære hans torn og tistel, alt på én dag.
23010018	Han skal gjøre ende på herligheten i hans skog og hans fruktbare mark, både rubb og stubb. Det skal gå som når en syk visner bort.
23010019	De trærne som blir spart av hans skog, skal lett kunne telles, et barn skal kunne skrive dem opp.
23010020	På den tiden skal Israels rest og de som er sluppet unna av Jakobs hus, ikke fortsette å støtte seg på ham som slo det. Men de skal støtte seg på Herren, Israels Hellige.
23010021	En rest skal omvende seg, en rest av Jakob, til den veldige Gud.
23010022	For om ditt folk, Israel, er som havets sand, skal bare en rest av det omvende seg. Tilintetgjørelse er fast besluttet, en flom av rettferdighet.
23010023	For tilintetgjørelse og fast besluttet dom fullbyrder Herren Herren, hærskarenes Gud, over hele jorden.
23010024	Derfor, så sier Herren Herren, hærskarenes Gud: Du mitt folk som bor i Sion, frykt ikke for Assur, når han slår deg med kjeppen og løfter sin stav over deg, slik som de gjorde i Egypt!
23010025	Bare en liten stund til, så er min harme til ende, og min vrede vender seg til å ødelegge dem.
23010026	Og Herren, hærskarenes Gud, skal svinge en svepe over ham, som da han slo Midian ved Orebs klippe. Og hans stav skal være rakt ut over havet, han skal løfte den som han gjorde i Egypt.
23010027	På den tiden skal hans byrde bli tatt bort fra din skulder, og hans åk fra din hals, for åket brister på grunn av fedmen.
23010028	Han kommer over Ajat, drar fram gjennom Migron. I Mikmas lar han sine forsyninger bli igjen.
23010029	De drar gjennom skaret, og sier: I Geba vil vi bli natten over. Rama bever, Sauls Gibea flykter.
23010030	Skrik høyt, du Gallims datter! Gi akt, Laisja! Arme Anatot!
23010031	Madmena flykter, Gebims innbyggere bringer sitt gods i sikkerhet.
23010032	Alt samme dag står han i Nob. Da svinger han sin hånd mot Sions datters berg, mot Jerusalems høyde.
23010033	Se, Herren Herren, hærskarenes Gud, hogger av de løvrike greinene med skremmende kraft. De ranke, kneisende trærne hogges ned, og de høye blir lave.
23010034	Den tette skogen hogges ned med øks, Libanon faller for Den Veldige.
23011001	Men en kvist skal skyte fram av Isais stubb, og et skudd fra hans røtter skal bære frukt.
23011002	Og Herrens Ånd skal hvile over ham - visdoms og forstands Ånd, råds og styrkes Ånd, den Ånd som gir kunnskap om Herren og frykt for ham.
23011003	Han skal ha sitt velbehag i frykten for Herren. Han skal ikke dømme etter det hans øyne ser, og ikke skifte rett etter det hans ører hører,
23011004	men han skal dømme de små i samfunnet med rettferdighet og skifte rett med rettvishet for de nedbøyde på jorden. Han skal slå jorden med sin munns ris og drepe den ugudelige med pust fra sine lepper.
23011005	Rettferdighet skal være beltet han har om livet, og trofasthet beltet om hans hofter.
23011006	Da skal ulven bo sammen med lammet, og leoparden legge seg hos kjeet. Kalven og den unge løven og gjøfeet skal holde seg sammen, og en liten gutt skal gjete dem.
23011007	Ku og bjørn skal beite sammen, og deres unger legger seg ned sammen. Løven skal ete halm som oksen.
23011008	Diebarnet skal leke ved hoggormens hule, og det avvente barn skal rekke sin hånd ut over basiliskens hull.
23011009	Ingen skal gjøre noe ondt og ingen ødelegge noe på hele mitt hellige berg. For jorden er full av Herrens kunnskap, likesom vannet dekker havets bunn.
23011010	På den tiden skal hedningefolkene søke til Isais rot, som står som et banner for folkeslag. Og hans bolig skal være herlighet.
23011011	På den tiden skal Herren enda en gang rekke ut sin hånd for å vinne tilbake resten av sitt folk, de som blir berget fra Assyria og Egypt og Patros og Etiopia og Elam og Sinear og Hamat og havets øyer.
23011012	Han skal løfte et banner for folkene, han skal samle de fordrevne av Israel og sanke de spredte av Juda fra jordens fire hjørner.
23011013	Da skal Efra’ims misunnelse vike, og de som overfaller Juda, skal bli utryddet. Efra’im skal ikke misunne Juda og Juda ikke overfalle Efra’im.
23011014	De skal slå ned på filistrenes skulder mot vest. Sammen skal de plyndre Østens barn. På Edom og Moab skal de legge hånd, og Ammons barn skal lyde dem.
23011015	Herren skal slå havbukten ved Egypt med bann og svinge sin hånd over elven med sin sterke storm. Han skal kløve den til sju bekker, så en kan gå over den med sko.
23011016	Det skal være en ryddet vei for resten av hans folk, de som blir reddet fra Assyria, likesom det var for Israel den dagen de dro opp fra landet Egypt.
23012001	På den dagen skal du si: Jeg takker deg, Herre! For du var vred på meg, men din vrede hørte opp, og du trøstet meg.
23012002	Se, Gud er min frelse! Jeg er trygg og frykter ikke. For Herren Herren er min styrke og lovsang. Han ble meg til frelse.
23012003	Dere skal øse vann med glede av frelsens kilder.
23012004	Og dere skal si på den dagen: Takk Herren! Påkall hans navn! Kunngjør hans gjerninger blant folkene, forkynn at hans navn er opphøyet!
23012005	Syng Herrens pris, for herlige ting har han gjort! La hele jorden få vite det!
23012006	Rop høyt og juble, dere som bor på Sion! Stor er Israels Hellige midt iblant dere!
23013001	Utsagn om Babel, som Jesaja, Amos’ sønn, mottok i et syn.
23013002	Reis et banner på et nakent fjell. Rop høyt til dem, vink med hånden så de kan dra inn gjennom storfolkets porter!
23013003	Jeg har samlet mine vigslede menn og kalt mine helter til å tjene min vrede - mine stolte, jublende skarer.
23013004	Hør! Larm på fjellene som av et stort folk. Hør! Brak av kongeriker, av folkeslag som samler seg. Herren, hærskarenes Gud, mønstrer sin krigshær.
23013005	De kommer fra et land langt borte, fra himmelens ende, Herren og hans vredes redskaper, for å ødelegge hele jorden.
23013006	Skrik og jamre dere! For Herrens dag er nær. Den kommer som en ødeleggelse fra Den Allmektige.
23013007	Derfor blir alle hender slappe, og hvert menneskehjerte smelter.
23013008	De blir slått med skrekk. Veer og smerter griper dem, de vrir seg som en fødende kvinne. Fulle av redsel ser de på hverandre, ansiktene blusser som ild.
23013009	Se, Herrens dag kommer, fryktelig og full av harme og brennende vrede, for å legge jorden øde og utrydde synderne fra den.
23013010	For himmelens stjerner og dens strålende stjernebilder skal ikke la sitt lys skinne. Solen er mørk når den går opp, og månen skinner ikke.
23013011	Jeg vil hjemsøke jorden for dens ondskap og de ugudelige for deres synd. Jeg vil gjøre ende på de overmodiges stolthet og kue voldsmenns tross.
23013012	Jeg vil gjøre folk sjeldnere enn fint gull og mennesker sjeldnere enn gull fra Ofir.
23013013	Derfor vil jeg ryste himmelen, og jorden skal skjelve og fare opp fra sitt sted ved Herrens, hærskarenes Guds harme og på hans brennende vredes dag.
23013014	Og det skal skje: Som en jaget gasell, likesom sauer som ingen samler, skal de vende seg, hver til sitt folk, og flykte hver til sitt land.
23013015	Hver den som blir funnet, skal bli gjennomboret. Og hver den som blir grepet, skal falle for sverdet.
23013016	Deres små barn skal bli knust for deres øyne. Deres hus skal bli plyndret, og deres kvinner bli skjendet.
23013017	Se, jeg egger mederne mot dem, de som ikke akter sølv og ikke har lyst til gull.
23013018	Deres buer feller guttene. Over fosteret i mors liv forbarmer de seg ikke, med barn har deres øye ingen medynk.
23013019	Og med Babel, rikenes smykke, kaldeernes stolte pryd, skal det gå som da Gud omstyrtet Sodoma og Gomorra.
23013020	Hun skal aldri mer reise seg igjen. Ingen skal bo der fra slekt til slekt. Ingen araber skal slå opp sitt telt der, og gjetere lar ikke buskapen ligge der.
23013021	Men ørkenens dyr skal hvile der. Husene skal være fulle av ugler, strutser skal bo der, og raggete demoner skal hoppe omkring der.
23013022	Ville hunder skal tute i dets forlatte borger, sjakaler i vellystens slott. Snart kommer hennes tid, og hennes dager blir ikke mange.
23014001	For Herren skal forbarme seg over Jakob og igjen utvelge Israel. Han skal bosette dem i deres land. Og fremmede skal slå seg sammen med dem og holde seg til Jakobs hus.
23014002	Folkeslag skal ta dem og føre dem hjem igjen. Og Israels hus skal få dem i eie i Herrens land og gjøre dem til treller og trellkvinner. De skal få til fanger dem som holdt dem i fangenskap, og de skal herske over sine herrer.
23014003	På den dagen skal Herren gi deg ro for ditt strev og din angst og for den harde trelldommen som ble lagt på deg.
23014004	Da skal du stemme i denne spottesangen over Babels konge, og si: Se, hvilken ende det har tatt med undertrykkeren, hvordan det har tatt ende med hans ville overmot.
23014005	Herren har brutt i stykker de ugudeliges stav, herskernes spir,
23014006	som slo folkeferd i harme med slag på slag, som underkuet folkeslag i vrede og forfulgte dem uten skånsel.
23014007	Hele jorden har nå fått hvile og ro. De bryter ut i jubelrop.
23014008	Også sypressene gleder seg over deg, Libanons sedrer: Siden du falt og ble liggende, stiger ingen som feller trær, opp til oss.
23014009	Dødsriket der nede kommer i uro for din skyld, når det skal ta imot deg. For din skyld vekker det opp dødninger, alle jordens fyrster. Det får alle folkenes konger til å stå opp fra sine troner.
23014010	De tar til orde og sier til deg: Også du er blitt kraftløs som vi! Du er blitt lik oss.
23014011	Nedstøtt til dødsriket er din herlighet, dine harpers klang. Under deg er det redet et leie av ormer, og ditt dekke er makk.
23014012	Hvor du er falt ned fra himmelen, du strålende stjerne, du morgenrødens sønn! Hvor du er felt til jorden, du som slo ned folkeslag!
23014013	Det var du som sa i ditt hjerte: Til himmelen vil jeg stige opp, høyt over Guds stjerner vil jeg reise min trone. Jeg vil ta sete på tingfjellet i det ytterste nord.
23014014	Jeg vil stige opp over skyenes topper, jeg vil gjøre meg lik Den Høyeste.
23014015	Nei, til dødsriket skal du støtes ned, til hulens dypeste bunn.
23014016	De som ser deg, skal stirre på deg, undres over deg og si: Er dette den mannen som fikk jorden til å beve, kongeriker til å skjelve,
23014017	som gjorde verden til en ørken og rev ned dens byer, og som ikke slapp sine fanger hjem?
23014018	Alle folkenes konger, alle sammen, de ligger med ære, hver i sitt hus.
23014019	Men du er slengt bort, langt fra din grav, lik en foraktet kvist. Du ligger dekket av drepte, av dem som er gjennomboret av sverd og kastet ned i en steingrav - lik et nedtråkket åtsel.
23014020	Du skal ikke bli gravlagt som de, for ditt land har du ødelagt, ditt folk har du myrdet. Ugjerningsmenns avkom skal aldri mer nevnes.
23014021	Gjør klar til et blodbad på hans sønner for deres fedres misgjerning! De skal ikke få reise seg og ta jorden i eie og fylle jorderike med byer.
23014022	Jeg vil reise meg mot dem, sier Herren, hærskarenes Gud. Jeg vil utrydde av Babel både navn og levning, både barn og barnebarn, sier Herren.
23014023	Jeg vil gjøre det til et tilholdssted for pinnsvin og fylle det med vannpytter. Jeg vil feie det bort med ødeleggelsens feiekost, sier Herren, hærskarenes Gud.
23014024	Herren, hærskarenes Gud, har sverget og sagt: Sannelig, som jeg har tenkt, så skal det skje. Og det jeg har besluttet, det skal stå fast.
23014025	Jeg vil knuse Assur i mitt land og tråkke ham ned på mine fjell. Hans åk skal tas av dem, og hans byrde skal løftes fra deres skulder.
23014026	Dette er det råd som er tatt om all jorden, og dette er den hånd som er rakt ut over alle folkene.
23014027	For Herren, hærskarenes Gud, har besluttet det, og hvem gjør det til intet? Hans hånd er det som er utrakt, og hvem kan vende den bort?
23014028	I kong Akas’ dødsår kom dette utsagnet:
23014029	Gled deg ikke, hele du Filisterland, fordi den staven som slo deg, er brutt i stykker! For av ormens rot skal en basilisk komme fram, og dens frukt er en flyvende serafslange.
23014030	De ringeste blant de ringe skal finne rikelig føde, og de fattige skal hvile i trygghet. Jeg vil drepe din rot ved sult, og din rest skal han slå i hjel.
23014031	Hyl, du port! Skrik, du by! Skjelv, hele du Filisterland! For fra Norden kommer en røk, og blant fiendens skarer er det ingen som ligger etter.
23014032	Hva skal vi da svare hedningefolkets sendebud? At Herren har grunnfestet Sion, og at der skal de elendige i hans folk finne ly.
23015001	Utsagn om Moab. Ja, på en natt blir Ar-Moab ødelagt, gjort til intet. Ja, på en natt blir Kir-Moab ødelagt, gjort til intet.
23015002	De stiger opp til huset og til Dibon på offerhaugene for å gråte. På Nebo og på Medeba skal Moab hyle. Hvert hode er skallet, hvert skjegg raket av.
23015003	På gatene binder de sekk om seg. På takene og torgene skal alle hyle og la tårene strømme.
23015004	Hesjbon og El’ale skriker så det høres helt til Jahas. Derfor klager Moabs krigsmenn, Moabs sjel skjelver.
23015005	Mitt hjerte klager over Moab. Dets flyktninger kommer helt til Soar og til Eglat-Sjelisjia. Gråtende går de oppover bakken til Luhit, på veien til Horonajim løfter de klagerop over ødeleggelsen.
23015006	Nimrims vann blir til ørkener, gresset tørker bort, vekstene visner, det finnes ikke et grønt strå lenger.
23015007	Derfor bærer de det som de har samlet sammen, sitt oppsparte gods, over Vidjebekken.
23015008	Ja, klagerop lyder rundt omkring i Moabs land. Helt til Eglajim når jammerskriket, til Be’er-Elim når skriket,
23015009	for vannene i Dimon er fulle av blod. Ja, jeg vil la enda mer komme over Dimon - en løve skal overfalle de unnkomne av Moab, resten av landet.
23016001	Send landsherren de lammene han skal ha, fra Sela gjennom ørkenen til Sions datters berg!
23016002	Som flaksende fugler, som unger skremt opp fra redet, skal Moabs døtre være ved Arnons vadesteder.
23016003	Gi råd! Finn en utvei for oss! La din skygge være midt på dagen som om det var natt! Skjul de fordrevne, forråd ikke flyktningene!
23016004	La mine fordrevne barn få herberge hos deg, Moab, vær et skjul mot ødeleggeren! For det er slutt med voldsmannen, ødeleggelsen får ende, undertrykkerne blir borte fra landet.
23016005	Så skal tronen bli grunnfestet ved miskunn, og i troskap skal en fyrste sitte på den i Davids telt, en som søker rett og fremmer rettferdighet.
23016006	Vi har hørt om Moabs veldige overmot, om hans stolthet, hans overmot og hans frekkhet, og hans tomme skryt.
23016007	Derfor skal Moab klage over Moab, alle skal klage. Over Kir-Haresets druekaker skal dere sukke i dyp sorg.
23016008	For Hesjbons marker er visnet, og Sibmas vintre. De edle rankene som vokste der, slo folkenes herrer til jorden. De nådde helt til Jaser og bredte seg ut i ørkenen, kvistene på det strakte seg ut over havet.
23016009	Derfor gråter jeg med Jaser over Sibmas vintre. Jeg vanner deg med mine tårer, Hesjbon, og deg El’ale! For over din frukthøst og over din kornhøst lyder krigsrop.
23016010	Glede og fryd blir tatt bort fra frukthagene, og i vingårdene høres ingen gledessang, intet jubelrop. Ingen tråkker vin i pressekarene. Fryderopet gjør jeg ende på.
23016011	Derfor bruser mitt indre for Moab som en sitar, og mitt hjerte for Kir-Heres.
23016012	Når Moab har møtt fram på offerhaugen og har trettet seg ut der, og de går inn til sin helligdom for å be, da oppnår de ingenting.
23016013	Dette er det ordet som Herren før har talt mot Moab.
23016014	Men nå taler Herren og sier: Innen tre år, slik som en dagarbeider regner årene, skal Moabs herlighet være fornedret sammen med hele dets store folkemengde. Det som blir spart, skal være ganske lite og maktesløst.
23017001	Utsagn om Damaskus. Se, Damaskus skal opphøre å være en by og bli til en ruinhaug.
23017002	Aroers byer blir forlatt. De blir overlatt til flokker av fe som legger seg til ro der, og det er ingen som skremmer dem.
23017003	Det skal være slutt med festninger i Efra’im og med kongedømmet i Damaskus og med resten av Syria. Det skal gå med dem som med Israels barns herlighet, sier Herren, hærskarenes Gud.
23017004	På den tiden skal Jakobs herlighet bli ringe, og folkets fete kropp skal tæres bort.
23017005	Det skal gå som når en griper om det stående kornet, og hans arm skjærer aksene. Det skal gå som når en sanker aks i Refa’im-dalen.
23017006	Bare en etterhøst skal bli tilbake der, som når en slår ned oliven: To-tre bær øverst i toppen, og fire-fem på greinene av frukttreet, sier Herren, Israels Gud.
23017007	På den tiden skal mennesket vende sitt blikk til sin skaper, og hans øyne skal se opp til Israels Hellige.
23017008	Han skal ikke vende sitt blikk til de altrene som hans hender har gjort, og ikke se på det hans fingrer har laget, verken på Astarte-støttene eller på solstøttene.
23017009	på den tiden skal Israels befestede byer bli som de forlatte stedene i skogen og på høydene, de som ble forlatt da Israels barn kom, og landet skal bli til en ørken.
23017010	For du glemte din frelses Gud, og din styrkes klippe mintes du ikke. Derfor planter du herlige hager og setter fremmede ranker i dem.
23017011	Den dagen du planter, setter du gjerde om den. Om morgenen får du din plantning til å blomstre. Men avlingen blir borte på sykdommens dag, og smerten er ulegelig.
23017012	Ve! Det bruser av mange folk! Det bruser som havet. Det larmer av folkeslag! Det larmer som mektige vann larmer.
23017013	Ja, det larmer av folkeslag som mange vann larmer. Men han truer dem, og de flykter langt bort. De blir jaget av sted som agner for vinden oppe på fjellene og som en støvvirvel for stormen.
23017014	Ved kveldstid, se, da er det forferdelse. Før morgenen er de ikke mer til. Slik går det med dem som plyndrer oss, dette skal de få som raner oss.
23018001	Ve deg, du land med hvinende vinger bortenfor Etiopias strømmer,
23018002	du som sender bud over havet, og sender dem i sivbåter over vannene! Gå av sted, dere raske sendebud, til det ranke folket med glinsende hud. Gå til et folk som er fryktet vidt omkring, et mektig folk som tråkker andre ned, og som bor i et land som er gjennomskåret av elver.
23018003	Alle dere som bor i verden, dere jordens innbyggere: Når det løftes banner på fjellene, da se til! Og når det støtes i horn, da hør etter!
23018004	For så sa Herren til meg: Jeg vil holde meg stille og betrakte det fra min bolig når heten brenner på en solskinnsdag, når tåken dugger i høsttidens hete.
23018005	For før høsttiden, når blomstringen er over og blomsten holder på å bli til en modnende drue, da skjærer han rankene av med hagekniver, og kvistene hogger han av og fører dem bort.
23018006	De blir alle sammen overlatt til fjellenes rovfugler og til landets ville dyr. Rovfuglene skal holde til der om sommeren, og alle landets villdyr om vinteren.
23018007	på den tiden skal det bæres fram gaver til Herren, hærskarenes Gud, fra det ranke folket med glinsende hud, fra det folket som er fryktet vidt omkring, det mektige folket som tråkker andre ned, det folket som bor i et land som blir gjennomskåret av elver - til det stedet hvor Herrens, hærskarenes Guds navn bor, til Sions berg.
23019001	Utsagn om Egypt. Se, Herren farer fram på en lett sky og kommer til Egypt. Og avgudene i Egypt bever for hans åsyn, egypternes hjerter smelter inne i dem.
23019002	Jeg vil egge egypter mot egypter, så de skal kjempe hver mot sin bror og hver mot sin neste, by mot by, rike mot rike.
23019003	Egypternes ånd skal svikte i deres indre. Deres planer vil jeg gjøre til intet. De skal søke til sine avguder og trollmenn og dødningemanere og spåmenn.
23019004	Jeg vil overgi Egypt i en hard herres hånd. En streng konge skal herske over dem, sier Herren Herren, hærskarenes Gud.
23019005	Vannet i Nilen blir borte, og elven blir tørr, helt uttørret.
23019006	Elvene stinker, kanalene i Egypt minker og blir tørre, og rør og siv visner.
23019007	Gresset ved Nil-bredden dør, og alt åkerland langs elven tørker bort. Det blir spredt av vinden og er ikke mer.
23019008	Fiskerne klager. Alle de som kaster krok i strømmen, sørger, og de som setter garn i vannet, er motløse.
23019009	De som arbeider med heklet lin, blir til skamme, også de som vever fint hvitt tøy.
23019010	Landets grunnpilarer er knust. Alle som arbeider for lønn, er sorgfulle til sinns.
23019011	Bare dårer er Soans høvdinger. De viseste blant faraos rådgivere gir uforstandige råd. Hvordan kan dere si til farao: Jeg er en ætling av vismenn, en ætling av fortidens konger?
23019012	Hvor er de da, dine vismenn, så de kunne forkynne for deg, så de kunne forstå hva Herren, hærskarenes Gud, har besluttet om Egypt?
23019013	Soans høvdinger er blitt dårer, Nofs høvdinger er blitt narret, og overhodene for stammene har ført Egypt vill.
23019014	Herren har i deres indre utøst en svimmelhets-ånd. De har ført Egypt vill i all dets gjerning, som en drukken mann tumler forvillet om i sitt spy.
23019015	Ikke noen gjerning skal lykkes for Egypt, enten det er hode eller hale, palmegrein eller siv som gjør den.
23019016	På den tiden skal Egypt være som kvinner. Det skal skjelve og frykte for den løftede hånd, som Herren, hærskarenes Gud, rister over dem.
23019017	Og Juda land skal være en redsel for Egypt. Så ofte noen nevner det for dem, skal de skjelve for det råd som Herren, hærskarenes Gud, har fattet mot det.
23019018	På den tiden skal det være fem byer i landet Egypt som taler Kana’ans tungemål og sverger troskap til Herren, hærskarenes Gud. En av dem skal kalles Ir-Haheres.
23019019	På den tiden skal det være et alter for Herren midt i landet Egypt og en støtte for Herren ved dets grense.
23019020	Det skal være til et tegn og et vitne i landet Egypt for Herren, hærskarenes Gud. Når de roper til Herren over undertrykkerne, skal han sende dem en frelser og stridsmann og fri dem ut.
23019021	Herren skal gi seg til kjenne for Egypt, og egypterne skal kjenne Herren på den tiden. De skal bære fram slaktoffer og matoffer, de skal gjøre løfter til Herren og holde dem.
23019022	Herren skal slå Egypt. Han skal slå, men også lege. De skal vende om til Herren, og han skal bønnhøre dem og lege dem.
23019023	På den tiden skal det være en ryddet vei fra Egypt til Assyria. Assyrerne skal komme til Egypt, og egypterne til Assyria. Og egypterne skal tjene Herren sammen med assyrerne.
23019024	På den tiden skal Israel være den tredje med Egypt og med Assyria, en velsignelse midt på jorden,
23019025	fordi Herren, hærskarenes Gud, har velsignet det og sagt: Velsignet være mitt folk Egypt og mine henders verk Assyria og min arv Israel!
23020001	I det året da Tartan kom til Asjdod, dit assyrerkongen Sargon hadde sendt ham, og han kjempet mot byen og inntok den,
23020002	på den tiden talte Herren ved Jesaja, Amos’ sønn, og sa: Du skal løse sekkeplagget av dine hofter og dra skoen av din fot! Og han gjorde det. Han gikk naken og barbent.
23020003	Da sa Herren: Likesom min tjener Jesaja har gått naken og barbent og nå i tre år har vært et tegn og et varsel om Egypt og Etiopia,
23020004	slik skal kongen i Assyria føre bort fangene fra Egypt og de landflyktige fra Etiopia - de unge og de gamle, nakne og barbente og med bar bak, til vanære for Egypt.
23020005	Da skal folk bli forferdet og ha skam av Etiopia, som de satte sitt håp til, og av Egypt, som de var stolte av.
23020006	Og de som bor her i kystlandet på den tiden, skal si: Se, slik er det gått med dem vi satte vårt håp til, dem vi tok vår tilflukt til for å få hjelp, for å bli fridd fra kongen i Assyria. Hvordan skal da vi komme unna?
23021001	Utsagn om Havørkenen. Som stormvinder farer fram i Sydlandet, kommer det fra ørkenen, fra det forferdelige landet.
23021002	Et hardt syn er blitt kunngjort meg: Den svikefulle sviker og røveren herjer. Dra opp, Elam! Treng på, Media! Hvert sukk gjør jeg ende på.
23021003	Derfor er mine hofter fulle av smerte, veer har grepet meg, som en fødende kvinne. Jeg er forvirret ved det jeg hører, jeg er forferdet ved det jeg ser.
23021004	Mitt sinn er forvirret, redsel har forferdet meg. Kveldsskumringen som var min glede, har han gjort til redsel for meg.
23021005	De dekker bordet, vakten våker, de eter og drikker. Opp, høvdinger! Smør skjoldene!
23021006	For så sa Herren til meg: Gå og still vaktmannen ut! Det han ser, skal han melde.
23021007	Ser han et tog av ryttere, par etter par, et tog av esler, et tog av kameler, da skal han gi akt, gi nøye akt.
23021008	Da roper han som en løve: Herre, på vakt står jeg alltid om dagen! På min post er jeg stilt hver natt!
23021009	Men se der! Der kommer et tog av ridende menn, av rytterpar! - Og han tok til orde og sa: Falt, falt er Babel! Alle gudebildene i byen har han knust og kastet til jorden.
23021010	Du mitt knuste, mitt gjennomtreskede folk! Det jeg har hørt av Herren, hærskarenes Gud, Israels Gud, har jeg kunngjort for dere.
23021011	Utsagn om Duma. Til meg roper de fra Se’ir: Vekter! Hvor langt på natt? Vekter! Hvor langt på natt?
23021012	Vekteren svarer: Det kommer morgen, men også natt. Vil dere spørre, så spør. Kom tilbake igjen!
23021013	Utsagn mot Arabia. I skogen i Arabia skal dere overnatte, dere karavaner av dedanitter!
23021014	De bringer vann ut til de tørste. De som bor i Temas land, drar de flyktende i møte med brød.
23021015	For de flykter for sverdet, for det dragne sverdet og den spente buen og for krigens trykk.
23021016	For så har Herren sagt til meg: Om et år, slik som en dagarbeider regner året, skal det være forbi med all Kedars herlighet.
23021017	Ikke mange av Kedar-heltenes buer blir spart. For Herren, Israels Gud, har talt.
23022001	Utsagn om Syne-dalen. Hva er nå på ferde hos deg, siden alt ditt folk har steget opp på takene?
23022002	Du by full av larm og ståk! Du jublende by! Dine drepte er ikke drept med sverd og ikke falt i krig.
23022003	Dine høvdinger har alle sammen flyktet bort, uten bue er de fanget. Alle som fantes i deg, er fanget, enda de hadde flyktet langt bort.
23022004	Derfor sier jeg: Se bort fra meg! Jeg må gråte bittert. Treng ikke inn på meg for å trøste meg over mitt folks undergang!
23022005	For Herren Herren, hærskarenes Gud, har en dag med forferdelse og nedtramping og forvirring i Synedalen. Murer brytes ned, og skrik lyder opp imot fjellet.
23022006	Elam bærer kogger, drar fram med stridsmenn på vogner og med ryttere. Kir har tatt dekket av sitt skjold.
23022007	Dine herligste daler blir fylt med vogner, og rytterne stiller seg opp mot portene.
23022008	Han har tatt bort Judas vern, og på den dagen ser du deg om etter rustningene i skoghuset.
23022009	Dere ser at Davids by har mange revner, og dere samler vannet i den nedre dammen.
23022010	Dere teller husene i Jerusalem, og dere river dem ned for å styrke muren.
23022011	Dere graver en grav mellom begge murene for vannet fra den gamle dammen. Men dere ser ikke opp til ham som gjorde dette. Ham som uttenkte det for lang tid siden, ser dere ikke.
23022012	Herren Herren, hærskarenes Gud, kaller dere den dagen til gråt og veklage og til å rake hodet og binde sekk om dere.
23022013	Men se, her er fryd og glede. De slakter okser, de slakter sauer, de eter kjøtt og drikker vin: La oss ete og drikke, for i morgen dør vi.
23022014	Men i mine ører lyder Herrens, hærskarenes Guds åpenbaring: Sannelig, denne misgjerningen skal dere ikke få sonet så lenge dere lever, sier Herren Herren, hærskarenes Gud.
23022015	Så sier Herren Herren, hærskarenes Gud: Gå inn til denne slottsforvalteren Sjebna, han som står for huset, og si:
23022016	Hva har du her, og hvem har du her, siden du her har hogd deg ut en grav? Du hogger deg ut en grav i høyden, huler deg ut en bolig i berget.
23022017	Se, Herren skal slenge deg bort, ja, slenge deg bort, du sterke mann! Han skal rulle deg sammen,
23022018	han skal nøste deg til et nøste og kaste deg som en ball bort til et vidstrakt land. Dit skal du komme, der skal du dø, og dit skal dine herlige vogner, du skamflekk for din herres hus!
23022019	Jeg vil støte deg bort fra din post, og fra din plass skal en kaste deg ned.
23022020	På den dagen vil jeg kalle min tjener Eljakim, Hilkias sønn,
23022021	jeg vil kle ham i din kappe og binde ditt belte om ham og gi din makt i hans hånd. Han skal være en far for Jerusalems innbyggere og for Judas hus.
23022022	Jeg vil legge nøkkelen til Davids hus på hans skulder. Han skal lukke opp og ingen lukke igjen, og lukke igjen og ingen lukke opp.
23022023	Jeg vil feste ham som en nagle på et sikkert sted. Han skal bli et æressete for sin fars hus.
23022024	De skal henge på ham hele tyngden av hans fars hus, de edle og de ville skuddene, alle de små karene, både fatene og alle krukkene.
23022025	På den dagen skal den løsne, den naglen som var festet på et sikkert sted, sier Herren, hærskarenes Gud. Den skal hogges av og falle ned, og den byrden som hang på den, skal bli ødelagt. For Herren har talt.
23023001	Utsagn om Tyrus. Jamre dere nå, Tarsis-skip, for byen er ødelagt, så der ikke mer er hus eller havn. Fra Kittims land blir det kunngjort for dem.
23023002	Bli stille, dere som bor ved kysten, dere som Sidons sjøfarende kjøpmenn gjorde rike!
23023003	Av Sikors sæd, av Nilens høst, som ble ført fram over det store hav, gjorde det seg vinning. Det var et marked for folkene.
23023004	Skam deg, Sidon! For havet, havets festning sier: Jeg har ikke hatt fødselsveer, heller ikke født, heller ikke oppdradd unge menn eller fostret jomfruer.
23023005	Når de får høre om dette i Egypt, skal de skjelve ved ryktet om Tyrus.
23023006	Far over til Tarsis, jamre dere, dere som bor ved kysten!
23023007	Er dette deres jublende by, som ble til i gammel tid, som førte sitt folk på raske føtter til fjerne land, der de kunne bo?
23023008	Hvem har besluttet dette mot Tyrus - hun som delte ut kroner, mens hennes kjøpmenn var fyrster og hennes kremmere stormenn på jorden?
23023009	Herren, hærskarenes Gud, har besluttet det for å vanhellige all stolt prakt, for å vanære alle jordens store.
23023010	Bred deg ut over ditt land som Nilen, du Tarsis’ datter! Det er ikke lenger noe bånd som binder.
23023011	Han har rakt ut sin hånd over havet, han har fått kongeriker til å skjelve. Herren har gitt befaling om å ødelegge Kana’ans faste borger.
23023012	Han sa: Du skal ikke lenger juble, du undertrykte jomfru, Sidons datter! Bryt opp, dra over til Kittim! Heller ikke der skal du finne ro.
23023013	Se, kaldeernes land - dette folket som før ikke var til, for Assur hadde gjort landet deres til en bolig for ørkenens dyr - de reiser sine beleiringstårn, de omstyrter Tyrus’ palasser og gjør det til en ruinhaug.
23023014	Jamre dere nå, Tarsis-skip! For ødelagt er deres faste borg.
23023015	På den tiden skal Tyrus bli glemt i sytti år, så lenge som én konges dager. Når sytti år er til ende, skal det gå Tyrus som det heter i visen om horkvinnen:
23023016	Ta din sitar, gå omkring i byen, du glemte horkvinne! Spill det beste du kan, syng vise på vise, så folk kan huske deg!
23023017	Når de sytti årene er til ende, skal Herren ta seg av Tyrus. Det skal igjen få ta imot horelønn, og det skal drive hor med alle verdens riker over den vide jord.
23023018	Men dets vinning og dets horelønn skal være helliget til Herren. Den skal ikke legges opp og ikke gjemmes. For de som bor for Herrens åsyn, skal få dets vinning og bruke den til å ete seg mette og kle seg i prektige klær.
23024001	Se, Herren tømmer jorden og legger den øde. Han snur opp-ned på dens overflate og sprer dem som bor på den.
23024002	Da går det presten som folket, herren som trellen, fruen som trellkvinnen, selgeren som kjøperen, lån-takeren som långiveren, ågerkaren som hans skyldner.
23024003	Tømmes, ja, tømmes skal jorden, og plyndres, ja, plyndres. For Herren har talt dette ordet.
23024004	Jorden sørger og visner bort. Jorderike sykner og visner bort. De ypperste av dem som bor på jorden, sykner bort.
23024005	Jorden er vanhelliget under dem som bor på den. For de har krenket lovene, overtrådt budet, brutt den evige pakten.
23024006	Derfor fortærer forbannelse jorden, og de som bor på den, må bære sin skyld. Derfor brenner de som bor på jorden, og det blir bare få mennesker igjen.
23024007	Mosten visner, vintreet sykner bort. Alle de som før var så hjerteglade, sukker nå.
23024008	Det er forbi med gleden ved tamburinenes lyd. Det er slutt med larmen av dem som jubler. Det er forbi med gleden ved sitarens klang.
23024009	De synger ikke lenger mens de drikker vin. Besk er den sterke drikk for dem som drikker den.
23024010	Nedbrutt er den øde byen. Stengt er hvert hus, så ingen kan gå inn.
23024011	På gatene lyder klagerop over vinen. All glede er borte, landets fryd er blitt landflyktig.
23024012	Tilbake i byen er bare ødeleggelse, og porten er slått i stumper og stykker.
23024013	For det skal gå slik til blant folkene på jorden som når oliven blir slått ned, som ved etterhøsten, når vinhøsten er forbi.
23024014	De skal oppløfte sin røst og rope med fryd. Over Herrens herlighet jubler de i Vesten.
23024015	Derfor, dere som bor i Østens land: Gi Herren ære! Dere som bor på havets øyer og kyster: Ær Herrens, Israels Guds navn!
23024016	Fra jordens utkanter hører vi lovsanger: Ære være Den Rettferdige! - Men jeg sier: Jeg forgår! Jeg forgår, ve meg! De svikefulle sviker, ja, de svikefulle sviker og røver.
23024017	Gru og grav og garn over deg, du som bor på jorden!
23024018	Det skal skje at den som flykter for den grufulle larmen, skal falle i graven. Og den som kommer opp av graven, skal fanges i garnet. For slusene i det høye er åpnet, og jordens grunnvoller skjelver.
23024019	Jorden brister, ja, den brister. Jorden revner, ja, den revner. Jorden rystes, ja, den rystes.
23024020	Jorden skal rave som en drukken mann og svinge hit og dit som en vakthytte. Dens misgjerning skal tynge på den, den skal falle og ikke reise seg mer.
23024021	På den tiden skal Herren hjemsøke himmelens hær i det høye og jordens konger nede på jorden.
23024022	De skal samles sammen som fanger i hulen og settes fast i fengselet. Og etter lang tid skal de få sin straff.
23024023	Månen skal blyges, og solen skamme seg. For Herren, hærskarenes Gud, er konge på Sions berg og i Jerusalem. Og Guds herlighet skal stå for hans eldstes øyne.
23025001	Herre, du er min Gud. Jeg vil opphøye deg, jeg vil prise ditt navn, for du har gjort underverk. Dine råd fra gammel tid er sannhet og trofasthet.
23025002	For du har gjort en by til en steinrøys, en befestet by til en grushaug. Du har ødelagt de fremmedes palasser, så det ikke er noen by lenger. De skal aldri mer bli bygd opp igjen.
23025003	Derfor skal et sterkt folk ære deg, men de ville hedningenes by skal frykte deg.
23025004	For du har vært et vern for den hjelpeløse, et vern for den fattige i hans trengsel, et ly mot regnskyll, en skygge mot hete. Når voldsmenn fnyser, er det som regnskyll mot en vegg.
23025005	Som du demper heten i et tørt land, slik demper du de fremmedes bråk. Som hete dempes ved skyggen av en sky, slik dempes voldsmennenes sang.
23025006	Herren, hærskarenes Gud, skal på dette fjellet gjøre et gjestebud for alle folk, et gjestebud med fete retter, et gjestebud med gammel vin - med fete, margfulle retter og med klaret, gammel vin.
23025007	På dette fjellet skal han tilintetgjøre det sløret som tilslører alle folkene, og det dekket som dekker alle hedningefolkene.
23025008	Han skal oppsluke døden for evig. Og Herren Herren skal tørke tårene av alle ansikter. Sitt folks vanære skal han ta bort fra hele jorden. For Herren har talt.
23025009	På den tiden skal de si: Se, der er vår Gud, ham som vi ventet på, at han skulle frelse oss. Dette er Herren som vi ventet på. La oss fryde og glede oss i hans frelse.
23025010	For Herrens hånd skal hvile på dette fjellet. Men Moab skal bli tråkket ned i sitt eget land, likesom halm blir tråkket ned i gjødselvann.
23025011	Moab skal bre ut sine hender der, likesom svømmeren brer ut sine hender for å svømme. Men Herren skal kue dets stolthet til tross for kunstgrepene dets hender utfører.
23025012	Og den høye festningen med dine murer skal han rive ned, omstyrte, jevne med jorden, så den ligger i støvet.
23026001	På den dagen skal denne sangen synges i Juda land: En sterk by har vi, frelse setter han til mur og vern.
23026002	Lukk opp portene, så et rettferdig folk kan gå inn, et folk som holder fast ved sin troskap.
23026003	Den som har et grunnfestet sinn, ham lar du alltid ha fred, for til deg setter han sin lit.
23026004	Sett deres lit til Herren til alle tider! For i Herren Herren har vi en evig klippe.
23026005	For han har støtt ned dem som bodde i det høye, den kneisende byen. Han støtte den ned, ja, støtte den ned til jorden, slo den ned i støvet.
23026006	Den ble trådt under føtter, under de hjelpeløses føtter, de fattiges fottrinn.
23026007	Den rettferdiges sti er jevn. Du jevner den rettferdiges vei.
23026008	På dine dommers vei, Herre, ventet vi deg også. Til ditt navn og ditt minne sto vår sjels lengsel.
23026009	Med min sjel lengtet jeg etter deg om natten, og med min ånd søkte jeg deg. For når dine dommer går over jorden, lærer jordboerne rettferdighet.
23026010	Dersom den ugudelige får nåde, så lærer han ikke rettferdighet. I rettvishets land gjør han urett, og han ser ikke Herrens høyhet.
23026011	Herre! Høyt oppløftet var din hånd, men de så det ikke. De fikk se din nidkjærhet for folket og ble til skamme. Ja, ild fortærte dine fiender.
23026012	Herre! Du skal hjelpe oss til fred. Alt det vi har gjort, har du utrettet for oss.
23026013	Herre vår Gud! Andre herrer enn du har hersket over oss. Ved deg alene priser vi ditt navn.
23026014	Døde blir ikke levende, dødninger står ikke opp. Derfor hjemsøker og ødelegger du dem og gjør hvert minne om dem til intet.
23026015	Du gir folket vekst, Herre! Du gir folket vekst og viser din herlighet. Du flytter alle landets grenser langt ut.
23026016	Herre, i nøden søkte de deg, de sendte opp stille bønner da din tukt kom over dem.
23026017	Likesom en kvinne i barnsnød vrir seg og skriker i sine veer når hun skal føde, slik gikk det oss for ditt åsyn, Herre.
23026018	Vi var svangre, vi vred oss. Men da vi fødte, var det bare vind. Frelse ga vi ikke landet, og ingen ble født til å bo på jorden.
23026019	Dine døde skal bli levende. Mine lik skal stå opp. Våkn opp og juble, dere som bor i støvet! For dugg over grønne urter er din dugg, og jorden gir døde tilbake til livet.
23026020	Mitt folk, kom inn i dine kamre og lukk dørene etter deg! Skjul deg et lite øyeblikk, inntil vreden går over!
23026021	For se, Herren går ut fra sin bolig for å hjemsøke dem som bor på jorden for deres misgjerning. Jorden skal la det blod som er utøst på den, komme for dagen, og ikke mer dekke sine drepte.
23027001	På den tiden skal Herren med sitt sverd, det harde og store og sterke, hjemsøke Leviatan, den raske dragen, og Leviatan, den buktende dragen, og han skal drepe uhyret som er i havet.
23027002	På den tiden skal de si: Der er en edel vingård, syng om den!
23027003	Jeg, Herren, er dens vokter. Hvert øyeblikk vanner jeg den. For at ikke noen skal skade den, vokter jeg den dag og natt.
23027004	Vrede har jeg ikke mot den. Hadde jeg torner og tistler mot meg i krig, da ville jeg gå løs på dem og brenne dem opp alle sammen -
23027005	dersom de da ikke skulle søke vern hos meg og slutte fred med meg, ja, slutte fred med meg.
23027006	I kommende dager skal Jakob skyte røtter, Israel blomstre og få skudd, og de skal fylle jorderike med frukt.
23027007	Har vel Herren slått Israel så hardt som han slo den som slo ham? Eller ble han drept slik som hans fiender ble drept?
23027008	Med måte gikk du i rette med folket da du jaget det fra deg. Herren drev det bort med sitt harde vær på østavindens dag.
23027009	Derfor blir Jakobs misgjerning utsonet. Og det at hans synd blir tatt bort, gir full frukt når alle altersteiner blir knust som kalksteiner, og Astarte-bilder og solstøtter ikke reiser seg mer.
23027010	For den befestede byen ligger forlatt, en folketom bolig, øde som ørkenen. Kalver beiter der. Der hviler de og eter dens kvister.
23027011	Når dens greiner blir tørre, brytes de av. Kvinner kommer og gjør opp ild med dem. For dette er ikke noe forstandig folk. Derfor forbarmer dets skaper seg ikke over det, og han som dannet det, er ikke nådig mot det.
23027012	Det skal skje på den tiden at Herren skal slå frukten av trærne, like fra Storelven til Egypterbekken, og dere, Israels barn, dere skal bli sanket opp én for én.
23027013	Og det skal skje på den tiden at de skal blåse i et stort horn. Da skal de komme, de fortapte i Assurs land og de fordrevne i landet Egypt, og de skal tilbe Herren på det hellige berg i Jerusalem.
23028001	Ve den stolte kransen om hodet på drankerne i Efra’im, og den visnende blomsten, hans fagre pryd som troner over den fete dalen, der de ligger drukne av vin.
23028002	Se, Herren sender en som er sterk og veldig, lik en haglskur, en ødeleggende storm. Som en flom av mektige, overskyllende vann slår han alt til jorden med makt.
23028003	Med føtter skal den trampes ned, den stolte kransen om hodet til Efra’ims drankere.
23028004	Og den visnende blomsten, hans fagre pryd som troner over den fruktbare dalen - med den skal det gå som med en fiken, som er moden før sommeren er inne: Når noen ser den, sluker han den, så snart han har fått den i hånden.
23028005	På den tiden skal Herren, hærskarenes Gud, være en fager krans og en herlig krone for resten av sitt folk.
23028006	Han skal være en rettferds ånd for den som sitter til doms, og styrke for dem som driver krigen tilbake til porten.
23028007	Men også de som er her, raver av vin og tumler av sterk drikk. Prest og profet raver av sterk drikk, er overveldet av vin, tumler av sterk drikk. De raver i sine syner, vakler i sine dommer.
23028008	For alle bord er fulle av vemmelig spy, det finnes ikke en ren flekk.
23028009	Hvem vil han lære kunnskap, og hvem vil han få til å forstå sitt budskap? Er det barn som nettopp er avvent fra melken, som nettopp er tatt bort fra brystet?
23028010	For bud på bud, bud på bud, regel på regel, regel på regel, litt her, litt der.
23028011	Ja, ved folk med stammende lepper og på et annet tungemål skal han tale til dette folket.
23028012	Det var han som sa til dem: Dette er ro, unn den utmattede ro, og dette er hvile. Men de ville ikke høre.
23028013	Så skal da Herrens ord bli dem bud på bud, bud på bud, regel på regel, regel på regel, litt her, litt der, så de skal gå og falle baklengs og bli knust og bundet og fanget.
23028014	Derfor hør Herrens ord, dere spottere, dere som hersker over folket her i Jerusalem!
23028015	Fordi dere sier: Vi har gjort en pakt med døden og et forbund med dødsriket. Når den susende svepen farer fram, skal den ikke nå oss. For vi har gjort løgn til vår tilflukt og svik til vårt skjul -
23028016	derfor sier Herren Herren: Se, jeg har lagt i Sion en grunnstein, en prøvet stein, en kostbar, fast hjørnestein. Den som tror, haster ikke.
23028017	Og jeg vil gjøre rett til målesnor og rettferdighet til lodd. Hagl skal rive bort løgnens tilflukt, og gjemmestedet skal vannene skylle bort.
23028018	Den pakten dere har med døden, skal slettes ut, og deres forbund med dødsriket skal ikke stå fast. Når den susende svepen farer fram, skal dere bli tråkket ned.
23028019	Hver gang den farer fram, skal den rive dere bort. For morgen etter morgen skal den fare fram, både dag og natt. Og det skal bare være til redsel å forstå budskapet.
23028020	Ja, sengen er for kort til å strekke seg ut i, og teppet er for smalt til å svøpe seg i.
23028021	For Herren skal reise seg likesom ved Perasim-fjellet, som i dalen ved Gibeon skal han bli vred. Han gjør sin gjerning, en underlig gjerning. Han utretter sitt arbeid, et uhørt arbeid.
23028022	Og nå, spott ikke, for at ikke deres bånd skal bli strammet! For om tilintetgjørelse og fast besluttet straffedom over hele jorden har jeg hørt fra Herren Herren, hærskarenes Gud.
23028023	Vend øret til og hør min røst, gi akt og hør min tale!
23028024	Når bonden vil så, holder han da alltid på med å pløye og vende og harve jorden?
23028025	Når han har jevnet åkeren, sprer han ikke da ut dill og karve og sår hvete i rader og bygg på avmerket sted og spelt i kanten?
23028026	Hans Gud har vist ham den rette måten, han lærte ham det.
23028027	For en tresker ikke dill med treskeslede, en ruller heller ikke vognhjul over karve. Men med stav banker en ut dill, og karve med kjepp.
23028028	Blir vel brødkornet knust? Nei, en holder ikke på med å treske det for alltid. Når en driver sine vognhjul og sine hester over det, knuser en det ikke.
23028029	Også dette kommer fra Herren, hærskarenes Gud. Han er underfull i råd, stor i visdom.
23029001	Ve Ariel! Ariel, du by hvor David slo leir! Legg år til år, la høytidene gå sin rundgang.
23029002	Da vil jeg gjøre det trangt for Ariel, og det skal være sorg og jammer. Men så skal det bli meg et virkelig Ariel.
23029003	Jeg vil slå leir rundt omkring deg, og jeg vil beleire deg med bolverk og bygge voller mot deg.
23029004	Du skal bli fornedret, du skal tale fra jorden. Fra støvet skal du mumle fram dine ord. Din røst skal lyde fra jorden likesom fra en dødningemaner, fra støvet skal din tale bli hvisket fram.
23029005	Men så skal dine fienders mengde bli som fint støv, og voldsmennenes flokk som fykende agner. Det skal skje i et øyeblikk, med ett slag.
23029006	Fra Herren, hærskarenes Gud, skal det komme en hjemsøkelse med larm og brak og veldige drønn, med virvelvind og storm og fortærende ildslue.
23029007	Som en drøm, som et syn om natten, blir de borte, den store mengden av hedningefolk som kjemper mot Ariel, alle de som angriper byen og borgen, og som trenger inn på den.
23029008	Det skal gå som når den sultne drømmer og synes at han spiser: Når han våkner, er han tom. Og som når den tørste drømmer og synes at han drikker: Når han våkner, se, da er han matt, og hans sjel blir maktesløs. Slik skal det gå med alle de mange hedningefolk som kjemper mot Sions berg.
23029009	Stirr på hverandre og bli forvirret! Stirr dere blinde, og vær blinde! Dere er drukne, men ikke av vin. Dere raver, men ikke av sterk drikk.
23029010	For Herren har utøst over dere en dyp søvnens ånd. Han har tillukket deres øyne - profetene. Og han har tildekket deres hoder - seerne.
23029011	Slik er synet av alt dette blitt for dere som ordene i en forseglet bok. Gir en den til en som skjønner skrift, og sier: Les dette! - så sier han: Jeg kan ikke, for den er forseglet.
23029012	Eller en rekker boken til en som ikke skjønner skrift, og sier: Les dette! - så sier han: Jeg skjønner ikke skrift.
23029013	Og Herren sier: Fordi dette folket holder seg nær til meg med munnen og ærer meg med leppene, men hjertet er langt borte fra meg, og deres frykt for meg er et menneskebud som de har lært,
23029014	se, derfor vil jeg fremdeles gå underlig fram mot dette folket, underlig og forunderlig. Deres vismenns visdom skal forgå, og deres forstandige menns forstand skal skjule seg.
23029015	Ve dem som vil skjule i det dype for Herren det de har fore, de som gjør sine gjerninger i mørke, og som sier: Hvem ser oss, og hvem kjenner oss?
23029016	Hvor bakvendte dere er! - Skal pottemakeren aktes lik leiren, slik at verket kan si om håndverkeren: Han har ikke laget meg! - og det som er dannet, kan si om ham som laget det: Han skjønner det ikke?
23029017	Ennå bare en liten stund, så skal Libanon bli til fruktbar mark, og den fruktbare mark skal bli aktet som skog.
23029018	På den dagen skal de døve høre bokens ord. Ut fra mulm og mørke skal de blindes øyne se.
23029019	De nedbøyde skal igjen glede seg i Herren, og de fattige blant menneskene skal fryde seg i Israels Hellige.
23029020	For det er forbi med voldsmannen, og det er ute med spotteren, og utryddet blir alle de som er på utkikk etter urett,
23029021	de som gjør et menneske til synder for et ords skyld og legger snarer for den som hevder retten på tinget, og som ved løgn bøyer retten for den rettferdige.
23029022	Derfor sier Herren så til Jakobs hus, Herren som forløste Abraham: Nå skal Jakob ikke bli til skamme! Nå skal hans ansikt ikke blekne!
23029023	For når han og hans barn ser mine henders gjerning midt iblant seg, da skal de hellige mitt navn. De skal hellige Jakobs Hellige, og Israels Gud skal de frykte.
23029024	De skal lære forstand, de som for vill i sin ånd. Og de som knurrer skal ta imot lærdom.
23030001	Ve de gjenstridige barn, sier Herren. De følger planer som ikke er fra meg, og inngår avtale uten min Ånd. Slik legger de synd til synd.
23030002	De drar ned til Egypt, uten at de har rådspurt meg, for å finne vern hos farao og søke ly i Egypts skygge!
23030003	Men faraos vern skal bli dere til skam, og det ly dere søker i Egypts skygge, skal bli til vanære.
23030004	Israels høvdinger er kommet til Soan, og deres sendebud kommer helt til Hanes.
23030005	Alle blir de til skamme ved et folk som ikke gagner dem. Det er ikke til hjelp og ikke til gagn, men bare til skam og vanære.
23030006	Utsagn om dyrene i Sydlandet. Gjennom et land med nød og trengsel, der løve og løvinne, hoggorm og flyvende serafslange har sitt hjem, fører de sitt gods på eslers rygg og sine skatter på kamelers pukler til et folk som ikke gagner dem.
23030007	Den hjelpen Egypt vil gi, er aldeles tom og meningsløs. Derfor kaller jeg det: Storskryteren som sitter stille.
23030008	Gå nå inn, skriv det opp på en tavle i deres påsyn og tegn det opp i en bok, så det kan være for kommende dager, for alltid, til evig tid!
23030009	For det er et gjenstridig folk, løgnaktige barn, barn som ikke vil høre Herrens lov.
23030010	De sier til seerne: Dere skal ikke se! - og til profetene: Dere skal ikke skue for oss det som rett er! Tal smigrende ord til oss, se synkvervinger!
23030011	Vik av fra veien, bøy av fra stien! Få Israels Hellige bort fra vårt ansikt!
23030012	Derfor sier Israels Hellige: Fordi dere har forkastet dette ordet og satt deres lit til vold og krokveier og støttet dere på slikt,
23030013	derfor skal denne misgjerningen bli for dere som et falleferdig stykke av en høy mur som skyver seg mer og mer fram, inntil muren med ett, i et øyeblikk, styrter sam-men og knuses.
23030014	Den blir knust som en knuser et leirkar, som en slår i stykker uten skånsel, så det blant stykkene ikke finnes et skår til å hente ild med fra gruen eller øse vann med av brønnen.
23030015	For så sa Herren Herren, Israels Hellige: Dersom dere vender om og holder dere i ro, skal dere bli frelst. I stillhet og i tillit skal deres styrke være. Men dere ville ikke.
23030016	Dere sa: Nei, på hester vil vi fly! - derfor skal dere flykte, og: På rappføtte dyr vil vi ri - derfor skal deres forfølgere være rappe.
23030017	Tusen skal flykte for en trussel fra én mann. Når bare fem mann truer, skal dere flykte inntil resten av dere er lik en flaggstang på toppen av et fjell og et banner på en haug.
23030018	Likevel lengter Herren etter å være nådig mot dere. Derfor reiser han seg for å vise dere miskunn. For Herren er en rettens Gud. Salige er de som venter på ham!
23030019	For du folk som bor på Sion, i Jerusalem, du skal ikke lenger gråte. Han vil være deg nådig når du roper. Når han hører det, svarer han deg.
23030020	Herren skal gi dere nødens brød og trengselens vann, men da skal dine lærere ikke mer skjule seg, men dine øyne skal se dine lærere.
23030021	Når du viker av til høyre eller til venstre, skal dine ører høre et ord lyde bak deg: Dette er veien, gå på den!
23030022	Sølvplatene på dine utskårne bilder og gullplatene på ditt støpte bilde skal du da akte for urene. Du skal kaste det bort som et urent klesplagg. Ut med deg, skal du si til det.
23030023	Da skal han gi regn for såkornet du sår i jorden. Han skal gi brød av jordens grøde, og det skal være kraftig og saftig. Din buskap skal på den dagen beite på en vid eng.
23030024	Oksene og eslene som arbeider på jorden, skal ete saltet blandingsfôr, som blir kastet med skuffe og kasteskovl.
23030025	På hvert høyt fjell og på hver høy bakke skal det være bekker, strømmer av vann, på den store slaktningens dag, når tårnene faller.
23030026	Månens lys skal bli som solens lys, og solens lys skal bli sju ganger klarere, som lyset for sju dager, på den dagen når Herren leger sitt folks skade og forbinder såret av det slaget det fikk.
23030027	Se, Herrens navn kommer fra det fjerne. Brennende er hans vrede, og tung er røken som stiger opp. Hans lepper er fulle av harme, og hans tunge er som fortærende ild.
23030028	Hans pust er som en overskyllende elv som når like til halsen. Han vil sikte hedningefolkene i ødeleggelsens såld og legge et bissel i folkenes munn til å lede dem vill.
23030029	Da skal det lyde sang hos dere som i den natten når høytiden blir innviet. Det skal være hjertens glede, som når de går med fløytespill opp til Herrens berg, til Israels klippe.
23030030	Og Herren skal la sin veldige røst høre og vise sin arm når den farer ned i brennende harme og fortærende ild, storm og regnskyll og hagl.
23030031	For ved Herrens røst skal Assur bli forferdet, når han slår med kjeppen.
23030032	Og hver gang den staven som Herren etter sitt råd lar falle på ham, farer ned, skal det skje under klang av tamburiner og sitarer. Gang på gang skal han løfte sin arm og kjempe mot ham.
23030033	For et ildsted er laget i stand for lenge siden. Også for kongen er det laget i stand, dypt og vidt. Bålet har ild og ved i mengde. Som en svovelstrøm tenner Herrens ånde det i brann.
23031001	Ve dem som farer ned til Egypt etter hjelp! De setter sin lit til hester og stoler på vogner fordi de er mange, og på hestfolk fordi de er så tallrike. Men de vender ikke sine øyne til Israels Hellige og søker ikke Herren.
23031002	Men også han er vis! Han lar ulykke komme, og sine ord tar han ikke tilbake. Han reiser seg mot de ondes hus og mot deres hjelp som gjør urett.
23031003	Egypterne er mennesker og ikke Gud. Deres hester er kjøtt og ikke ånd. Herren skal rekke ut sin hånd, hjelperen skal snuble, og den som har fått hjelp, skal falle, de skal omkomme alle sammen.
23031004	For så sa Herren til meg: Likesom en løve, en ung løve, knurrer over sitt bytte, om så en hel flokk gjetere kalles sammen mot den, og ikke blir skremt av deres skrik og ikke blir redd for den støy de gjør, slik skal Herren, hærskarenes Gud, fare ned for å stride på Sions berg og på Jerusalems høyde.
23031005	Som fuglene brer ut sine vinger, slik skal Herren, hærskarenes Gud, verne Jerusalem - verne og frelse, gå forbi og redde.
23031006	Vend om til ham som dere er falt fra så dypt, dere Israels barn!
23031007	For på den tiden skal hver av dere forkaste sine sølvguder og gullguder, som deres hender har laget for dere selv til å synde med.
23031008	Assur skal falle for et sverd som ikke er en manns, han skal bli fortært av et sverd som ikke er et menneskes. Han skal rømme for sverdet, og hans unge menn skal bli treller.
23031009	Hans klippe skal rømme i redsel, og hans fyrster skal skremmes bort fra sitt banner, sier Herren, han som har sin ild i Sion og sin ovn i Jerusalem.
23032001	Se, med rettferdighet skal kongen regjere, og stormenn skal styre etter rett.
23032002	En mann skal være som et skjulested for været og et ly mot regnskyll, som bekker i ørkenen, som skyggen av et veldig fjell i et tørstende land.
23032003	Da skal de seendes øyne ikke være blinde, og de hørendes ører skal være lydhøre.
23032004	De lettsindiges hjerte skal forstå og skjønne. De stammendes tunge skal ha lett for å tale klart.
23032005	Dåren skal ikke lenger kalles edel, og den svikefulle skal ikke kalles fornem.
23032006	For dåren taler dårskap. Hans hjerte finner på urett for å utføre det som er ondt, for å tale forvendte ting om Herren, for å la den sultne være uten mat og la den tørste mangle drikke.
23032007	Den svikefulles våpen er onde. Han legger listige råd for å føre de nedbøyde i ulykke ved falske ord, selv når den fattige taler det som rett er.
23032008	Men den edle har edle tanker, og han holder fast ved det som er edelt.
23032009	Dere sorgløse kvinner, stå opp, hør min røst! Dere trygge døtre, vend ørene til min tale!
23032010	Om et år og noen dager skal dere beve, dere trygge! For det er slutt med all vinhøst, frukthøsten kommer ikke.
23032011	Bli forferdet, dere sorgløse! Bev, dere trygge! Kle dere nakne og bind sekk om hoftene!
23032012	De slår seg for brystet og klager over de fagre markene, over det fruktbare vintreet.
23032013	På mitt folks jord skyter torner og tistler opp, ja, over alle glade hus i den jublende byen.
23032014	For palasset er forlatt, folkesvermen i byen er borte. Haug og vakttårn er blitt til huler for evige tider, til glede for villesler, til beite for buskap -
23032015	inntil Ånden blir utøst over oss fra det høye, og ørkenen blir til fruktbar mark, og fruktbar mark aktes for skog.
23032016	Rett skal bo i ørkenen, og rettferdighet skal ha sitt hjem på den fruktbare marken.
23032017	Rettferdighetens verk skal være fred. Og rettferdighetens frukt skal være ro og trygghet til evig tid.
23032018	Mitt folk skal bo i fredens bolig og i trygghetens telter og på sorgfrie hvilesteder.
23032019	Men det skal hagle når skogen styrter ned. Og dypt skal byen trykkes ned.
23032020	Lykkelige er dere som sår ved alle vann, som slipper oksen og eselet på frifot!
23033001	Ve deg, du ødelegger, som selv ikke er blitt ødelagt, du røver som ingen har røvet noe fra! Når du er ferdig med å ødelegge, skal du bli ødelagt. Når du har sluttet med å røve, skal andre røve fra deg.
23033002	Herre, vær oss nådig! Vi venter på deg. Vær vår arm hver morgen, ja, vår frelse i nødens tid!
23033003	For tordenrøsten flyr folkene. Når du reiser deg, blir hedningene spredt.
23033004	Deres bytte skal sankes, likesom skaveren sanker. Som gresshoppene springer, springer de etter det.
23033005	Opphøyet er Herren, for han bor i det høye. Han fyller Sion med rett og rettferdighet.
23033006	Det skal komme trygge tider for deg, en fylde av frelse, av visdom og kunnskap. Herrens frykt skal være Sions skatt.
23033007	Se, deres løvehelter skriker der ute, fredsbudene gråter sårt.
23033008	Allfarveiene er øde, det er ingen veifarende mer. Han har brutt pakten, foraktet byene*, ikke aktet noe menneske.
23033009	Landet visner og sykner bort. Libanon står skamfull og visner. Saron er som en ødemark. Basan og Karmel rister løvet av.
23033010	Nå vil jeg stå opp, sier Herren. Nå vil jeg reise meg, nå vil jeg ikke lenger bli sittende.
23033011	Dere skal være svangre med strå og føde halm. Deres egen pust er en ild som skal fortære dere.
23033012	Folkeslag skal bli brent til kalk, de skal bli som avskårne tornekvister som brennes opp med ild.
23033013	Hør dere som er langt borte, hva jeg har gjort! Kjenn min styrke, dere som er nær!
23033014	Syndere bever på Sion, skjelving har grepet de gudløse: Hvem kan bo ved en fortærende ild? Hvem kan bo ved evige bål?
23033015	Den som vandrer i rettferdighet og taler det som rett er, som forakter det som vinnes ved urett og vold, som rister sine hender så han ikke rører ved bestikkelser, som stopper ørene igjen for ikke å høre på blodråd, og som lukker øynene for ikke å se på det som ondt er,
23033016	han skal bo på høye steder. Fjellfestninger er hans borg. Sitt brød skal han få, vannet skal ikke slippe opp for ham.
23033017	Dine øyne skal skue Kongen i hans herlighet, de skal se et vidstrakt land.
23033018	Ditt hjerte skal tenke tilbake på redselen: Hvor er han som skrev opp? Hvor er han som veide pengene? Hvor er han som talte tårnene?
23033019	Det ville folket skal du ikke se mer, folket med det vanskelige språket som en ikke skjønner, med den stammende tungen som en ikke forstår.
23033020	Se på Sion, byen med våre høytidsstevner! Dine øyne skal se Jerusalem som en trygg bolig, som et telt som ikke flyttes, hvor teltpælene aldri rykkes opp og snorene aldri brister.
23033021	Men der skal vi ha Herren, Den Veldige, i stedet for brede elver og strømmer. Ingen skute rodd med årer skal gå der, intet mektig krigsskip skal fare der.
23033022	For Herren er vår dommer, Herren er vår lovgiver, Herren er vår konge, han skal frelse oss.
23033023	Slappe henger dine tau, de støtter ikke masten, de holder ikke seglet utspent. Da deles røvet bytte i mengde, selv de lamme røver og plyndrer.
23033024	Og ingen innbygger skal si: Jeg er syk! Det folket som bor der, har fått sin synd forlatt.
23034001	Kom hit, dere hedningefolk, og hør! Dere folkeslag, gi akt! La jorden og alt som fyller den, høre det, jorderike og alt som gror der!
23034002	For Herrens vrede er over alle hedningefolkene, hans harme er over hele deres hær. Han slår dem med bann, overgir dem til å slaktes ned.
23034003	De som blir drept, skal slenges bort, stanken fra likene skal stige opp, og fjellene skal flyte av deres blod.
23034004	Hele himmelens hær skal smuldre bort. Himmelen blir rullet sammen som en bokrull, og all dens hær skal visne og falle ned, som bladet faller av vintreet og det visne løvet av fikentreet.
23034005	For mitt sverd er blitt drukkent i himmelen. Se, det skal fare ned over Edom til dom, over det folket jeg har slått med bann.
23034006	Herrens sverd er fullt av blod, tilsmurt med fett, med blod av lam og bukker, med nyrefett av værer. For en offerslakting holder Herren i Bosra og en stor slakting i Edoms land.
23034007	Sammen med dem skal villokser styrte, stuter sammen med sterke okser, og deres land skal bli drukkent av blod, deres jord gjødd med fett.
23034008	For det kommer en hevnens dag fra Herren, et gjengjeldelsens år for Sions sak.
23034009	Edoms bekker skal bli til bek, og dets jord til svovel. Dets land skal bli til brennende bek.
23034010	Verken natt eller dag skal det slokne, til evig tid skal røken av det stige opp. Fra slekt til slekt skal det ligge øde, aldri i evighet drar noen gjennom det.
23034011	Pelikan og pinnsvin skal eie det, hubro og ravn skal bo i det. Han skal strekke ødeleggelsens målesnor og tilintetgjørelsens lodd ut over det.
23034012	Det er ingen stormenn der, som kan utrope noen til konge, og med alle høvdingene er det forbi.
23034013	Torner skal skyte opp i dets palasser, nesler og tistler i dets festninger. Det skal være en bolig for sjakaler, et sted for strutser.
23034014	Ville hunder og andre ørkendyr skal møtes der. Raggete demoner skal rope til hverandre. Ja, der slår Lilit seg til ro og finner seg et hvilested.
23034015	Der bygger pilormen rede og legger egg og klekker ut unger og samler dem i sin skygge. Ja, der flokker gribbene seg sammen.
23034016	Se etter i Herrens bok og les! Ikke ett av disse dyrene skal mangle, det ene skal ikke savne det andre. For hans munn byr det, og hans Ånd samler dem.
23034017	Han kaster lodd for dem, og hans hånd tildeler dem det med målesnor. Til evig tid skal de eie det, fra slekt til slekt skal de bo i det.
23035001	Ørkenen og det øde land skal glede seg. Ødemarken skal juble og blomstre som en lilje.
23035002	Den skal blomstre og juble, ja, juble og synge med fryd. Libanons herlighet er gitt den, Karmels og Sarons prakt. De skal se Herrens herlighet, vår Guds prakt.
23035003	Styrk de slappe hender, og gjør de vaklende knær sterke!
23035004	Si til de urolige hjerter: Vær frimodige, frykt ikke! Se, der er deres Gud! Hevnen kommer, Guds gjengjeldelse. Han kommer selv og frelser dere.
23035005	Da skal de blindes øyne åpnes, og de døves ører lukkes opp.
23035006	Da skal den lamme springe som en hjort, og den stummes tunge juble. For kilder bryter fram i ørkenen, og bekker i ødemarken.
23035007	Det glødende sandhavet skal bli til en sjø, det tørste land til vannrike kilder. På det stedet hvor sjakalene hvilte, er det vekst av siv og rør.
23035008	Det skal være en ryddet vei, og den skal kalles den hellige veien. Ingen uren skal gå på den, men den hører hans folk til. Ingen veifarende, ikke engang dårer, skal fare vill.
23035009	Der skal ingen løve være, intet rovdyr skal komme opp på den, de skal ikke finnes der. Men de gjenløste skal ferdes der.
23035010	Herrens forløste skal vende tilbake og komme til Sion med frydesang. Evig glede er det over deres hode. Fryd og glede skal de nå, sorg og sukk skal fly.
23036001	I kong Hiskias fjortende år dro kongen i Assyria, Sankerib, opp mot alle Judas befestede byer og inntok dem.
23036002	Kongen i Assyria sendte Rabsjake med en stor hær fra Lakisj til Jerusalem mot kong Hiskia. Han stanset ved vannledningen fra den øvre dammen, ved landeveien til Vaskervollen.
23036003	Da gikk slottshøvdingen Eljakim, Hilkias sønn, ut til ham sammen med statsskriveren Sjebna og historieskriveren Joah, Asafs sønn.
23036004	Og Rabsjake sa til dem: Si til Hiskia: Så sier den store kongen, kongen i Assyria: Hva er det for en trygghet som er kommet over deg?
23036005	Vil du si at tomme ord er innsikt og styrke nok til krig! - Hvem er det du da setter din lit til, siden du har gjort opprør mot meg?
23036006	Nå vel, du setter din lit til Egypt, denne knekkede rørstaven! Når en støtter seg på den, går den inn i hånden hans og gjennomborer den. Slik er kongen i Egypt, farao, for alle dem som setter sin lit til ham.
23036007	Men sier du til meg: Vi setter vår lit til Herren vår Gud! - er det da ikke hans offerhauger og altere Hiskia har tatt bort da han sa til Juda og Jerusalem: På dette alteret skal dere tilbe?
23036008	Men gjør nå et veddemål med min herre, kongen i Assyria: Jeg vil gi deg to tusen hester om du kan få deg folk til å ri på dem!
23036009	Hvordan skulle du da kunne drive tilbake en eneste stattholder, en av min herres ringeste tjenere? Derfor setter du din lit til Egypt og håper å få vogner og hestfolk derfra.
23036010	Mener du da at jeg har dratt opp mot dette landet for å ødelegge det, uten at Herren har villet det? Nei, Herren har selv sagt til meg: Dra opp mot dette landet og ødelegg det!
23036011	Da sa Eljakim og Sjebna og Joah til Rabsjake: Tal til dine tjenere på arameisk, for vi forstår det språket. Tal ikke til oss på jødisk, så folket som står på muren, hører det!
23036012	Men Rabsjake svarte: Er det til din herre og til deg min herre har sendt meg for å tale disse ordene? Er det ikke til de mennene som sitter på muren og må ete sin egen skitt og drikke sitt eget vann likesom dere selv?
23036013	Og Rabsjake trådte fram og ropte med høy røst på jødisk og sa: Hør den store kongens, den assyriske kongens ord!
23036014	Så sier kongen: La ikke Hiskia få narret dere! For han makter ikke å redde dere.
23036015	Og la ikke Hiskia få dere til å feste lit til Herren, idet han sier: Herren vil redde oss, og denne byen skal ikke bli gitt i assyrerkongens hånd.
23036016	Hør ikke på Hiskia! For så sier kongen i Assyria: Gjør fred med meg og kom ut til meg! Så skal enhver av dere få ete av sitt eget vintre og av sitt eget fikentre og drikke vannet av sin egen brønn,
23036017	til jeg kommer og henter dere til et land som ligner deres eget land, et land med korn og most, et land med brød og vingårder.
23036018	La ikke Hiskia lokke dere og si: Herren vil redde oss! Har vel noen av folkenes guder reddet sitt land fra assyrerkongens hånd?
23036019	Hvor er Hamats og Arpads guder? Hvor er Sefarvajims guder? Har vel Samarias guder reddet det av min hånd?
23036020	Hvem er det blant alle disse lands guder som har reddet sitt land av min hånd, så Herren skulle redde Jerusalem av min hånd?
23036021	Men de tidde og svarte ham ikke ett ord. For kongens befaling lød så: Dere skal ikke svare ham.
23036022	Så kom slottshøvdingen Eljakim, Hilkias sønn, og statsskriveren Sjebna og historieskriveren Joah, Asafs sønn, til Hiskia med flerrede klær og meldte ham det Rabsjake hadde sagt.
23037001	Da kong Hiskia hørte det, flerret han klærne sine og kledde seg i sekk og gikk inn i Herrens hus.
23037002	Han sendte slottshøvdingen Eljakim og statsskriveren Sjebna og de eldste blant prestene, kledd i sekk, til profeten Jesaja, Amos’ sønn.
23037003	Og de sa til ham: Så sier Hiskia: Dette er en dag med trengsel og straff og vanære. Barnet er kommet til modermunnen, men det er ingen kraft til å føde.
23037004	Kanskje Herren din Gud vil høre det Rabsjake har sagt, han som kongen i Assyria, hans herre, har sendt for å håne den levende Gud - så han straffer ham for de ordene Herren din Gud har hørt. Send nå opp en bønn for den resten som ennå er igjen!
23037005	Da kong Hiskias tjenere kom til Jesaja,
23037006	sa Jesaja til dem: Dette skal dere si til deres herre: Så sier Herren: Frykt ikke for de ordene du hørte, de som assyrerkongens tjenere hånte meg med!
23037007	Se, nå gir jeg ham et slikt sinn at han vender tilbake til sitt land på grunn av et rykte han hører. Der i hans eget land vil jeg la ham falle for sverd.
23037008	Da Rabsjake var vendt tilbake, fant han assyrerkongen i ferd med å angripe Libna. For han hadde hørt at han hadde brutt opp fra Lakisj.
23037009	Da fikk kongen melding om at Tirhaka, kongen i Etiopia, hadde dratt ut for å kjempe mot ham. Da han hørte det, sendte han bud til Hiskia og sa:
23037010	Så skal dere si til Judas konge Hiskia: La ikke din Gud, som du setter din lit til, få narret deg, så du tenker som så: Jerusalem skal ikke gis i assyrerkongens hånd.
23037011	Du har hørt det kongene i Assyria har gjort med alle landene, hvordan de har ødelagt dem, og så skulle du bli reddet?
23037012	Har vel folkenes guder frelst dem som mine fedre ødela - Gosan og Karan og Resjef og Edens barn i Telassar?
23037013	Hvor er nå Hamats konge og Arpads konge og byen Sefarvajims konge, Henas og Ivvas konger?
23037014	Da Hiskia hadde mottatt brevet av sendebudene og lest det, gikk han opp til Herrens hus. Der bredte Hiskia brevet ut for Herrens åsyn.
23037015	Og Hiskia ba til Herren og sa:
23037016	Herre, hærskarenes Gud, Israels Gud, du som troner over kjerubene! Du alene er Gud for alle jordens riker, du har skapt himmelen og jorden.
23037017	Herre, vend ditt øre til og hør! Herre, lukk opp dine øyne og se! Hør alle de ordene som Sankerib har sendt for å håne den levende Gud!
23037018	Det er sant, Herre, at kongene i Assyria har ødelagt alle folkene og deres land.
23037019	De har kastet gudene deres i ilden, for de er ikke guder, men et verk av menneskehender, tre og stein, derfor kunne de gjøre dem til intet.
23037020	Men frels oss nå, Herre vår Gud. Frels oss av hans hånd, så alle jordens riker må kjenne at du er Herren, bare du!
23037021	Da sendte Jesaja, Amos’ sønn, bud til Hiskia og sa: Så sier Herren, Israels Gud: Fordi du har bedt til meg mot kongen i Assyria, Sankerib,
23037022	så lyder det ordet Herren har talt om ham slik: Jomfruen, Sions datter, forakter deg, spotter deg! Jerusalems datter rister på hodet av deg!
23037023	Hvem er det du har hånet og spottet, og hvem er det du har løftet din røst imot? Du har løftet dine øyne til det høye, mot Israels Hellige.
23037024	Ved dine tjenere har du hånet Herren og sagt: Med mine mange vogner dro jeg opp på fjellenes tinder, til Libanons øverste topper, og jeg hogger ned dets høyeste sedrer, dets herlige sypresser, og jeg trenger fram til dets øverste høyde, dets frodige skog.
23037025	Jeg gravde brønner og drakk av dem, og jeg tørket ut strømmene i Egypt med mine fotsåler.
23037026	Har du ikke hørt det? Fra fjerne tider har jeg gjort det, fra fortidens dager har jeg laget det slik. Nå har jeg latt det komme, så du har fått makt til å ødelegge befestede byer og gjøre dem til ruinhauger.
23037027	Deres innbyggere ble maktesløse. De ble forferdet og skamfulle. De ble som gresset på marken og som grønne vekster, som gresset på takene og som korn som er avsvidd før det er fullvokst.
23037028	Enten du sitter eller du går ut og inn, så vet jeg det, og jeg vet at du raser mot meg.
23037029	Fordi du raser mot meg, og din overmodige trygghet har nådd opp til mine ører, så vil jeg legge min ring i din nese og mitt bissel mellom dine lepper og føre deg tilbake den veien du kom.
23037030	Og dette skal du ha til tegn: I år skal dere ete det kornet som vokser av seg selv, neste år det som skyter opp fra roten, men i det tredje året skal dere så og høste og plante vingårder og ete deres frukt.
23037031	Og den resten som har sluppet unna av Judas hus, skal skyte dypere rot nedentil og bære frukt oventil.
23037032	For fra Jerusalem skal det komme fram en levning og fra Sions berg en rest som har sluppet unna. Herrens, hærskarenes Guds nidkjærhet skal gjøre dette.
23037033	Derfor sier Herren så om kongen i Assyria: Han skal ikke komme inn i denne byen og ikke skyte en pil inn i den. Han skal ikke rykke fram mot den med skjold og ikke kaste opp voll mot den.
23037034	Den veien han kom, skal han vende tilbake, og inn i denne byen skal han ikke komme, sier Herren.
23037035	Jeg vil verne denne byen og frelse den, for min skyld og for min tjener Davids skyld.
23037036	Og Herrens engel gikk ut og slo ett hundre og åttifem tusen mann i assyrernes leir. Da folk sto opp om morgenen, fikk de se dem alle ligge der som døde kropper.
23037037	Da brøt kongen i Assyria, Sankerib, opp og dro bort og vendte hjem igjen, og siden holdt han seg i ro i Ninive.
23037038	Men en gang da han tilba i sin gud Nisroks hus, slo hans sønner Adrammelek og Sareser ham i hjel med sverd. De kom seg unna og flyktet til Ararats land. Og hans sønn Asarhaddon ble konge etter ham.
23038001	På den tiden ble Hiskia dødssyk. Da kom profeten Jesaja, Amos’ sønn, inn til ham og sa til ham: Så sier Herren: Beskikk ditt hus! For du skal dø og ikke leve lenger.
23038002	Da vendte Hiskia ansiktet mot veggen og ba til Herren.
23038003	Og han sa: Å, Herre! kom i hu at jeg har vandret for ditt åsyn i troskap og med helt hjerte og gjort det som er godt i dine øyne! - Og Hiskia gråt høyt.
23038004	Da kom Herrens ord til Jesaja, og det lød så:
23038005	Gå og si til Hiskia: Så sier Herren, din far Davids Gud: Jeg har hørt din bønn, jeg har sett dine tårer. Se, jeg legger femten år til din alder.
23038006	Jeg vil redde deg og denne byen av assyrerkongens hånd, og jeg vil verne denne byen.
23038007	Dette skal du ha til tegn fra Herren på at Herren vil holde det han nå har lovt:
23038008	Se, jeg vil la skyggen gå tilbake så mange trinn som den har flyttet seg med solen på Akas’ trapp, ti trinn. Så gikk solen tilbake ti av de trinnene den hadde gått ned.
23038009	En sang skrevet av Judas konge Hiskia da han hadde vært syk, men hadde kommet seg igjen etter sykdommen:
23038010	Jeg sa: I min beste alder må jeg gå bort gjennom dødsrikets porter. Jeg er blitt berøvet resten av mine år.
23038011	Jeg sa: Jeg skal ikke skue Herren Herren i de levendes land, og jeg skal ikke se menneskene mer når jeg er hos dem som bor i dødens stillhet.
23038012	Min bolig blir rykket opp og ført bort fra meg som en gjeters telt. Jeg har rullet mitt liv sammen lik en vever, fra trådendene skjærer han meg av. Fra dag til natt gjør du ende på meg.
23038013	Jeg holdt meg stille til om morgenen. Som en løve knuser han alle mine ben. Fra dag til natt gjør du ende på meg.
23038014	Som en svale, som en trane, slik klynket jeg, jeg kurret som en due. Matte så mine øyne mot det høye: Herre! Jeg er redd, gå i borgen for meg!
23038015	Hva skal jeg si? Han har både sagt meg det, og han har gjort det. Stille vil jeg vandre alle mine år på grunn av min sjels bitre smerte.
23038016	Herre! Ved dem lever mennesket, og ved dem blir alt min ånds liv oppholdt. Du vil helbrede meg og la meg leve!
23038017	Se, til fred ble meg det bitre, ja, det bitre. I kjærlighet dro du min sjel ut fra ødeleggelsens grav. For du kastet alle mine synder bak din rygg.
23038018	For ikke priser dødsriket deg, ikke lover døden deg. Ikke venter de som farer ned i graven på din trofasthet.
23038019	De levende, de levende, de priser deg, som jeg gjør i dag. En far lærer sine barn om din trofasthet.
23038020	Herren står ferdig til å frelse meg. På mine strengeleker vil vi spille alle vårt livs dager i Herrens hus.
23038021	Jesaja sa at de skulle hente en fikenkake og legge den på byllen, så han kunne leve.
23038022	Hiskia sa: Hva skal jeg ha til tegn på at jeg skal gå opp til Herrens hus?
23039001	På den tiden sendte Merodak Baladan, Baladans sønn, kongen i Babel, brev og gaver til Hiskia, da han hørte at han hadde vært syk og var blitt frisk igjen.
23039002	Hiskia gledet seg over dem og lot dem få se sitt skattkammer, sølvet og gullet og krydderiene og den kostbare oljen og hele sitt våpenhus og alt det som fantes i skattkamrene hans. Det var ikke den ting Hiskia ikke lot dem få se i sitt hus og i hele sitt rike.
23039003	Da kom profeten Jesaja til kong Hiskia og sa til ham: Hva sa disse mennene, og hvorfra kommer de til deg? Hiskia svarte: De er kommet til meg fra et land langt borte, fra Babel.
23039004	Og han sa: Hva fikk de se i ditt hus? Hiskia svarte: Alt det som er i mitt hus, har de fått se. Det var ikke den ting jeg ikke lot dem få se i mine skattkamre.
23039005	Da sa Jesaja til Hiskia: Hør Herrens, hærskarenes Guds ord:
23039006	Se, de dager kommer da alt det som er i ditt hus, og alle de skatter dine fedre har samlet helt til denne dag, skal føres bort til Babel. Det skal ikke bli noen ting tilbake, sier Herren.
23039007	Og blant dine sønner som skal stamme fra deg, som du skal være far til, skal det være noen som blir tatt til hoffmenn i palasset hos kongen i Babel.
23039008	Da sa Hiskia til Jesaja: Det Herrens ord som du har talt, er godt. Så sa han: Det skal jo være fred og trygghet i mine dager.
23040001	Trøst, trøst mitt folk! sier deres Gud.
23040002	Tal vennlig til Jerusalem og rop til henne at hennes strid er endt, at hennes skyld er betalt, at hun av Herrens hånd har fått dobbelt for alle sine synder.
23040003	Hør, det er en som roper: Rydd i ørkenen vei for Herren! Gjør i ødemarken en jevn vei for vår Gud!
23040004	Hver dal skal heves, og hvert fjell og hver haug skal senkes, det bakkete skal bli til slette, og hamrene til flatt land.
23040005	Herrens herlighet skal åpenbares, og alt kjød skal sammen se at Herrens munn har talt.
23040006	Hør, det er en som sier: Rop! Og en annen svarer: Hva skal jeg rope? - Alt kjød er gress, og all dets herlighet som blomst på marken.
23040007	Gresset blir tørt, blomsten visner når Herrens ånde blåser på det. Ja, sannelig, folket er gress.
23040008	Gresset blir tørt, blomsten visner. Men vår Guds ord står fast til evig tid.
23040009	Stig opp på et høyt fjell, du Sions gledesbud! Oppløft din røst med kraft, du Jerusalems gledesbud! Rop høyt, frykt ikke! Si til Judas byer: Se, der er deres Gud!
23040010	Se, Herren Herren kommer med velde, og hans arm råder. Se, hans lønn er med ham, og hans gjengjeldelse går foran ham.
23040011	Som en hyrde skal han vokte sin hjord. I sin arm skal han samle lammene, og ved sin barm skal han bære dem. De får som har lam, skal han lede.
23040012	Hvem har målt vannene med sin hule hånd og målt ut himmelen med sine utspente fingrer og samlet jordens muld i skjeppe og veid fjell på vekt og hauger i vektskåler?
23040013	Hvem har målt Herrens Ånd, og hvem lærer ham som hans rådgiver?
23040014	Hvem har han rådført seg med, så han ga ham forstand og opplyste ham om den rette veien, og ga ham kunnskap og lærte ham å kjenne visdommens vei?
23040015	Se, folkeslag er som en dråpe i et spann, som et støvgrann i en vektskål er de aktet. Se, øyene er som det fine støvet han lar fare til værs.
23040016	Libanon forslår ikke til brensel, og dets dyr forslår ikke til brennoffer.
23040017	Alle folkene er som intet for ham, som ingenting og bare tomhet er de aktet av ham.
23040018	Hvem vil dere da ligne Gud med? Hva for et bilde vil dere sette ved siden av ham?
23040019	Gudebildet er støpt av en mester, en gullsmed kler det med gull, og han støper sølvkjeder til det.
23040020	Den som ikke har råd til en slik gave, han velger tre som ikke råtner. Han søker seg en kyndig mester for at han skal få i stand et bilde som står støtt.
23040021	Skjønner dere ikke? Hører dere ikke? Er det ikke kunngjort for dere fra først av? Har dere ikke forstått jordens grunnvoller?
23040022	Han er jo den som troner over den vide jord. Og de som bor på den, er som gresshopper. Han er den som bredte ut himmelen som et tynt teppe og utspente den som et telt til å bo i.
23040023	Han gjør fyrster til intet, jordens dommere til ingenting.
23040024	Knapt er de plantet, knapt er de sådd, knapt har deres stamme slått rot i jorden, før han har blåst på dem så de ble tørre, og en storm fører dem bort som strå.
23040025	Hvem vil dere da ligne meg med, så jeg skulle være ham lik? sier Den Hellige.
23040026	Løft øynene mot det høye og se: Hvem har skapt alt dette? Han er den som fører deres hær ut i fastsatt tall, og som kaller dem alle ved navn. På grunn av hans veldige kraft og hans mektige styrke savnes ikke én.
23040027	Hvorfor vil du si, Jakob, og tale slik, Israel: Min vei er skjult for Herren, og min Gud bryr seg ikke om min rett?
23040028	Vet du det ikke, eller har du ikke hørt det? Herren er den evige Gud som skapte jordens ender. Han blir ikke trett, han blir ikke utmattet, hans forstand er uransakelig.
23040029	Han gir den trette kraft, og den som ingen krefter har, gir han stor styrke.
23040030	Gutter blir trette og utmattet, og unge menn snubler.
23040031	Men de som venter på Herren, får ny kraft. De løfter vingene som ørner. De løper og blir ikke utmattet, de går og blir ikke trette.
23041001	Ti stille og hør på meg, dere fjerne kyster! Og folkene, la dem iføre seg ny kraft, la dem komme hit og så tale! La oss sammen tre fram for retten!
23041002	Hvem reiste opp en fra Østen i rettferdighet og kalte ham til sin fot? Han gir folkeslag i hans vold og lar ham herske over konger. Han gjør deres sverd til støv, deres bue til strå som føres bort av vinden.
23041003	Han forfølger dem, drar fram i trygghet på en sti hvor han før ikke kom med sine føtter.
23041004	Hvem utrettet og gjorde dette? - Han som kalte slektene fram fra begynnelsen. Jeg, Herren, er den første, og hos de siste er jeg også.
23041005	Fjerne kyster ser det og frykter, jordens ender bever. De rykker fram og kommer.
23041006	Den ene hjelper den andre, og til sin bror sier han: Vær frimodig!
23041007	Treskjæreren setter mot i gullsmeden, og han som glatter med hammeren, oppmuntrer ham som hamrer på ambolten. Og han sier om loddingen: Den er god! Han fester bildet med spiker, for at det kan stå støtt.
23041008	Og du Israel, min tjener! Jakob, som jeg utvalgte, ætling av min venn Abraham!
23041009	Jeg tok deg ved hånden og hentet deg fra jordens ender og kalte deg fra dens ytterste kanter. Og jeg sa til deg: Du er min tjener! Jeg har utvalgt deg og ikke forkastet deg!
23041010	Frykt ikke, for jeg er med deg! Se deg ikke engstelig om, for jeg er din Gud! Jeg styrker deg og hjelper deg og holder deg oppe med min rettferds høyre hånd.
23041011	Se, de skal bli til spott og skam, alle de som harmes på deg. De skal bli til intet og gå til grunne, de menn som tretter med deg.
23041012	Du skal søke dem og ikke finne dem, de menn som krangler med deg. De skal bli til intet og til ingenting, de menn som fører krig mot deg.
23041013	For jeg er Herren din Gud, som holder deg fast ved din høyre hånd, og som sier til deg: Frykt ikke! Jeg hjelper deg.
23041014	Frykt ikke, Jakob, du usle makk, du Israels lille flokk! Jeg hjelper deg, sier Herren. Din gjenløser er Israels Hellige.
23041015	Se, jeg gjør deg til en skarp, ny treskevogn med mange tagger. Du skal treske fjell og knuse dem, og hauger skal du gjøre til agner.
23041016	Du skal kaste dem med skovl, så vinden fører dem bort, og stormen skal spre dem. Men du skal fryde deg i Herren, rose deg av Israels Hellige.
23041017	De elendige og fattige leter etter vann, men det er ikke noe. Deres tunge brenner av tørst. Jeg, Herren, jeg vil svare dem. Jeg, Israels Gud, jeg vil ikke forlate dem.
23041018	Jeg vil la elver velle fram på bare hauger og kilder midt i daler. Jeg vil gjøre en ørken til en sjø og et tørt land til vannrike kilder.
23041019	Jeg vil la sedrer, akasier, myrter og oljetrær vokse fram i ørkenen. Jeg vil la sypress, lønn og buksbom gro sammen i ødemarken -
23041020	så alle skal se og kjenne og legge seg på hjertet og forstå at Herrens hånd har gjort dette, og Israels Hellige har skapt det.
23041021	Kom hit med deres sak, sier Herren. Kom fram med deres bevisgrunner, sier Jakobs konge.
23041022	La dem komme fram med dem og kunngjøre for oss det som skal hende! Fortell oss om de tidligere ting, så vi kan legge merke til det og lære utfallet å kjenne! Eller la oss få høre de ting som skal skje!
23041023	Kunngjør hva som skal komme heretter, så vi kan vite at dere er guder! Ja, gjør noe godt eller noe ondt, så vi med forundring kan se det alle sammen!
23041024	Se, dere er intet, og deres gjerning er ingenting! Motbydelig er den som velger dere.
23041025	Jeg vakte ham fra Norden - og han kom, fra solens oppgang kom han som skal påkalle mitt navn. Han skal trampe på fyrster som om de var leire, lik en pottemaker som elter leire.
23041026	Hvem har kunngjort dette fra begynnelsen, så vi kunne vite det? - fra før, så vi kunne si: Han har rett! Ingen har kunngjort noe, ingen har forkynt noe, ingen har hørt dere si noe.
23041027	Jeg er den første som sier til Sion: Se, se, der er de! - og som sender Jerusalem et gledesbud.
23041028	Jeg ser meg om, men der er ingen. Ingen av dem kan gi råd, så jeg kunne spørre dem, og de gi meg svar.
23041029	Se dem alle! Deres gjerninger er ingenting verd. Deres støpte bilder er vind og tomhet.
23042001	Se, min tjener, som jeg støtter, min utvalgte, som min sjel har velbehag i! Jeg legger min Ånd på ham, han skal føre rett ut til hedningefolkene.
23042002	Han skal ikke skrike og ikke rope, og han skal ikke la sin røst høre på gaten.
23042003	Det knekkede rør skal han ikke knuse, og den rykende veke skal han ikke slokke. I sannhet skal han føre retten ut til dem.
23042004	Han skal ikke bli utmattet, og hans kraft skal ikke bli knekket før han får grunnlagt retten på jorden. Og på hans lov venter fjerne kyster.
23042005	Så sier Gud Herren, som skapte himmelen og utspente den, som bredte ut jorden med det som gror på den, han som gir åndepust til folket som bor på den, og ånd til dem som ferdes på den:
23042006	Jeg, Herren, har kalt deg i rettferd og tatt deg ved hånden. Jeg vil verne deg og gjøre deg til en pakt for folket, til et lys for hedningene,
23042007	for at du skal åpne blinde øyne, føre de bundne ut av fangehullet og føre dem som sitter i mørke, ut av fengselet.
23042008	Jeg er Herren, det er mitt navn. Jeg gir ikke noen annen min ære eller de utskårne bilder min pris.
23042009	De ting som er forkynt tidligere, se, de er kommet. Og nå forkynner jeg nye ting. Før de spirer fram, lar jeg dere høre om dem.
23042010	Syng en ny sang for Herren, syng hans pris fra jordens ende - dere som farer ut på havet, og alt som fyller det, fjerne kyster og dere som bor der!
23042011	Ørkenen og dens byer skal oppløfte røsten, de landsbyene hvor Kedar bor. De som bor på fjellet, skal juble, fra fjelltoppene skal de rope høyt.
23042012	De skal gi Herren ære og forkynne hans pris på fjerne kyster.
23042013	Herren skal dra ut som en kjempe, som en krigsmann skal han egge sin harme. Han skal rope høyt, ja skrike. Mot sine fiender skal han vise sin makt.
23042014	Jeg har tidd fra eldgammel tid. Jeg talte ikke, jeg holdt meg tilbake. Nå vil jeg skrike som den fødende kvinne, jeg vil puste og fnyse.
23042015	Jeg vil legge fjell og hauger øde og la alle deres vekster tørke bort, jeg vil gjøre elver til land og tørke ut sjøer.
23042016	Blinde vil jeg føre på en vei de ikke kjenner. På stier de ikke visste om, vil jeg la dem ferdes. Mørke steder foran dem vil jeg gjøre til lys og bakker til sletteland. Dette er de ting jeg vil gjøre, jeg vil for visst ikke la det være.
23042017	De skal vike tilbake og bli fullstendig til skamme, de som satte sin lit til utskårne bilder, som sier til støpte bilder: Dere er våre guder!
23042018	Dere døve, hør! Og dere blinde, lukk øynene opp og se!
23042019	Hvem er blind uten min tjener og døv som den budbæreren jeg sender? Hvem er blind som min fortrolige venn, blind som Herrens tjener?
23042020	Du har sett mye, men du tar ikke vare på det. Han har åpne ører, men han hører ikke.
23042021	Det er Herrens vilje å gjøre loven stor og herlig for sin rettferdighets skyld.
23042022	Men det er et røvet og plyndret folk. De ligger alle sammen bundet i huler og gjemt i fengsler. De ble røvet, og ingen reddet dem. De ble plyndret, og ingen sa: Gi tilbake!
23042023	Hvem iblant dere vil heretter vende øret til dette, gi akt og høre på det?
23042024	Hvem har overgitt Jakob til plyndring og Israel til røvere? Var det ikke Herren, han som vi syndet imot? På hans veier ville de ikke gå, og de ville ikke høre på hans lov.
23042025	Så utøste han over dem sin brennende vrede og en veldig krig. Den satte dem i brann rundt omkring, men de forsto det ikke. Den brente dem, men de la det ikke på hjertet.
23043001	Og nå, så sier Herren, som skapte deg, Jakob, som dannet deg, Israel: Frykt ikke! Jeg har gjenløst deg, kalt deg ved navn, du er min.
23043002	Når du går gjennom vann, er jeg med deg, og gjennom elver, skal de ikke overskylle deg. Når du går gjennom ild, skal du ikke svies, og luen skal ikke brenne deg.
23043003	For jeg er Herren din Gud, Israels Hellige, din frelser. Jeg gir Egypt til løsepenge for deg, Etiopia og Seba gir jeg i ditt sted.
23043004	Fordi du er dyrebar i mine øyne, fordi du er aktet høyt og jeg elsker deg, gir jeg mennesker i ditt sted og folkeslag i stedet for ditt liv.
23043005	Frykt ikke! Jeg er med deg. Fra Østen vil jeg la din ætt komme, og fra Vesten vil jeg samle deg.
23043006	Jeg vil si til Norden: Gi dem hit! - og til Syden: Hold dem ikke tilbake! La mine sønner komme fra det fjerne og mine døtre fra jordens ende,
23043007	hver den som nevnes med mitt navn, og som jeg har skapt til min ære, som jeg har dannet og gjort.
23043008	Før fram et folk som er blindt, enda de har øyne, og de som er døve, enda de har ører!
23043009	La alle hedningefolk samle seg, alle folkeslag komme sammen! Hvem blant dem er det som kunngjør slikt! La dem si oss hva de tidligere har spådd! La dem føre fram sine vitner, så de kan få rett! La dem høre og si: Det er sannhet!
23043010	Dere er mine vitner, sier Herren, og min tjener, som jeg har utvalgt, for at dere skal kjenne det og tro meg og forstå at jeg er Gud. Før meg er ingen gud blitt til, og etter meg skal det ingen komme.
23043011	Jeg, jeg er Herren, og uten meg er det ingen frelser.
23043012	Jeg er den som forutsa dette, jeg frelste, og jeg kunngjorde det. Det var ingen fremmed gud blant dere. Dere er mine vitner, sier Herren, og jeg er Gud.
23043013	Ja, fra dag ble til, er jeg det. Ingen befrir fra min hånd. Jeg gjør en gjerning, og hvem gjør den ugjort?
23043014	Så sier Herren, han som gjenløser dere, Israels Hellige: For deres skyld sender jeg bud til Babel og lar dem alle sammen flykte nedover elven. Jeg lar kaldeerne flykte på de skipene som var deres lyst.
23043015	Jeg er Herren, deres Hellige, Israels skaper, deres konge.
23043016	Så sier Herren, han som gjorde vei i havet og sti i veldige vann,
23043017	han som lot vogner og hester, hær og krigsmakt dra ut - alle sammen ligger de der, de står ikke opp, de er slokt, som en veke sloknet de - :
23043018	Kom ikke i hu de forrige ting, akt ikke på fortiden!
23043019	Se, jeg gjør noe nytt! Nå skal det spire fram. Skal dere ikke kjenne det? Ja, jeg vil gjøre vei i ørkenen, strømmer i ødemarken.
23043020	Markens ville dyr, sjakaler og strutser, skal ære meg fordi jeg gir vann i ørkenen, strømmer i ødemarken, så mitt folk, mine utvalgte, kan drikke.
23043021	Det folket jeg har dannet meg, skal forkynne min pris.
23043022	Men du har ikke påkalt meg, Jakob, så du gjorde deg umak for meg, Israel!
23043023	Du har ikke brakt meg brennofferlam og ikke æret meg med dine slaktoffer. Jeg har ikke trettet deg med matoffer og ikke voldt deg strev med virak.
23043024	Du har ikke kjøpt kalmus-krydder til meg for sølv og ikke mettet meg med dine slaktoffers fett. Du har bare trellbundet meg med dine synder, og plaget meg med dine misgjerninger.
23043025	Jeg, jeg er den som utsletter dine misgjerninger for min skyld, og dine synder kommer jeg ikke i hu.
23043026	Minn meg, la oss gå i rette med hverandre! Fortell du, så du kan få rett!
23043027	Din første far syndet, og dine talsmenn falt fra meg.
23043028	Så vanhelliget jeg de hellige høvdingene, jeg overga Jakob til bann og Israel til spott.
23044001	Men hør nå, Jakob, min tjener, og Israel, som jeg har utvalgt!
23044002	Så sier Herren, som skapte deg og dannet deg fra mors liv, som hjelper deg: Frykt ikke, min tjener Jakob, Jesurun, som jeg har utvalgt!
23044003	For jeg vil øse vann over det tørste og strømmer over det tørre. Jeg vil utgyte min Ånd over din ætt og min velsignelse over din etterslekt.
23044004	De skal vokse opp som gress blant vann, som piletrær ved bekkene.
23044005	Én skal si: Jeg hører Herren til! En annen skal kalle seg ved Jakobs navn. En tredje skal skrive med sin hånd: Jeg hører Herren til! - og Israel skal han bruke som hedersnavn.
23044006	Så sier Herren, Israels konge og gjenløser, Herren, hærskarenes Gud: Jeg er den første, og jeg er den siste, og uten meg er det ingen Gud.
23044007	Hvem er som jeg? La ham kunngjøre det, la ham legge fram for meg det som har hendt helt siden jeg skapte oldtidens ætt. Og det som skal komme i fremtiden - la dem kunngjøre det!
23044008	Frykt ikke og forferdes ikke! Har jeg ikke for lenge siden latt deg høre det og forkynt det for deg? Dere er mine vitner. Er det noen Gud uten meg? - Det er ingen klippe, jeg kjenner ingen.
23044009	De som former utskårne bilder, er ingenting. Deres kjære guder er til ingen nytte. De som gir dem vitnesbyrd, ser ikke og skjønner ikke, derfor skal de bli til skamme.
23044010	Hvem har formet en gud og har støpt et bilde? Til ingen nytte er det.
23044011	Se, alle de som holder seg til det, skal bli til skamme. Mestrene selv er jo mennesker. La dem samle seg alle sammen, la dem tre fram! De skal alle bli grepet av frykt, og de skal bli til skamme alle sammen.
23044012	Smeden bruker meiselen og arbeider ved kullilden. Han former bildet med hammer, han arbeider på det med sin kraftige arm. Han blir sulten og kraftløs under arbeidet, han drikker ikke vann og blir slapp.
23044013	Treskjæreren spenner ut en målesnor, risser av med en stift, bearbeider treet med kniv og risser av med passer, og han lager det til som bildet av en mann, som en prektig menneskeskikkelse, til å bo i et hus.
23044014	Han feller sedertrær, han tar steineik eller eik, velger seg ut ett blant skogens trær. Han planter furu, og regnet får den til å vokse.
23044015	Så tjener treet mennesket til brensel. Han tar av det og varmer seg med det. Han fyrer også og baker brød med det. Han tilvirker også en gud av det, som han tilber. Han tilvirker et utskåret bilde av det, som han faller ned for.
23044016	Halvdelen av det brenner han opp med ild. Med den ene halvdelen lager han til det kjøttet han skal ete, han steker en stek og metter seg. Han varmer seg også og sier: Å! Jeg er blitt varm, jeg kjenner ilden!
23044017	Resten av det gjør han til en gud, til sitt utskårne bilde. Han faller ned for det og tilber det. Han ber til det og sier: Frels meg, for du er min gud!
23044018	De skjønner ingenting og forstår ingenting. For han har klint deres øyne til, så de ikke ser. Han har forherdet deres hjerter, så de ikke forstår.
23044019	Han tar seg det ikke til hjertet, og han har ikke klokskap og forstand nok til å si: Halvdelen av det har jeg brent opp med ild, jeg har også bakt brød over glørne på det, jeg steker kjøtt og eter - skulle jeg gjøre resten av det til en motbydelighet, skulle jeg falle ned for en trekubbe?
23044020	Han nærer seg på aske. Et bedratt hjerte har ført ham vill, og han redder ikke sin sjel. Han sier ikke: Er det ikke løgn det jeg har i min høyre hånd?
23044021	Kom dette i hu, Jakob, og Israel! For du er min tjener. Jeg har dannet deg, du er min tjener, Israel, du skal ikke bli glemt av meg!
23044022	Jeg utsletter dine overtredelser som en tåke og dine synder som en sky. Vend om til meg, for jeg gjenløser deg!
23044023	Rop av jubel, dere himler! For Herren utfører sitt verk. Rop med fryd, dere jordens dybder! Bryt ut i jubel, dere fjell, du skog og hvert tre i deg! For Herren gjenløser Jakob, og på Israel vil han åpenbare sin herlighet.
23044024	Så sier Herren, din gjenløser, han som dannet deg fra mors liv: Jeg er Herren, som gjør alle ting. Jeg utspente himmelen alene, og bredte ut jorden uten hjelp fra noen.
23044025	Jeg gjør pratmakernes tegn til intet og spåmennene til dårer. Jeg driver de vise tilbake og gjør deres visdom til dårskap.
23044026	Jeg stadfester min tjeners ord og fullbyrder mine sendebuds råd. Jeg sier om Jerusalem: Der skal bo folk! - og om byene i Juda: De skal bygges opp igjen, jeg vil reise opp deres ruiner.
23044027	Jeg sier til dypet: Bli tørt! Dine strømmer vil jeg tørke ut!
23044028	Og det er jeg som sier om Kyros: Han er min hyrde. Han skal fullføre alt som er meg til behag. Han skal si til Jerusalem: Du skal bygges opp igjen! - og til templet: Du skal bli grunnlagt!
23045001	Så sier Herren til Kyros, sin salvede, han som jeg holder i hans høyre hånd for å kaste hedningefolk ned for ham, for å løse beltet fra kongers lender, og åpne dører for ham, for at ingen porter skal holdes stengt:
23045002	Jeg vil gå fram foran deg, og bakker vil jeg jevne. Dører av kobber vil jeg sprenge, og bommer av jern vil jeg hogge i stykker.
23045003	Jeg vil gi deg rikdommer i mørket og skatter som er gjemt på mørke steder, så du kan vite at jeg er Herren, som kalte deg ved navn, Israels Gud.
23045004	For Jakobs, min tjeners skyld, og for Israels, min utvalgtes skyld, kalte jeg deg ved navn. Jeg ga deg hedersnavn, enda du ikke kjente meg.
23045005	Jeg er Herren, og det er ingen annen. Uten meg er det ingen Gud. Jeg bandt beltet om deg, enda du ikke kjente meg,
23045006	for at de både i øst og i vest skal vite at det er ingen uten meg. Jeg er Herren, og det er ingen annen.
23045007	Det er jeg som er lysets opphav og mørkets skaper, som gir lykken og skaper ulykken. Jeg, Herren, gjør alt dette.
23045008	Dere himler, la det regne ovenfra, la det strømme rettferdighet ned fra skyene! La jorden åpne seg så den kan bære frelse som frukt, og sammen med den skal den la rettferdighet spire fram. Jeg, Herren, skaper dette.
23045009	Ve den som tretter med sin skaper - et skår blant andre potteskår av jord! Kan leiren si til ham som former den: Hva gjør du? Kan ditt verk si om deg: Han har ingen hender!
23045010	Ve den som sier til en far: Hva er det du avler? - eller til en kvinne: Hva er det du føder?
23045011	Så sier Herren, Israels Hellige, han som skapte det: Spør meg om de kommende ting! La meg dra omsorg for mine barn og for mine henders verk.
23045012	Jeg har gjort jorden, og menneskene på den har jeg skapt. Mine hender er det som har utspent himmelen, og hele dens hær har jeg latt stå fram.
23045013	Jeg har oppvakt ham i rettferd, og alle hans veier vil jeg jevne. Han skal bygge opp min by og løslate mitt bortførte folk, uten betaling og ikke for gave, sier Herren, hærskarenes Gud.
23045014	Så sier Herren: Egypts formue og Etiopias vinning og sabeerne, de høyvokste menn, skal komme til deg. Og deg skal de tilhøre, deg skal de følge, i lenker skal de gå, og for deg skal de kaste seg ned, deg skal de bønnfalle: Bare hos deg er Gud, og det er ingen annen, ingen annen Gud.
23045015	Sannelig, du er en Gud som skjuler seg, du Israels Gud, du frelser!
23045016	De blir alle sammen til spott og skam. De går alle sammen bort med vanære, de som skjærer ut avgudsbilder.
23045017	Israel blir frelst ved Herren med en evig frelse. Dere skal i all evighet ikke bli til spott og skam.
23045018	For så sier Herren, som skapte himmelen, han som er Gud, han som dannet jorden og gjorde den, han som grunnfestet den, han som ikke skapte den til å være øde, men dannet den til bolig for folk: Jeg er Herren, og det er ingen annen.
23045019	Ikke i det skjulte har jeg talt, ikke på et sted i et mørkt land. Jeg har ikke sagt til Jakobs ætt: Søk meg uten nytte! Jeg, Herren, taler rettferdighet, forkynner det som rett er.
23045020	Samle dere og kom, tre fram alle sammen, dere som er sluppet unna hedningefolkene! De vet ingenting, de som bærer sine trebilder og ber til en gud som ikke kan frelse.
23045021	Meld og si fra! Ja, la dem rådslå alle sammen! Hvem har kunngjort dette fra gammel tid, forkynt det for lenge siden? Var det ikke jeg, Herren? Og det er ingen annen Gud enn jeg, en rettferdig Gud og en frelser - ingen uten meg.
23045022	Vend dere til meg og bli frelst, alle jordens ender! For jeg er Gud, og ingen annen.
23045023	Ved meg selv har jeg sverget, et sannhetsord er gått ut av min munn, et ord som ikke skal vende tilbake: For meg skal hvert kne bøye seg, hver tunge skal sverge meg troskap.
23045024	De skal si om meg: Bare i Herren er det rettferdighet og styrke. Til ham skal de komme, og til skamme skal de bli alle som brenner av harme mot ham.
23045025	Ved Herren skal hele Israels ætt bli rettferdig og rose seg, hele Israels ætt.
23046001	Bel synker sammen. Nebo faller om. Deres bilder blir overgitt til dyr og fe. De som dere bar, legges som en byrde på de trette dyrene.
23046002	De faller om, segner alle sammen, de kan ikke redde byrden, og selv går de bort i fangenskap.
23046003	Hør på meg, dere av Jakobs hus og alle dere som er blitt igjen av Israels hus, dere som er lagt på meg fra fødselen av, som jeg har båret fra mors liv!
23046004	Like til deres alderdom er jeg den samme, og til dere får grå hår, vil jeg bære dere. Jeg har gjort det, og jeg vil fremdeles løfte dere, jeg vil bære og redde dere.
23046005	Hvem vil dere ligne meg med og stille meg sammen med? Hvem vil dere sammenligne meg med, så vi skulle være like?
23046006	De øser gull ut av pungen og veier sølv på vekten. De leier en gullsmed som skal gjøre det til en gud, så de kan falle ned og tilbe.
23046007	De løfter ham opp, de bærer ham på skulderen og setter ham på hans plass, og han står der og flytter seg ikke fra stedet. Om noen roper til ham, svarer han ikke, og han redder ham ikke av nød.
23046008	Husk dette og vær faste! Ta det til hjertet, dere overtredere!
23046009	Kom i hu de første ting, fra evighet! Jeg er Gud, og ingen annen. Jeg er Gud, og det er ingen som jeg,
23046010	jeg som fra begynnelsen forkynner enden, og fra eldgamle tider det som ikke er skjedd. Det er jeg som sier: Mitt råd skal bli fullbyrdet, og alt det jeg vil, det gjør jeg.
23046011	Det er jeg som kaller en rovfugl fra Østen, fra et land langt borte en mann som skal fullbyrde mitt råd. Jeg har både sagt det og vil la det komme. Jeg har tenkt det, jeg vil også gjøre det.
23046012	Hør på meg, dere stolte hjerter, dere som er langt borte fra rettferdighet!
23046013	Jeg lar min rettferdighet komme nær, den er ikke langt borte, og min frelse dryger ikke. Jeg gir frelse i Sion og min herlighet til Israel.
23047001	Stig ned og sett deg i støvet, du jomfru, Babels datter! Sett deg på jorden uten trone, du kaldeernes datter! For de skal ikke mer kalle deg den fine og kjælne.
23047002	Ta fatt på kvernen og mal mel! Slå opp ditt slør, løft slepet opp, gjør benet bart, vad over elver!
23047003	Din nakenhet skal bli avdekket, og din skam skal bli sett. Hevn vil jeg ta og ikke spare noe menneske.
23047004	Vår gjenløser - hans navn er Herren, hærskarenes Gud, Israels Hellige.
23047005	Sitt taus og gå inn i mørket, du kaldeernes datter! For de skal ikke mer kalle deg rikenes dronning.
23047006	Jeg var vred på mitt folk, jeg vanhelliget min arv og ga dem i din hånd. Du viste dem ikke barmhjertighet. Selv på oldingen lot du ditt åk tynge hardt.
23047007	Og du sa: Til evig tid skal jeg være dronning! Du la deg ikke dette på hjertet og tenkte ikke på hva enden skulle bli.
23047008	Så hør nå dette, du som lever i dine lyster, som sitter så trygg, du som sier i ditt hjerte: Jeg og ingen annen! Jeg skal ikke sitte som enke og ikke vite hva det er å være barnløs!
23047009	Men begge disse tingene skal komme over deg i et øyeblikk, på én dag, både barnløshet og enkestand. I fullt mål kommer de over deg tross dine mangfoldige trolldomskunster, tross dine mange besvergelser.
23047010	Du stolte på din ondskap. Du sa: Det er ingen som ser meg! Din visdom og din kunnskap har forført deg, så du sa i ditt hjerte: Jeg og ingen annen!
23047011	Så skal det da komme over deg en ulykke som du ikke kan mane bort. En ødeleggelse skal ramme deg, som du ikke skal makte å avvende med noe sonoffer. En undergang som du ikke vet om, skal komme brått over deg.
23047012	Stå fram med dine besvergelser og med dine mangfoldige trolldomskunster, som du har gjort deg besvær med fra din ungdom av! Kanskje du kunne hjelpe deg med dem, kanskje du kunne skremme ulykken bort!
23047013	Du har trettet deg ut med dine mange råd. La dem stå fram og frelse deg, de som har inndelt himmelen, stjernekikkerne, de som hver måned kunngjør de ting som skal komme over deg!
23047014	Se, de er som halm, ilden brenner dem opp, de kan ikke redde sitt eget liv fra flammenes makt. Det er ingen glør å varme seg ved, ingen ild å sitte omkring.
23047015	Slik går det for deg med dem som du har strevd for. De som drev handel med deg fra din ungdom av, de farer hit og dit, hver til sin kant. Det er ingen som frelser deg.
23048001	Hør dette, Jakobs hus, dere som kalles ved Israels navn og er runnet av Judas kilde, dere som sverger ved Herrens navn og priser Israels Gud, men ikke i sannhet og rettskaffenhet!
23048002	For etter den hellige byen kaller de seg, og på Israels Gud stoler de, på ham som heter Herren, hærskarenes Gud.
23048003	De forrige ting har jeg forkynt for lenge siden, de gikk ut av min munn, og jeg kunngjorde dem. Brått satte jeg dem i verk, og de kom.
23048004	Fordi jeg visste at du er hard, og din nakke en jernsene, og din panne av kobber,
23048005	så forkynte jeg deg det for lenge siden. Før det kom, kunngjorde jeg det for deg, for at du ikke skulle si: Mitt gudebilde har gjort det! Mitt utskårne bilde og mitt støpte bilde har styrt det slik!
23048006	Du har hørt det. Nå kan du se det alt sammen! Og dere, må dere ikke bekjenne det? Fra nå av kunngjør jeg noe nytt for deg, skjulte ting, som du ikke har visst om.
23048007	Nå først er det skapt, og ikke for lenge siden. Før i dag hadde du ikke hørt det, for at du ikke skulle si: Det visste jeg!
23048008	Du har ikke hørt det eller fått vite det, heller ikke er ditt øre for lenge siden blitt åpnet. For jeg visste at du er troløs og er blitt kalt en overtreder fra mors liv av.
23048009	For mitt navns skyld er jeg langmodig. Og for min æres skyld legger jeg bånd på meg og skåner deg, så du ikke skal bli utryddet.
23048010	Se, jeg renser deg, men ikke som sølv. Jeg prøver deg i lidelsens ovn.
23048011	For min skyld, for min skyld gjør jeg det. For hvordan skulle jeg kunne la mitt navn bli vanhelliget? Og min ære gir jeg ikke til noen annen.
23048012	Hør på meg, Jakob, og du Israel, som jeg har kalt! Jeg er Gud, jeg er den første, jeg er også den siste.
23048013	Min hånd har grunnfestet jorden, og min høyre hånd har utspent himmelen. Jeg kaller på dem, da står de der begge.
23048014	Samle dere alle sammen og hør: Hvem iblant dem har forkynt dette? - Han som Herren elsker, skal fullbyrde hans vilje mot Babel og vise hans makt mot kaldeerne.
23048015	Jeg, jeg har talt. Jeg har også kalt ham, jeg har latt ham komme, og han har lykke på sin ferd.
23048016	Kom nær til meg, hør dette! Fra begynnelsen av har jeg ikke talt i det skjulte. Fra den tid det kom, var jeg der. Og nå har Herren Herren sendt meg og sin Ånd.
23048017	Så sier Herren, din gjenløser, Israels Hellige: Jeg er Herren din Gud, som lærer deg å gjøre det som er deg til gagn, som fører deg på den veien du skal gå.
23048018	Å, bare du ville akte på mine bud! Da skulle din fred bli som floden, og din rettferdighet som havets bølger.
23048019	Da skulle din ætt bli som sanden, og din etterslekt som sandkornene. Dens navn skulle ikke utryddes og ikke bli utslettet for mitt åsyn.
23048020	Dra ut av Babel, flykt fra kaldeerne! Forkynn dette, fortell det med jubelrøst, utbre det helt til jordens ende, si: Herren har gjenløst sin tjener Jakob!
23048021	De lider ingen tørst. Gjennom ørkenen fører han dem, vann av klippen lar han renne for dem. Han kløver klippen, og det flyter vann.
23048022	Det er ingen fred, sier Herren, for de ugudelige.
23049001	Hør på meg, fjerne kyster, og gi akt, dere folk i det fjerne! Herren har kalt meg fra mors liv av, han har nevnt mitt navn fra min mors skjød.
23049002	Han har gjort min munn til et skarpt sverd og skjult meg i sin hånds skygge. Han har gjort meg til en blank pil og gjemt meg i sitt kogger.
23049003	Han sa til meg: Du er min tjener, du er Israel, på deg vil jeg åpenbare min herlighet.
23049004	Men jeg sa: Forgjeves har jeg arbeidet meg trett, og til ingen nytte har jeg fortært min kraft. Men min rett er likevel hos Herren, og min lønn er hos min Gud.
23049005	Og nå sier Herren, som fra mors liv har dannet meg til sin tjener, for å føre Jakob tilbake til ham og samle Israel for ham - og jeg er æret i Herrens øyne, og min Gud er blitt min styrke -
23049006	han sier: Det er for lite at du er min tjener til å gjenreise Jakobs stammer og føre den frelste rest av Israel tilbake. Så vil jeg da gjøre deg til et lys for hedningefolkene, for at min frelse må nå til jordens ende.
23049007	Så sier Herren, Israels gjenløser, Israels Hellige, til ham som er foraktet av hver sjel, til ham som er avskydd av folkene, ham som er herskeres tjener: Konger skal se det og reise seg, fyrster skal se det og kaste seg ned, for Herrens skyld, som er trofast, for Israels Helliges skyld, som utvalgte deg.
23049008	Så sier Herren: På den tiden som behager meg, bønnhører jeg deg, og på frelsens dag hjelper jeg deg. Jeg vil bevare deg og gjøre deg til en pakt for folket, for at du skal gjenreise landet og utskifte de øde arvedeler,
23049009	og si til de fangne: Gå ut! - til dem som er i mørket: Kom fram! På veiene skal de beite, og på alle de bare haugene skal det være beitemark for dem.
23049010	De skal ikke sulte og ikke tørste. Verken det glødende sandhavet eller solen skal skade dem. For han som forbarmer seg over dem, skal føre dem og lede dem til kildevell.
23049011	Jeg vil gjøre alle mine fjell til veier, og mine ryddede veier skal bygges høyere.
23049012	Se, de kommer langt borte fra, noen fra nord og noen fra vest og noen fra Sinims land.
23049013	Juble, dere himler! Fryd deg, du jord! Dere fjell, bryt ut i frydesang! For Herren trøster sitt folk, han forbarmer seg over sine elendige.
23049014	Sion sa: Herren har forlatt meg, Herren har glemt meg.
23049015	Glemmer vel en kvinne sitt diende barn, så hun ikke forbarmer seg over sitt livs sønn? Om også de glemmer, så glemmer ikke jeg deg.
23049016	Se, i begge mine hender har jeg tegnet deg, dine murer står alltid for meg.
23049017	Dine barn kommer i hast. De som brøt deg ned og ødela deg, de skal dra bort fra deg.
23049018	Løft dine øyne og se deg omkring! De samler seg alle sammen, de kommer til deg. Så sant jeg lever, sier Herren, du skal iføre deg dem alle sammen som et smykke og binde dem om deg lik bruden.
23049019	For dine ruiner og dine øde steder og ditt herjede land - sannelig, nå skal du være for trang for innbyggerne, og de som ville ødelegge deg, skal være langt borte.
23049020	Ennå skal du få høre barna fra din barnløshets dager si: Plassen er for trang for meg, flytt deg, så jeg kan få bo her!
23049021	Og du skal si i ditt hjerte: Hvem har født meg disse barna? Jeg var jo barnløs og ufruktbar, landflyktig og jaget bort. Og hvem har fostret disse? Jeg var jo enslig tilbake. Hvor var da disse?
23049022	Så sier Herren Herren: Se, jeg vil løfte min hånd til hedningene og reise mitt banner for folkene. De skal komme med dine sønner ved barmen, og dine døtre skal de bære på skulderen.
23049023	Konger skal være dine fosterfedre, og deres dronninger dine ammer. De skal kaste seg på sitt ansikt til jorden for deg, og dine føtters støv skal de slikke. Du skal kjenne at jeg er Herren, og at de som venter på meg, ikke skal bli til skamme.
23049024	Kan vel noen ta hærfanget fra en kjempe, eller kan fangene slippe fra dem som de med rette tilhører?
23049025	Ja! For så sier Herren: Både skal fangene bli tatt fra kjempen, og voldsmannens hærfang skal slippe unna. Jeg vil gå i rette med din motpart, og dine barn vil jeg frelse.
23049026	Jeg vil la dine undertrykkere ete sitt eget kjøtt, og av sitt eget blod skal de bli drukne som av druemost. Alt kjød skal kjenne at jeg, Herren, er din frelser, og Jakobs Veldige din gjenløser.
23050001	Så sier Herren: Hvor er deres mors skilsmissebrev, som jeg har jaget henne bort med? Eller hvem av dem som har noe å kreve av meg, har jeg solgt dere til? Nei, for deres misgjerningers skyld er dere blitt solgt, og for deres overtredelsers skyld er deres mor blitt jaget bort.
23050002	Hvorfor var det ingen til stede da jeg kom? Hvorfor var det ingen som svarte da jeg ropte? Er min hånd for kort til å forløse, eller er det ingen kraft hos meg til å frelse? Se, ved min trussel tørker jeg ut havet. Jeg gjør elver til en ørken, så fiskene i dem stinker fordi der ikke er vann, og de dør av tørst.
23050003	Jeg kler himmelen i sort og innhyller den i sørgedrakt.
23050004	Herren Herren har gitt meg en disippeltunge, så jeg skal kunne styrke den trette med mine ord. Han vekker mitt øre hver morgen, han vekker det for at jeg skal høre som disipler hører.
23050005	Herren Herren har åpnet mitt øre, og jeg var ikke gjenstridig, jeg vek ikke tilbake.
23050006	Min rygg bød jeg fram til dem som slo, og mine kinner til dem som rykket meg i skjegget. Mitt ansikt skjulte jeg ikke for hån og spytt.
23050007	Men Herren Herren vil hjelpe meg. Derfor blir jeg ikke til skamme. Derfor har jeg gjort mitt ansikt hardt som stein. Jeg vet at jeg ikke skal bli skuffet.
23050008	Han er nær, han som hjelper meg til min rett. Hvem vil stride mot meg? La oss stå fram sammen! Hvem er min motpart? La ham komme hit til meg!
23050009	Se, Herren Herren vil hjelpe meg. Hvem er den som vil domfelle meg? Se, de skal alle sammen eldes som et klede, møll skal fortære dem.
23050010	Hvem blant dere frykter Herren og hører på hans tjeners røst? Når han vandrer i mørke, og intet lys skinner for ham, skal han sette sin lit til Herrens navn og stole på sin Gud!
23050011	Se, alle dere som tenner ild, som væpner dere med brannpiler, gå selv inn i luen av deres ild og blant de brannpilene dere har tent! - Fra min hånd skal dette skje dere. I pine skal dere komme til å ligge.
23051001	Hør på meg, dere som jager etter rettferdighet, dere som søker Herren! Se på fjellet som dere er hogd ut av, og på den brønnen som dere er gravd ut av!
23051002	Se på Abraham, deres far, og på Sara, som fødte dere! For da han ennå bare var én, kalte jeg ham, og jeg velsignet ham og gjorde hans ætt stor.
23051003	For Herren trøster Sion, trøster hennes ruiner og gjør ørkenen der lik Eden og ødemarken lik Herrens hage. Fryd og glede skal finnes der, takk og lovsang.
23051004	Hør på meg, mitt folk! Vend øret til meg, du min menighet! For lov skal gå ut fra meg, og min rett vil jeg sette til et lys for folkene.
23051005	Min rettferdighet er nær, min frelse bryter fram. Mine armer skal hjelpe folkene til rett. Til meg skal fjerne kyster sette sitt håp, og de skal vente på min arm.
23051006	Løft deres øyne til himmelen, og se på jorden her nede! For himmelen skal forsvinne som røk, og jorden skal eldes som et klede. De som bor på den, skal dø som mygg. Men min frelse skal vare til evig tid, og min rettferdighet skal ikke brytes.
23051007	Hør på meg, dere som kjenner rettferdighet, du folk som har min lov i ditt hjerte! Frykt ikke for menneskers hån, og vær ikke redd for deres spottende ord.
23051008	For møll skal fortære dem som et klesplagg, og makk skal fortære dem som ull. Men min rettferdighet skal vare til evig tid, og min frelse fra slekt til slekt.
23051009	Våkn opp, våkn opp, kle deg i styrke, du Herrens arm! Våkn opp som i eldgamle dager, som i tidligste tider! Var det ikke du som felte Rahab, som gjennomboret havuhyret?
23051010	Var det ikke du som tørket ut havet, vannet i det store dypet, som gjorde havets bunn til en vei, så de gjenløste kunne gå over?
23051011	Så skal Herrens forløste vende tilbake og komme til Sion med frydesang. Evig glede er det over deres hode. Fryd og glede skal de nå, sorg og sukk skal flykte.
23051012	Jeg, jeg er den som trøster dere. Hvem er du, at du frykter for et menneske som skal dø, for et menneskebarn som skal bli lik gress,
23051013	og at du glemmer Herren, din skaper, som utspente himmelen og grunnfestet jorden - at du alltid hele dagen engster deg for undertrykkerens vrede, når han legger pilen til rette for å ødelegge? For hvor er undertrykkerens vrede?
23051014	Snart skal den som ligger i lenker, bli løst! Han skal ikke dø og gå i graven. Han skal ikke mangle sitt brød.
23051015	Jeg er Herren din Gud, som rører opp havet så dets bølger bruser. Herren, hærskarenes Gud, er hans navn.
23051016	Jeg la mine ord i din munn og dekket deg med min hånds skygge for å plante himmelen og grunnfeste jorden, og for å si til Sion: Du er mitt folk!
23051017	Våkn opp, våkn opp, stå opp, Jerusalem! - du som av Herrens hånd har fått hans vredes beger å drikke. Det store tumlebegeret har du drukket ut til siste dråpe.
23051018	Av alle de barna hun har født, har hun ingen som leder henne. Av alle de sønnene hun har fostret, er det ingen som tar henne ved hånden.
23051019	To ting var det som rammet deg - hvem viser medynk over deg? - ødeleggelse og undergang, sult og sverd. Hvordan skal jeg trøste deg?
23051020	Dine barn lå avmektige på alle gatehjørner som en hjort i garnet. De var fylt av Herrens brennende vrede, av din Guds trusler.
23051021	Så hør dette, du arme! Du som er drukken, men ikke av vin.
23051022	Så sier Herren, din Herre, din Gud, som fører sitt folks sak: Se, jeg har tatt tumlebegeret ut av din hånd. Mitt store vredesbeger skal du ikke mer drikke av.
23051023	Jeg gir det i dine undertrykkeres hånd, de som sa til deg: Bøy deg ned, så vi kan gå over deg! Så gjorde du din rygg lik jorden, til en gate for dem som gikk over den.
23052001	Våkn opp, våkn opp, kle deg i din styrke, Sion! Ta på deg ditt høytidsskrud, Jerusalem, du hellige by! For de uomskårne eller urene skal ikke komme inn i deg igjen.
23052002	Ryst støvet av deg, stå opp, ta sete, Jerusalem! Gjør deg løs fra båndene om din hals, du fangne Sions datter!
23052003	For så sier Herren: For intet ble dere solgt, og uten penger skal dere bli gjenløst.
23052004	Ja, så sier Herren Herren: I sin første tid dro mitt folk ned til Egypt for å bo der som fremmed, og siden undertrykte Assur det uten noen rett.
23052005	Og nå, hva skal jeg gjøre her? sier Herren. For mitt folk er ført bort for intet, dets herskere brøler, sier Herren. Hele dagen igjennom blir mitt navn spottet.
23052006	Derfor skal mitt folk lære å kjenne mitt navn. Ja, på den dagen skal de lære å kjenne at jeg er den som sier: Se, her er jeg!
23052007	Hvor fagre er på fjellene hans føtter som kommer med gledesbud, som forkynner fred, som bærer godt budskap, som forkynner frelse, som sier til Sion: Din Gud regjerer!
23052008	Hør! Dine vektere løfter røsten, de jubler alle sammen. For like for sine øyne ser de at Herren vender tilbake til Sion.
23052009	Bryt ut i jubel alle sammen, dere Jerusalems ruiner! For Herren trøster sitt folk, han gjenløser Jerusalem.
23052010	Herren avdekker sin hellige arm for alle folkenes øyne, og alle jordens ender får se vår Guds frelse.
23052011	Bryt opp, bryt opp! Dra ut derfra! Rør ikke ved noe urent! Dra ut derfra! Rens dere, dere som bærer Herrens kar!
23052012	For dere skal ikke dra ut i hast og ikke fare bort som flyktninger. For Herren går foran dere, og Israels Gud danner baktroppen.
23052013	Se, min tjener skal gå fram med visdom. Han skal bli oppløftet og opphøyet og være meget høy.
23052014	Likesom mange var forundret over deg - så ille tilredt var han at han ikke så ut som et menneske, og hans skikkelse ikke var som andre menneskebarn -
23052015	slik skal han bestenke mange folkeslag. Konger skal lukke sin munn for ham. For det som ikke var fortalt dem, det har de sett, og det de ikke hadde hørt, det har de forstått.
23053001	Hvem trodde det budskapet vi hørte? Og for hvem ble Herrens arm åpenbart?
23053002	Han skjøt opp som en kvist for hans åsyn, som fra en rot i tørr jord. Han hadde ingen skikkelse og ingen herlighet. Vi så ham, men han hadde ikke et utseende så vi kunne ha vår lyst i ham.
23053003	Foraktet var han og forlatt av mennesker, en smertenes mann, vel kjent med sykdom. Han var som en som folk skjuler sitt åsyn for, foraktet, og vi aktet ham for intet.
23053004	Sannelig, våre sykdommer har han tatt på seg, og våre piner har han båret. Men vi aktet ham for plaget, slått av Gud og gjort elendig.
23053005	Men han ble såret for våre overtredelser, knust for våre misgjerninger. Straffen lå på ham, for at vi skulle ha fred, og ved hans sår har vi fått legedom.
23053006	Vi for alle vill som får, vi vendte oss hver til sin vei. Men Herren lot den skyld som lå på oss alle, ramme ham.
23053007	Han ble mishandlet, og han ble plaget, men han opplot ikke sin munn, lik et lam som føres bort for å slaktes, og lik et får som tier når de klipper det. Han opplot ikke sin munn.
23053008	Ved trengsel og ved dom ble han revet bort. Men hvem tenkte i hans tid at når han ble utryddet av de levendes land, så var det for mitt folks misgjernings skyld plagen traff ham?
23053009	De ga ham hans grav blant ugudelige, men hos en rik var han i sin død, fordi han ingen urett hadde gjort, og det ikke var svik i hans munn.
23053010	Men det behaget Herren å knuse ham. Han slo ham med sykdom. Når du gjør hans sjel til et skyldoffer, skulle han se etterkommere og leve lenge, og Herrens vilje skulle ha fremgang ved hans hånd.
23053011	Fordi hans sjel har hatt møye, skal han se det og mettes. Ved at de kjenner ham, skal den rettferdige, min tjener, rettferdiggjøre de mange, og deres misgjerninger skal han bære.
23053012	Derfor vil jeg gi ham de mange til del, og sterke skal han få til bytte, fordi han uttømte sin sjel til døden og ble regnet blant overtredere - han som bar manges synd, og han ba for overtredere.
23054001	Rop med fryd, du ufruktbare, du som ikke fødte! Bryt ut i fryderop og juble, du som ikke var i barnsnød! For den forlatte kvinne har flere barn enn hun som har mann, sier Herren.
23054002	Utvid plassen for ditt telt, og la dem spenne ut teppene til din bolig, hold ikke igjen! Strekk dine snorer langt ut, og gjør dine teltplugger faste!
23054003	For du skal bre deg ut både til høyre og til venstre, og din ætt skal ta hedningefolk i eie og bygge opp igjen ødelagte byer.
23054004	Frykt ikke, du skal ikke bli skuffet, og vær ikke skamfull, du skal ikke bli til skamme! Din ungdoms skam skal du glemme, og din enkestands vanære skal du ikke lenger minnes.
23054005	For din skaper er din ektemann, Herren, hærskarenes Gud, er hans navn. Og Israels Hellige er din gjenløser, all jordens Gud kalles han.
23054006	For Herren kaller deg som en forlatt kvinne med sorg i hjertet. En ungdomshustru - skulle hun forkastes? sier din Gud.
23054007	Et lite øyeblikk forlot jeg deg, men med stor barmhjertighet vil jeg samle deg.
23054008	Da min vrede strømmet over, skjulte jeg mitt åsyn for deg et øyeblikk, men med evig miskunnhet forbarmer jeg meg over deg, sier Herren, din gjenløser.
23054009	For som Noahs flom er dette for meg. Likesom jeg sverget at Noahs flom ikke mer skal gå over jorden, slik har jeg nå sverget at jeg ikke vil være vred på deg eller skjenne på deg.
23054010	For fjellene kan vel vike, og haugene rokkes, men min miskunnhet skal ikke vike fra deg, og min fredspakt skal ikke rokkes, sier Herren, han som forbarmer seg over deg.
23054011	Du arming, du som er herjet bort av storm, du som ingen trøst har funnet! Se, jeg legger dine byggesteiner i spydglans, og bygger grunnmuren din med safirer.
23054012	Dine murtinder gjør jeg av rubiner, dine porter av karfunkelsteiner, og hele din ringmur av dyre steiner.
23054013	Alle dine barn skal være lært av Herren, og dine barns fred skal være stor.
23054014	Ved rettferdighet skal du bli grunnfestet. Vær langt fra angst, for du skal ikke ha noe å frykte, og fra redsel, for den skal ikke komme nær til deg!
23054015	Se, om de slår seg sammen mot deg, så er det ikke fra meg. De som slår seg sammen mot deg, skal falle i striden mot deg.
23054016	Se, jeg skaper smeden som puster i kullilden og lager et våpen for sin gjerning. Jeg skaper også en ødelegger til å skade.
23054017	Ingen av de våpen som blir smidd mot deg, skal ha fremgang, og hver tunge som går i rette med deg, skal du få domfelt. Dette er arven til Herrens tjenere, og deres rettferdighet er fra meg, sier Herren.
23055001	Nå vel, alle dere som tørster, kom til vannene! Og dere som ingen penger har, kom, kjøp og et, ja kom, kjøp uten penger og uten betaling vin og melk!
23055002	Hvorfor veier dere ut penger for det som ikke er brød og deres fortjeneste for det som ikke kan mette? Hør på meg! Så skal dere ete det gode, og deres sjel skal glede seg over de fete retter.
23055003	Vend øret hit og kom til meg! Hør! Så skal deres sjel leve. Og jeg vil opprette en evig pakt med dere, og gi dere Davids rike nåde, den visse.
23055004	Se, til et vitne for folkeslag har jeg satt ham, til en fyrste og en hersker over folkeslag.
23055005	Se, folk du ikke kjenner, skal du kalle. Hedningefolk som ikke kjenner deg, skal løpe til deg, for Herrens, din Guds skyld og for Israels Helliges skyld. For han herliggjør deg.
23055006	Søk Herren mens han er å finne, kall på ham den stund han er nær!
23055007	Den ugudelige må forlate sin vei og den urettferdige sine tanker og omvende seg til Herren, så skal han forbarme seg over ham, og til vår Gud, for han vil gjerne forlate alt.
23055008	For mine tanker er ikke deres tanker, og deres veier er ikke mine veier, sier Herren.
23055009	For som himmelen er høyere enn jorden, slik er mine veier høyere enn deres veier, og mine tanker høyere enn deres tanker.
23055010	Ja, likesom regnet og snøen faller ned fra himmelen og ikke vender tilbake dit, men vanner jorden og får den til å bære og gro, så den gir såkorn til såmannen og brød til den som eter,
23055011	slik skal mitt ord være, det som går ut av min munn. Det skal ikke vende tomt tilbake til meg, men det skal gjøre det jeg vil, og ha fremgang med alt som jeg sender det til.
23055012	For med glede skal dere dra ut, og i fred skal dere føres fram. Fjellene og haugene skal bryte ut i fryderop for deres ansikt, og alle markens trær skal klappe i hendene.
23055013	I stedet for tornebusker skal det vokse opp sypresser, i stedet for nesler skal det vokse opp myrter. Det skal være til et navn for Herren, til et evig tegn som ikke skal bli utslettet.
23056001	Så sier Herren: Akt på det som er rett, og gjør rettferdighet! For min frelse kommer snart, og snart skal min rettferdighet åpenbares.
23056002	Salig er det menneske som gjør dette, det menneskebarn som holder fast ved det - som holder sabbaten, så han ikke vanhelliger den, og som akter på sin hånd, så den ikke gjør noe ondt.
23056003	Den fremmede som holder seg til Herren, må ikke si: Herren vil visst skille meg fra sitt folk! Og den som er gjeldet, må ikke si: Se, jeg er et tørt tre!
23056004	For så sier Herren: De gjeldinger som vil holde mine sabbater og velge det som jeg har behag i, og holde fast ved min pakt,
23056005	dem vil jeg i mitt hus og innenfor mine murer gi et minne og et navn som er bedre enn sønner og døtre. Et evig navn vil jeg gi dem, som ikke skal slettes ut.
23056006	Og de fremmede som holder seg til Herren for å tjene ham og for å elske Herrens navn, og for å være hans tjenere, alle de som holder sabbaten, så de ikke vanhelliger den, og som holder fast ved min pakt,
23056007	dem vil jeg føre til mitt hellige berg og la dem glede seg i mitt bønnehus. Deres brennoffer og slaktoffer skal være til behag på mitt alter. For mitt hus skal kalles et bønnens hus for alle folk.
23056008	Så sier Herren Herren, han som samler de fordrevne av Israel: Enda flere vil jeg samle til ham, i tillegg til dem som allerede er samlet til ham.
23056009	Alle dere markens dyr! Kom og et, alle dyr i skogen!
23056010	Israels vektere er blinde alle sammen, de vet ingenting. Alle sammen er de stumme hunder, som ikke kan gjø. De ligger og drømmer og liker å sove.
23056011	Ja, grådige hunder er de, de blir aldri mette. De er hyrder som ikke har forstand. Alle sammen har de vendt seg til sin egen vei, hver til sin egen vinning, fra den første til den siste.
23056012	Kom, jeg vil hente vin! La oss drikke sterk drikk! Og som denne dagen er, skal dagen i morgen være, herlig over all måte!
23057001	Den rettferdige omkommer, og det er ikke noen som legger seg det på hjertet. Fromme menn blir rykket bort uten at noen forstår det. For den rettferdige blir rykket bort før ulykken kommer.
23057002	Han går inn til fred. De hviler på sine leier, alle de som går sin vei rett fram.
23057003	Men kom hit, dere barn av trollkvinnen, dere yngel av en ekteskapsbryter og horkvinne!
23057004	Hvem er det dere gjør dere lystige over? Hvem er det dere lukker munnen opp imot og rekker tunge til? Er dere ikke selv overtredelsens yngel, løgnens avkom?
23057005	Dere er opptent av lyst ved terebintene, under hvert grønt tre. Dere slakter barn i dalene, under kløfter i fjellene.
23057006	De glatte steiner i bekken er din del. Ja, de skal bli din lodd. Også for dem øste du ut drikkoffer og bar fram matoffer - skulle jeg si meg tilfreds med dette?
23057007	På høye, mektige fjell redet du ditt leie. Også der steg du opp for å ofre slaktoffer.
23057008	Og bak døren og dørstolpene satte du ditt minnetegn. Du vendte deg bort fra meg. Du kledde deg naken og steg opp, gjorde ditt leie bredt og tinget deg lønn av dem. Du elsket å ligge med dem, du så deres nakenhet.
23057009	Du dro til kongen med olje, og du kom med mange velluktende salver. Du sendte dine bud langt bort, og du steg dypt ned, like til dødsriket.
23057010	På din lange reise ble du trett. Likevel sa du ikke: Jeg gir tapt! Du fant ny livskraft for din hånd, derfor ble du ikke svak.
23057011	Hvem var du redd for, og hvem fryktet du for, siden du ga deg over til løgnen og ikke husket meg og ikke la deg det på hjertet? Er det ikke slik: Jeg har tidd helt fra eldgammel tid, derfor fryktet du ikke for meg?
23057012	Jeg vil kunngjøre din rettferdighet og dine gjerninger, og de skal ikke gagne deg.
23057013	Når du skriker, så la din gudeflokk redde deg! Nei, en vind skal løfte dem opp alle sammen, et vindpust skal feie dem bort. Men den som tar sin tilflukt til meg, han skal arve landet og ta mitt hellige berg i eie.
23057014	Det skal bli sagt: Bygg, bygg, rydd vei! Ta hvert anstøt bort fra mitt folks vei!
23057015	For så sier Den Høye, Den Opphøyede, han som troner for evig, han som bærer navnet Hellig: I det høye og hellige bor jeg, og hos den som er knust og nedbøyd i ånden, for å gjøre levende de nedbøydes ånd og gjøre de knuste hjerter levende.
23057016	For ikke til evig tid går jeg i rette, og ikke for alle tider er jeg vred. For da måtte ånden visne for mitt åsyn, de sjeler som jeg har skapt.
23057017	På grunn av Israels syndige begjær ble jeg harm og slo ham. Jeg skjulte mitt åsyn og var vred, og han gikk bortvendt på sitt eget hjertes vei.
23057018	Hans veier har jeg sett, og jeg vil lege ham. Jeg vil lede ham og gi ham og hans sørgende trøst.
23057019	Herren skaper leppers grøde. Fred, fred for fjern og nær, sier han. Og jeg vil lege ham.
23057020	Men de ugudelige er som det opprørte hav. Det kan ikke være stille, og bølgene skyller opp gjørme og mudder.
23057021	Det er ingen fred for de ugudelige, sier min Gud.
23058001	Rop av strupen, spar ikke! Oppløft din røst som et horn og forkynn for mitt folk dets overtredelse og for Jakobs hus dets synder!
23058002	Meg spør de dag for dag, de krever å få vite mine veier. Som om de var et folk som har gjort rettferdighet og ikke forlatt sin Guds lov, krever de av meg rettferdige dommer. De vil at Gud skal komme nær til dem.
23058003	Hvorfor faster vi, og du ser det ikke? Hvorfor plager vi vår sjel, og du akter ikke på det? - Se, på den dagen dere faster, gjør dere som dere lyster og utbytter arbeidsfolkene deres.
23058004	Se, for å trette og strides faster dere, for å slå med ugudelighets neve. Dere faster ikke slik nå at deres røst kan bli hørt i det høye.
23058005	Er dette den fasten jeg finner behag i, en dag når et menneske plager sin sjel? At en bøyer sitt hode som et siv og reder sin seng i sekk og aske - kaller du det en faste og en dag som behager Herren?
23058006	Er ikke dette den fasten jeg finner behag i, at dere løser ugudelighets lenker, sprenger åkets bånd, slipper undertrykte fri og bryter hvert et åk?
23058007	Er det ikke dette at du bryter ditt brød til den som sulter, og lar hjemløse stakkarer komme i hus - når du ser en naken, at du da kler ham, og at du ikke drar deg bort fra dem som er av ditt eget kjøtt og blod?
23058008	Da skal ditt lys bryte fram som morgenrøden, og din legedom snart spire fram. Din rettferdighet skal gå fram for ditt åsyn, og Herrens herlighet skal danne din baktropp.
23058009	Da skal du påkalle Herren, og han skal svare. Da skal du rope, og han skal si: Se, her er jeg! Når du får bort hvert åk iblant deg og lar være å peke fingrer og tale ondt,
23058010	når du tar fram til den sultne det som du selv har lyst til, og metter den lidende sjel, da skal ditt lys opprinne i mørket, og din natt skal bli som midt på dagen.
23058011	Herren skal lede deg hele tiden. Han skal mette deg midt i ødemarken, og dine ben skal han styrke. Du skal bli som en vannrik hage, som et kildevell der vannet aldri svikter.
23058012	Sønner av deg skal bygge opp igjen ruinene fra gammel tid. Grunnvoller som har ligget der fra slekt til slekt, skal du gjenreise. Og de skal kalle deg den som murer igjen murbrudd og setter veier i stand, så folk kan bo i landet.
23058013	Når du holder din fot tilbake på sabbaten, så du ikke driver ditt yrke på min hellige dag, og du kaller sabbaten en lyst, kaller Herrens hellige dag ærverdig, og du ærer den, så du ikke går dine egne veier, ikke gjør din gjerning eller fører tomt snakk -
23058014	da skal du glede deg i Herren, og jeg vil la deg fare fram over landets høyder og la deg nyte Jakobs, din fars arv. For Herrens munn har talt.
23059001	Se, Herrens hånd er ikke for kort til å frelse, og hans øre er ikke tunghørt så han ikke kan høre.
23059002	Men deres misgjerninger skiller mellom dere og deres Gud, og deres synder har skjult hans åsyn for dere, så han ikke hører.
23059003	For deres hender er flekket av blod, og deres fingrer av misgjerning. Deres lepper taler løgn, og deres tunge mumler fram svikefulle ord.
23059004	Det er ingen som spør etter rettferdighet, og ingen som fører rettssak på ærlig vis. De setter sin lit til usannhet og taler løgn, de har unnfanget ulykke og føder elendighet.
23059005	Basilisk-egg klekker de ut, og spindelvev vever de. Den som eter av deres egg, må dø, og trykkes et i stykker, bryter det fram en hoggorm.
23059006	Deres vev blir ikke til klær, og en kan ikke dekke seg med deres gjerninger. Deres gjerninger er ondskaps gjerninger, og det er voldsverk i deres hender.
23059007	Deres føtter haster til det onde og er raske til å utøse uskyldig blod. Deres tanker er ondskaps tanker. Det er ødeleggelse og undergang på deres veier.
23059008	Fredens vei kjenner de ikke, og det er ingen rett i deres spor. Sine stier gjør de krokete. Hver den som ferdes der, vet ikke av fred.
23059009	Derfor er retten langt borte fra oss, og rettferdigheten når oss ikke. Vi venter på lys, og se, det er mørke. Vi venter på solskinn, og vi må ferdes i dypeste natt.
23059010	Vi famler som de blinde etter en vegg, vi famler lik folk som ingen øyne har. Vi snubler ved høylys dag som om det var i skumringen. Midt iblant friske er vi som døde.
23059011	Vi brummer som bjørner alle sammen, og vi kurrer som duer. Vi venter på retten, og den kommer ikke, på frelsen, men den er langt borte fra oss.
23059012	For du ser at våre overtredelser er mange, og våre synder vitner mot oss. Våre overtredelser har vi for våre øyne, og våre misgjerninger kjenner vi:
23059013	Vi er falt fra Herren og har fornektet ham, vi har gått bort fra vår Gud. Vi har talt om undertrykkelse og frafall. Vi har unnfanget løgnens ord i våre hjerter og sagt dem ut.
23059014	Derfor er retten blitt holdt tilbake, og rettferdigheten står langt borte. Sannheten har snublet på tingstedet, og det rette kan ikke finne inngang.
23059015	Sannheten ble borte. Den som holdt seg fra det onde, ble plyndret. Herren så det, og det var ondt i hans øyne at det ikke var noen rett.
23059016	Han så at ingen trådte fram, og han undret seg over at ingen førte hans sak. Da hjalp hans arm ham, og hans rettferdighet støttet ham.
23059017	Han kledde seg i rettferdighet som en brynje, og frelsens hjelm satte han på sitt hode. Han kledde seg i hevnens klær og svøpte seg i nidkjærhet som i en ytterkappe.
23059018	Etter deres gjerninger vil han gjengjelde dem, med vrede over sine motstandere, med hevn over sine fiender. Fjerne kyster vil han gjengjelde det de har gjort.
23059019	I Vesterland skal de frykte Herrens navn, og i Østerland hans herlighet. Når fienden kommer som en flod, skal Herrens Ånd drive ham tilbake.
23059020	Det skal komme en gjenløser for Sion og for dem som omvender seg fra overtredelse i Jakob, sier Herren.
23059021	Og dette er den pakten som jeg gjør med dem, sier Herren: Min Ånd, som er over deg, og mine ord, som jeg har lagt i din munn, de skal ikke vike fra din munn eller fra dine barns munn eller fra dine barnebarns munn, sier Herren, fra nå av og til evig tid.
23060001	Stå opp, bli lys! For ditt lys kommer, og Herrens herlighet går opp over deg.
23060002	Se, mørke dekker jorden, og det er belgmørke over folkene. Men over deg skal Herren oppgå, og over deg skal hans herlighet åpenbare seg.
23060003	Folkeslag skal vandre til ditt lys, og konger til den glans som er gått opp over deg.
23060004	Løft dine øyne og se deg omkring! De samler seg alle sammen, de kommer til deg. Dine sønner skal komme fra det fjerne, og dine døtre skal bæres på armen.
23060005	Da skal du se det og stråle av glede, og ditt hjerte skal banke og utvide seg. For havets rikdom skal vende seg til deg, folkenes gods skal komme til deg.
23060006	Et mylder av kameler skal dekke deg, Midians og Efas kamelføll. Alle sammen skal de komme fra Sjeba. Gull og virak skal de føre til deg, og Herrens pris skal de forkynne.
23060007	Alle Kedars sauer skal samles til deg, Nebajots værer skal tjene deg. De skal ofres på mitt alter til velbehag for meg, og min herlighets hus vil jeg herliggjøre.
23060008	Hvem er disse som kommer flyvende som skyer, som duer til sine dueslag?
23060009	Jo, fjerne kyster venter på meg. Fremst seiler Tarsis-skipene og fører dine barn hit fra det fjerne, deres sølv og gull kommer med dem - for Herrens, din Guds navns skyld, for Israels Helliges skyld, for han herliggjør deg.
23060010	Fremmede skal bygge dine murer, og deres konger skal tjene deg. I min harme har jeg slått deg, men i min nåde har jeg igjen forbarmet meg over deg.
23060011	Dine porter skal holdes åpne hele tiden, verken dag eller natt skal de lukkes, så folkenes gods må bli ført inn til deg, og deres konger bli brakt med som fanger.
23060012	For det folk og det rike som ikke vil tjene deg, skal gå til grunne, og folkeslag skal bli lagt øde.
23060013	Libanons herlighet skal komme til deg, både sypress og lønn og buksbom, for å pryde det stedet der min helligdom er. Det sted hvor mine føtter står, vil jeg herliggjøre.
23060014	Sønner av dem som har plaget deg, skal komme og bøye seg for deg. Alle de som har foraktet deg, skal kaste seg ned for dine føtter. De skal kalle deg Herrens by, Israels Helliges Sion.
23060015	Istedenfor at du var forlatt og hatet, så det ikke var noen som dro igjennom deg, vil jeg gjøre deg til en evig herlighet, en fryd for slekt etter slekt.
23060016	Du skal die folkenes melk, ja, kongers bryst skal du die. Og du skal kjenne at jeg, Herren, er din frelser, og Jakobs Veldige din gjenløser.
23060017	Istedenfor kobber vil jeg gi gull, istedenfor jern vil jeg gi sølv, istedenfor tre gir jeg deg kobber og jern istedenfor stein. Jeg vil gjøre fred til din øvrighet og rettferdighet til din styrer.
23060018	Det skal ikke mer høres om vold i ditt land, ikke om hærfang og ødeleggelse innenfor dine grenser. Du skal kalle frelsen dine murer og lovsangen dine porter.
23060019	Solen skal ikke mer være ditt lys om dagen, og månen skal ikke skinne og lyse for deg. Men Herren skal være et evig lys for deg, og din Gud skal være din herlighet.
23060020	Din sol skal ikke mer gå ned, og din måne skal ikke miste sitt skinn. For Herren skal være et evig lys for deg, og dine sørgedager skal være til ende.
23060021	Og hele ditt folk skal være rettferdig. Til evig tid skal de eie landet. De er jo en kvist som jeg har plantet, et verk av mine hender til min ære.
23060022	Den minste skal bli til tusen, og den ringeste til et veldig folk. Jeg, Herren, jeg vil la det skje hastig i sin tid.
23061001	Herren Herrens Ånd er over meg, fordi Herren har salvet meg til å forkynne et godt budskap for de fattige. Han har sendt meg til å forbinde dem som har et nedbrutt hjerte, til å utrope frihet for de fangne og frigjørelse for de bundne,
23061002	til å utrope et nådens år fra Herren og en hevnens dag fra vår Gud, til å trøste alle sørgende,
23061003	til å gi de sørgende i Sion hodepryd istedenfor aske, gledes olje istedenfor sorg, lovprisnings drakt istedenfor en avmektig ånd. De skal kalles rettferdighetens terebinter, Herrens plantning til hans ære.
23061004	De skal bygge opp igjen det som ble ødelagt i eldgammel tid, gjenreise det som har ligget øde fra de første slekter. De skal fornye ødelagte byer, det som har ligget øde fra slekt til slekt.
23061005	Fremmede skal stå og gjete sauene for dere, og utlendinger skal være deres åkerdyrkere og vingårdsmenn.
23061006	Men dere, dere skal kalles Herrens prester, vår Guds tjenere skal de kalle dere. Folkenes gods skal dere ete, og deres herlighet skal gå over til dere.
23061007	Dere skal få dobbel gjengjeld for deres skam, og de som led vanære, skal nå juble over sin lodd. Derfor skal de få dobbel lodd i sitt land, evig glede skal bli dem til del.
23061008	For jeg, Herren, elsker rett og hater ran og urettferdighet. Trofast vil jeg gi dem deres lønn, og en evig pakt vil jeg slutte med dem.
23061009	Deres ætt skal bli kjent blant folkene, og deres etterkommere blant folkeslagene. Alle som ser dem, skal kjenne at de er en ætt som Herren har velsignet.
23061010	Jeg vil glede meg i Herren, min sjel skal fryde seg i min Gud. For han har kledd meg i frelsens drakt, i rettferdighetens kappe har han svøpt meg - lik brudgommen, som setter på seg en lue prektig som prestens, og lik bruden, som pryder seg med sine smykker.
23061011	For som jorden lar sine spirer skyte fram, og som en hage lar sine vekster spire, slik skal Herren Herren la rettferdighet og lovsang spire fram for alle folkenes åsyn.
23062001	For Sions skyld vil jeg ikke tie, og for Jerusalems skyld vil jeg ikke være stille, før hennes rettferdighet går fram som en stråleglans, og hennes frelse som et brennende bluss.
23062002	Folkene skal se din rettferdighet, og alle konger din herlighet. Du skal kalles med et nytt navn, som Herrens munn skal nevne.
23062003	Og du skal være en prektig krone i Herrens hånd og et kongelig hodesmykke i din Guds hånd.
23062004	Du skal ikke mer kalles den forlatte, og ditt land skal ikke mer kalles en ødemark. Men du skal kalles min lyst, og ditt land skal kalles ektehustru. For Herren har sin lyst i deg, og ditt land skal bli tatt til ekte.
23062005	Som en ung mann tar en jomfru til ekte, slik skal dine barn ta deg til ekte. Og som en brudgom gleder seg over sin brud, skal din Gud glede seg over deg.
23062006	På dine murer, Jerusalem, setter jeg vektere. Aldri skal de tie, ikke hele dagen og ikke hele natten. Dere som minner Herren, unn dere ingen ro!
23062007	Og gi ham ikke ro før han bygger Jerusalem opp igjen, og før han gjør henne til en lovsang på jorden!
23062008	Herren har sverget ved sin høyre hånd og ved sin veldige arm: Jeg vil ikke mer gi dine fiender ditt korn å ete, heller ikke skal fremmede drikke din most, som du har hatt strev med.
23062009	Men de som høster kornet, skal ete det og prise Herren, og de som samler inn mosten, skal drikke den i forgårdene til min helligdom.
23062010	Dra inn! Dra inn gjennom portene, rydd veien for folket! Bygg, bygg veien, rens den for stein, løft et banner for folkene!
23062011	Se, Herren lar det lyde til jordens ende: Si til Sions datter: Se, din frelse kommer! Se, hans lønn er med ham, og hans gjengjeldelse går foran ham.
23062012	Og de skal kalles det hellige folk, Herrens gjenløste. Og du selv skal kalles den søkte, den by som ikke er forlatt.
23063001	Hvem er han som kommer fra Edom, i røde klær fra Bosra, så prektig i sin kledning der han skrider fram i sin store kraft? - Det er jeg, jeg som taler rettferdighet, som er mektig til å frelse.
23063002	Hvorfor er din kledning så rød, lik klærne til han som tråkker vinpressen?
23063003	Pressekaret har jeg tråkket, jeg alene, og av folkene var det ingen med meg. Så tråkket jeg på dem i min vrede og trampet dem i stykker i min harme. Da sprutet deres blod på mine klær, og hele min kledning fikk jeg tilsølt.
23063004	For hevnens dag var i mitt hjerte, og mitt gjenløsningsår var kommet.
23063005	Jeg så meg om, men det var ingen som hjalp. Jeg undret meg, men det var ingen som støttet meg. Da hjalp min arm meg, og min harme støttet meg.
23063006	Jeg tråkket ned folkeslag i min vrede og gjorde dem drukne i min harme. Jeg lot deres blod renne ned på jorden.
23063007	Herrens miskunn vil jeg forkynne, de gjerninger som vi priser ham for, etter alt det Herren har gjort mot oss - hans store godhet mot Israels hus, som han viste dem etter sin barmhjertighet og etter sin store miskunn.
23063008	Han sa: Ja, de er mitt folk, de er barn som ikke vil svike. Og han ble en frelser for dem.
23063009	I all deres trengsel var det ingen trengsel, og hans åsyns engel frelste dem. I sin kjærlighet og sin store mildhet gjenløste han dem, og han tok dem opp og bar dem alle den gamle tids dager.
23063010	Men de, de var gjenstridige og gjorde hans Hellige Ånd sorg. Da skiftet han sinn og ble deres fiende, han selv stred mot dem.
23063011	Da tenkte hans folk på de gamle dager, på Moses: Hvor er han som førte dem opp fra havet med ham som var hyrde for hjorden? Hvor er han som ga sin Hellige Ånd midt iblant dem,
23063012	han som lot sin herlige arm gå fram ved Moses’ høyre side, som kløvde vannene for deres åsyn for å gjøre seg et evig navn,
23063013	han som førte dem gjennom dypene som en hest gjennom ørkenen, så de ikke snublet?
23063014	Likesom feet går ned i dalen, førte Herrens Ånd dem til hvile. Slik ledet du ditt folk for å skape deg et herlig navn.
23063015	Sku ned fra himmelen, se ut fra din hellige og herlige bolig! Hvor er din nidkjærhet og ditt velde? Ditt hjertes medynk og din miskunn holder seg tilbake fra meg.
23063016	Du er vår far. Abraham vet jo ikke om oss, og Israel kjenner oss ikke. Du, Herre, er vår far, vår gjenløser fra eldgammel tid er ditt navn.
23063017	Hvorfor lar du oss fare vill fra dine veier, Herre? Hvorfor forherder du vårt hjerte, så vi ikke frykter deg? Vend om for dine tjeneres skyld, for de stammenes skyld som er din arv!
23063018	En liten stund har ditt hellige folk hatt landet i eie. Våre motstandere har tråkket ned din helligdom.
23063019	Vi er blitt som de du aldri har hersket over, som de ditt navn ikke har vært nevnt over.
23064001	Gi du ville flerre himmelen og fare ned, så fjellene skalv for ditt åsyn, som når ilden setter tørre kvister i brann og får vannet til å koke - for å kunngjøre ditt navn for dine motstandere, så folkene skalv for ditt åsyn,
23064002	når du gjorde forferdelige ting som vi ikke ventet, når du for ned, og fjellene skalv for ditt åsyn!
23064003	Fra gammel tid har jo ingen spurt eller hørt, og intet øye sett noen annen gud enn deg gjøre slikt for dem som venter på ham.
23064004	Du kommer dem i møte som gjør rettferdighet med glede, de som minnes deg på dine veier. Se, du ble vred, for vi syndet. Slik var det fra gammel tid, og kan vi da bli frelst?
23064005	Vi ble som den urene alle sammen. All vår rettferdighet ble som et urent klesplagg. Som løvet visnet vi alle sammen, og som vinden førte våre misgjerninger oss bort.
23064006	Og det er ingen som påkaller ditt navn, som manner seg opp til å holde fast ved deg. For du har skjult ditt åsyn for oss og overlatt oss til å tæres bort i våre misgjerningers vold.
23064007	Men nå, Herre! Du er vår far. Vi er leire, og du er den som former oss, et verk av din hånd er vi alle sammen.
23064008	Herre, vær ikke så over all måte vred og kom ikke i hu misgjerninger til evig tid! Men tenk på at vi alle sammen er ditt folk!
23064009	Dine hellige byer er blitt en ørken. Sion er blitt en ørken, Jerusalem en ødemark.
23064010	Vårt hellige og herlige hus, hvor våre fedre lovet deg, er blitt oppbrent av ild, og alt som var vår lyst, er blitt til ruiner.
23064011	Vil du tross dette holde deg tilbake, Herre? Vil du tie og trykke oss så tungt?
23065001	Jeg bød meg fram for dem som ikke spurte. Jeg var å finne for dem som ikke søkte meg. Jeg sa til et hedningefolk som ikke var kalt ved mitt navn: Se, her er jeg, her er jeg!
23065002	Hele dagen bredte jeg ut mine hender til et gjenstridig folk, som går på den veien som ikke er god, og følger sine egne tanker,
23065003	til et folk som stadig krenker meg rett opp i ansiktet, som ofrer i hagene og brenner røkelse på teglsteinene,
23065004	som sitter i gravene og overnatter i avkrokene, som eter svinekjøtt og har sine kar fulle av avskyelig suppe,
23065005	som sier: Hold deg unna, kom ikke nær meg, for jeg er hellig for deg! - Disse er en røk i min nese, en ild som brenner hele dagen.
23065006	Se, det står skrevet for mitt åsyn: Jeg vil ikke tie før jeg får betalt det, ja, betalt det i deres fang,
23065007	både deres egne misgjerninger og fedrenes misgjerninger, sier Herren, at de brente røkelse på fjellene og hånte meg på haugene. Deres lønn vil jeg først av alt måle opp i deres fang.
23065008	Så sier Herren: Som folk sier når de finner saft i druen: Ødelegg den ikke, for det er en velsignelse i den! - slik vil jeg gjøre for mine tjeneres skyld og ikke ødelegge hele folket.
23065009	Men jeg vil la en ætt komme av Jakob, og av Juda en arving til mine fjell. Mine utvalgte skal arve landet, og mine tjenere skal bo der.
23065010	Saron skal bli til en beitemark for småfe, og Akors dal til et hvilested for storfe, til gagn for mitt folk, som søker meg.
23065011	Men dere som går bort fra Herren, som glemmer mitt hellige berg, som dekker bord for Gad, og som fyller begeret med krydret vin for Meni,
23065012	dere vil jeg overgi til sverdet. Dere skal alle sammen måtte bøye dere ned for å slaktes, fordi jeg kalte, og dere svarte ikke, fordi jeg talte, og dere hørte ikke, men gjorde det som var ondt i mine øyne, og valgte det jeg ikke hadde behag i.
23065013	Derfor sier Herren Herren: Se, mine tjenere skal ete, men dere skal sulte. Se, mine tjenere skal drikke, men dere skal tørste. Se, mine tjenere skal glede seg, men dere skal stå der med skammen.
23065014	Se, mine tjenere skal juble av hjertens lyst, men dere skal skrike av hjertets pine og hyle i fortvilelse.
23065015	Og navnet deres skal dere etterlate til en ed for mine utvalgte, og Herren Herren skal drepe deg. Men sine tjenere skal han kalle med et annet navn,
23065016	så den som velsigner seg på jorden, skal velsigne seg i den trofaste Gud, og den som sverger på jorden, skal sverge ved den trofaste Gud. For de tidligere trengsler er glemt og skjult for mine øyne.
23065017	For se, jeg skaper en ny himmel og en ny jord. Og de første ting skal ikke minnes, ingen skal lenger komme dem i hu.
23065018	Ja, gled og fryd dere til evig tid over det jeg skaper! For se, jeg skaper Jerusalem til jubel og hennes folk til fryd.
23065019	Og jeg vil juble over Jerusalem og fryde meg i mitt folk. Gråt eller skrik skal ikke lenger høres der.
23065020	Det skal ikke lenger finnes noe spedbarn som bare lever få dager, eller en gammel mann som ikke fyller sine dagers mål. Nei, en ung mann skal den være som dør hundre år gammel, og hundre år gammel skal den synder bli som forbannes.
23065021	De skal bygge hus og bo i dem og plante vingårder og ete deres frukt.
23065022	Ikke skal de bygge og en annen bo, ikke skal de plante og en annen ete. Nei, som treets dager skal mitt folks dager være, og mine utvalgte skal selv få nyte frukten av sine henders gjerning.
23065023	De skal ikke gjøre seg strev forgjeves og ikke føde barn til en brå død. For de er en ætt som er velsignet av Herren, og de får ha sine etterkommere hos seg.
23065024	Og det skal skje: Før de roper, skal jeg svare, mens de ennå taler, skal jeg høre.
23065025	Ulven og lammet skal beite sammen, løven skal ete halm som oksen, og ormen får støv til mat. Ingen skal gjøre noe ondt og ingen skal ødelegge noe på hele mitt hellige berg, sier Herren.
23066001	Så sier Herren: Himmelen er min trone, og jorden er en skammel for mine føtter. Hva slags hus kunne dere bygge meg, og hvor skulle det finnes et hvilested for meg?
23066002	Alt dette har jo min hånd gjort, og slik ble alt dette til, sier Herren. Men den jeg vil se til, det er den elendige, og den som har en nedbrutt ånd og er forferdet over mitt ord.
23066003	Den som slakter en okse, er som den som dreper en mann. Den som ofrer et lam, er som den som bryter nakken på en hund. Den som ofrer matoffer, er som den som ofrer svineblod. Den som bærer fram påminningsoffer av virak, er som den som priser avguder. Likesom de har valgt sine egne veier, og deres sjel har behag i deres avskyelige gudebilder,
23066004	så vil jeg velge å gjøre ondt imot dem. Det de er redde for, vil jeg la komme over dem. For jeg ropte, men ingen svarte, jeg talte, men de hørte ikke, de gjorde det som var ondt i mine øyne, og valgte det jeg ikke hadde behag i.
23066005	Hør Herrens ord, dere som er forferdet over hans ord! Deres brødre som hater dere, som støter dere fra seg for mitt navns skyld, de sier: La Herren vise sin herlighet, så vi kan få se at dere blir glade! - Men de skal bli til skamme.
23066006	Hør! Larm fra byen! En røst fra templet, Herrens røst, han som gjengjelder sine fiender det de har gjort!
23066007	Før hun var i barnsnød, har hun født. Før veene kom over henne, har hun født et guttebarn til verden.
23066008	Hvem har hørt slikt? Hvem har sett slike ting? Kommer et land til verden på én dag, eller blir et folk født på én gang? For Sion har vært i barnsnød, og med det samme har hun født sine sønner.
23066009	Skulle jeg åpne morslivet og ikke la barnet bli født? sier Herren. Eller skulle jeg som lar barnet bli født, lukke morslivet igjen? sier din Gud.
23066010	Gled dere med Jerusalem og juble over henne, alle dere som elsker henne! Fryd dere, ja, fryd dere med henne, alle dere som sørger over henne!
23066011	Så skal dere få die og bli mettet av hennes lindrende bryst, suge og glede dere ved hennes store herlighet.
23066012	For så sier Herren: Se, jeg lar fred komme over henne som en flod og hedningenes herlighet som en overstrømmende bekk. Og dere skal få die, på armen skal dere bli båret, og på fanget skal dere bli kjærtegnet.
23066013	Som en mor trøster sitt barn, slik vil jeg trøste dere. I Jerusalem skal dere få trøst.
23066014	Dere skal se det, og deres hjerte skal fryde seg. Deres ben skal bli frodige som gresset. Det skal kjennes at Herrens hånd er med hans tjenere. Men han skal bli vred på sine fiender.
23066015	For se, Herren skal komme i ild, og hans vogner skal være som stormvind. Han kommer for å gjøre gjengjeld i sin glødende vrede og med truende flammer.
23066016	For med ild skal Herren holde dom og med sitt sverd skal han slå alt kjød. Mange skal det bli som Herren slår i hjel.
23066017	De som helliger og renser seg for å gå til hagene etter en som er midt iblant dem, de som eter svinekjøtt og avskyelige dyr, til og med mus, de skal omkomme alle sammen, sier Herren.
23066018	Og jeg, jeg gjør deres gjerninger og tanker til intet. Den tid kommer da jeg samler alle folk og tungemål, og de skal komme og se min herlighet.
23066019	Jeg vil gjøre et tegn på dem og sende noen av de unnkomne blant dem til hedningefolkene, til Tarsis, Pul og Lud, bueskytterne, til Tubal og Javan, til de fjerne kyster som ikke har hørt gjetordet om meg og ikke sett min herlighet. Og de skal kunngjøre min herlighet blant hedningefolkene.
23066020	Fra alle hedningefolkene skal de komme med alle deres brødre til matoffer for Herren, på hester, på vogner, i bærestoler, på muldyr og på raske kameler, og de skal føre dem opp på mitt hellige berg i Jerusalem, sier Herren, slik som Israels barn bærer matofferet i rene kar til Herrens hus.
23066021	Også av dem vil jeg ta meg noen til prester og til levitter, sier Herren.
23066022	For likesom den nye himmelen og den nye jorden, som jeg skaper, blir stående til evig tid for mitt åsyn, sier Herren, slik skal også deres ætt og det navn dere har, bli stående til evig tid.
23066023	Og det skal skje: Nymåne etter nymåne og sabbat etter sabbat skal alt kjød komme for å tilbe for mitt åsyn, sier Herren.
23066024	Og de skal gå ut og se på de døde kroppene av de menn som har syndet mot meg, for deres orm skal ikke dø, og deres ild skal ikke slokkes, og de skal være en gru for alt kjød.
24001001	Ord av Jeremia, sønn av Hilkia, en av prestene i Anatot i Benjamins land.
24001002	Herrens ord kom til ham i de dager da Josjia, Amons sønn, var konge i Juda, i det trettende året av hans regjering,
24001003	og siden i de dager da Jojakim, Josjias sønn, var konge i Juda, og helt til slutten av Judas konge Sidkias, Josjias sønns ellevte år, da Jerusalems innbyggere ble bortført i den femte måneden.
24001004	Herrens ord kom til meg, og det lød så:
24001005	Før jeg dannet deg i mors liv, kjente jeg deg, og før du kom ut av mors skjød, helliget jeg deg. Jeg satte deg til en profet for folkene.
24001006	Men jeg sa: Å, Herre Herre! Se, jeg forstår meg ikke på å tale, for jeg er ung.
24001007	Da sa Herren til meg: Si ikke: Jeg er ung! Du skal gå til alle dem jeg sender deg til, og alt det jeg befaler deg, skal du tale.
24001008	Frykt ikke for dem, for jeg er med deg og vil redde deg, sier Herren.
24001009	Og Herren rakte ut sin hånd og rørte ved min munn. Og Herren sa til meg: Se, jeg legger mine ord i din munn.
24001010	Se, jeg setter deg i dag over folkene og over rikene til å rykke opp og rive ned, til å ødelegge og bryte ned, til å bygge og til å plante.
24001011	Og Herrens ord kom til meg. Det lød så: Hva ser du, Jeremia? Jeg svarte: Jeg ser en stav av det våkne treet.
24001012	Da sa Herren til meg: Du så rett. For jeg vil våke over mitt ord, så jeg fullbyrder det.
24001013	Og Herrens ord kom til meg for andre gang: Hva ser du? Jeg svarte: Jeg ser en kokende gryte, og den er vendt hit fra nord.
24001014	Og Herren sa til meg: Fra nord skal ulykken slippes løs over alle landets innbyggere.
24001015	For se, jeg kaller på alle folkestammer i rikene mot nord, sier Herren. De skal komme og sette hver sin stol ved inngangen til Jerusalems porter og mot alle dets murer rundt omkring og mot alle byene i Juda.
24001016	Og jeg vil avsi mine dommer over dem på grunn av all deres ondskap, fordi de forlot meg og brente røkelse for andre guder og tilba sine egne henders verk.
24001017	Men du skal binde opp om deg og stå opp og tale til dem alt det jeg befaler deg. Vær ikke redd for dem, så jeg ikke skal gjøre deg redd for dem!
24001018	Og se, jeg gjør deg i dag til en fast borg og til en jernstøtte og til en kobbermur mot hele landet - mot Judas konger, mot dets høvdinger, mot dets prester og mot folket i landet.
24001019	De skal kjempe mot deg, men ikke få overhånd over deg. For jeg er med deg, sier Herren. Jeg vil redde deg.
24002001	Og Herrens ord kom til meg, og det lød så:
24002002	Gå av sted og rop ut for Jerusalems ører og si: Så sier Herren: Jeg minnes din ungdoms hengivenhet, dine forlovelsesdagers kjærlighet, hvordan du fulgte meg i ørkenen, i et land hvor ingen sår.
24002003	Hellig var Israel for Herren, hans førstegrøde. Alle som ville fortære ham, måtte bøte. Ulykke kom over dem, sier Herren.
24002004	Hør Herrens ord, Jakobs hus og alle ætter av Israels hus!
24002005	Så sier Herren: Hva urett har deres fedre funnet hos meg, siden de gikk langt bort fra meg og fulgte de tomme guder og selv ble tomme?
24002006	De sa ikke: Hvor er Herren, som førte oss opp fra landet Egypt, som ledet oss i ørkenen, i et land med ødemarker, fullt av kløfter, et land med tørke og dødsskygge, et land der ingen mann har ferdes, og ikke noe menneske har bodd?
24002007	Og jeg førte dere inn i et land med fruktbare marker, så dere fikk ete av dets frukt og dets gode ting. Men da dere kom inn, gjorde dere mitt land urent, og min arv til en motbydelighet.
24002008	Prestene sa ikke: Hvor er Herren? De som syslet med loven, kjente meg ikke. Hyrdene falt fra meg. Profetene spådde ved Ba’al og fulgte dem som ikke kan hjelpe.
24002009	Derfor fortsetter jeg å gå i rette med dere, sier Herren. Ja, med deres barnebarn vil jeg gå i rette.
24002010	Dra over til kitteernes øyer og se. Send bud til Kedar og gi nøye akt. Se om noe slikt er skjedd!
24002011	Har vel et hedningefolk byttet bort sine guder, enda de ikke er guder? Men mitt folk har byttet bort sin ære mot det som ikke kan hjelpe.
24002012	Bli forferdet, dere himler, over dette! Skjelv av skrekk, sier Herren.
24002013	For to onde ting har mitt folk gjort: Meg har de forlatt, kilden med det levende vann, og de har hogd seg ut brønner, sprukne brønner som ikke holder vann.
24002014	Er Israel en trell? Er han født som trell? Hvorfor er han blitt røvet?
24002015	Unge løver brølte mot ham. De lot sin røst høre, og de gjorde hans land til en ørken. Hans byer ble brent ned, så ingen bor i dem.
24002016	Også Memfis’ og Tahpenes’ barn gjorde ditt hode skallet.
24002017	Har du ikke gjort deg selv alt dette, fordi du forlot Herren din Gud den tid han ville lede deg på veien?
24002018	Og nå, hvorfor tar du veien til Egypt for å drikke Sikors vann? Og hvorfor tar du veien til Assyria for å drikke elvens vann?
24002019	Din egen ondskap tukter deg, og ditt frafall straffer deg. Kjenn da og se hvor ondt og bittert det er at du forlater Herren din Gud, og at du ikke lenger frykter meg, sier Herren Herren, hærskarenes Gud.
24002020	Fra gammel tid brøt du ditt åk og rev i stykker dine bånd. Du sa: Jeg vil ikke tjene. Men på hver høy bakke og under hvert grønt tre la du deg ned og drev hor.
24002021	Jeg hadde plantet deg som et edelt vintre, helt igjennom av ekte sæd. Hvordan er du da blitt omskapt for meg til et uekte, vilt vintre?
24002022	Om du så ville rense deg med pottaske og bruke mye lut, så skulle likevel din misgjerning være skitten for mitt åsyn, sier Herren Herren.
24002023	Hvordan kan du si: Jeg er ikke blitt uren, jeg har ikke gått etter Ba’alene? Se på din vei i dalen! Forstå hva du har gjort, du lette kamelhoppe som løper hit og dit!
24002024	Lik et villesel som er vant til ørkenen, snapper hun etter været i sin sjels begjær. Hvem kan dempe hennes brunst? Alle de som søker henne, slipper å løpe seg trett! I hennes måned finner de henne.
24002025	La ikke din fot bli bar og din strupe bli tørst! Men du sier: Det nytter ikke! Nei! Jeg elsker fremmede, og etter dem vil jeg gå.
24002026	Likesom en tyv må skamme seg når han blir grepet, slik må Israels hus skamme seg, de selv, deres konger, deres høvdinger, deres prester og deres profeter.
24002027	For de sier til treet: Du er min far! - og til steinen: Du har født meg! De har vendt ryggen til meg og ikke ansiktet. Men når ulykken kommer, sier de: Reis deg og hjelp oss!
24002028	Hvor er da dine guder som du laget deg? La dem reise seg, om de kan hjelpe deg når ulykken kommer! For så mange som dine byer er, så mange er dine guder blitt, Juda!
24002029	Hvorfor tretter dere med meg? Dere er alle sammen falt fra meg, sier Herren.
24002030	Forgjeves slo jeg deres barn, de tok ikke imot tukt. Deres eget sverd fortærte profetene som en herjende løve.
24002031	Du onde slekt! Gi akt på Herrens ord! Har jeg vært en ørken for Israel eller et belgmørkt land? Hvorfor sier mitt folk: Vi går hvor vi vil! Vi vil ikke lenger komme til deg.
24002032	Mon en jomfru glemmer sitt smykke, en brud sitt belte? Men mitt folk har glemt meg i dager uten tall.
24002033	Hvor dyktig du styrer din vei til elskov! Slik har du også lært dårlige kvinner dine veier.
24002034	Blod av fattige sjeler er funnet på kappeflikene dine. Du grep dem ikke i innbrudd. Men til tross for alt dette
24002035	sier du likevel: Jeg er uskyldig, hans vrede har for visst vendt seg fra meg! - Se, jeg vil gå i rette med deg fordi du sier: Jeg har ikke syndet.
24002036	Hvorfor farer du så meget omkring og skifter din vei? Også ved Egypt skal du bli til skamme, slik som du ble til skamme ved Assyria.
24002037	Også derfra skal du gå ut med hendene på hodet. For Herren har forkastet dem du setter din lit til, og du skal ikke ha noen lykke med dem.
24003001	Det heter: Når en mann lar sin kone fare, og hun går fra ham og blir en annen manns kone, kan han da komme tilbake til henne igjen? Ville ikke da landet bli vanhelliget? Og du, du har drevet hor med mange venner og skulle enda komme tilbake til meg igjen? sier Herren.
24003002	Løft dine øyne til de nakne haugene og se: Finnes det noe sted hvor du ikke er blitt vanæret? Ved veiene satt du og ventet på dem, som en araber i ørkenen. Og du vanhelliget landet ved ditt hor og din ondskap.
24003003	Derfor ble regnbygene holdt tilbake, og senregnet falt ikke. Men du hadde en horkvinnes panne, du ville ikke skamme deg.
24003004	Har du ikke nettopp nå ropt til meg: Min far, du er min ungdoms venn!
24003005	Mon han vil holde fast ved sin vrede for alltid eller bevare sin harme til evig tid? Se, slik talte du, og enda gjorde du alt det onde du bare kunne.
24003006	Herren sa til meg i kong Josjias dager: Har du sett hva Israel, den frafalne kvinnen, har gjort? Hun gikk opp på hvert høyt fjell og inn under hvert grønt tre og drev hor der.
24003007	Og jeg sa: Når hun har gjort alt dette, vil hun vende tilbake til meg. Men hun vendte ikke tilbake. Og det så hennes søster Juda, den troløse.
24003008	Jeg så at enda jeg hadde latt den frafalne, Israel, fare og gitt henne hennes skilsmissebrev, fordi hun hadde brutt ekteskapet, fryktet likevel ikke hennes søster Juda, den troløse, men gikk av sted og drev hor hun også.
24003009	Med sitt frekke horeliv vanhelliget hun landet. Hun brøt ekteskapet med stein og med tre.
24003010	Enda vendte hennes troløse søster Juda ikke tilbake til meg av hele sitt hjerte, men hun bare hyklet, sier Herren.
24003011	Og Herren sa til meg: Den frafalne, Israel, har vist seg mer rettferdig enn den troløse, Juda.
24003012	Gå av sted og rop ut disse ordene mot nord og si: Vend tilbake, Israel, du frafalne, sier Herren. Jeg vil ikke se på dere i vrede. For jeg er nådig, sier Herren, jeg vil ikke være vred til evig tid.
24003013	Bare erkjenn din misgjerning, at du er falt fra Herren din Gud. På forskjellige veier løp du om til de fremmede guder, inn under hvert grønt tre, og på min røst har dere ikke hørt, sier Herren.
24003014	Vend tilbake, frafalne barn! sier Herren. For jeg er deres herre. Jeg vil ta dere, én av en by og to av en ætt, og føre dere til Sion.
24003015	Og jeg vil gi dere hyrder etter mitt hjerte. De skal vokte dere med forstand og visdom.
24003016	Når dere blir et stort og tallrikt folk i landet i de dager, sier Herren, da skal de ikke lenger tale om Herrens paktsark eller tenke på den. De skal ikke minnes den og ikke savne den, og det skal ikke lenger bli laget noen slik ark.
24003017	På den tiden skal de kalle Jerusalem Herrens trone. Og alle folkene skal samle seg der, til Herrens navn i Jerusalem. De skal ikke mer følge sitt onde, harde hjerte.
24003018	I de dager skal Judas hus gå til Israels hus. De skal komme sammen fra landet i nord til det landet jeg ga deres fedre til arv.
24003019	Og jeg, jeg sa: Hvor høyt vil jeg ikke sette deg blant barna og gi deg et fagert land, den herligste arv blant folkene! Og jeg sa videre: Dere skal rope til meg: Min far! og ikke vende dere bort fra meg.
24003020	Men sannelig, som en kvinne er troløs mot sin venn, slik har dere vært troløse mot meg, Israels hus! sier Herren.
24003021	En røst høres på de nakne haugene, Israels barns gråt og bønner. For de har gått på onde veier, de har glemt Herren sin Gud.
24003022	Vend tilbake, frafalne barn! Jeg vil lege deres frafall. - Se, vi kommer til deg, for du er Herren vår Gud.
24003023	Sannelig, det er til ingen nytte at dere larmer på haugene. Sannelig, i Herren vår Gud er Israels frelse!
24003024	Men den skammelige avgudsdyrkelsen har fortært frukten av våre fedres arbeid helt fra vår ungdom av, deres småfe og storfe, deres sønner og døtre.
24003025	La oss ligge i vår vanære, og la vår skam dekke oss! For mot Herren vår Gud har vi syndet, vi og våre fedre, fra vi var unge og til denne dag. Vi har ikke hørt på Herrens, vår Guds røst.
24004001	Dersom du vil vende om, Israel, så vend tilbake til meg, sier Herren. Og dersom du tar dine styggedommer bort fra mitt åsyn, skal du ikke vanke hjemløs om.
24004002	Dersom du sverger: Så sant Herren lever! - i sannhet, med rett og rettferdighet, da skal hedningefolk velsigne seg i ham og rose seg av ham.
24004003	For så sier Herren til Judas menn og til Jerusalem: Bryt dere nytt land og så ikke blant torner!
24004004	Omskjær dere for Herren og ta bort hjertets forhud, Judas menn og Jerusalems innbyggere! Ellers skal min harme fare ut som ild og brenne, uten at noen slokker, for deres onde gjerningers skyld.
24004005	Forkynn det i Juda og kunngjør det i Jerusalem og si: Blås i horn i landet! Rop ut med full røst og si: Samle dere og la oss gå inn i de befestede byene!
24004006	Løft opp banner bort imot Sion, flytt bort, stans ikke! Jeg lar ulykke komme fra nord og stor ødeleggelse.
24004007	En løve har reist seg fra sitt kratt, han som ødelegger folkene, har brutt opp, har dratt ut fra sitt hjem for å gjøre ditt land til en ørken. Dine byer skal ødelegges, så ingen bor der.
24004008	Derfor, bind opp om dere med sekk, klag og skrik! For Herrens brennende vrede har ikke vendt seg fra oss.
24004009	På den dagen, sier Herren, skal kongens forstand og høvdingenes forstand svikte, og prestene skal forferdes og profetene bli fylt av redsel.
24004010	Da sa jeg: Å, Herre Herre! Sannelig, ille har du sveket dette folket og Jerusalem, da du sa: Dere skal få fred! Og nå er sverdet trengt inn i sjelen.
24004011	På den tiden skal det bli sagt til dette folket og til Jerusalem: En brennende vind fra de nakne haugene i ørkenen blåser mot mitt folks datter. Det er ikke en vind til å kaste eller rense korn med.
24004012	Nei, en sterkere vind lar jeg komme. Nå vil også jeg avsi dom over dem.
24004013	Se, som skyer drar han opp, og som stormvind er hans vogner. Hans hester er lettere enn ørner. Ve oss, vi er ødelagt.
24004014	Rens ondskapen ut av ditt hjerte, Jerusalem, så du kan bli frelst! Hvor lenge skal dine syndige tanker bo i ditt indre?
24004015	For en røst kommer med melding fra Dan og varsler ondt fra Efra’ims fjell.
24004016	Forkynn det for folkene, kunngjør det for Jerusalem: En beleiringshær kommer fra det fjerne land, og de lar sin røst høre mot byene i Juda.
24004017	Som vaktmenn på en åker beleirer de henne på alle kanter. For hun har vært gjenstridig mot meg, sier Herren.
24004018	Din egen ferd og dine egne gjerninger har ført dette over deg. Dette er frukten av din ondskap, at det er bittert, at det når like til ditt hjerte.
24004019	Mitt indre, mitt indre! Jeg skjelver av angst! Å, mitt hjertes vegger! Mitt hjerte bruser i meg, jeg kan ikke tie! For hornets klang, krigsskrik har du hørt, min sjel!
24004020	Ødeleggelse på ødeleggelse roper de om. Hele landet er ødelagt. Brått er mine telt ødelagt, i et øyeblikk mine teltduker.
24004021	Hvor lenge skal jeg se banneret? Hvor lenge skal jeg høre hornets klang?
24004022	Uklokt er mitt folk, meg kjenner de ikke. De er uvettige barn, og uforstandige er de. De er kloke til å gjøre ondt, men å gjøre det gode skjønner de ikke.
24004023	Jeg så jorden, og se, den var øde og tom. Jeg så opp til himmelen, og dens lys var borte.
24004024	Jeg så fjellene, og se, de bevet, og alle haugene skalv.
24004025	Jeg så, og se, det var ikke noe menneske mer, alle himmelens fugler var fløyet bort.
24004026	Jeg så, og se, det fruktbare landet var en ørken. Alle dets byer var brutt ned av Herren, av hans brennende vrede.
24004027	For så sier Herren: Hele landet skal bli til ørken. Men jeg vil ikke gjøre helt ende på det.
24004028	Derfor skal jorden sørge, og himmelen der oppe skal mørkne til, for jeg har talt det og villet det slik. Jeg angrer det ikke og tar det ikke tilbake.
24004029	Alle byer er på flukt for larmen av ryttere og bueskyttere. De går inn i skogene og stiger opp på fjellene. Alle byene er forlatt, det er ingen som bor i dem.
24004030	Og du, når du blir ødelagt, hva vil du da gjøre? Om du kler deg i purpur, om du pryder deg med gullstas, om du gjør dine øyne store med sminke, så gjør du deg yndig til ingen nytte. Dine elskere forsmår deg, de vil ta ditt liv.
24004031	Jeg hører et rop som av en kvinne i barnsnød, et angstskrik som fra en kvinne når hun føder sitt første barn. Det er Sions datter som roper. Hun stønner, hun strekker hendene ut og sier: Ve meg! Min sjel synker maktløs ned i morderes hender.
24005001	Gå omkring i gatene i Jerusalem og se etter og gi akt. Let på torgene om dere finner noen, om det er noen som gjør rett, som legger vekt på redelighet! Så vil jeg tilgi byen.
24005002	Om de sier: Så sant Herren lever! - så sverger de likevel falskt.
24005003	Herre! Dine øyne ser etter trofasthet. Du slo dem, men de kjente ingen smerte. Du gjorde ende på dem, men de ville ikke ta imot tukt. De gjorde sitt ansikt hardere enn stein. De ville ikke vende om.
24005004	Da sa jeg: Det er bare fattigfolk. De er uforstandige, for de kjenner ikke Herrens vei, sin Guds rett.
24005005	Jeg vil nå gå til storfolk og tale med dem. For de kjenner Herrens vei, sin Guds rett. Men nettopp de har alle sammen brutt åket og revet i stykker båndene.
24005006	Derfor skal løven fra skogen slå dem, ulven fra villmarkene ødelegge dem. Leoparden lurer utenfor byene, hver den som går ut av dem, skal bli revet i stykker. For mange er deres overtredelser, tallrike deres frafall.
24005007	Hvorfor skulle jeg tilgi deg? Dine barn har forlatt meg og sverget ved guder som ikke er guder. Jeg mettet dem, men de brøt ekteskapet og flokket seg i horkvinnens hus.
24005008	Som velnærte hester er de tidlig på ferde. De vrinsker, hver etter sin nestes kone.
24005009	Skulle jeg ikke straffe slikt? sier Herren. Eller skulle min sjel ikke hevne seg på et folk som dette?
24005010	Stig opp på dets murer og ødelegg. Men gjør ikke helt ende på det! Ta bort vinrankene, de hører ikke Herren til!
24005011	For Israels hus og Judas hus har båret seg troløst at mot meg, sier Herren.
24005012	De har fornektet Herren og sagt: Han er ikke til! Det skal ikke komme noen ulykke over oss, sverd og hunger skal vi ikke se.
24005013	Profetene skal bli til vind, for Herrens ord er ikke i dem. Det skal gå dem som de selv sier.
24005014	Derfor sier Herren, hærskarenes Gud: Fordi dere taler slike ord, se, så gjør jeg mine ord i din munn til en ild og dette folk til ved, og ilden skal fortære dem.
24005015	Se, jeg lar et folk fra det fjerne komme over dere, Israels hus, sier Herren. Et kraftig folk er det, et folk fra eldgammel tid, et folk med et tungemål du ikke kjenner, og en tale du ikke forstår.
24005016	Deres kogger er som en åpen grav, de er alle sammen kjemper.
24005017	De skal fortære din høst og ditt brød, de skal fortære dine sønner og dine døtre. De skal fortære ditt småfe og storfe. De skal fortære ditt vintre og fikentre. Dine befestede byer som du setter din lit til, skal de bryte ned med sverd.
24005018	Men selv i de dager, sier Herren, vil jeg ikke gjøre helt ende på dere.
24005019	Når de da sier: Hvorfor har Herren vår Gud gjort alt dette mot oss? - da skal du si til dem: Likesom dere forlot meg og tjente fremmede guder i deres eget land, slik skal dere også tjene fremmede herrer i et land som ikke er deres.
24005020	Forkynn dette i Jakobs hus og kunngjør det i Juda og si:
24005021	Hør dette, du uvettige og uforstandige folk, som har øyne, men ikke ser, som har ører, men ikke hører!
24005022	Vil dere ikke frykte meg, sier Herren, vil dere ikke skjelve for mitt åsyn? Jeg som har satt sanden til grense for havet, til en evig demning som det ikke kan komme over. Om så bølgene raser, makter de ingenting. Om de bruser, kan de ikke komme over den.
24005023	Men dette folket har et trossig og gjenstridig hjerte. De har veket fra ham og er gått bort.
24005024	De har ikke sagt i sitt hjerte: La oss frykte Herren vår Gud, som gir regn i rette tid, både tidligregn og senregn, han som holder ved lag for oss den ordningen han har fastsatt for de ukene vi kan høste i.
24005025	Deres misgjerninger har gjort at alt dette er kommet i ulage for dere. Deres synder har holdt det gode borte fra dere.
24005026	For det finnes ugudelige blant mitt folk. De legger seg på lur, likesom fuglefangere dukker seg ned. De setter ut snarer og fanger mennesker.
24005027	Som et bur er fullt av fugler, slik er deres hus fulle av svik. Derfor er de blitt store og rike.
24005028	De er blitt fete, de glinser, de strømmer over av ondt. De dømmer ikke rett i noen sak, ikke i den farløses sak så de fremmer den. Og fattigfolk hjelper de ikke til å få sin rett.
24005029	Skulle jeg ikke straffe slikt, sier Herren. Skulle min sjel ikke hevne seg på et folk som dette?
24005030	Forferdelige og avskyelige ting skjer i landet.
24005031	Profetene profeterer løgn, og prestene styrer etter deres råd, og mitt folk vil gjerne ha det slik. Men hva vil dere gjøre når enden på dette kommer?
24006001	Flykt bort, Benjamins barn, ut av Jerusalem! Blås i horn i Tekoa og reis opp et tegn over Bet-Hakkerem! For ulykke truer fra nord med stor ødeleggelse.
24006002	Sions datter, den fagre og forkjælte, gjør jeg til intet.
24006003	Til henne skal gjetere komme med sine flokker. De slår opp telt rundt omkring henne, de beiter av hver sitt stykke.
24006004	Innvi dere til krig mot henne! Stå opp og la oss dra opp om middagen! Ve oss! For dagen heller, og kveldens skygger blir lange.
24006005	Stå opp og la oss dra opp om natten og la oss ødelegge hennes palasser!
24006006	For så sier Herren, hærskarenes Gud: Fell trær og kast opp en voll mot Jerusalem! Det er byen som skal hjemsøkes. Den er full av undertrykkelse.
24006007	Som en brønn lar vannet strømme ut, slik lar den sin ondskap strømme ut. Vold og ødeleggelse høres i den, sår og slag er alltid for mitt åsyn.
24006008	La deg advare, så min sjel ikke skal vende seg fra deg, Jerusalem, så jeg ikke skal gjøre deg til en ørken, til ubygd land!
24006009	Så sier Herren, hærskarenes Gud: En etterhøst skal de holde på det som er blitt tilbake av Israel, likesom på et vintre. Rekk hånden ut til vinrankene igjen og igjen, lik en som plukker vindruer.
24006010	Hvem skal jeg tale til og vitne for, så de hører? Se, deres øre er uomskåret, så de ikke kan høre. Se, Herrens ord er blitt til spott blant dem, de har ingen glede i det.
24006011	Men jeg er fylt av Herrens vrede. Jeg er trett av å holde den tilbake. Øs den ut over barnet på gaten og over de unge menns fortrolige krets! Ja, både mann og kvinne skal rammes, både den gamle og den eldgamle.
24006012	Deres hus skal gå over til andre, likeså deres marker og deres koner. For jeg vil rekke ut min hånd mot landets innbyggere, sier Herren.
24006013	For alle sammen, både små og store, søker urettferdig vinning. Både profet og prest farer med svik.
24006014	De leger mitt folks skade på lettferdig vis, idet de sier: Fred! Fred! Og det er ingen fred.
24006015	De skal bli til skamme, for de har gjort avskyelige ting. De skammer seg ikke, og vet ikke hva det er å rødme av skam. Derfor skal de falle blant dem som faller. På den tiden jeg hjemsøker dem, skal de snuble, sier Herren.
24006016	Så sa Herren: Stå på veiene og se til. Spør etter de gamle stier. Spør hvor veien går til det gode, og vandre på den! Så skal dere finne hvile for deres sjeler. Men de sa: Vi vil ikke vandre på den.
24006017	Jeg satte vektere over dere og sa: Gi akt på hornets klang! Men de sa: Vi vil ikke gi akt.
24006018	Derfor hør, dere hedningefolk, og vit, du menighet, hva som skjer iblant dem.
24006019	Hør, du jord! Se, jeg lar ulykke komme over dette folket, som en frukt av deres onde råd. For de har ikke gitt akt på mine ord, og de har forkastet min lov.
24006020	Hva skal jeg med virak fra Sjeba og med den beste kalmus fra et fjernt land? Brennofrene deres er ikke til velbehag for meg, og slaktofrene vil jeg ikke ha.
24006021	Derfor sier Herren: Se, jeg setter støtesteiner for dette folket, og både fedre og barn skal snuble over dem. Granne med granne skal omkomme.
24006022	Så sier Herren: Se, et folk kommer fra landet i nord, et stort folk skal bryte opp fra jordens ytterste ende.
24006023	Bue og spyd holder de i hånden. De er grusomme og skåner ingen. Deres røst bruser som havet. På hester kommer de ridende, rustet som krigsmenn går de mot deg, Sions datter!
24006024	Vi har hørt ryktet om det, våre hender er blitt kraftløse. Angst har grepet oss, smerter som hos en fødende kvinne.
24006025	Gå ikke ut på marken og vandre ikke på veien! For fienden har sverd, det er redsel på alle kanter.
24006026	Mitt folks datter! Bind opp om deg med sekk og velt deg i aske! Hold sorg som over det eneste barnet, bitter veklage! Brått kommer ødeleggeren over oss.
24006027	Jeg har satt deg til å prøve mitt folk, som en prøver gull, for at du skal kjenne og prøve deres vei.
24006028	De er alle sammen stridige opprørere. De går omkring som baktalere. De er kobber og jern. De gjør alle det som er til skade.
24006029	Blåsebelgen blåser, men blyet er like uberørt. Forgjeves har de smeltet og smeltet, og de onde er ikke skilt ut.
24006030	De kalles vraket sølv, for Herren har vraket dem.
24007001	Dette er det ordet som kom til Jeremia fra Herren:
24007002	Still deg i porten til Herrens hus og rop ut dette ordet og si: Hør Herrens ord, hele Juda, dere som går inn gjennom disse portene for å tilbe Herren.
24007003	Så sier Herren, hærskarenes Gud, Israels Gud: Bedre deres veier og deres gjerninger! Så vil jeg la dere bo på dette stedet.
24007004	Fest ikke lit til løgnaktige ord, når folk sier: Her er Herrens tempel, Herrens tempel, Herrens tempel!
24007005	Men dersom dere bedrer deres veier og deres gjerninger, dersom dere skifter rett mellom mann og mann,
24007006	ikke undertrykker den fremmede, den farløse og enken, og ikke utøser uskyldig blod på dette stedet og ikke følger andre guder til ulykke for dere selv,
24007007	da vil jeg la dere bo på dette stedet, i det landet jeg ga deres fedre, fra evighet til evighet.
24007008	Se, dere fester lit til løgnaktige ord - til ingen nytte.
24007009	Hva så? Dere stjeler, slår i hjel, bryter ekteskapet, sverger falskt og brenner røkelse for Ba’al og følger andre guder, som dere ikke kjenner.
24007010	Og så kommer dere og står fram for mitt åsyn i dette huset som er kalt ved mitt navn, og sier: Vi er frelst! - og så vil dere fremdeles gjøre alle disse motbydelige tingene!
24007011	Er da dette huset som er kalt med mitt navn, blitt en røverhule i deres øyne? Se, også jeg har sett det, sier Herren.
24007012	Gå til min bolig som var i Sjilo, der jeg lot mitt navn bo i den første tiden. Se hva jeg har gjort med det på grunn av mitt folk Israels ondskap.
24007013	Og nå, fordi dere har gjort alle disse gjerninger, sier Herren, enda jeg talte til dere tidlig og sent, men dere hørte ikke, og jeg kalte på dere, men dere svarte ikke,
24007014	så vil jeg gjøre med det huset som er kalt med mitt navn, og som dere setter deres lit til, og med det stedet som jeg ga dere og deres fedre, slik som jeg har gjort med Sjilo.
24007015	Jeg vil kaste dere bort fra mitt åsyn, slik som jeg har kastet bort alle deres brødre, hele Efra’ims ætt.
24007016	Og du, du skal ikke be for dette folket og ikke bære fram klage og bønn for det og ikke trenge inn på meg, for jeg hører deg ikke.
24007017	Ser du ikke hva de gjør i byene i Juda og på Jerusalems gater?
24007018	Barna sanker ved, fedrene tenner opp ild, kvinnene elter deig for å lage kaker for himmelens dronning. De utøser drikkoffer for andre guder, for å vekke min vrede.
24007019	Men er det meg de krenker? sier Herren. Mon ikke seg selv, så deres ansikter skal rødme av skam?
24007020	Derfor sier Herren Herren: Se, min vrede og min harme blir utøst over dette stedet, over menneskene og dyrene, over markens trær og jordens frukt, og den skal brenne og ikke slokkes.
24007021	Så sier Herren, hærskarenes Gud, Israels Gud: Legg bare deres brennoffer til deres slaktoffer og et kjøtt!
24007022	For den dagen jeg førte deres fedre ut av landet Egypt, talte jeg ikke til dem om brennoffer og slaktoffer, jeg ga dem ikke befaling om det.
24007023	Men dette var det budet jeg ga dem: Hør på min røst! Så vil jeg være deres Gud, og dere skal være mitt folk. Dere skal vandre på alle de veier jeg befaler dere, så skal det gå dere vel.
24007024	Men de hørte ikke og vendte ikke øret til meg. De fulgte sine egne tanker, sitt onde, harde hjerte. De vendte ryggen, ikke ansiktet til meg.
24007025	Like fra den dagen deres fedre dro ut av landet Egypt, helt til denne dag, sendte jeg daglig til dere alle mine tjenere profetene, tidlig og sent.
24007026	Men de hørte ikke på meg og vendte ikke øret til meg. De gjorde nakken hard, de bar seg verre at enn sine fedre.
24007027	Og du skal tale til dem alle disse ordene, men de skal ikke høre på deg. Du skal rope til dem, men de skal ikke svare deg.
24007028	Du skal si til dem: Dette er det folket som ikke har hørt på Herrens, sin Guds røst og ikke tatt imot tukt. Redeligheten er gått til grunne og er utryddet av deres munn.
24007029	Klipp av deg håret og kast det bort og stem i en klagesang på de nakne haugene! For Herren har forkastet og støtt fra seg den ætten som han er vred på.
24007030	For Judas barn har gjort det som er ondt i mine øyne, sier Herren. De har satt sine styggedommer i det huset som er kalt ved mitt navn, og gjort det urent.
24007031	De har bygd Tofet-haugene i Hinnoms sønns dal for å brenne sine sønner og sine døtre i ilden, noe som jeg ikke har pålagt dem, og som ikke er oppkommet i mitt hjerte.
24007032	Se, derfor skal dager komme, sier Herren, da en ikke mer skal si Tofet eller Hinnoms sønns dal, men Drapsdalen. Og de skal begrave folk i Tofet, fordi det ikke er plass andre steder.
24007033	Og dette folkets døde kropper skal bli til føde for himmelens fugler og for jordens dyr, uten at noen skremmer dem bort.
24007034	Jeg lar fryds røst og gledes røst, brudgoms røst og bruds røst bli borte i byene i Juda og på Jerusalems gater, for landet skal bli til ørken.
24008001	På den tiden, sier Herren, skal de ta Judas kongers ben og dets høvdingers ben og prestenes ben og profetenes ben og Jerusalems innbyggeres ben ut av gravene.
24008002	Og de skal bre dem ut for solen og månen og hele himmelens hær, som de elsket og dyrket, og som de fulgte og ba om råd og tilba. De skal ikke samles og ikke begraves. Til gjødsel utover marken skal de bli.
24008003	Og de skal velge døden fremfor livet, alle de som blir igjen av denne onde ætten, på alle de steder som jeg driver dem bort til, sier Herren, hærskarenes Gud.
24008004	Du skal si til dem: Så sier Herren: Hvis noen faller, står de da ikke opp igjen? Går noen bort, vender de da ikke tilbake igjen?
24008005	Hvorfor er folket her i Jerusalem falt fra med et evig frafall? De holder fast ved sitt svik og vil ikke vende tilbake.
24008006	Jeg lyttet og hørte etter. Det som ikke er rett, det taler de. Det er ingen som angrer sin ondskap og sier: Hva har jeg gjort! Alle sammen stormer fram som en hest styrter av sted i krigen.
24008007	Selv storken under himmelen kjenner sine tider, og turtelduen og svalen og tranen passer tiden når de skal komme. Men mitt folk kjenner ikke Herrens lov.
24008008	Hvordan kan dere si: Vi er vise, og Herrens lov har vi hos oss? Sannelig, se, til løgn har de skriftlærdes løgnpenn gjort den.
24008009	De vise blir til skamme, de blir forferdet, og ulykken rammer dem. Se, Herrens ord har de forkastet. Hvor skulle de da ha visdom fra?
24008010	Derfor vil jeg gi deres hustruer til andre, deres marker til nye eiermenn. For både små og store søker alle sammen urettferdig vinning. Både profeter og prester farer med løgn,
24008011	og de leger mitt folks skade på lettferdig vis, idet de sier: Fred! Fred! Og det er ingen fred.
24008012	De skal bli til skamme, for avskyelige ting har de gjort. De skammer seg ikke, og vet ikke hva det er å rødme av skam. Derfor skal de falle blant dem som faller. På den tiden de blir hjemsøkt, skal de snuble, sier Herren.
24008013	Jeg vil høste dem inn, sier Herren. Det er ingen druer på vintreet og ingen fikener på fikentreet, og bladene er visne. Og jeg vil overgi dem til folk som kommer mot dem.
24008014	Hvorfor sitter vi stille? Samle dere og la oss gå inn i de befestede byene og gå til grunne der! For Herren vår Gud vil la oss gå til grunne og gi oss beskt vann å drikke fordi vi har syndet mot Herren.
24008015	Vi venter på fred, og det kommer intet godt, på legedoms tid, og se, det kommer forferdelse.
24008016	Helt fra Dan kan vi høre lyden av hans fnysende hester. Når hans hingster vrinsker, skjelver hele landet. De kommer og fortærer landet og alt som er i det, byen og dem som bor i den.
24008017	For se, jeg sender ormer iblant dere, basilisker som ingen besvergelse hjelper mot, og de skal bite dere, sier Herren.
24008018	Å, måtte jeg få lindring i min sorg! Mitt hjerte er sykt i meg.
24008019	Se, mitt folks skrik lyder fra et land langt borte: Er Herren da ikke i Sion? Eller er hennes konge ikke der? - Hvorfor har de vakt min harme med sine utskårne bilder, med fremmede lands falske guder?
24008020	Innhøstingen er forbi, sommeren er til ende, men vi er ikke frelst.
24008021	Jeg er knust fordi mitt folk er knust. Jeg går i sørgeklær, forferdelse har grepet meg.
24008022	Er det da ingen balsam i Gilead? Eller er det ingen lege der? Hvorfor er det ikke noen helbredelse for mitt folks datter?
24009001	Å, om mitt hode var vann, og mitt øye en tårekilde! Da ville jeg dag og natt gråte over de drepte blant mitt folk.
24009002	Å, om jeg i ørkenen hadde et herberge for veifarende! Da ville jeg forlate mitt folk og gå bort fra dem. For de er alle sammen ekteskapsbrytere, en bande av troløse.
24009003	De spenner sin tunge som en bue til løgn. Ikke på redelig vis er de blitt sterke i landet, men fra ondt til ondt er de gått fram. Og meg kjenner de ikke, sier Herren.
24009004	Vokt dere, hver for sin venn, og stol ikke på noen bror! For hver bror er en listig bedrager, og hver venn går omkring og baktaler.
24009005	De bruker svik, hver mot sin venn, og sannhet taler de ikke. De har lært opp sin tunge til å tale løgn. De har trettet seg ut med å gjøre urett.
24009006	Du bor midt i svik. I sin svik vil de ikke kjenne meg, sier Herren.
24009007	Derfor sier Herren, hærskarenes Gud: Se, jeg vil smelte dem og prøve dem. For hvordan skulle jeg gjøre annet, slik som mitt folks datter er?
24009008	Deres tunge er en drepende pil, den taler svik. Med sin munn taler de vennlig til sin neste, og i sitt hjerte legger de snare for ham.
24009009	Skulle jeg ikke hjemsøke dem for dette? sier Herren. Skulle min sjel ikke hevne seg på et folk som dette?
24009010	Over fjellene vil jeg oppløfte gråt og klage, og en klagesang over beitemarkene i ørkenen. For de er oppbrent, så ikke noen ferdes der, det høres ikke lyd av kveg der. Både himmelens fugler og dyrene har flyktet og dratt bort.
24009011	Jeg vil gjøre Jerusalem til en steinrøys, til en bolig for sjakaler, og byene i Juda vil jeg gjøre til en ørken, så ingen bor i dem.
24009012	Den mann som er vis, han skal skjønne dette. Og den som Herrens munn har talt til, han skal forkynne det: Hvorfor er landet gått til grunne? Hvorfor er det oppbrent som ørkenen, så det ikke er noen som ferdes der?
24009013	Herren sa: Fordi de forlot min lov, som jeg la fram for dem, og ikke hørte på min røst og ikke fulgte den,
24009014	men fulgte sitt harde hjerte, og fulgte Ba’alene, slik som deres fedre hadde lært dem,
24009015	derfor sier Herren, hærskarenes Gud, Israels Gud: Se, jeg gir dette folket malurt å ete og beskt vann å drikke.
24009016	Jeg vil spre dem blant hedningefolk som de ikke kjente, verken de eller deres fedre. Og jeg vil sende sverdet etter dem, til jeg får gjort ende på dem.
24009017	Så sier Herren, hærskarenes Gud: Gi akt og kall på klagekvinnene at de skal komme, og send bud på de kyndige kvinnene at de skal
24009018	skynde seg å komme og oppløfte en klagesang over oss, så våre øyne kan renne med gråt og våre øyelokk flyte med vann!
24009019	For en klagerøst høres fra Sion: Hvor vi er ødelagt! Vi er blitt dypt vanæret. Vi har måttet forlate landet fordi de har brutt ned våre boliger.
24009020	Ja, dere kvinner, hør Herrens ord, og la øret gi akt på det hans munn taler. Lær deres døtre klagesang, la den ene lære den andre sørgesang:
24009021	Døden steg opp i våre vinduer, kom inn i våre palasser, den rev bort de små barna på gatene, de unge mennene på torgene.
24009022	Si: Så sier Herren: Menneskenes døde kropper skal ligge som gjødsel på marken og som kornbånd etter høstfolkene, og det er ingen som samler dem.
24009023	Så sier Herren: Den vise skal ikke rose seg av sin visdom, den sterke skal ikke rose seg av sin styrke, og den rike skal ikke rose seg av sin rikdom!
24009024	Men den som vil rose seg, la ham rose seg av at han er forstandig og kjenner meg, at jeg er Herren, som gjør miskunn, rett og rettferdighet på jorden. For i det har jeg velbehag, sier Herren.
24009025	Se, dager kommer, sier Herren, da jeg vil hjemsøke alle omskårne som er uomskårne,
24009026	Egypt og Juda og Edom og Ammons barn og Moab og alle med rundklipt hår som bor i ørkenen. For alle hedningefolkene er uomskårne, og hele Israels hus er uomskåret på hjertet.
24010001	Hør det ordet Herren har talt til dere, Israels hus!
24010002	Så sier Herren: Venn dere ikke til hedningenes vei. Vær ikke redd for himmelens tegn, fordi hedningene er redde for dem!
24010003	For folkenes skikker er tomhet. De feller et tre i skogen, og treskjæreren lager det til med øks.
24010004	Med sølv og gull pryder de det. Med spiker og hammer fester de det, så det ikke skal falle.
24010005	Som en dreiet søyle er de ting som blir laget, og de kan ikke tale. De må bæres, for de kan ikke gå! Frykt ikke for dem! For de kan ikke gjøre ondt, og det står heller ikke i deres makt å gjøre godt.
24010006	Det er ingen som du, Herre! Stor er du, stort og mektig er ditt navn.
24010007	Hvem skulle ikke frykte deg, du folkenes konge! Det sømmer seg. For blant alle folkenes vismenn og i alle deres riker er det ingen som du.
24010008	Alle sammen er de ufornuftige, de er dårer. Guder av tre lærer bare tomhet.
24010009	Hamret sølv blir innført fra Tarsis, og gull fra Ufas, et verk av treskjærerens og av gullsmedens hender. Blått og rødt purpur er deres kledning, et verk av kunstforstandige menn er de alle sammen.
24010010	Men Herren er Gud i sannhet. Han er en levende Gud og en evig konge. Jorden skjelver for hans vrede. Hedningefolkene kan ikke utholde hans harme.
24010011	Så skal dere si til dem: De guder som ikke har skapt himmelen og jorden, de skal bli borte fra jorden og ikke finnes under himmelen.
24010012	Han er den som skapte jorden ved sin kraft, som grunnfestet jorderike ved sin visdom og spente ut himmelen ved sin forstand.
24010013	Når han lar det tordne, bruser vannene i himmelen. Han lar skyer stige opp fra jordens ender, sender lyn med regn og fører vind ut av sine lagerrom.
24010014	Hvert menneske blir ufornuftig, uten forstand, hver gullsmed har skam av det utskårne bildet. For hans støpte bilder er løgn, det er ingen ånd i dem.
24010015	De er tomhet, et verk som vekker spott. Den tid de blir krevd til regnskap, skal de gå til grunne.
24010016	Slik er ikke han som er Jakobs del. For han er den som har skapt alle ting. Og Israel er den ætt som er hans arv. Herren, hærskarenes Gud, er hans navn.
24010017	Sank ditt gods sammen, dra ut av landet, du som bor i beleirede byer!
24010018	For så sier Herren: Se, jeg vil slynge landets innbyggere bort denne gang, og jeg vil gi dem trengsel så de skal kjenne det.
24010019	Ve meg for et slag jeg har fått! Mitt sår er ulegelig! Men jeg sier: Ja, dette er en plage, og jeg må bære den.
24010020	Mitt telt er ødelagt, og alle mine snorer er slitt av. Mine barn er gått bort fra meg og er ikke mer. Det er ingen som slår opp mitt telt lenger eller henger opp mine tepper.
24010021	For hyrdene var uforstandige og søkte ikke Herren. Derfor gikk de ikke klokt fram, og hele hjorden ble spredt.
24010022	Det lyder et budskap! Se, det kommer, en stor larm fra landet i nord. Og byene i Juda skal gjøres til en ørken, til en bolig for sjakaler.
24010023	Jeg vet, Herre, at et menneske ikke selv råder for sin vei, at det ikke står til vandringsmannen å styre sin gang.
24010024	Tukt meg, Herre, men med måte, ikke i din vrede, for at du ikke skal gjøre rent slutt på meg!
24010025	Øs din harme ut over hedningene, som ikke kjenner deg, og over de ætter som ikke påkaller ditt navn! For de har fortært Jakob, fortært ham og gjort ende på ham, og ødelagt hans hjemland.
24011001	Dette er det ordet som kom til Jeremia fra Herren:
24011002	Hør denne paktens ord og tal til Judas menn og til Jerusalems innbyggere!
24011003	Du skal si til dem: Så sier Herren, Israels Gud: Forbannet være den mann som ikke hører denne paktens ord,
24011004	den som jeg bød deres fedre å holde den dagen jeg førte dem ut av landet Egypt, av jernovnen, da jeg sa: Hør på min røst og gjør disse ting i ett og alt slik som jeg byr dere. Så skal dere være mitt folk, og jeg vil være deres Gud.
24011005	Så kan jeg holde det løftet jeg ga deres fedre med en ed, at jeg ville gi dem et land som flyter med melk og honning, slik som en kan se det på denne dag. Og jeg svarte: Amen, Herre!
24011006	Og Herren sa til meg: Rop ut alle disse ordene i Judas byer og på Jerusalems gater og si: Hør denne paktens ord og gjør etter dem!
24011007	For jeg vitnet for deres fedre den dagen jeg førte dem ut fra landet Egypt, og helt til denne dag, tidlig og sent, og sa: Hør på min røst!
24011008	Men de hørte ikke og vendte ikke øret til. De fulgte hver sitt onde, harde hjerte. Så lot jeg komme over dem alle denne paktens ord, som jeg hadde befalt dem å holde, men som de ikke hadde holdt.
24011009	Og Herren sa til meg: Det er avslørt en sammensvergelse blant Judas menn og blant Jerusalems innbyggere.
24011010	De har vendt tilbake til sine forfedres misgjerninger, de som ikke ville høre mitt ord, og de har fulgt andre guder og dyrket dem. Israels hus og Judas hus har brutt den pakten jeg sluttet med deres fedre.
24011011	Derfor sier Herren: Se, jeg fører en ulykke over dem, som de ikke kan komme unna. Og når de roper til meg, vil jeg ikke høre på dem.
24011012	Og byene i Juda og Jerusalems innbyggere skal gå av sted og rope til de gudene som de brenner røkelse for. Men de kan ikke frelse dem når ulykken kommer.
24011013	Så mange som dine byer er, så mange er dine guder, Juda! Og så mange som Jerusalems gater er, så mange altere har dere reist for den skammelige avguden, alter til å brenne røkelse på for Ba’al.
24011014	Du skal ikke be for dette folket og ikke løfte opp klagerop og bønn for dem. For jeg hører ikke når de roper til meg i sin nød.
24011015	Hva har min elskede å gjøre i mitt hus, hun som har gjort så mange skammelige gjerninger? Kan det hellige offerkjøttet ta bort det onde fra deg, slik at du kunne juble?
24011016	Herren kalte deg et grønt oljetre, prydet med fager frukt. Men til lyden av en mektig storm vil han tenne ild på det, så greinene blir ødelagt.
24011017	Herren, hærskarenes Gud, som plantet deg, har forkynt ulykke over deg på grunn av den ondskap som Israels hus og Judas hus har gjort mot seg selv, da de vakte min harme ved å brenne røkelse for Ba’al.
24011018	Herren lot meg få vite det, og jeg vet det. For du lot meg se deres gjerninger.
24011019	Jeg var som et ydmykt lam som føres bort for å slaktes. Jeg visste ikke at de hadde tenkt ut onde råd mot meg og sagt: La oss ødelegge treet med dets frukt og utrydde ham av de levendes land, så ingen lenger kommer hans navn i hu!
24011020	Men Herren, hærskarenes Gud, er en rettferdig dommer, han prøver nyrer og hjerte. Jeg skal se din hevn over dem. For jeg har lagt min sak fram for deg.
24011021	Derfor sier Herren så om Anatots menn, som står deg etter livet og sier: Du skal ikke profetere i Herrens navn, for da skal du dø for vår hånd,
24011022	- derfor sier Herren, hærskarenes Gud: Se, jeg vil hjemsøke dem. Deres unge menn skal dø ved sverd, deres sønner og døtre skal dø av sult,
24011023	og de skal ikke ha noen igjen av dem. For jeg fører ulykke over Anatots menn i det året de blir hjemsøkt.
24012001	Herre, når jeg tretter med deg, har du alltid rett! Likevel må jeg gå i rette med deg: Hvorfor går det de ugudelige vel? Hvorfor har alle de troløse ingen sorger?
24012002	Du har plantet dem, og de har slått rot. De vokser opp og bærer frukt. Du er nær i deres munn, men langt borte fra deres hjerte.
24012003	Men du, Herre, du kjenner meg. Du ser meg og prøver mitt hjertelag mot deg. - Ta dem bort som sauer til å slaktes, og innvi dem til en drapsdag!
24012004	Hvor lenge skal landet visne og alle markens vekster tørke bort? På grunn av innbyggernes ondskap, er dyr og fugler revet bort. Og de sier: Han ser ikke hvordan det vil gå oss til slutt!
24012005	Når du løper sammen med fotgjengere, og de gjør deg trett, hvordan vil du da løpe om kapp med hester? Du kjenner deg nok trygg i et fredelig land, men hva vil du gjøre i krattskogen ved Jordan?
24012006	For selv dine brødre og din fars hus - selv de er troløse mot deg. Selv de roper etter deg av full hals. Tro dem ikke når de taler fagre ord til deg!
24012007	Jeg har forlatt mitt hus og forkastet min arv. Jeg har gitt min sjels elskede i hennes fienders hånd.
24012008	Min arv er blitt mot meg som en løve i skogen, den har hevet sin røst mot meg. Derfor hater jeg den.
24012009	Er min arv en spraglet rovfugl? Det er jo rovfugler rundt omkring den! - Gå av sted og samle alle markens dyr, la dem komme hit og ete!
24012010	Gjetere i mengdevis ødelegger min vingård. De tråkker ned min arvedel. De gjør min herlige arvedel til en øde ørken.
24012011	De gjør den til en ødemark. Sørgende og øde ligger den omkring meg. Ødelagt er hele landet, men det er ingen som legger seg det på hjertet.
24012012	Over alle snaue høyder i ørkenen kommer ødeleggere. For Herren har et sverd som fortærer fra den ene enden av landet til den andre. Det finnes ikke fred for noen.
24012013	De sår hvete, men høster torner. De tretter seg ut, men har ikke gagn av det. På grunn av Herrens brennende vrede skal de bare ha skam av det de høster.
24012014	Så sier Herren om alle de onde naboene, som forgriper seg på den arven han har gitt sitt folk Israel til eie: Se, jeg rykker dem opp av deres land, Judas hus vil jeg rykke opp midt iblant dem.
24012015	Men når jeg har rykket dem opp, da vil jeg igjen forbarme meg over dem og la dem vende tilbake, hver til sin arv og hver til sitt land.
24012016	Dersom de da lærer mitt folks veier, lærer å sverge ved mitt navn: Så sant Herren lever! - likesom de har lært mitt folk å sverge ved Ba’al, da skal de bli bygd opp igjen midt iblant mitt folk.
24012017	Men vil de ikke høre, da vil jeg rykke det folket opp og tilintetgjøre det, sier Herren.
24013001	Så sa Herren til meg: Gå og kjøp deg et belte av lin og legg det om hoftene. Men la det ikke komme i vann!
24013002	Og jeg kjøpte beltet etter Herrens ord og la det om hoftene.
24013003	Og Herrens ord kom til meg annen gang, og det lød så:
24013004	Ta det beltet du kjøpte, det som du har om hoftene, og stå opp, gå til Eufrat og gjem det der i en bergkløft!
24013005	Og jeg gikk og skjulte det ved Eufrat, som Herren hadde befalt meg.
24013006	Lang tid etter sa Herren til meg: Stå opp, gå til Eufrat og hent det beltet som jeg befalte deg å gjemme der.
24013007	Jeg gikk til Eufrat og gravde opp beltet og tok det med fra det stedet hvor jeg hadde gjemt det. Og se, beltet var ødelagt, det dugde ikke til noe.
24013008	Da kom Herrens ord til meg:
24013009	Så sier Herren: Slik vil jeg gjøre ende på Judas og Jerusalems store overmot.
24013010	Dette onde folket, som ikke vil høre på mine ord, som følger sitt harde hjerte og går etter andre guder for å dyrke og tilbe dem, det skal bli lik dette beltet som ikke duger til noe!
24013011	For likesom beltet fester seg til en manns hofter, slik festet jeg hele Israels hus og hele Judas hus til meg, sier Herren, for at det skulle være mitt folk og være til ære og pris og pryd for meg. Men de hørte ikke.
24013012	Du skal tale dette ordet til dem: Så sier Herren, Israels Gud: Hver vinkrukke blir fylt med vin. Og de skal si til deg: Vet vi da ikke at hver vinkrukke blir fylt med vin?
24013013	Da skal du si til dem: Så sier Herren: Se, jeg fyller alle dette landets innbyggere så de blir drukne, både kongene som sitter på Davids trone, og prestene og profetene og alle Jerusalems innbyggere.
24013014	Og jeg vil knuse dem, den ene mot den andre, alle sammen, fedrene og barna, sier Herren. Jeg vil ikke skåne og ikke spare og ikke forbarme meg, så jeg lar være å ødelegge dem.
24013015	Hør og gi akt, vær ikke overmodige! For Herren taler.
24013016	Gi Herren deres Gud ære før han lar det bli mørkt, og før deres føtter snubler på de mørke fjellene! Dere venter på lys, og han gjør det til dødsskygge, han lar det bli belgmørke!
24013017	Men vil dere ikke høre på dette, da skal min sjel gråte i det skjulte over slikt overmot. Jeg skal gråte så bitre tårer renner fra mitt øye, fordi Herrens hjord blir ført bort i fangenskap.
24013018	Si til kongen og til kongens mor: Sett dere ned i det lave! For den prektige kronen er falt av hodet på dere.
24013019	Byene i Sydlandet er lukket, og det er ingen som lukker opp. Hele Juda er bortført, det er bortført til siste mann.
24013020	Løft øynene og se dem som kommer fra Norden! Hvor er nå den hjorden som var gitt deg, de fine sauene dine?
24013021	Hva vil du si når han setter dine fortrolige venner til høvdinger over deg, dem som du selv har lært opp til det? Skulle ikke veer gripe deg, som en fødende kvinne?
24013022	Da vil du si i ditt hjerte: Hvorfor har dette hendt meg? - For dine mange misgjerningers skyld er kanten på din kjole løftet opp, dine hæler blottet med vold.
24013023	Kan en etiopier skifte hud, eller en leopard sine flekker? Da kan også dere gjøre godt, dere som er vant til å gjøre ondt.
24013024	Så vil jeg da spre dem som strå, som farer av sted for ørkenens vind.
24013025	Dette er din lodd, din tilmålte del fra meg, sier Herren, fordi du har glemt meg og satt din lit til løgn.
24013026	Så vil da også jeg løfte kanten av din kjole opp over ditt ansikt, så din skam blir synlig.
24013027	Din utroskap og din vrinsking, ditt vellystige hor på haugene ute på marken, ja, dine styggedommer har jeg sett. Ve deg, Jerusalem! Hvor lenge vil det ikke ennå vare før du blir ren!
24014001	Dette er Herrens ord som kom til Jeremia om tørken:
24014002	Juda sørger, og porter smuldrer. De sitter i sørgeklær på jorden, og Jerusalems klageskrik stiger opp.
24014003	De fornemme blant dem sender sine tjenere etter vann. De kommer til brønnene, men finner ikke vann. De kommer tilbake med tomme spann. De blir skuffet og nedslått og dekker sitt hode.
24014004	Jorden slår sprekker fordi det ikke kommer regn i landet, og bøndene blir til skamme, og dekker hodet.
24014005	Selv hinden på marken forlater sine nyfødte unger fordi det ikke er gress.
24014006	Villesler står på nakne hauger, de snapper etter været som sjakaler. Deres øyne er matte fordi det ikke er gress.
24014007	Om våre misgjerninger vitner mot oss, Herre, så vis oss likevel nåde for ditt navns skyld! For våre overtredelser er mange, mot deg har vi syndet.
24014008	Du Israels håp, dets frelser i nødens tid! Hvorfor vil du være som en fremmed i landet, lik en veifarende mann som tar av fra veien bare for å overnatte?
24014009	Hvorfor vil du være som en fortumlet mann, lik en kjempe som ikke makter å hjelpe? Du bor jo midt iblant oss, Herre, og vi er kalt ved ditt navn. Gå ikke fra oss!
24014010	Så sier Herren om dette folket: Slik liker de å vanke omkring, de holder ikke sine føtter tilbake. Herren har ikke behag i dem. Nå vil han komme deres misgjerning i hu og hjemsøke dem for deres synder.
24014011	Herren sa til meg: Du skal ikke be om noe godt for dette folket!
24014012	Når de faster, hører jeg ikke på deres rop. Når de ofrer brennoffer og matoffer, har jeg ikke behag i dem. Men ved sverd og ved hungersnød og ved pest vil jeg gjøre ende på dem.
24014013	Da sa jeg: Å, Herre Herre! Profetene sier jo til dem: Dere skal ikke se sverd, og hungersnød skal ikke ramme dere, men jeg vil gi dere varig fred på dette stedet!
24014014	Men Herren sa til meg: Løgn profeterer profetene i mitt navn. Jeg har ikke sendt dem og ikke gitt dem befaling og ikke talt til dem. Løgnsyner og falske profetier og tom tale og sitt hjertes svik profeterer de for dere.
24014015	Derfor sier Herren så om de profetene som taler i hans navn uten at han har sendt dem, de som sier at sverd og hungersnød ikke skal komme over dette landet: Ved sverd og ved hungersnød skal disse profetene bli utryddet.
24014016	Og folket som de profeterer for, skal ligge slengt omkring på Jerusalems gater for hunger og sverd, uten at det er noen til å begrave dem, - de selv, deres koner, deres sønner og deres døtre. Jeg vil øse deres egen ondskap ut over dem.
24014017	Dette ordet skal du tale til dem: Mine øyne renner over med tårer natt og dag og holder ikke opp. For jomfruen, mitt folks datter, har fått et svært slag, et ulegelig sår.
24014018	Går jeg ut på marken, se, der ligger folk som er slått i hjel ved sverd. Går jeg inn i byen, se, der er sultens kvaler. For både profet og prest må dra til et land som de ikke kjenner.
24014019	Har du da fullstendig forkastet Juda, eller kjenner din sjel avsky for Sion? Hvorfor har du slått oss, så det ikke er noen legedom for oss? Vi venter på fred, og det kommer ikke noe godt, på legedoms tid, og se, det kommer forferdelse.
24014020	Vi kjenner, Herre, vår ugudelighet, våre fedres misgjerning, at vi har syndet mot deg.
24014021	Forakt oss ikke! For ditt navns skyld, akt ikke din herlighets trone ringe! Kom i hu, og bryt ikke din pakt med oss!
24014022	Er det blant hedningenes falske guder noen som kan gi regn? Eller er det himmelen som gir regnbyger? Er det ikke du, Herre vår Gud? Vi venter på deg, for du har gjort alle disse ting.
24015001	Herren sa til meg: Om så Moses og Samuel sto for mitt åsyn, skulle min sjel likevel ikke vende seg til dette folket. Driv dem bort fra mitt åsyn, la dem fare!
24015002	Og når de sier til deg: Hvor skal vi gå hen? - da skal du svare dem: Så sier Herren: Den som hører døden til, til døden! Den som hører sverdet til, til sverdet! Den som hører hungeren til, til hungeren! Den som hører fangenskapet til, til fangenskapet!
24015003	Jeg vil hjemsøke dem med fire forskjellige ting, sier Herren: Sverdet til å drepe dem, hundene til å slepe dem bort, himmelens fugler og jordens dyr til å ete og ødelegge dem.
24015004	Jeg vil gjøre dem til skremsel for alle jordens riker på grunn av det som Judas konge Manasse, Hiskias sønn, gjorde i Jerusalem.
24015005	For hvem vil ynkes over deg, Jerusalem? Hvem vil ha medlidenhet med deg, og hvem vil komme til deg og spørre om det går deg vel?
24015006	Du har forlatt meg, sier Herren. Du gikk bort fra meg. Så rekker jeg da min hånd ut mot deg og ødelegger deg. Jeg er trett av å vise medynk.
24015007	Jeg kaster dem med kasteskovl ut gjennom landets porter. Jeg gjør mitt folk barnløst. Jeg ødelegger det, fordi det ikke vendte om fra sine veier.
24015008	Deres enker blir mer tallrike enn havets sand. Over mødrene til deres unge menn lar jeg en ødelegger komme ved høylys dag. Jeg lar angst og forferdelse falle brått over dem.
24015009	Selv den mor som har født sju sønner, sykner bort og trekker sitt siste sukk. Hennes sol går ned mens det ennå er dag. Hun blir til spott og skam. Og resten av dem vil jeg overgi til deres fienders sverd, sier Herren.
24015010	Ve meg, min mor, at du fødte meg - meg som alle i landet strider mot og tretter med! Jeg har ikke lånt dem noe, og de har ikke lånt meg noe, og enda forbanner hver mann meg!
24015011	Herren sa: For visst vil jeg fri deg ut, så det går deg vel! For visst vil jeg la dine fiender bønnfalle deg i ulykkens og nødens tid.
24015012	Kan vel jern brytes, jern fra Norden, og kobber?
24015013	Ditt gods og dine skatter vil jeg overgi til plyndring - uten betaling, på grunn av alle de synder du har gjort i hele ditt land.
24015014	Så vil jeg la deg trelle for dine fiender i et land som du ikke kjenner. For en ild er opptent i min vrede, mot dere skal den brenne.
24015015	Du vet det, Herre! Kom meg i hu og se til meg og la meg få hevn over dem som forfølger meg! Rykk meg ikke bort mens du er langmodig mot dem! Tenk på at jeg blir hånet for din skyld!
24015016	Jeg fant dine ord, og jeg åt dem. Og dine ord var til fryd for meg og til glede for mitt hjerte. For jeg er kalt ved ditt navn, Herre, hærskarenes Gud!
24015017	Jeg har ikke sittet i de lystiges lag og jublet. Grepet av din hånd har jeg sittet ensom, for du fylte meg med harme.
24015018	Hvorfor er min smerte evig, og mitt sår ulegelig? Det vil ikke la seg lege. Du er jo blitt for meg som en sviktende bekk, som vann en ikke kan stole på.
24015019	Derfor sier Herren: Hvis du vender om, så vil jeg la deg komme tilbake og stå for mitt åsyn. Hvis du skiller det edle ut fra det uedle, skal du være som min munn. De skal igjen vende om til deg, men du skal ikke vende om til dem.
24015020	Jeg vil gjøre deg til en fast kobbermur mot dette folket. De skal stride mot deg, men ikke få overhånd over deg. For jeg er med deg og vil frelse deg og redde deg, sier Herren.
24015021	Jeg vil redde deg av de ondes hånd, og jeg vil løse deg ut av voldsmenns grep.
24016001	Herrens ord kom til meg, og det lød så:
24016002	Du skal ikke ta deg en hustru, og du skal ikke ha sønner og døtre på dette stedet.
24016003	For så sier Herren om de sønner og døtre som blir født på dette stedet, og om deres mødre som føder dem, og om deres fedre som avler dem i dette landet:
24016004	En smertefull død skal de dø. Ingen skal gråte over dem, og ingen skal begrave dem. Til gjødsel på marken skal de bli. Ved sverd og hungersnød skal de omkomme. Og deres lik skal bli til føde for himmelens fugler og for jordens dyr.
24016005	For så sier Herren: Gå ikke inn i sørgehus, og gå ikke av sted for å holde klage over en død, og vis ikke medynk med dem! For jeg har tatt min fred bort fra dette folket, sier Herren, min miskunnhet og barmhjertighet.
24016006	De skal dø, både store og små, i dette landet. De skal ikke bli begravet, ingen skal holde klage over dem eller skjære seg i kjøttet eller rake håret av seg for deres skyld.
24016007	Ingen skal bryte brød til dem for å trøste dem i sorgen over en avdød. Og ingen skal gi noen et trøstens beger å drikke når han har mistet far eller mor.
24016008	I gjestebuds hus skal du heller ikke gå inn for å sitte hos dem og ete og drikke.
24016009	For så sier Herren, hærskarenes Gud, Israels Gud: Se, for deres øyne og i deres dager lar jeg fryds røst og gledes røst, brudgoms røst og bruds røst bli borte på dette stedet.
24016010	Når du da forkynner dette folket alle disse ordene, og de sier til deg: Hvorfor har Herren varslet all denne store ulykken over oss, hva er vår misgjerning, hva er vår synd som vi har gjort mot Herren vår Gud?
24016011	- da skal du si til dem: Deres fedre forlot meg, sier Herren, og fulgte andre guder og dyrket dem og tilba dem, de forlot meg og holdt ikke min lov.
24016012	Og dere har gjort mer ondt enn deres fedre, dere som følger deres onde, harde hjerte uten å høre på meg.
24016013	Derfor vil jeg kaste dere ut av dette landet, bort til et land dere ikke har kjent, verken dere eller deres fedre. Der skal dere dyrke andre guder dag og natt, fordi jeg ikke vil gi dere nåde.
24016014	Se, derfor skal dager komme, sier Herren, da det ikke mer skal bli sagt: Så sant Herren lever, han som førte Israels barn opp fra landet Egypt!
24016015	- men det skal bli sagt: Så sant Herren lever, han som førte Israels barn opp fra landet i nord og fra alle de landene som han hadde drevet dem bort til. Og jeg vil føre dem tilbake til deres land, det som jeg ga deres fedre.
24016016	Se, jeg sender bud etter mange fiskere, sier Herren, og de skal fiske dem. Deretter sender jeg bud etter mange jegere, og de skal jage dem bort fra hvert fjell og fra hver haug og fra bergkløftene.
24016017	For mine øyne er rettet mot alle deres veier. De er ikke skjult for mitt åsyn, og deres misgjerning er ikke gjemt for mine øyne.
24016018	Først vil jeg da gjengjelde deres misgjerning og deres synd dobbelt, fordi de har vanhelliget mitt land med sine vemmelige avguders døde kropper og fylt min arvedel med sin motbydelighet.
24016019	Herre, min styrke og mitt sterke vern og min tilflukt på nødens dag! Til deg skal hedningefolk komme fra jordens ender og si: Bare løgn fikk våre fedre i arv, falske guder som ikke kunne hjelpe.
24016020	Skal et menneske gjøre seg guder? De er jo ikke guder.
24016021	Se, derfor lar jeg dem denne gang kjenne, ja, jeg lar dem kjenne min hånd og min styrke, og de skal vite at mitt navn er Herren.
24017001	Judas synd er skrevet med en jerngriffel, med en diamantspiss er den inngravert på deres hjertes tavle og på deres alteres horn.
24017002	Deres barn vil alltid minnes deres altere og deres Astarte-bilder med de grønne trærne og på de høye bakkene.
24017003	Du mitt fjell i landet! Ditt gods, alle dine skatter vil jeg overgi til plyndring, likeså dine hauger, til straff for den synd som er gjort i hele ditt land.
24017004	På grunn av din egen skyld, skal du miste din arv som jeg ga deg. Og jeg vil la deg tjene dine fiender i et land du ikke kjenner. En ild har dere opptent i min vrede, den skal brenne til evig tid.
24017005	Så sier Herren: Forbannet er den mann som setter sin lit til mennesker og holder kjød for sin arm, som vender sitt hjerte fra Herren.
24017006	Han er som en busk i ødemarken og får ikke se at det kommer noe godt. Men han skal bo på avsvidde steder i ørkenen, i et saltland der ingen bor.
24017007	Velsignet er den mann som stoler på Herren, og lar Herren være sin tillit.
24017008	Han skal bli lik et tre som er plantet ved vann og skyter røttene ut ved en bekk. Det frykter ikke når heten kommer. Alltid har det grønne blad. Det sørger ikke i tørre år og holder ikke opp med å bære frukt.
24017009	Svikefullt er hjertet, mer enn noe annet, ubotelig sykt er det. Hvem kjenner det?
24017010	Jeg, Herren, ransaker hjerter og prøver nyrer. Jeg gir enhver etter hans ferd, etter frukten av hans gjerninger.
24017011	Lik en rapphøne som ruger egg den ikke selv har lagt, er den som vinner rikdom, men ikke med rett. Midt i sine dager skal han forlate den, og til sist skal han vise seg å være en dåre.
24017012	En herlighetens trone, høyt opphøyet fra begynnelsen av, er vår helligdoms sted.
24017013	Herre, du Israels håp! Alle de som forlater deg, skal bli til skamme. De som viker fra deg, skal skrives i støvet. For de har forlatt kilden med det levende vann, Herren.
24017014	Leg meg, Herre, så blir jeg legt! Frels meg, så blir jeg frelst! For du er min lovsang.
24017015	Se, de sier til meg: Hvor blir det av Herrens ord? La det komme!
24017016	Men jeg har ikke nektet å følge deg og være hyrde. Heller ikke har jeg ønsket en ubotelig ulykkes dag, du vet det. Det som kom fra mine lepper, det kjente du.
24017017	Vær ikke til forferdelse for meg! Du er min tilflukt på ulykkens dag.
24017018	La mine forfølgere bli til skamme, og la ikke meg bli til skamme! La dem bli forferdet, og ikke meg! La ulykkens dag komme over dem, og knus dem med dobbelt knusende slag!
24017019	Så sa Herren til meg: Gå og still deg i folkets port, som Judas konger går inn og ut gjennom, og i alle Jerusalems porter!
24017020	Og du skal si til dem: Hør Herrens ord, Judas konger og hele Juda og alle Jerusalems innbyggere, dere som går inn gjennom disse portene!
24017021	Så sier Herren: Ta dere i vare så sant dere har livet kjært! Bær ikke noen byrde og før ikke noen byrde inn gjennom Jerusalems porter på sabbatsdagen!
24017022	Dere skal ikke bære noen byrde ut av deres hus og ikke gjøre noe arbeid på sabbatsdagen. Men dere skal holde sabbatsdagen hellig, som jeg befalte deres fedre.
24017023	Men de hørte ikke og vendte ikke øret til. De gjorde nakken stiv, så de ikke hørte og ikke tok imot tukt.
24017024	Men hvis dere hører på meg, sier Herren, så dere ikke lar noen byrde komme gjennom portene i denne byen på sabbatsdagen, men holder sabbatsdagen hellig og ikke gjør noe arbeid på den dagen,
24017025	da skal konger og fyrster som sitter på Davids trone, dra inn gjennom portene i denne byen på vogner og hester, de selv og deres fyrster, Judas menn og Jerusalems innbyggere. Da skal denne byen bli stående til evig tid.
24017026	Og de skal komme fra byene i Juda og fra landet omkring Jerusalem, fra Benjamins land og fra lavlandet og fra fjellbygdene og fra sydlandet, og de skal bære fram brennoffer og slaktoffer og matoffer og virak, og de skal bære fram takkoffer i Herrens hus.
24017027	Men dersom dere ikke hører mitt ord om å holde sabbatsdagen hellig og om ikke å bære noen byrde inn gjennom Jerusalems porter på sabbatsdagen, da vil jeg tenne ild på portene, og den skal fortære Jerusalems palasser og ikke slokne.
24018001	Dette er det ordet som kom til Jeremia fra Herren:
24018002	Stå opp og gå ned til pottemakerens hus, der vil jeg la deg høre mine ord.
24018003	Jeg gikk da ned til pottemakerens hus. Og se, han gjorde sitt arbeid på dreieskiven.
24018004	Og det karet som han gjorde av leire, ble mislykket i pottemakerens hånd. Da gjorde han det om igjen til et annet kar, slik han ville ha det.
24018005	Og Herrens ord kom til meg, det lød så:
24018006	Skulle ikke jeg kunne gjøre med dere, Israels hus, som denne pottemakeren? sier Herren. Se, som leiren er i pottemakerens hånd, slik er dere i min hånd, Israels hus!
24018007	En gang taler jeg om et folk og et rike, og sier at jeg vil rykke opp og rive ned og ødelegge.
24018008	Men dersom det folket som jeg har talt om, omvender seg fra sin ondskap, da angrer jeg det onde som jeg hadde tenkt å gjøre mot det.
24018009	Og en annen gang taler jeg om et folk og et rike, at jeg vil bygge og plante.
24018010	Men dersom de gjør det som er ondt i mine øyne, og ikke hører på min røst, da angrer jeg det gode som jeg hadde tenkt å gjøre.
24018011	Så si nå til Judas menn og til Jerusalems innbyggere: Så sier Herren: Se, jeg danner ulykke for dere og tenker ut en plan mot dere. Omvend dere, hver fra sin onde vei, og bedre deres veier og deres gjerninger!
24018012	Men de sier: Du taler forgjeves! Våre egne tanker vil vi følge, og enhver av oss vil følge sitt onde, harde hjerte.
24018013	Derfor sier Herren: Spør blant hedningefolkene: Hvem har hørt slikt? Grufulle ting har jomfruen Israel gjort.
24018014	Mon Libanons snø går bort på det høye fjellet? Eller vil det kjølige, rennende vannet fra fremmed land tørke bort?
24018015	Men mitt folk har glemt meg. Det brenner røkelse for de falske gudene. De førte dem til fall på deres veier, de gamle veiene, så de gikk på stier, på uryddede veier,
24018016	slik gjorde de sitt land til et skremsel, til en evig spott. Hver den som går forbi, skal forferdes og riste på hodet.
24018017	Som østavinden vil jeg spre dem for deres fienders ansikt. Med nakken og ikke med ansiktet vil jeg se på dem på den dagen ulykken kommer.
24018018	Da sa de: Kom og la oss tenke ut onde planer mot Jeremia! For presten har jo loven, den vise har råd, og profeten har ord fra Gud. Kom, la oss slå ham med tungen og ikke akte på noe av hans ord!
24018019	Gi akt på meg, Herre! Hør hva mine fiender sier!
24018020	Skal en gjengjelde godt med ondt? De har gravd en grav for mitt liv. Kom i hu at jeg sto for ditt åsyn og talte godt for dem for å vende din vrede bort fra dem!
24018021	Gi derfor deres barn til sulten. Gi dem i sverdets vold! La deres koner bli barnløse og enker, og la deres menn bli drept av pesten! La deres ungdom bli slått i hjel av sverdet i krigen!
24018022	La skrik bli hørt fra deres hus når du lar en fiendeskare komme brått over dem! For de har gravd en grav for å fange meg og lagt skjulte snarer for mine føtter.
24018023	Men du, Herre, kjenner alle deres planer om å drepe meg. Forlat dem ikke deres misgjerning og utslett ikke deres synd for ditt åsyn, men styrt dem ned for ditt åsyn! Straff dem på din vredes tid!
24019001	Så sa Herren: Gå og kjøp en leirkrukke hos pottemakeren, og ta med deg noen av folkets eldste og av prestenes eldste.
24019002	Gå så ut til Hinnoms sønns dal, som er utenfor Potteskår-porten, og rop der ut de ordene jeg vil tale til deg!
24019003	Du skal si: Hør Herrens ord, dere Judas konger og Jerusalems innbyggere! Så sier Herren, hærskarenes Gud, Israels Gud: Se, jeg fører ulykke over dette stedet, så det skal ringe for ørene på hver den som hører om det,
24019004	fordi de forlot meg og ikke aktet dette stedet hellig. De brente røkelse der for andre guder, som de ikke kjente, verken de eller deres fedre eller Judas konger. Og de fylte dette stedet med uskyldiges blod.
24019005	De bygde offerhauger for Ba’al for å brenne sine sønner i ilden til brennoffer for Ba’al, noe som jeg ikke har påbudt og ikke har talt om, og som ikke er oppkommet i mitt hjerte.
24019006	Se, derfor skal dager komme, sier Herren, da en ikke lenger skal kalle dette stedet Tofet eller Hinnoms sønns dal, men Drapsdalen.
24019007	Og på dette stedet vil jeg gjøre Judas og Jerusalems planer til intet. Jeg vil la dem falle for fienders sverd og for de menns hånd som står dem etter livet. Jeg vil gi deres døde kropper til føde for himmelens fugler og for jordens dyr.
24019008	Denne byen vil jeg gjøre til et skremsel og en spott. Hver den som går forbi, skal bli forferdet og spotte over alle dens plager.
24019009	Jeg vil la dem ete sine sønners og døtres kjøtt, og de skal ete hverandres kjøtt, under den trengsel og nød som deres fiender og de som står dem etter livet, fører over dem.
24019010	Så skal du knuse krukken for øynene på de mennene som går med deg.
24019011	Og du skal si til dem: Så sier Herren, hærskarenes Gud: Slik vil jeg knuse dette folket og denne byen, som en knuser et pottemakerkar, som ikke kan gjøres i stand igjen. I Tofet skal de begrave folk fordi det ellers ikke er plass til å begrave.
24019012	Slik vil jeg gjøre med dette stedet, sier Herren, og med dets innbyggere. Jeg vil gjøre denne byen lik Tofet.
24019013	Og husene i Jerusalem og Judas kongers hus, de urene, skal bli som Tofet - alle de husene hvor en har brent røkelse på taket for hele himmelens hær og utøst drikkoffer for andre guder.
24019014	Jeremia kom fra Tofet, dit Herren hadde sendt ham for å profetere, og han sto fram i forgården til Herrens hus og sa til hele folket:
24019015	Så sier Herren, hærskarenes Gud, Israels Gud: Se, jeg lar komme over denne byen og over alle de byene som hører til den, alt det onde jeg har talt imot den. For de har gjort nakken stiv, så de ikke hører på mine ord.
24020001	Presten Pasjhur, Immers sønn, som var øverste tilsynsmann i Herrens hus, hørte Jeremia tale disse ordene.
24020002	Og Pasjhur slo profeten Jeremia og satte ham i stokken i den øvre Benjamins-porten i Herrens hus.
24020003	Dagen etter slapp Pasjhur Jeremia løs fra fengselet. Da sa Jeremia til ham: Herren har ikke kalt deg Pasjhur, men han har gitt deg navnet Magor Missabib.
24020004	For så sier Herren: Se, jeg gjør deg til en redsel for deg selv og for alle dine venner. De skal falle for sine fienders sverd, og dine øyne skal se det. Hele Juda vil jeg gi i Babels konges hånd, og han skal føre dem til Babel som fanger og slå dem med sverd.
24020005	Jeg vil gi alt godset i denne byen og all dens eiendom og alle dens kostbarheter og alle Judas kongers skatter i fiendenes hånd. De skal røve dem og ta dem og føre dem til Babel.
24020006	Og du, Pasjhur, og alle som bor i ditt hus, dere skal vandre bort i fangenskap. Til Babel skal du komme, der skal du dø, og der skal du bli begravet - du og alle dine venner, som du har spådd løgn for.
24020007	Herre! Du overtalte meg, og jeg lot meg overtale. Du ble for sterk for meg og fikk overhånd. Jeg er blitt til latter hele dagen, hver mann spotter meg.
24020008	For så ofte jeg taler, må jeg skrike! Jeg må rope om vold og ødeleggelse. For Herrens ord er blitt meg til hån og til spott hele dagen.
24020009	Jeg tenkte: Jeg vil ikke lenger huske ham og ikke tale mer i hans navn! Men da ble det i mitt hjerte som en brennende ild, innestengt i mine ben. Jeg trettet meg ut med å tåle det, men jeg maktet det ikke.
24020010	For jeg hørte mange baktale meg - redsel fra alle kanter. De sa: Meld ham! Vi vil melde ham! Alle de menn som jeg levde i fred med, lurte på om jeg skulle falle. De sa: Kanskje han lar seg lokke, så vi kan få ham i vår makt og ta hevn over ham.
24020011	Men Herren er med meg som en veldig kjempe. Derfor skal mine forfølgere snuble og ikke få overtaket. De skal få stor skam fordi de ikke for fram med visdom - en evig vanære, som aldri blir glemt.
24020012	Herre, hærskarenes Gud, du som prøver den rettferdige, og som ser nyrer og hjerte, la meg se din hevn over dem, for jeg har lagt min sak fram for deg.
24020013	Syng for Herren, lov Herren! For han har fridd den fattige sjel ut av ugjerningsmenns hånd.
24020014	Forbannet være den dagen jeg ble født! Den dagen min mor fødte meg, la den ikke være velsignet!
24020015	Forbannet være den mannen som kom til min far med den meldingen: Du har fått en sønn! - det var en stor glede for ham.
24020016	La det gå med den mannen som med de byene Herren ødela uten skånsel. La ham høre skrik om morgenen og krigsrop ved middagstid,
24020017	fordi han ikke drepte meg i mors liv, så min mor ble min grav, og hennes liv fruktsommelig til evig tid.
24020018	Hvorfor kom jeg da ut av min mors liv for å se plage og sorg og ende mine dager i skam?
24021001	Dette er det ordet som kom til Jeremia fra Herren, da kong Sidkia sendte Pasjhur, Malkias sønn, og presten Sefanja, Ma’asejas sønn, til ham og sa:
24021002	Spør Herren for oss! For Babels konge Nebukadnesar går til krig mot oss. Kanskje Herren vil handle med oss i samsvar med alle sine undergjerninger, så fienden drar bort fra oss.
24021003	Da sa Jeremia til dem: Så skal dere si til Sidkia:
24021004	Så sier Herren, Israels Gud: Se, jeg vender om de krigsvåpen som dere har i hånden, og som dere kjemper med utenfor muren mot Babels konge og mot kaldeerne, som har beleiret dere, og jeg vil samle dem midt i denne byen.
24021005	Jeg vil selv kjempe mot dere med utrakt hånd og med sterk arm og med vrede og harme og stor forbitrelse.
24021006	Jeg vil slå denne byens innbyggere, både mennesker og dyr. De skal dø i en voldsom pest.
24021007	Deretter, sier Herren, vil jeg gi Sidkia, Judas konge, og hans tjenere og folket - de som er blitt igjen i denne byen etter pesten og sverdet og hungersnøden - i Babels konge Nebukadnesars hånd og i deres fienders hånd, og i deres hånd som står dem etter livet. Han skal slå dem med sverdets egg, han skal ikke spare dem og ikke skåne og ikke forbarme seg.
24021008	Og til dette folket skal du si: Så sier Herren: Se, jeg legger fram for dere livets vei og dødens vei.
24021009	Den som blir igjen i denne byen, skal dø ved sverd og ved hunger og ved pest. Men den som drar ut av byen og går over til kaldeerne, som har beleiret dere, skal bli i live. Han skal få sitt liv til krigsbytte.
24021010	For jeg har vendt mitt åsyn mot denne byen til det onde og ikke til det gode, sier Herren. I Babel-kongens hånd skal den bli gitt, og han skal brenne den opp med ild.
24021011	Og til Judas konges hus skal du si: Hør Herrens ord, du Davids hus!
24021012	Så sier Herren: Døm rettferdig hver morgen, og fri den som er plyndret, ut av undertrykkerens hånd, for at ikke min harme skal fare ut som ild og brenne uten at noen slokker, for deres onde gjerningers skyld!
24021013	Så sier Herren: Se, jeg kommer over deg, du som bor i dalen, du som bor på berget på sletten - dere som sier: Hvem kan komme ned og overfalle oss, og hvem kan komme inn i våre boliger?
24021014	Jeg vil hjemsøke dere etter frukten av deres gjerninger, sier Herren. Jeg vil tenne ild på byens skog, og den skal fortære alt rundt omkring den.
24022001	Så sa Herren: Gå ned til Judas konges hus og tal der dette ordet:
24022002	Hør Herrens ord, du Judas konge som sitter på Davids trone, du selv og dine tjenere og ditt folk, dere som går inn gjennom disse portene!
24022003	Så sier Herren: Gjør rett og rettferdighet! Fri dem som blir plyndret, ut av undertrykkerens hånd! Gjør ikke urett og vold mot den fremmede, den farløse og enken! Utøs ikke uskyldig blod på dette stedet!
24022004	For dersom dere gjør etter dette ordet, så skal konger som sitter på Davids trone, dra inn gjennom portene til dette huset på vogner og hester, kongen selv og hans tjenere og hans folk.
24022005	Men dersom dere ikke hører på disse ordene, da sverger jeg ved meg selv, sier Herren, at dette huset skal bli ødelagt.
24022006	For så sier Herren om Judas konges hus: Et Gilead er du for meg, en Libanons topp. Men sannelig, jeg vil gjøre deg til en ørken, til byer som ingen bor i.
24022007	Jeg vil innvie ødeleggere mot deg, hver med sine våpen, og de skal hogge ned dine herligste sedrer og kaste dem på ilden.
24022008	Mange folkeslag skal gå forbi denne byen og si til hverandre: Hvorfor har Herren gjort slik med denne store byen?
24022009	Og de skal svare: Fordi de forlot Herrens, sin Guds pakt og tilba andre guder og dyrket dem.
24022010	Gråt ikke over en død og klag ikke over ham! Gråt over ham som er dratt bort! For han skal ikke komme tilbake og se sitt fødeland.
24022011	For så sier Herren om Judas konge Sjallum, Josjias sønn, som ble konge etter sin far Josjia, og som dro bort fra dette stedet: Han skal ikke komme tilbake hit.
24022012	Men på det stedet som de har ført ham til i fangenskap, der skal han dø. Dette landet skal han ikke mer få se.
24022013	Ve ham som bygger sitt hus med urettferdighet og sine saler med urett, han som lar sin neste trelle for ingenting og ikke gir ham lønn for arbeidet,
24022014	han som sier: Jeg vil bygge meg et rommelig hus og luftige saler! - og som hogger ut vinduer på det og paneler det med sedertre og maler det rødt.
24022015	Er du konge fordi du overgår andre i å bygge av sedertre? Din far - mon han ikke åt og drakk og gjorde rett og rettferdighet? Da gikk det ham vel.
24022016	Han hjalp den elendige og fattige til hans rett. Da gikk det ham vel. Er ikke dette å kjenne meg? sier Herren.
24022017	Men dine øyne og ditt hjerte er ikke rettet på annet enn på vinning og på å utøse den uskyldiges blod og på å bruke vold og undertrykkelse.
24022018	Derfor sier Herren så om Judas konge Jojakim, Josjias sønn: De skal ikke holde sørgehøytid over ham og rope: Ve, min bror! Ve, min søster! De skal ikke holde sørgehøytid over ham og rope: Ve, herre! Ve, hans herlighet!
24022019	Men som de begraver et esel, slik skal han begraves. De skal slepe ham bort og slenge ham vekk langt fra Jerusalems porter.
24022020	Stig opp på Libanon og skrik, la din røst lyde i Basan og skrik fra Abarim! For alle dine elskere er knust.
24022021	Jeg talte til deg da du levde i trygghet. Men du sa: Jeg vil ikke høre! Dette var din ferd fra din ungdom av at du ikke hørte på min røst.
24022022	Alle dine førere skal vinden bortføre. Dine elskere må gå i fangenskap. Ja, da skal du bli vanæret og bli til skamme på grunn av all din ondskap.
24022023	Du som bor på Libanon, du som har ditt rede i sedrene - hvor du vil stønne når smerter kommer over deg, veer som hos en kvinne i barnsnød!
24022024	Så sant jeg lever, sier Herren, selv om du Konja, Jojakims sønn, Judas konge, var en signetring på min høyre hånd, så ville jeg rive deg av.
24022025	Jeg vil gi deg i deres hånd som står deg etter livet, og i deres hånd som du gruer for, i Babels konge Nebukadnesars hånd og i kaldeernes hånd.
24022026	Jeg vil kaste deg og din mor som fødte deg, bort til et annet land, hvor dere ikke ble født, og der skal dere dø.
24022027	Men det landet de stunder etter å komme tilbake til, til det skal de ikke komme tilbake.
24022028	Er han da en foraktet, knust leirkrukke, denne mannen Konja? Er han et kar som ingen bryr seg om? Hvorfor er de blitt kastet bort, han og hans ætt, og slengt bort til et land de ikke kjente?
24022029	Land! land! land! Hør Herrens ord!
24022030	Så sier Herren: Skriv denne mannen opp som barnløs, som en mann som ingen lykke har i sine levedager! For ingen av hans ætt skal få den lykke å sitte på Davids trone og herske over Juda.
24023001	Ve de hyrdene som ødelegger og sprer den hjorden jeg vokter, sier Herren.
24023002	Derfor sier Herren, Israels Gud, om de hyrdene som røkter mitt folk: Dere har spredt mine får og jagd dem bort og ikke sett etter dem. Se, jeg hjemsøker dere for deres onde gjerninger, sier Herren.
24023003	Jeg vil selv samle resten av mine får fra alle de landene jeg har drevet dem bort til, og jeg vil føre dem tilbake til deres egne beitemarker. Der skal de være fruktbare og bli mange.
24023004	Jeg vil sette hyrder over dem, og de skal røkte dem. De skal ikke frykte mer og ikke bli skremt, og ingen av dem skal savnes, sier Herren.
24023005	Se, dager kommer, sier Herren, da jeg vil la det stå fram for David en rettferdig spire. Han skal regjere som konge og gå fram med visdom og gjøre rett og rettferdighet i landet.
24023006	I hans dager skal Juda bli frelst, og Israel bo trygt. Dette er det navnet som han skal kalles med: Herren, vår rettferdighet.
24023007	Se, derfor skal dager komme, sier Herren, da en ikke mer skal si: Så sant Herren lever, han som førte Israels barn opp fra landet Egypt!
24023008	- men: Så sant Herren lever, som førte Israels hus og ætt og lot dem komme fra et land i nord og fra alle de landene jeg hadde drevet dem bort til! Og de skal bo i landet sitt.
24023009	Om profetene: Mitt hjerte er knust i mitt indre, alle mine ben skjelver. Jeg er som en drukken mann, en mann som vinen har overveldet, for Herrens skyld og for hans hellige ords skyld.
24023010	For landet er fullt av ekteskapsbrytere. På grunn av forbannelsen visner landet, for dens skyld er beitemarkene i ørkenen avsvidd. Deres løp er ondt, og deres styrke er urett.
24023011	Både profet og prest er gudløse. Endog i mitt hus har jeg funnet deres ondskap, sier Herren.
24023012	Derfor skal deres vei bli som glatte steder i mørket. De skal støtes over ende og falle der. For jeg lar ulykke komme over dem i det året når de blir hjemsøkt, sier Herren.
24023013	Hos Samarias profeter har jeg sett dårskap. De profeterte ved Ba’al og førte mitt folk Israel vill.
24023014	Men også hos Jerusalems profeter har jeg sett grufulle ting. De bryter ekteskapet og farer med løgn. Og de styrker de ondes hender, så ingen av dem vender om fra sin ondskap. De er alle sammen blitt for meg som Sodoma, og dets innbyggere som Gomorra.
24023015	Derfor sier Herren, hærskarenes Gud, om profetene: Se, jeg gir dem malurt å ete og beskt vann å drikke. For fra profetene i Jerusalem har gudløshet gått ut over hele landet.
24023016	Så sier Herren, hærskarenes Gud: Hør ikke på disse profetenes ord når de profeterer for dere! De fyller dere med tomme innbilninger. De bærer fram sitt eget hjertes syner, ikke ord fra Herrens munn.
24023017	Igjen og igjen sier de til dem som forakter meg: Herren har sagt: Dere skal ha fred! Og til hver den som følger sitt harde hjerte, sier de: Det skal ikke komme ulykke over dere.
24023018	Men hvem av dem har stått i Herrens fortrolige råd, slik at han så og hørte hans ord? Hvem har gitt akt på mitt ord og hørt det?
24023019	Se, Herrens storm, hans vrede farer ut, en virvlende stormvind. Den virvler over hodet på de ugudelige.
24023020	Herrens vrede skal ikke vende tilbake før han har utført og fullbyrdet sitt hjertes tanker. I de siste dager skal dere forstå det helt.
24023021	Jeg har ikke sendt profetene, likevel løp de. Jeg har ikke talt til dem, likevel profeterte de.
24023022	Hadde de stått i mitt fortrolige råd, ville de la mitt folk høre mine ord og føre dem tilbake fra deres onde vei og fra deres onde gjerninger.
24023023	Er jeg en Gud bare nær ved, sier Herren, og ikke en Gud langt borte?
24023024	Eller kan noen gjemme seg på hemmelige steder så jeg ikke kan se ham? sier Herren. Fyller jeg ikke himmelen og jorden? sier Herren.
24023025	Jeg har hørt hva de har sagt, de profetene som profeterer løgn i mitt navn og sier: Jeg har drømt! Jeg har drømt!
24023026	Hvor lenge skal dette fortsette i hjertet til disse løgnprofetene som bærer fram sitt eget hjertes svik?
24023027	Tenker de på å få mitt folk til å glemme mitt navn ved de drømmene som de forteller hverandre, slik som deres fedre glemte mitt navn for Ba’als skyld?
24023028	Den profet som har en drøm, han får fortelle en drøm. Men den som har mitt ord, la ham trofast tale mitt ord! Hva har halmen å gjøre med kornet? sier Herren.
24023029	Er ikke mitt ord som en ild, sier Herren, lik en hammer som knuser berg?
24023030	Se, derfor kommer jeg over de profetene som stjeler mine ord fra hverandre, sier Herren.
24023031	Se, jeg kommer over de profetene som bruker sin tunge og sier: Så sier Herren!
24023032	Se, jeg kommer over dem som bærer fram løgndrømmer, sier Herren, som forteller dem og fører mitt folk vill ved sine løgner og ved sitt skryt. Jeg har ikke sendt dem og ikke gitt dem befaling, og de gjør ikke dette folket noe gagn, sier Herren.
24023033	Og når dette folket eller en profet eller en prest spør deg: Hva er «Herrens byrde»? - da skal du si til dem hva byrden er - og jeg vil kaste dere bort, sier Herren.
24023034	Den profeten og den presten og den av folket som sier: “Herrens byrde”, - den mannen og hans hus vil jeg hjemsøke.
24023035	Slik skal dere si hver til sin neste og hver til sin bror: Hva har Herren svart? Hva har Herren talt?
24023036	Men «Herrens byrde» skal dere ikke nevne mer. For hver manns eget ord skal være hans byrde, fordi dere har forvansket den levende Guds, Herrens, hærskarenes Guds, vår Guds ord.
24023037	Slik skal du si til profeten: Hva har Herren svart deg? Hva har Herren talt?
24023038	Men dersom dere sier «Herrens byrde», da sier Herren så: Fordi dere bruker dette ordet «Herrens byrde», enda jeg sendte bud og sa: Dere skal ikke si «Herrens byrde»,
24023039	se, derfor vil jeg helt glemme dere og kaste dere og den byen jeg ga dere og deres fedre, bort fra mitt åsyn.
24023040	Og jeg vil legge på dere en evig skam og en evig vanære, som aldri skal bli glemt.
24024001	Herren lot meg se dette synet: To kurver med fiken var stilt opp foran Herrens helligdom. Det var etter at Babels konge Nebukadnesar hadde bortført Judas konge Jekonja, Jojakims sønn, og Judas høvdinger og tømmermennene og smedene fra Jerusalem og ført dem til Babel.
24024002	I den ene kurven var det meget gode fikener, slik som tidligfiken er, men i den andre kurven var det meget dårlige fikener, så dårlige at de kunne ikke spises.
24024003	Og Herren sa til meg: Hva ser du, Jeremia? Jeg svarte: Fikener. De gode fikenene er meget gode, og de dårlige er meget dårlige, de er så dårlige at de ikke kan spises.
24024004	Da kom Herrens ord til meg, og det lød så:
24024005	Så sier Herren, Israels Gud: Som en gjør med disse gode fikenene, slik vil jeg se med velbehag på de bortførte av Juda, dem som jeg har sendt bort fra dette stedet til kaldeernes land.
24024006	Jeg vil rette mine øyne mot dem med velbehag og føre dem tilbake til dette landet. Jeg vil bygge dem opp og ikke bryte dem ned, jeg vil plante dem og ikke rykke dem opp.
24024007	Jeg vil gi dem hjerte til å kjenne at jeg er Herren. De skal være mitt folk, og jeg vil være deres Gud. For de skal vende om til meg av hele sitt hjerte.
24024008	Og som en gjør med dårlige fikener, som er så dårlige at de ikke kan spises - ja, så sier Herren: slik vil jeg gjøre med Judas konge Sidkia og hans høvdinger og dem som er blitt igjen i Jerusalem, dem som er blitt igjen i dette landet, og dem som bor i landet Egypt.
24024009	Jeg vil gjøre dem til et illevarslende skremsel for alle jordens riker, til hån og til et ordspråk, til spott og til forbannelse på alle de stedene jeg driver dem bort til.
24024010	Jeg vil sende sverd, hungersnød og pest iblant dem til de blir helt utryddet av det landet jeg ga dem og deres fedre.
24025001	Dette er det ordet som kom til Jeremia om hele Judas folk. Det kom i Judas konge Jojakims, Josjias sønns fjerde år, det er Babels konge Nebukadnesars første år.
24025002	Og profeten Jeremia talte dette ordet til hele Judas folk og til alle Jerusalems innbyggere:
24025003	Fra Judas konge Josjia, Amons sønns trettende år og like til denne dag, nå i tjuetre år, er Herrens ord kommet til meg. Jeg har talt til dere tidlig og sent, men dere hørte ikke.
24025004	Herren sendte til dere alle sine tjenere, profetene, tidlig og sent. Men dere hørte ikke, og dere vendte ikke øret til for å høre.
24025005	Han sa: Vend om, hver fra sin onde vei, og fra deres onde gjerninger! Så skal dere få bo i det landet Herren ga dere og deres fedre, fra evighet og til evighet.
24025006	Følg ikke andre guder, så dere dyrker dem og tilber dem! Vekk ikke min harme ved deres egne henders verk, så jeg ikke skal gjøre dere noe ondt!
24025007	Men dere hørte ikke på meg, sier Herren. Dere vakte min harme ved deres egne henders verk, til ulykke for dere selv.
24025008	Derfor sier Herren, hærskarenes Gud: Fordi dere ikke har hørt på mine ord,
24025009	se, så sender jeg bud og henter alle Nordens folkeslag, sier Herren. Jeg sender bud til Babels konge Nebukadnesar, min tjener, og jeg lar dem komme over dette landet og over dets innbyggere og over alle folkeslagene her omkring. Jeg slår dem med bann og gjør dem til en forferdelse og til en spott, og deres land gjør jeg til evige ørkener.
24025010	Jeg lar fryds røst og gledes røst, brudgoms røst og bruds røst, lyd av kvern og lys av lampe bli borte hos dem.
24025011	Hele dette landet skal bli til en ørken, til en ødemark, og disse folkeslagene skal tjene Babels konge i sytti år.
24025012	Men når sytti år er til ende, vil jeg hjemsøke kongen i Babel og folket der, sier Herren, på grunn av deres misgjerninger. Og kaldeernes land vil jeg gjøre øde for evig.
24025013	Alt det jeg har talt om dette landet, lar jeg komme over det - alt det som er skrevet i denne boken, det som Jeremia har profetert om alle folkeslagene.
24025014	For mange folkeslag og store konger skal gjøre også dem til treller. Jeg vil gjengjelde dem etter deres gjerning og etter deres henders verk.
24025015	For så sa Herren, Israels Gud, til meg: Ta av min hånd dette begeret fylt med min vredes vin, og gi alle de folkene jeg sender deg til, å drikke av det.
24025016	De skal drikke og rave og te seg som gale på grunn av det sverdet jeg sender blant dem.
24025017	Jeg tok da begeret av Herrens hånd, og jeg lot alle de folkene som Herren hadde sendt meg til, drikke av det:
24025018	Jerusalem og byene i Juda og dets konger og dets høvdinger, for å gjøre dem til en ørken, til en ødemark, til en spott og til en forbannelse, slik som det er på denne dag,
24025019	farao, kongen i Egypt, og hans tjenere og hans høvdinger og hele hans folk
24025020	og alle hans fremmede undersåtter og alle kongene i landet Us og alle kongene i filistrenes land, i Asjkelon og Gasa og Ekron og det som er tilbake av Asjdod,
24025021	og Edom og Moab og Ammons barn
24025022	og alle Tyrus’ konger og alle Sidons konger og kongene over kystlandet på den andre siden av havet,
24025023	og Dedan og Tema og Bus og alle med rundklipt hår
24025024	og alle Arabias konger og alle kongene over de fremmede folk som bor i ørkenen,
24025025	og alle Simris konger og alle Elams konger og alle Medias konger
24025026	og alle Nordens konger, nær og fjern, den ene med den andre, og alle verdens riker utover hele jorden. Etter alle disse skal også Sjesaks konge drikke av det.
24025027	Og du skal si til dem: Så sier Herren, hærskarenes Gud, Israels Gud: Drikk og bli drukne og spy og fall og reis dere ikke mer på grunn av det sverdet jeg sender blant dere.
24025028	Men dersom de ikke vil ta begeret av din hånd og drikke, da skal du si til dem: Så sier Herren, hærskarenes Gud: Drikke skal dere!
24025029	For se, den byen som er kalt med mitt navn, har jeg latt ulykken ramme først, og så skulle dere bli ustraffet? Nei, dere skal ikke bli ustraffet! For sverd kaller jeg hit over alle dem som bor på jorden, sier Herren, hærskarenes Gud.
24025030	Alt dette skal du profetere for dem og si til dem: Herren skal brøle fra det høye og la sin røst høre fra sin hellige bolig. Ja, brøle skal han over sin beitemark. Han skal løfte et rop lik dem som tråkker vinpressen, over alle dem som bor på jorden.
24025031	Lyden når til jordens ende. For Herren har strid med folkene, han går i rette med alt kjød. De ugudelige overgir han til sverdet, sier Herren.
24025032	Så sier Herren, hærskarenes Gud: Se, ulykke går ut fra folk til folk. En svær storm reiser seg fra jordens ytterste ende.
24025033	De som Herren har drept, skal på den dagen ligge fra jordens ene ende til den andre. Ingen skal gråte over dem, ingen skal samle dem opp og begrave dem, til gjødsel utover jorden skal de bli.
24025034	Hyl, gjetere! Skrik og velt dere i støvet, dere som er de gjeveste av flokken! For tiden er kommet da dere skal slaktes. Jeg vil spre dere, og dere skal falle som et kostbart kar.
24025035	Gjeterne skal ikke mer ha noe tilfluktssted, og de gjeveste av flokken skal ikke finne redning.
24025036	Hør hvordan gjeterne skriker og de gjeveste i flokken hyler! For Herren ødelegger beitet for dem,
24025037	de fredelige engene blir lagt øde av Herrens brennende vrede.
24025038	Som en ung løve går han fram fra sitt skjul. Ja, deres land blir til en ødemark ved hans veldige sverd og hans brennende vrede.
24026001	I begynnelsen av Judas konge Jojakims, Josjias sønns regjering, kom dette ordet fra Herren:
24026002	Så sier Herren: Stå fram i forgården til Herrens hus. Tal til alle Judas byer, som kommer for å tilbe i Herrens hus, alle de ordene jeg har befalt deg å tale til dem! Utelat ikke et eneste ord!
24026003	Kanskje de vil høre og vende om, hver fra sin onde vei. Så vil jeg angre det onde jeg tenker på å gjøre mot dem for deres onde gjerningers skyld.
24026004	Du skal si til dem: Så sier Herren: Dersom dere ikke vil høre på meg, så dere følger den lov som jeg har gitt dere,
24026005	så dere hører på mine tjenere profetenes ord, dem som jeg sender til dere både tidlig og sent, uten at dere hører,
24026006	da vil jeg gjøre med dette huset som med Sjilo, og denne byen vil jeg gjøre til en forbannelse for alle jordens folkeslag.
24026007	Prestene og profetene og hele folket hørte Jeremia tale disse ordene i Herrens hus.
24026008	Da Jeremia var ferdig med å tale alt det Herren hadde befalt ham å tale til hele folket, grep de ham, prestene og profetene og hele folket, og de sa: Du skal dø!
24026009	Hvorfor har du profetert i Herrens navn og sagt: Det skal gå med dette huset som med Sjilo! Og denne byen skal bli øde, uten innbyggere! - Og hele folket samlet seg mot Jeremia i Herrens hus.
24026010	Da Judas høvdinger hørte dette, gikk de fra kongens hus opp til Herrens hus, og de satte seg i inngangen til Herrens nye port.
24026011	Prestene og profetene sa til høvdingene og til alt folket: Denne mannen fortjener en dødsdom! For han har profetert mot denne byen, slik som dere har hørt med egne ører.
24026012	Da sa Jeremia til alle høvdingene og til hele folket: Herren har sendt meg for å profetere mot dette huset og mot denne byen alt det dere har hørt.
24026013	Så bedre nå deres veier og deres gjerninger og hør på Herrens, deres Guds røst! Så skal Herren angre det onde han har talt mot dere.
24026014	Og jeg, se, jeg er i deres hånd. Gjør med meg slik som godt og rett er i deres øyne!
24026015	Men det skal dere vite at dersom dere dreper meg, da fører dere uskyldig blod over dere selv og over denne byen og dens innbyggere, for Herren har i sannhet sendt meg til dere for at jeg skulle tale alle disse ordene for deres ører.
24026016	Da sa høvdingene og hele folket til prestene og profetene: Denne mannen fortjener ikke noen dødsdom. For han har talt til oss i Herrens, vår Guds navn.
24026017	Og noen av landets eldste sto opp og sa til hele folkesamlingen:
24026018	Mika fra Moresjet profeterte i Judas konge Hiskias dager og sa til hele Judas folk: Så sier Herren, hærskarenes Gud: Sion skal pløyes som en åker, og Jerusalem skal bli til grushauger og tempelberget til skogbakker.
24026019	Men Judas konge Hiskia og hele Juda - drepte de ham vel for dette? Fryktet han ikke Herren og bønnfalt ham, så Herren angret det onde han hadde talt mot dem? Og vi er i ferd med å føre en stor ulykke over oss selv!
24026020	Det var også en annen mann som profeterte i Herrens navn, Uria, Sjemajas sønn, fra Kirjat-Jearim. Han profeterte mot denne byen og dette landet nøyaktig som Jeremia gjorde.
24026021	Kong Jojakim og alle hans krigsmenn og alle høvdingene hørte hans ord, og kongen søkte å drepe ham. Men Uria fikk høre det og ble redd, og han flyktet og kom til Egypt.
24026022	Da sendte kong Jojakim noen menn til Egypt - Elnatan, Akbors sønn, og noen andre menn med ham,
24026023	og de hentet Uria fra Egypt og førte ham til kong Jojakim. Han lot ham drepe med sverd og kastet liket hans ut på fattigfolks gravplass.
24026024	Men Akikam, Sjafans sønn, holdt sin hånd over Jeremia, så han ikke ble overgitt i folkets hånd for å bli drept.
24027001	I begynnelsen av Judas konge Sidkias, Josjias sønns regjering, kom dette ordet til Jeremia fra Herren:
24027002	Så sa Herren til meg: Lag deg bånd og åk, og legg dem på nakken din!
24027003	Så skal du sende dem til Edoms konge og til Moabs konge og til Ammons barns konge og til Tyrus’ konge og til Sidons konge med de sendemennene som kommer til Jerusalem til Sidkia, Judas konge.
24027004	Du skal befale dem å si til sine herrer: Så sier Herren, hærskarenes Gud, Israels Gud: Så skal dere si til deres herrer:
24027005	Jeg har skapt jorden, menneskene og dyrene som er på jorden, ved min store kraft og ved min utrakte arm, og jeg gir den til ham som er den rette i mine øyne.
24027006	Nå har jeg gitt alle disse landene i min tjener Nebukadnesars, Babel-kongens hånd. Også markens dyr har jeg gitt ham for at de skal tjene ham.
24027007	Og alle folkeslag skal tjene ham og hans sønn og hans sønnesønn, inntil tiden kommer også for hans land. Da skal mange folkeslag og store konger gjøre ham til trell.
24027008	Det folket og det riket som ikke vil tjene ham, Nebukadnesar, Babels konge, og som ikke vil bøye nakken under Babel-kongens åk, det folket vil jeg hjemsøke med sverd og hungersnød og pest, sier Herren, til jeg får gjort ende på dem ved hans hånd.
24027009	Så skal dere ikke høre på deres profeter og spåmenn og på deres drømmere og varseltydere og trollmenn, som sier til dere: Dere kommer ikke til å tjene Babels konge!
24027010	For det er løgn de profeterer for dere, slik at jeg må flytte dere fra deres land og drive dere bort, og dere må gå til grunne.
24027011	Men det folket som bøyer sin nakke under Babel-kongens åk og tjener ham, det vil jeg la bli i ro i sitt land, sier Herren, og det skal få dyrke landet og bo i det.
24027012	Til Judas konge Sidkia talte jeg de samme ord og sa: Bøy nakken under Babel-kongens åk og tjen ham og hans folk, så skal dere leve.
24027013	Hvorfor vil dere dø, du og ditt folk, ved sverd, hunger og pest, slik som Herren har talt om det folket som ikke vil tjene Babels konge?
24027014	Hør ikke på de profetene som sier til dere: Dere skal ikke komme til å tjene Babels konge! For det er løgn de profeterer for dere.
24027015	Jeg har ikke sendt dem, sier Herren, men de profeterer løgn i mitt navn. Derfor må jeg drive dere bort, og dere må gå til grunne, dere og de profetene som profeterer for dere.
24027016	Til prestene og til hele dette folket talte jeg og sa: Så sier Herren: Hør ikke på profetene når de profeterer for dere og sier: Se, karene fra Herrens hus skal føres tilbake fra Babel nå snart! For det er løgn de profeterer for dere.
24027017	Hør ikke på dem, tjen Babels konge, så skal dere leve. Hvorfor skal denne byen bli til en ørken?
24027018	Men dersom de er profeter, og dersom Herrens ord er hos dem, så la dem be Herren, hærskarenes Gud, at de karene som er blitt igjen i Herrens hus og i Judas konges hus og i Jerusalem, ikke må komme til Babel!
24027019	For så sier Herren, hærskarenes Gud, om søylene og kobberhavet og fotstykkene og de andre tingene som er blitt igjen i denne byen,
24027020	de som Babels konge Nebukadnesar ikke tok med seg da han bortførte Judas konge Jekonja, Jojakims sønn, fra Jerusalem til Babel sammen med alt storfolket i Juda og Jerusalem -
24027021	så sier Herren, hærskarenes Gud, Israels Gud, om de karene som er blitt igjen i Herrens hus og i Judas konges hus og i Jerusalem:
24027022	Til Babel skal de bli ført, og der skal de være til den dagen når jeg ser etter dem, sier Herren, og fører dem opp og lar dem komme tilbake til dette stedet.
24028001	I det samme året, i begynnelsen av Judas konge Sidkias regjering, i det fjerde året, i den femte måneden, sa Hananja, Assurs sønn, profeten fra Gibeon, til meg i Herrens hus mens prestene og alt folket hørte på:
24028002	Så sier Herren, hærskarenes Gud, Israels Gud: Jeg vil bryte i stykker Babel-kongens åk!
24028003	Om to år fører jeg tilbake til dette stedet alle de karene i Herrens hus som Babels konge Nebukadnesar tok fra dette stedet og førte til Babel.
24028004	Og Judas konge Jekonja, Jojakims sønn, og alle de bortførte fra Juda som er kommet til Babel, fører jeg tilbake til dette stedet, sier Herren. For jeg vil bryte Babel-kongens åk.
24028005	Da sa profeten Jeremia til profeten Hananja så prestene og alt folket som sto i Herrens hus, hørte det -
24028006	profeten Jeremia sa: Amen! Måtte Herren gjøre det! Måtte Herren oppfylle de ordene som du profeterte, så han fører karene fra Herrens hus og alle de bortførte tilbake fra Babel til dette stedet!
24028007	Men hør nå dette ordet som jeg taler for dine og for alt folkets ører:
24028008	De profetene som har vært før meg og før deg fra gammel tid, de profeterte mot mange land og mot store riker om krig og ulykke og pest.
24028009	Men når en profet profeterer om fred, og hans ord går i oppfyllelse, da kan alle se at han er en profet som Herren i sannhet har sendt.
24028010	Da tok profeten Hananja åket av profeten Jeremias nakke og brøt det i stykker.
24028011	Og Hananja sa i alt folkets nærvær: Så sier Herren: Slik vil jeg om to år bryte i stykker Babel-kongen Nebukadnesars åk og ta det av alle folkeslags nakke! - Da gikk profeten Jeremia sin vei.
24028012	Men etter at profeten Hananja hadde brutt i stykker åket og tatt det av profeten Jeremias nakke, kom Herrens ord til Jeremia, og det lød så:
24028013	Gå og si til Hananja: Så sier Herren: Et åk av tre har du brutt i stykker, men i stedet for det har du laget et åk av jern.
24028014	For så sier Herren, hærskarenes Gud, Israels Gud: Et åk av jern har jeg lagt på alle disse folkeslagenes nakke, for at de skal tjene Babels konge Nebukadnesar. Og de skal tjene ham. Også markens dyr har jeg gitt ham.
24028015	Da sa profeten Jeremia til profeten Hananja: Hør nå, Hananja! Herren har ikke sendt deg, og du har fått dette folket til å sette sin lit til løgn.
24028016	Derfor sier Herren så: Se, nå sender jeg deg bort fra jorden! I dette året skal du dø, fordi du har forkynt frafall fra Herren.
24028017	Og profeten Hananja døde i det samme året, i den sjuende måneden.
24029001	Dette er ordene i brevet som profeten Jeremia sendte fra Jerusalem til dem som var igjen av de eldste blant de bortførte, og til prestene og profetene og hele det folket som Nebukadnesar hadde bortført fra Jerusalem til Babel.
24029002	Det var etter at kong Jekonja og kongens mor og hoffmennene, Judas og Jerusalems høvdinger, og håndverkerne og smedene var dratt bort fra Jerusalem.
24029003	Han sendte brevet med Elasa, Sjafans sønn, og Gemarja, Hilkias sønn, som Judas konge Sidkia sendte til Babel, til Babels konge Nebukadnesar, og det lød så:
24029004	Så sier Herren, hærskarenes Gud, Israels Gud, til alle dem som jeg har ført bort fra Jerusalem til Babel:
24029005	Bygg hus og bo i dem! Plant hager og spis deres frukt!
24029006	Ta dere koner og få sønner og døtre. Og ta koner til deres sønner og gift bort deres døtre, så de kan føde sønner og døtre. Bli tallrike der, og bli ikke færre!
24029007	Søk den byens velferd som jeg har bortført dere til, og be for den til Herren! For når det går den vel, så går det dere vel.
24029008	For så sier Herren, hærskarenes Gud, Israels Gud: La dere ikke narre av profetene og spåmennene som er hos dere! Lytt heller ikke til de drømmene som dere selv har!
24029009	For løgn profeterer de for dere i mitt navn. Jeg har ikke sendt dem, sier Herren.
24029010	For så sier Herren: Når sytti år er gått for Babel, vil jeg se til dere og oppfylle for dere mitt gode ord, at jeg vil føre dere tilbake til dette stedet.
24029011	For jeg vet de tanker jeg tenker om dere, sier Herren. Det er fredstanker og ikke tanker til ulykke. Jeg vil gi dere fremtid og håp.
24029012	Og dere skal påkalle meg og gå av sted og be til meg, og jeg vil høre på dere.
24029013	Dere skal søke meg, og dere skal finne meg når dere søker meg av hele deres hjerte.
24029014	Jeg vil la meg finne av dere, sier Herren. Jeg vil gjøre ende på deres fangenskap og samle dere fra alle de folkene og alle de stedene som jeg har drevet dere bort til, sier Herren, og jeg vil føre dere tilbake til det stedet som jeg førte dere bort fra.
24029015	Dere sier: Herren har latt profeter stå fram for oss i Babel!
24029016	Så sier Herren om kongen som sitter på Davids trone, og om alt folket som bor i denne byen, deres brødre, som ikke har dratt ut med dere blant de bortførte -
24029017	så sier Herren, hærskarenes Gud: Se, jeg sender sverd, hunger og pest blant dem og gjør med dem som en gjør med dårlige fikener, som er så dårlige at de ikke kan spises.
24029018	Jeg vil forfølge dem med sverd og hunger og pest, og jeg vil la dem bli mishandlet av alle jordens riker og gjøre dem til en forbannelse og et skremsel, til spott og hån blant alle de folkeslagene som jeg driver dem bort til,
24029019	fordi de ikke hørte på mine ord, sier Herren, da jeg sendte mine tjenere profetene til dem, tidlig og sent. Men dere ville ikke høre, sier Herren.
24029020	Men hør nå Herrens ord, alle dere bortførte som jeg har sendt fra Jerusalem til Babel!
24029021	Så sier Herren, hærskarenes Gud, Israels Gud, om Akab, Kolajas sønn, og om Sidkia, Ma’asejas sønn, som profeterer løgn for dere i hans navn: Se, jeg gir dem i Babel-kongen Nebukadnesars hånd, og han skal drepe dem for øynene på dere.
24029022	Fra dem skal alle Judas bortførte som er i Babel, hente en forbannelse og si: Måtte Herren gjøre med deg som med Sidkia og med Akab, som Babels konge stekte i ilden!
24029023	For de gjorde en skjendig gjerning i Israel. De brøt ekteskapet med hverandres koner og talte løgnaktige ord i mitt navn, noe jeg ikke hadde befalt dem. Jeg vet det og er vitne, sier Herren.
24029024	Og til nehelamitten Sjemaja skal du si:
24029025	Så sier Herren, hærskarenes Gud, Israels Gud: Du har sendt brev i ditt eget navn til folket i Jerusalem og til presten Sefanja, Ma’asejas sønn, og til alle prestene og sagt:
24029026	Herren har satt deg til prest i presten Jojadas sted, for at det skal være tilsynsmenn i Herrens hus over alle som er fra vettet og gir seg av med å profetere, så du kan legge dem i blokk og halsjern.
24029027	Hvorfor har du ikke refset Jeremia fra Anatot, som gir seg av med å profetere for dere?
24029028	For han har sendt brev til oss i Babel og sagt: Det vil vare lenge. Bygg hus og bo i dem! Plant hager og spis deres frukt!
24029029	Og presten Sefanja leste opp dette brevet for profeten Jeremia.
24029030	Da kom Herrens ord til Jeremia, og det lød så:
24029031	Send bud til alle de bortførte og si: Så sier Herren om nehelamitten Sjemaja: Fordi Sjemaja har profetert for dere uten at jeg har sendt ham, og har fått dere til å feste lit til løgn,
24029032	derfor sier Herren: Se, jeg straffer nehelamitten Sjemaja og hans ætt. Ingen av hans ætt skal få bo blant dette folket, og han skal ikke få se det gode jeg gjør mot mitt folk, sier Herren. For han har forkynt frafall fra Herren.
24030001	Dette er det ordet som kom til Jeremia fra Herren:
24030002	Så sier Herren, Israels Gud: Skriv alle de ordene jeg har talt til deg, i en bok!
24030003	For se, dager kommer, sier Herren, da jeg gjør ende på mitt folks, Israels og Judas fangenskap, sier Herren, og fører dem tilbake til det landet jeg ga deres fedre, så de kan ta det i eie.
24030004	Og dette er de ordene Herren har talt om Israel og Juda:
24030005	Så sier Herren: Vi hørte et rop av skrekk, det er frykt og ingen fred.
24030006	Spør og se etter om en mann føder! Hvorfor ser jeg hver mann med hendene på sine hofter, lik en fødende kvinne? Og hvorfor er alle ansikter blitt så bleke?
24030007	Ve! Stor er den dagen, det er ingen som den. En trengselstid er det for Jakob. Men han skal bli frelst fra den.
24030008	Og det skal skje på den dagen, sier Herren, hærskarenes Gud, da vil jeg bryte hans åk og ta det av din nakke. Dine bånd vil jeg rive i stykker, og fremmede skal ikke lenger holde deg i trelldom.
24030009	Og de skal tjene Herren sin Gud og David sin konge, som jeg vil oppreise for dem.
24030010	Frykt ikke, du min tjener Jakob, sier Herren. Vær ikke redd, Israel! For se, jeg frelser deg fra det fjerne landet og din ætt fra det landet hvor den er i fangenskap. Og Jakob skal vende tilbake og leve i ro og være trygg, ingen skal forferde ham.
24030011	For jeg er med deg, sier Herren, og jeg vil frelse deg. Jeg vil gjøre ende på alle de folkene som jeg har spredt deg iblant. Bare deg vil jeg ikke gjøre ende på. Jeg vil tukte deg med måte. Men helt ustraffet vil jeg ikke la deg være.
24030012	For så sier Herren: Ubotelig er din skade, ulegelig ditt sår.
24030013	Ingen tar seg av din sak, så han klemmer ditt sår ut. Legedom, plaster finnes ikke for deg.
24030014	Alle dine elskere har glemt deg, de spør ikke etter deg. For jeg har slått deg som en fiende slår, som den grusomme tukter, fordi din misgjerning var stor og dine synder tallrike.
24030015	Hvorfor skriker du over din skade, over at din smerte er ubotelig? Fordi din misgjerning er stor og dine synder tallrike, har jeg gjort dette mot deg.
24030016	Derfor skal alle de som fortærer deg, bli fortært. Alle dine fiender skal dra bort i fangenskap, alle sammen. De som plyndrer deg, skal bli plyndret. Og alle dem som raner deg, vil jeg gjøre til rov.
24030017	For jeg vil gi deg helsen tilbake og lege dine sår, sier Herren. Fordi de kaller deg den bortdrevne, Sion, som ingen spør etter,
24030018	derfor sier Herren: Se, jeg gjør ende på fangenskapet for Jakobs telt og forbarmer meg over hans boliger. Byen skal bygges på sin haug, og palasset skal stå på sitt rette sted.
24030019	Det skal lyde lovsang fra dem, rop fra glade mennesker. Jeg vil gjøre dem tallrike, og de skal ikke bli færre. Jeg vil ære dem, og de skal ikke bli aktet ringe.
24030020	Hans sønner skal være som i gammel tid, og hans menighet skal stå fast for mitt åsyn. Jeg vil straffe alle dem som undertrykker ham.
24030021	Hans Herlige skal være av hans egen ætt, og hans Hersker skal utgå av hans eget folk. Jeg vil la ham komme nær, for hvem ville ellers våge sitt liv og komme meg nær? sier Herren.
24030022	Dere skal være mitt folk, og jeg vil være deres Gud.
24030023	Se, Herrens storm, hans vrede farer ut, en rivende stormvind. Den virvler over hodet på de ugudelige.
24030024	Herrens brennende vrede skal ikke vende tilbake før han har utført og fullbyrdet sitt hjertes tanker. I de siste dager skal dere forstå det.
24031001	På den tiden, sier Herren, vil jeg være alle Israels ætters Gud, og de skal være mitt folk.
24031002	Så sier Herren: Det folk som er unnkommet fra sverdet, har funnet nåde i ørkenen. Jeg vil gå og føre Israel til ro.
24031003	Fra det fjerne har Herren åpenbart seg for meg: Ja, med evig kjærlighet har jeg elsket deg. Derfor har jeg latt min miskunn mot deg vare ved.
24031004	Enda en gang vil jeg bygge deg, og du skal bli bygd opp igjen, du jomfru, Israel! Enda en gang skal du pryde deg med dine tamburiner og gå ut i dansen med de glade.
24031005	Enda en gang skal du plante vingårder på Samarias fjell. De som planter dem, skal også ta dem i bruk.
24031006	For det kommer en dag da vektere skal rope på Efra’ims fjell: Stå opp og la oss dra opp til Sion, til Herren vår Gud!
24031007	For så sier Herren: Juble over Jakob med glede og rop med fryd over det første blant folkene! La lovsang lyde og si: Herre, frels ditt folk, dem som er igjen av Israel!
24031008	Se, jeg fører dem fra landet i nord og samler dem fra jordens ytterste ende. Blant dem er det både blinde og halte, både svangre og fødende. Som en stor skare skal de komme tilbake hit.
24031009	Med gråt skal de komme og med ydmyke bønner, og jeg vil lede dem. Jeg vil føre dem til rennende bekker på en jevn vei, hvor de ikke skal snuble. For jeg skal være en far for Israel, og Efra’im er min førstefødte.
24031010	Hør Herrens ord, alle folk! Forkynn det til de fjerne kyster og si: Han som spredte Israel, skal samle det og vokte det, som en hyrde vokter sin flokk.
24031011	For Herren har forløst Jakob og gjenløst ham av hans hånd som er sterkere enn ham selv.
24031012	Og de skal komme og synge med fryd på Sions berg. De skal stråle av glede over Herrens gode ting, over korn og most og olje og unge får og okser. Deres sjel skal være som en vannrik hage, de skal ikke lide nød lenger.
24031013	Da skal jomfruer glede seg i dans. Unge og gamle skal glede seg sammen. Jeg vil vende deres klage til fryd og trøste dem og glede dem som sørget.
24031014	Jeg vil la prestene ha fete retter i overflod, og mitt folk skal mettes med mine gode ting, sier Herren.
24031015	Så sier Herren: En røst høres i Rama, klage og bitter gråt. Rakel gråter over sine barn. Hun vil ikke la seg trøste over sine barn, for de er ikke mer til.
24031016	Så sier Herren: Hold opp med å gråte, og la ikke øynene felle tårer mer! Du skal få lønn for ditt arbeid, sier Herren. De skal vende tilbake fra fiendens land.
24031017	Det er håp for din fremtid, sier Herren. Barna skal vende tilbake til sitt land.
24031018	Jeg har hørt Efra’im klage: Du har tuktet meg. Ja, jeg ble tuktet som en utemmet kalv. Omvend meg du, så blir jeg omvendt! Du er jo Herren min Gud.
24031019	For etter at jeg har vendt meg bort fra deg, angrer jeg. Og etter at jeg har fått forstand, slår jeg meg på hoften. Jeg ble skamfull og ydmyket, for jeg bærer min ungdoms skam.
24031020	Er da Efra’im min dyrebare sønn og mitt kjæreste barn, siden jeg fortsatt kommer ham i hu, enda jeg så ofte har talt imot ham? Derfor røres mitt hjerte av medynk med ham, jeg må forbarme meg over ham, sier Herren.
24031021	Reis deg varder, sett deg merkesteiner, gi akt på hovedveien, den veien du gikk! Vend tilbake, du jomfru, Israel, vend tilbake til dine byer her!
24031022	Hvor lenge vil du vanke omkring, du frafalne datter? For Herren skaper noe nytt på jorden: En kvinne skal omslutte en mektig mann.
24031023	Så sier Herren, hærskarenes Gud, Israels Gud: Enda en gang skal de si så i Juda land og i byene der, når jeg gjør ende på deres fangenskap: Herren velsigne deg, du rettferdighetens bolig, du hellige berg!
24031024	Og Juda med alle sine byer skal bo der sammen som jordbrukere og hyrder som streifer omkring.
24031025	For jeg vil styrke den trette sjel, og hver sjel som sulter vil jeg mette.
24031026	Ved dette våknet jeg og så meg om, og jeg fant at min søvn hadde vært god.
24031027	Se, dager kommer, sier Herren, da jeg vil tilså Israels land og Judas land med menneskers sæd og med dyrs sæd.
24031028	Og likesom jeg har våket over dem for å rykke dem opp og for å rive og bryte ned og ødelegge og plage dem, slik vil jeg også våke over dem for å bygge og plante, sier Herren.
24031029	I de dager skal de ikke mer si: Fedrene spiste sure druer, og barna fikk vonde tenner.
24031030	Men enhver skal dø for sin egen misgjernings skyld. Hvert menneske som eter sure druer, han skal selv få vonde tenner.
24031031	Se, dager kommer, sier Herren, da jeg vil opprette en ny pakt med Israels hus og med Judas hus.
24031032	Den skal ikke være som den pakten jeg opprettet med deres fedre på den dagen da jeg tok dem ved hånden og førte dem ut av landet Egypt, den pakten med meg som de brøt, enda jeg var deres ektemann, sier Herren.
24031033	Men dette er den pakten jeg vil opprette med Israels hus etter de dager, sier Herren: Jeg vil gi min lov i deres sinn og skrive den i deres hjerte. Jeg vil være deres Gud, og de skal være mitt folk.
24031034	De skal ikke lenger lære hver sin neste og hver sin bror og si: Kjenn Herren! For de skal alle kjenne meg, både små og store, sier Herren. For jeg vil forlate deres misgjerning og ikke lenger minnes deres synd.
24031035	Så sier Herren, som satte solen til å lyse om dagen, og lover for månen og stjernene, så de lyser om natten, han som opprører havet så dets bølger bruser - Herren, hærskarenes Gud, er hans navn:
24031036	Dersom disse lovene ikke lenger står ved makt for mitt åsyn, sier Herren, da skal også Israels ætt opphøre å være et folk for mitt åsyn alle dager.
24031037	Så sier Herren: Dersom himmelen kan måles der oppe, og jordens grunnvoller utforskes der nede, da vil også jeg forkaste hele Israels ætt for alt det de har gjort, sier Herren.
24031038	Se, dager kommer, sier Herren, da byen skal bygges for Herren, fra Hananels tårn like til Hjørneporten.
24031039	Og målesnoren skal gå videre rett fram over Gareb-haugen, og så skal den vende seg til Goa.
24031040	Hele dalen med de døde kroppene og asken, alle markene like til Kedrons bekk, til hjørnet ved Heste-porten mot øst, skal være hellige for Herren. Der skal aldri mer rykkes noe opp eller brytes noe ned.
24032001	Dette er det ordet som kom til Jeremia fra Herren i Judas konge Sidkias tiende år, det er Nebukadnesars attende år.
24032002	Den gang holdt Babel-kongens hær Jerusalem beleiret, og profeten Jeremia var innestengt i vaktgården i Juda-kongens hus.
24032003	Der hadde Judas konge Sidkia stengt ham inne og sagt: Hvorfor profeterer du og sier: Så sier Herren: Se, jeg gir denne byen i Babel-kongens hånd, og han skal innta den.
24032004	Judas konge Sidkia skal ikke unnkomme av kaldeernes hånd. Han skal overgis i Babel-kongens hånd, og han skal tale med ham munn til munn og se ham øye til øye.
24032005	Han skal føre Sidkia til Babel, og der skal han være til jeg tar meg av ham, sier Herren. Når dere kjemper mot kaldeerne, skal dere ikke ha lykken med dere.
24032006	Og Jeremia sa: Herrens ord er kommet til meg, og det lød så:
24032007	Se, Hanamel, sønn av din onkel Sjallum, kommer til deg og sier: Kjøp min mark i Anatot! For du har innløsningsrett, så du kan kjøpe den.
24032008	Og Hanamel, min onkels sønn, kom til meg i vaktgården etter Herrens ord og sa: Kjøp min mark i Anatot, i Benjamins land! For du har odelsretten, og du har rett til å løse den inn. Kjøp den! - Da forsto jeg at det var Herrens ord.
24032009	Og jeg kjøpte marken av Hanamel, min onkels sønn, i Anatot, og jeg veide ut sølvet til ham, sytten sekel sølv.
24032010	Jeg skrev det i et brev og forseglet det og tok vitner, og jeg veide sølvet i vektskåler.
24032011	Så tok jeg kjøpebrevet, både det forseglede med avtalen og vilkårene, og det åpne,
24032012	og jeg ga kjøpebrevet til Baruk, sønn av Nerija, sønn av Mahseja, i nærvær av min slektning Hanamel og de vitnene som hadde skrevet sine navn i kjøpebrevet, alle de jødene som satt i vaktgården.
24032013	Og i deres nærvær ga jeg Baruk dette pålegget:
24032014	Så sier Herren, hærskarenes Gud, Israels Gud: Ta disse brevene, dette forseglede kjøpebrevet og dette åpne brevet, og legg dem i et leirkar, så de kan holde seg i lang tid!
24032015	For så sier Herren, hærskarenes Gud, Israels Gud: Enda en gang skal det kjøpes hus og marker og vingårder i dette landet.
24032016	Da jeg hadde overgitt kjøpebrevet til Baruk, Nerijas sønn, ba jeg til Herren og sa:
24032017	Å, Herre Herre! Se, du er den som har skapt himmelen og jorden ved din store kraft og ved din utrakte arm. Ingen ting er for vanskelig for deg.
24032018	Du gjør miskunn gjennom tusen ledd og gjengjelder fedrenes misgjerning på deres barn etter dem, du store, du veldige Gud, som har navnet Herren, hærskarenes Gud.
24032019	Du er stor i råd og mektig i gjerning. Dine øyne er opplatt over alle menneskebarns veier for å gi enhver etter hans ferd og etter frukten av hans gjerninger.
24032020	Det var du som gjorde tegn og under i landet Egypt og helt til denne dag, både med Israel og med andre mennesker, og gjorde deg et navn, slik vi kan se det på denne dag.
24032021	Du førte ditt folk Israel ut av landet Egypt ved tegn og under, og med sterk hånd og utrakt arm og med stor forferdelse,
24032022	og du ga dem dette landet som du med ed hadde lovt å gi deres fedre, et land som flyter med melk og honning.
24032023	De kom og tok det i eie, men de hørte ikke på din røst og levde ikke etter dine lover. Alt det du hadde pålagt dem å gjøre, gjorde de ikke. Så har du da latt all denne ulykke komme over dem.
24032024	Se, fiendens voller er nådd helt fram til byen, så de kan innta den. Ved sverd, hunger og pest er byen gitt i hendene på kaldeerne, som kjemper mot den. Det som du har talt om, er skjedd. Du kan selv se det.
24032025	Og likevel, enda byen er gitt i kaldeernes hånd, har du, Herre Herre, sagt til meg: Kjøp marken for penger og ta vitner på det!
24032026	Da kom Herrens ord til Jeremia, og det lød så:
24032027	Se, jeg er Herren, alt kjøds Gud. Skulle noen ting være for vanskelig for meg?
24032028	Derfor sier Herren: Se, jeg gir denne byen i kaldeernes hånd og i Babel-kongen Nebukadnesars hånd, og han skal innta den.
24032029	Og kaldeerne, som kjemper mot denne byen, skal komme og tenne ild på den, de skal brenne opp de husene hvor de brente røkelse for Ba’al på taket og utøste drikkoffer for andre guder for å vekke min harme.
24032030	Helt fra sin ungdom av har Israels barn og Judas barn bare gjort det som er ondt i mine øyne. Israels barn har ikke gjort annet enn å vekke min harme ved sine egne henders verk, sier Herren.
24032031	For denne byen har vært meg til vrede og harme helt fra den dag da de bygde den, og til denne dag, så jeg må ta den bort fra mitt åsyn
24032032	for all den ondskap som Israels barn og Judas barn har gjort for å vekke min harme - de, deres konger, deres høvdinger, deres prester og deres profeter, Judas menn og Jerusalems innbyggere.
24032033	De vendte ryggen og ikke ansiktet til meg. Jeg lærte dem tidlig og sent, men de hørte ikke på meg og tok ikke imot tukt.
24032034	Men de satte sine avskyelige ting i det huset som er kalt med mitt navn, og gjorde det urent.
24032035	De bygde offerhaugene for Ba’al i Hinnoms sønns dal for å la sine sønner og døtre gå gjennom ilden for Molok, enda jeg ikke hadde pålagt dem det, og det ikke var oppkommet i mitt hjerte at de skulle gjøre denne vemmelige gjerning. Slik fikk de Juda til å synde.
24032036	Og nå, denne byen som dere sier er gitt i Babel-kongens hånd med sverd og hunger og pest - om denne byen sier derfor Herren, Israels Gud:
24032037	Se, jeg samler dem fra alle de landene som jeg drev dem bort til i min vrede og harme og min store forbitrelse, og jeg vil føre dem tilbake til dette stedet og la dem bo trygt.
24032038	De skal være mitt folk, og jeg vil være deres Gud.
24032039	Jeg vil gi dem ett hjerte og lære dem én vei til å frykte meg alle dager, så det må gå dem vel, dem og deres barn etter dem.
24032040	Jeg vil opprette en evig pakt med dem, at jeg ikke vil dra meg tilbake fra dem, men gjøre vel mot dem. Og frykt for meg vil jeg legge i deres hjerte, så de ikke skal gå bort fra meg.
24032041	Jeg vil glede meg over dem og gjøre vel mot dem, og jeg vil plante dem i dette landet i trofasthet, av hele mitt hjerte og av hele min sjel.
24032042	For så sier Herren: Likesom jeg har latt alle disse store ulykkene komme over dette folket, slik vil jeg også la alt det gode komme over dem, som jeg har lovt dem.
24032043	Det skal igjen bli kjøpt marker i dette landet som dere sier er blitt en ørken, uten mennesker og dyr, overgitt i kaldeernes hånd.
24032044	De skal kjøpe marker for penger og skrive kjøpebrev og forsegle dem og ta vitner, i Benjamins land og i landet omkring Jerusalem og i Judas byer, både byene i fjellbygdene og byene i lavlandet og byene i sydlandet. For jeg vil føre tilbake deres fangne, sier Herren.
24033001	Herrens ord kom til Jeremia for andre gang mens han satt fengslet i vaktgården, og det lød så:
24033002	Så sier Herren, som skapte jorden, Herren, som formet og grunnfestet den - Herren er hans navn:
24033003	Rop til meg, og jeg vil svare deg, jeg vil forkynne deg store og ufattelige ting, ting som du ikke kjenner.
24033004	For så sier Herren, Israels Gud, om husene i denne byen og om husene til Judas konge, som er revet ned til forsvar mot fiendens voller og sverd:
24033005	De kommer for å kjempe mot kaldeerne. Men det blir bare å fylle husene med døde kropper av de mennene som jeg slår i min vrede og harme, og som ved sin store ondskap har voldt at jeg har skjult mitt åsyn for denne byen.
24033006	Se, jeg gir dem helse og legedom, og helbreder dem, og jeg vil la dem se en overflod av fred og trygghet.
24033007	Jeg vil gjøre ende på Judas fangenskap og Israels fangenskap, og jeg vil bygge dem opp som i den første tiden.
24033008	Jeg vil rense dem fra all deres misgjerning, som de har forsyndet seg med mot meg. Og jeg vil tilgi alle deres misgjerninger som de har gjort mot meg, da de forbrøt seg mot meg.
24033009	Og byen skal være meg til et gledesnavn, til pris og pryd for alle jordens folkeslag, når de får høre om alt det gode jeg gjør mot den. De skal skjelve og beve når de får se alt det gode og all den fred jeg gir den.
24033010	Så sier Herren: På dette stedet som dere sier er ødelagt, uten mennesker og uten dyr - her i Judas byer og på Jerusalems gater, som ligger øde, uten mennesker og uten innbyggere og uten dyr, skal det enda en gang høres
24033011	fryds røst og gledes røst, brudgoms røst og bruds røst, rop av dem som sier: Lov Herren, hærskarenes Gud, for Herren er god, hans miskunnhet varer evinnelig! - og som bærer fram takkoffer i Herrens hus. For jeg vil gjøre ende på fangenskapet, så landet blir som i den første tiden, sier Herren.
24033012	Så sier Herren, hærskarenes Gud: Enda en gang skal det på dette stedet som er øde, uten mennesker og uten dyr, og i alle dets byer, være et tilhold for gjetere som lar buskapen hvile der.
24033013	I byene i fjellbygdene, i byene i lavlandet og i byene i sydlandet og i Benjamins land og i landet omkring Jerusalem og i Judas byer skal sauene enda en gang gå forbi den som teller dem, sier Herren.
24033014	Se, dager kommer, sier Herren, da jeg vil oppfylle det gode ord jeg har talt om Israels hus og Judas hus.
24033015	I de dager og på den tid vil jeg la spire fram for David en rettferdig spire, og han skal gjøre rett og rettferdighet i landet.
24033016	I de dager skal Juda bli frelst og Jerusalem bo trygt, og dette er det navn hun skal kalles med: Herren, vår rettferdighet.
24033017	For så sier Herren: Det skal aldri mangle en mann av Davids ætt som skal sitte på Israels trone.
24033018	Og av de levittiske prestenes ætt skal det aldri mangle en mann for mitt åsyn som ofrer brennoffer og brenner matoffer og bærer fram slaktoffer alle dager.
24033019	Og Herrens ord kom til Jeremia, og det lød så:
24033020	Så sier Herren: Dersom dere kan bryte min pakt med dagen og min pakt med natten, så det ikke blir dag og natt i sin tid,
24033021	da skal også min pakt med min tjener David bli brutt, så han ikke får noen sønn som blir konge og sitter på hans trone, og min pakt med mine tjenere de levittiske prestene.
24033022	Likesom himmelens hær ikke kan telles og havets sand ikke kan måles, slik vil jeg gjøre min tjener Davids ætt og levittene som tjener meg, tallrike.
24033023	Og Herrens ord kom til Jeremia, og det lød så:
24033024	Har du ikke lagt merke til hva dette folket har talt og sagt: De to slektene som Herren hadde utvalgt, dem forkastet han? Og mitt folk forakter de, så det ikke mer er noe folk i deres øyne.
24033025	Så sier Herren: Dersom jeg ikke har opprettet min pakt med dag og natt, og ikke gitt lover for himmel og jord,
24033026	så vil jeg også forkaste Jakobs og min tjener Davids ætt, så jeg ikke av hans etterkommere tar noen til å herske over Abrahams, Isaks og Jakobs ætt. For jeg vil gjøre ende på deres fangenskap og forbarme meg over dem.
24034001	Dette er det ordet som kom til Jeremia fra Herren mens Babels konge Nebukadnesar kjempet mot Jerusalem og alle dets byer, han sammen med hele hans hær og alle jordens riker som sto under hans herredømme, og alle folkeslagene:
24034002	Så sier Herren, Israels Gud: Gå og tal til Judas konge Sidkia og si til ham: Så sier Herren: Se, jeg gir denne byen i Babel-kongens hånd, og han skal brenne den opp med ild.
24034003	Du selv skal ikke slippe unna hans hånd, men du skal bli grepet og gitt i hans hånd. Dine øyne skal se Babel-kongens øyne, og hans munn skal tale med din munn, og til Babel skal du komme.
24034004	Men hør Herrens ord, Sidkia, Judas konge! Så sier Herren om deg: Du skal ikke dø for sverd.
24034005	I fred skal du dø. Og likesom de brente bål til ære for dine fedre, de tidligere konger, de som var før deg, slik skal de også brenne for deg. De skal holde sørgehøytid over deg og rope: Ve, Herre! For et ord har jeg talt, sier Herren.
24034006	Og profeten Jeremia talte alle disse ordene til Judas konge Sidkia i Jerusalem
24034007	mens Babel-kongens hær kjempet mot Jerusalem og mot alle Judas byer som ennå var igjen, Lakisj og Aseka. For det var de befestede byene som ennå var igjen av Judas byer.
24034008	Dette er det ordet som kom til Jeremia fra Herren etter at kong Sidkia hadde gjort en pakt med alt folket i Jerusalem om å rope ut frihet,
24034009	så at enhver skulle gi sin trell og sin trellkvinne fri, om de var hebreere, så ikke noen skulle holde sin jødiske bror i trelldom.
24034010	Da adlød alle høvdingene og alt folket som hadde inngått denne pakten at enhver skulle gi sin trell og sin trellkvinne fri og ikke mer holde dem i trelldom. De adlød og lot dem gå.
24034011	Men siden gjorde de det om igjen. De tok tilbake de trellene og trellkvinnene som de hadde gitt fri, og tvang dem til å være treller og trellkvinner igjen.
24034012	Da kom Herrens ord til Jeremia. Herren sa:
24034013	Så sier Herren, Israels Gud: Jeg opprettet en pakt med deres fedre den dagen da jeg førte dem ut av landet Egypt, av trellehuset, og jeg sa:
24034014	I det sjuende året skal dere gi fri hver sin bror som har solgt seg til deg, om han er hebreer. Han skal tjene deg i seks år, og så skal du la ham gå fri fra deg. Men deres fedre hørte ikke på meg og vendte ikke øret til.
24034015	Men nå hadde dere snudd om og gjort det som er rett i mine øyne, ved å rope ut frihet, hver for sin neste. Dere hadde opprettet en pakt for mitt åsyn i det huset som er kalt med mitt navn.
24034016	Men så snudde dere om igjen og vanhelliget mitt navn og tok tilbake hver sin trell og hver sin trellkvinne, som dere hadde gitt fri, så de kunne råde over seg selv. Dere tvang dem til å være treller og trellkvinner igjen.
24034017	Derfor sier Herren så: Dere har ikke hørt på meg og ropt ut frihet, hver for sin bror og hver for sin neste. Se, jeg roper ut frihet for dere, sier Herren, så dere blir overgitt til sverdet, pesten og hungeren. Og jeg gjør dere til et skremsel for alle jordens riker.
24034018	Og de mennene som overtrådte min pakt, som ikke holdt ordene i den pakten som de opprettet for mitt åsyn, da de skar paktskalven i to stykker og så gikk mellom stykkene av den,
24034019	Judas høvdinger og Jerusalems høvdinger, hoffmennene og prestene og hele landets folk, som gikk mellom stykkene av kalven,
24034020	- dem vil jeg gi i fiendenes hånd og i deres hånd som står dem etter livet. Deres døde kropper skal være til føde for himmelens fugler og for jordens dyr.
24034021	Og Judas konge Sidkia og hans høvdinger vil jeg gi i deres fienders hånd og i deres hånd som står dem etter livet, i hendene på Babel-kongens hær, som nå har dratt bort fra dere.
24034022	Se, jeg byr, sier Herren, at de skal vende tilbake til denne byen. De skal kjempe mot den og innta den og brenne den opp med ild. Og byene i Juda vil jeg gjøre til en ørken, der ingen bor.
24035001	Dette er det ordet som kom til Jeremia fra Herren i Judas konge Jojakims, Josjias sønns dager:
24035002	Gå til rekabittenes slekt og tal til dem og før dem inn i Herrens hus, i et av rommene, og gi dem vin å drikke!
24035003	Og jeg tok Ja’asanja, sønn av Jirmeja, sønn av Habasinja, og hans brødre og alle hans sønner og hele rekabittenes slekt,
24035004	og jeg førte dem inn i Herrens hus, i det rommet som tilhørte sønnene til Guds mann Hanan, Jigdaljas sønn, og som lå ved siden av høvdingenes rom, over dørvokteren Ma’asejas, Sjallums sønns rom.
24035005	Og jeg satte fulle vinfat og vinbegre fram for rekabittenes slekt, og jeg sa til dem: Drikk vin!
24035006	Men de sa: Vi vil ikke drikke vin. For vår far Jonadab, Rekabs sønn, har gitt oss dette budet: Dere skal aldri drikke vin, verken dere eller deres barn,
24035007	og dere skal ikke bygge hus og ikke så korn og ikke plante vingård eller eie noe slikt. Men i telt skal dere bo alle deres dager, så dere kan leve lenge i det landet dere bor i som fremmede.
24035008	Og vi adlød vår far Jonadab, Rekabs sønn, i alt han bød oss - at vi aldri skulle drikke vin, verken vi eller våre koner eller våre sønner eller våre døtre,
24035009	og ikke bygge oss hus til å bo i og ikke ha vingård eller åker og ikke så korn.
24035010	Og vi bodde i telt og var lydige og gjorde alt som vår far Jonadab hadde pålagt oss.
24035011	Men da Babels konge Nebukadnesar dro opp mot landet, da sa vi: Kom og la oss dra inn i Jerusalem, så vi kan slippe unna kaldeernes og syrernes hærer! Så tok vi bolig i Jerusalem.
24035012	Da kom Herrens ord til Jeremia, og det lød så:
24035013	Så sier Herren, hærskarenes Gud, Israels Gud: Gå og si til Judas menn og til Jerusalems innbyggere: Vil dere ikke ta imot tukt og lyde mine ord? sier Herren.
24035014	Jonadabs, Rekabs sønns bud er blitt holdt, de han ga sine barn, at de ikke skulle drikke vin. Til denne dag har de ikke drukket vin, men adlydt sin fars bud. Og jeg har talt til dere tidlig og sent, men dere har ikke adlydt meg.
24035015	Jeg sendte til dere alle mine tjenere, profetene, tidlig og sent, og sa: Vend om, hver fra sin onde vei, og bedre deres gjerninger og følg ikke andre guder for å tjene dem! Så skal dere få bo i det landet jeg har gitt dere og deres fedre. Men dere vendte ikke øret til og adlød meg ikke.
24035016	Ja, Jonadabs, Rekabs sønns barn har holdt de budene som deres far ga dem. Men dette folket har ikke adlydt meg.
24035017	Derfor sier Herren, hærskarenes Gud, Israels Gud: Se, jeg lar komme over Juda og over alle Jerusalems innbyggere all den ulykke jeg har truet dem med, fordi de ikke ville høre når jeg talte til dem, og ikke svarte når jeg kalte på dem.
24035018	Men til rekabittenes slekt sa Jeremia: Så sier Herren, hærskarenes Gud, Israels Gud: Fordi dere har adlydt deres far Jonadabs ord og holdt alle hans bud og i alt gjort som han bød dere,
24035019	derfor sier Herren, hærskarenes Gud, Israels Gud: Det skal aldri mangle en mann av Jonadabs, Rekabs sønns ætt, som skal stå for mitt åsyn.
24036001	I Judas konge Jojakims, Josjias sønns fjerde år kom dette ordet til Jeremia fra Herren:
24036002	Ta deg en bokrull og skriv i den alle de ordene jeg har talt til deg om Israel og Juda og alle hedningefolkene fra den dagen da jeg først talte til deg, fra Josjias dager og til denne dagen!
24036003	Kanskje Judas hus vil merke seg all den ulykke jeg tenker å gjøre dem, så de kan vende om, hver fra sin onde vei, og jeg kan tilgi dem deres misgjerning og deres synd.
24036004	Da kalte Jeremia til seg Baruk, Nerijas sønn, og Baruk skrev etter Jeremias diktat alle de ordene som Herren hadde talt til ham, i en bokrull.
24036005	Og Jeremia talte til Baruk og sa: Jeg er forhindret, jeg kan ikke gå til Herrens hus!
24036006	Men gå du dit, og les opp for folket i Herrens hus på en fastedag Herrens ord av rullen som du har skrevet etter min diktat! Også for hele Juda, som kommer fra sine byer, skal du lese den.
24036007	Kanskje de vil legge sin ydmyke bønn fram for Herrens åsyn og vende om, hver fra sin onde vei. For stor er den vrede og harme som Herren har uttalt over dette folket.
24036008	Og Baruk, Nerijas sønn, gjorde alt som profeten Jeremia hadde pålagt ham. Han leste opp Herrens ord av boken i Herrens hus.
24036009	I Judas konge Jojakims, Josjias sønns femte år, i den niende måneden, ble det ropt ut at alt folket i Jerusalem og alt folket som var kommet fra Judas byer til Jerusalem, skulle faste for Herrens åsyn.
24036010	Da leste Baruk opp fra boken Jeremias ord i Herrens hus, mens hele folket hørte på. Det gjorde han i statsskriveren Gemarjas, Sjafans sønns rom i den øvre forgården, ved inngangen til den nye porten i Herrens hus.
24036011	Da Mikaja, sønn av Gemarja, sønn av Sjafan, hørte alle Herrens ord bli lest opp av boken,
24036012	gikk han ned til kongens hus, til statsskriverens rom, og der fant han alle høvdingene sittende: statsskriveren Elisjama og Delaja, Sjemajas sønn, og Elnatan, Akbors sønn, og Gemarja, Sjafans sønn, og Sidkia, Hananjas sønn, og alle de andre høvdingene.
24036013	Og Mikaja fortalte om alle de ordene han hadde hørt da Baruk leste opp av boken for folket.
24036014	Da sendte alle høvdingene Jehudi, sønn av Netanja, sønn av Sjelemja, sønn av Kusji, til Baruk og sa: Ta med deg rullen som du leste av for folket, og kom hit! Og Baruk, Nerijas sønn, tok rullen med seg og kom til dem.
24036015	De sa til ham: Sett deg ned og les den for oss! Og Baruk leste den for dem.
24036016	Da de hørte alle ordene, vendte de seg forferdet til hverandre, og de sa til Baruk: Vi må melde alt dette til kongen.
24036017	Så spurte de Baruk: Fortell oss hvordan du skrev alle disse ordene. Var det han som dikterte?
24036018	Baruk svarte: Han dikterte meg alle disse ordene, og jeg skrev dem i boken med blekk.
24036019	Da sa høvdingene til Baruk: Gå og gjem deg, du og Jeremia, og la ingen vite hvor dere er!
24036020	Så gikk de inn til kongen i forgården, men rullen la de ned i statsskriveren Elisjamas rom. Og de fortalte alt dette til kongen.
24036021	Da sendte kongen Jehudi av sted for å hente rullen, og han hentet den fra statsskriveren Elisjamas rom. Jehudi leste den opp for kongen og alle høvdingene som sto hos kongen.
24036022	Kongen satt i vinterhuset, for det var den niende måneden, og det brant ild i et fyrfat foran ham.
24036023	Hver gang Jehudi hadde lest opp tre eller fire blad, skar kongen dem av med en pennekniv og kastet dem på ilden i fyrfatet, til hele rullen var oppbrent av ilden i fyrfatet.
24036024	Og de var ikke forferdet og de flerret ikke klærne sine, verken kongen eller noen av hans tjenere som hørte alle disse ordene.
24036025	Skjønt Elnatan og Delaja og Gemarja inntrengende ba kongen at han ikke skulle brenne rullen, hørte han ikke på dem.
24036026	Så befalte kongen Jerahme’el, kongesønnen, og Seraja, Asriels sønn, og Sjelemja, Abde’els sønn, at de skulle gripe skriveren Baruk og profeten Jeremia. Men Herren skjulte dem.
24036027	Etter at kongen hadde brent opp rullen med de ordene Baruk hadde skrevet etter Jeremias diktat, kom Herrens ord til Jeremia:
24036028	Ta deg en annen rull og skriv i den de samme ordene, de som sto i den forrige rullen, som Judas konge Jojakim brente opp!
24036029	Og til Judas konge Jojakim skal du si: Så sier Herren: Du brente denne rullen og sa: Hvorfor skrev du i den at Babels konge skal komme og ødelegge dette landet og utrydde mennesker og dyr?
24036030	Derfor sier Herren så om Judas konge Jojakim: Han skal ikke ha noen ætling som skal sitte på Davids trone, og hans døde kropp skal ligge slengt bort, utsatt for heten om dagen og for kulden om natten.
24036031	Jeg vil straffe ham og hans ætt og hans tjenere for deres misgjerning, og jeg vil la komme over dem og over Jerusalems innbyggere og over Judas menn all den ulykke jeg har forkynt dem, fordi de ikke ville høre.
24036032	Så tok Jeremia en annen rull og ga den til skriveren Baruk, Nerijas sønn, og han skrev i den etter diktat alle ord i den boken som Judas konge Jojakim hadde brent i ilden. Og mange lignende ord ble tilføyet.
24037001	Sidkia, Josjias sønn, ble konge etter Konja, Jojakims sønn. For Babels konge Nebukadnesar hadde satt ham til konge i Juda land.
24037002	Men han og hans tjenere og landets folk hørte ikke på Herrens ord, som han talte ved profeten Jeremia.
24037003	Kong Sidkia sendte Jehukal, Sjelemjas sønn, og presten Sefanja, Ma’asejas sønn, til profeten Jeremia for å si: Be for oss til Herren vår Gud!
24037004	Jeremia gikk den gang inn og ut blant folket. De hadde ennå ikke satt ham i fengsel.
24037005	Faraos hær var da dratt ut fra Egypt, og da kaldeerne, som holdt Jerusalem beleiret, fikk høre dette, dro de bort fra Jerusalem.
24037006	Da kom Herrens ord til profeten Jeremia, og det lød så:
24037007	Så sier Herren, Israels Gud: Dette skal dere si til Judas konge, som sendte dere til meg for å spørre meg: Se, faraos hær, som har dratt ut for å komme dere til hjelp, skal vende tilbake til sitt land, til Egypt.
24037008	Og kaldeerne skal komme tilbake og kjempe mot denne byen. De skal innta den og brenne den opp med ild.
24037009	Så sier Herren: Dere må ikke narre dere selv og si: Kaldeerne skal ganske sikkert dra bort fra oss! For de skal ikke dra bort.
24037010	Selv om dere så slo hele kaldeernes hær som kjemper mot dere, og det bare ble noen hardt sårede tilbake blant dem, så skulle disse stå opp, hver i sitt telt, og brenne denne byen opp med ild.
24037011	Da kaldeernes hær var dratt bort fra Jerusalem på grunn av faraos hær,
24037012	gikk Jeremia ut av Jerusalem midt iblant folket for å gå til Benjamins land og hente sin arvedel.
24037013	Da han var i Benjamin-porten, sto der en høvedsmann for vakten ved navn Jerija, sønn av Sjelemja, sønn av Hananja. Han grep fatt i profeten Jeremia og sa: Du vil gå over til kaldeerne!
24037014	Da sa Jeremia: Det er løgn! Jeg vil ikke gå over til kaldeerne. Men Jerija hørte ikke på Jeremia, han grep ham og førte ham til høvdingene.
24037015	Da ble høvdingene harme på Jeremia og slo ham, og de satte ham i fangehuset, i statsskriveren Jonatans hus. Det hadde de gjort til fengsel.
24037016	Da Jeremia var kommet i fangehullet, i kjelleren, og hadde sittet der i mange dager,
24037017	sendte kong Sidkia bud og lot ham hente. Kongen spurte ham i hemmelighet i sitt hus og sa: Er det noe ord fra Herren? Jeremia svarte: Ja, det er. Og så sa han: Du skal bli gitt i Babel-kongens hånd.
24037018	Deretter sa Jeremia til kong Sidkia: Hva har jeg syndet mot deg og dine tjenere og dette folket, siden dere har satt meg i fengsel?
24037019	Og hvor er nå deres profeter, de som profeterte for dere og sa: Babels konge skal ikke komme over dere og over dette landet?
24037020	Og hør nå, herre konge! La min ydmyke bønn bæres fram for ditt ansikt og send meg ikke tilbake til statsskriveren Jonatans hus, for at jeg ikke skal dø der!
24037021	På kong Sidkias bud holdt de Jeremia i varetekt i vaktgården og ga ham et brød hver dag fra bakerens gate, inntil alt brødet i byen var slutt. Og Jeremia ble sittende i vaktgården.
24038001	Men Sefatja, Mattans sønn, og Gedalja, Pasjhurs sønn, og Jukal, Sjelemjas sønn, og Pasjhur, Malkias sønn, hørte de ordene som Jeremia talte til folket:
24038002	Så sier Herren: Den som blir i denne byen, skal dø ved sverd, ved hunger og ved pest. Men den som går ut til kaldeerne, skal bli i live, han skal få livet som krigsbytte og få leve.
24038003	Så sier Herren: Denne byen skal for visst gis i hendene på Babel-kongens hær, og han skal innta den.
24038004	Da sa høvdingene til kongen: La denne mannen drepe! For når han taler slike ord til de stridsmennene som er blitt igjen i byen, og til hele folket, da tar han motet fra dem! Denne mannen søker ikke folkets vel, han søker dets ulykke.
24038005	Da sa kong Sidkia: Se, han er i deres hånd. For kongen makter ikke noe mot dere.
24038006	Da tok de Jeremia og kastet ham i kongesønnen Malkias brønn, som var i vaktgården. De firte Jeremia ned med rep. I brønnen var det ikke vann, bare gjørme, og Jeremia sank ned i gjørmen.
24038007	Men etiopieren Ebed-Melek, en gjelding som tjente i kongens hus, hørte at de hadde kastet Jeremia i brønnen. Kongen satt da i Benjamin-porten.
24038008	Så gikk Ebed-Melek ut av kongens hus og talte til kongen og sa:
24038009	Herre konge! Disse mennene har gjort ille i alt det de har gjort mot profeten Jeremia. De har kastet ham i brønnen, og der dør han av sult, for det er ikke mer brød i byen.
24038010	Da befalte kongen etiopieren Ebed-Melek: Ta tretti mann med deg og dra profeten Jeremia opp av brønnen før han dør!
24038011	Og Ebed-Melek tok mennene med seg og gikk inn i kongens hus, ned i rommet under skattkammeret. Der tok han noen gamle filler og slitte klær, og firte dem ned til Jeremia i brønnen med rep.
24038012	Og etiopieren Ebed-Melek sa til Jeremia: Legg fillene og klærne under armene dine, under repene! Og Jeremia gjorde så.
24038013	Så dro de Jeremia opp med repene og fikk ham opp av brønnen. Og Jeremia ble i vaktgården.
24038014	Deretter sendte kong Sidkia bud og hentet profeten Jeremia til seg i den tredje inngangen til Herrens hus. Og kongen sa til Jeremia: Jeg vil spørre deg om noe, skjul ingenting for meg!
24038015	Jeremia sa til Sidkia: Om jeg sier deg det, vil du da ikke la meg drepe? Og om jeg gir deg råd, vil du ikke høre på meg!
24038016	Da sverget kong Sidkia i hemmelighet en ed til Jeremia og sa: Så sant Herren lever, han som har gitt oss livet, vil jeg ikke drepe deg og ikke overgi deg til disse mennene som står deg etter livet.
24038017	Da sa Jeremia til Sidkia: Så sier Herren, hærskarenes Gud, Israels Gud: Dersom du går ut til Babel-kongens høvdinger, så skal du leve, og denne byen skal ikke bli brent opp med ild. Du skal få leve, du og ditt hus.
24038018	Men dersom du ikke overgir deg til Babel-kongens høvdinger, så skal denne byen bli gitt i kaldeernes hånd. De skal brenne den opp med ild, og du skal ikke slippe ut av deres hender.
24038019	Men kong Sidkia sa til Jeremia: Jeg er redd for de jødene som er gått over til kaldeerne, for jeg kan bli overgitt i deres hånd, og så vil de mishandle meg.
24038020	Men Jeremia sa: Du skal ikke bli overgitt til dem. Hør bare på Herrens røst i det som jeg taler til deg, så vil det nå gå deg vel, og du får leve!
24038021	Men nekter du å overgi deg, da er dette det ordet Herren har latt meg se:
24038022	Se, alle de kvinnene som er blitt tilbake i Judas konges hus, skal bli ført ut til Babel-kongens høvdinger, og de skal si: Dine gode venner har narret deg og fått makt over deg. Da dine føtter sank ned i gjørmen, trakk de seg tilbake.
24038023	Og alle dine koner og dine barn skal bli ført ut til kaldeerne, og du skal ikke slippe ut av deres hender. Men Babel-kongens hånd skal gripe deg, og for din skyld skal denne byen bli brent opp med ild.
24038024	Da sa Sidkia til Jeremia: La ikke noen få vite om denne samtalen, ellers skal du dø!
24038025	Hvis høvdingene får høre at jeg har talt med deg, så kommer de til deg og sier: Fortell oss hva du har sagt til kongen! Skjul det ikke for oss, ellers dreper vi deg! Hva har kongen sagt til deg?
24038026	Da skal du si til dem: Jeg bar min ydmyke bønn fram for kongens åsyn. Jeg ba at han ikke måtte føre meg tilbake til Jonatans hus for å dø der.
24038027	Da alle høvdingene kom til Jeremia og spurte ham, svarte han dem nøyaktig som kongen hadde befalt. Og de tidde og lot ham være i fred, for saken var ikke blitt kjent.
24038028	Jeremia ble i vaktgården helt til den dagen da Jerusalem ble inntatt.
24039001	I Judas konge Sidkias niende år, i den tiende måneden, kom Babels konge Nebukadnesar og hele hans hær til Jerusalem og beleiret byen.
24039002	I Sidkias ellevte år, i den fjerde måneden, på den niende dagen i måneden, brøt de inn i byen.
24039003	Da kom alle Babel-kongens stormenn inn og satte seg i Midtporten. Det var Nergal-Sareser, Samgar-Nebu, Sarsekim, den øverste hoffmannen, Nergal-Sareser, den øverste av magerne, og alle de andre stormennene hos Babels konge.
24039004	Men da Judas konge Sidkia og alle krigsmennene så dem, flyktet de og dro om natten ut av byen på veien til kongens hage gjennom porten mellom begge murene. Kongen tok veien ut til ødemarken.
24039005	Og kaldeernes hær satte etter dem og nådde Sidkia igjen på Jerikos ødemarker. De tok ham og førte ham opp til Babels konge Nebukadnesar i Ribla i Hamat-landet, og han avsa dom over ham.
24039006	Babels konge drepte Sidkias sønner i Ribla for hans øyne. Likeså drepte Babels konge alle stormennene i Juda.
24039007	Han lot Sidkia blinde, og han lot ham binde med to kobberlenker for å føre ham til Babel.
24039008	Kongens hus og de husene som hørte folket til, brente kaldeerne opp med ild, og Jerusalems murer rev de ned.
24039009	Resten av folket, de som var blitt tilbake i byen, og overløperne som var gått over til ham, og resten av folket, de som var blitt tilbake, dem bortførte Nebusaradan, høvdingen over livvakten, til Babel.
24039010	Bare noen fattigfolk, som ikke hadde eiendom, lot Nebusaradan, høvdingen over livvakten, bli tilbake i Juda land. På samme tid ga han dem vingårder og åkrer.
24039011	Og Babels konge Nebukadnesar ga Nebusaradan, høvdingen over livvakten, befaling om Jeremia og sa:
24039012	Ta ham og la ditt øye våke over ham og gjør ham ikke noe ondt! Gjør med ham slik som han selv sier til deg!
24039013	Da sendte Nebusaradan, høvdingen over livvakten, og Nebusjasban, den øverste av hoffmennene, og Nergal-Sareser, den øverste av magerne, og alle Babel-kongens stormenn,
24039014	- de sendte bud og tok Jeremia ut av vaktgården, og de overlot ham til Gedalja, sønn av Akikam, Sjafans sønn, for at han skulle føre ham ut til sitt hus. Og han ble boende der blant folket.
24039015	Men til Jeremia var Herrens ord kommet da han satt fast i vaktgården, og det lød så:
24039016	Gå og si til etiopieren Ebed-Melek: Så sier Herren, hærskarenes Gud, Israels Gud: Se, jeg lar mine ord komme over denne byen til det onde og ikke til det gode, og de skal bli oppfylt for dine øyne på den dagen.
24039017	Men jeg vil redde deg på den dagen, sier Herren, og du skal ikke bli overgitt til de mennene som du gruer for.
24039018	For jeg vil la deg unnkomme, og du skal ikke falle for sverdet, men du skal få livet til krigsbytte, fordi du satte din lit til meg, sier Herren.
24040001	Dette er det ordet som kom til Jeremia fra Herren etter at Nebusaradan, høvdingen over livvakten, hadde løslatt ham fra Rama. Han hentet ham mens han var bundet med lenker midt iblant alle de fangene fra Jerusalem og Juda som ble bortført til Babel.
24040002	Høvdingen over livvakten hentet Jeremia og sa til ham: Herren din Gud har forkynt denne ulykken over dette stedet.
24040003	Og Herren lot det komme og gjorde som han hadde sagt. For dere hadde syndet mot Herren og ikke hørt på hans røst, og så kom dette over dere.
24040004	Se, nå har jeg i dag løst deg av lenkene om din hånd. Er det godt i dine øyne å komme med meg til Babel, så kom, og jeg vil la mitt øye våke over deg. Men er det ikke godt i dine øyne å komme med meg til Babel, så la det være! Se, hele landet ligger for deg. Du kan gå dit hvor det er godt og rett i dine øyne.
24040005	Da han ennå ikke vendte seg til noen kant, sa han: Så vend tilbake til Gedalja, sønn av Akikam, Sjafans sønn, som Babels konge har satt over Judas byer. Bli hos ham midt iblant folket, eller gå hvor som helst det er rett i dine øyne å gå! Og høvdingen over livvakten ga ham mat og gaver og lot ham fare.
24040006	Og Jeremia kom til Gedalja, Akikams sønn, i Mispa. Han ble hos ham midt iblant folket, blant dem som var igjen i landet.
24040007	Da alle hærførerne, som var ute på landsbygden, de og deres menn, hørte at Babels konge hadde satt Gedalja, Akikams sønn, til å styre landet, og at han hadde overgitt til hans oppsyn menn og kvinner og små barn og dem av folket i landet som ikke var blitt bortført til Babel,
24040008	da kom de til Gedalja i Mispa, både Ismael, Netanjas sønn, og Johanan og Jonatan, Kareahs sønner, og Seraja, Tanhumets sønn, og sønnene til Ofai fra Netofa og Jesanja, ma’akatittens sønn, de og deres menn.
24040009	Og Gedalja, sønn av Akikam, Sjafans sønn, sverget dem og deres menn en ed og sa: Frykt ikke for å tjene kaldeerne! Bli i landet og tjen Babels konge! Så skal det gå dere vel.
24040010	Se, jeg blir boende i Mispa for å ta imot de kaldeerne som kommer til oss. Men dere skal samle vin og frukt og olje og fylle karene deres. Bli boende i de byene som dere har tatt til eie.
24040011	Også alle de jødene som var i Moab og blant Ammons barn og i Edom, og de som var i alle andre land, hørte at Babels konge hadde latt en rest av folket bli tilbake i Juda, og at han hadde satt Gedalja, sønn av Akikam, Sjafans sønn, over dem.
24040012	Alle disse jødene vendte tilbake fra alle de stedene som de var drevet bort til, og kom til Juda land, til Gedalja i Mispa. Og de samlet vin og frukt i stor mengde.
24040013	Men Johanan, Kareahs sønn, og alle hærførerne, som var ute på landsbygden, kom til Gedalja i Mispa,
24040014	og de sa til ham: Vet du at Ba’alis, Ammons barns konge, har sendt Ismael, Netanjas sønn, for å slå deg i hjel? Men Gedalja, Akikams sønn, trodde dem ikke.
24040015	Johanan, Kareahs sønn, sa i hemmelighet til Gedalja i Mispa: La meg gå av sted og slå i hjel Ismael, Netanjas sønn, uten at noen får vite det! Hvorfor skal han slå deg i hjel, slik at hele Juda, som har samlet seg om deg, skal bli spredt, og den rest som er blitt tilbake av Juda, gå til grunne?
24040016	Men Gedalja, Akikams sønn, sa til Johanan, Kareahs sønn: Gjør ikke det. For det er løgn det du sier om Ismael.
24041001	Men i den sjuende måneden kom Ismael, sønn av Netanja, Elisjamas sønn, en mann av kongelig ætt, en av kongens stormenn, og ti menn med ham til Gedalja, Akikams sønn, i Mispa. De holdt måltid sammen der i Mispa.
24041002	Og Ismael, Netanjas sønn, og de ti mennene som var med ham, sto opp og slo Gedalja, sønn av Akikam, Sjafans sønn, i hjel med sverd. Han drepte ham som Babels konge hadde satt til å styre landet.
24041003	Også alle de jødene som var hos Gedalja i Mispa, og de kaldeerne som fantes der, krigsmennene, slo Ismael i hjel.
24041004	Den andre dagen etter at han hadde drept Gedalja, og før noen ennå visste det,
24041005	kom det menn fra Sikem, fra Sjilo og Samaria, åtti menn med avraket skjegg og flerrede klær og med flenger i kjøttet, og de hadde med seg matoffer og virak for å bære det til Herrens hus.
24041006	Ismael, Netanjas sønn, gikk dem i møte fra Mispa, og han gikk og gråt. Da han traff dem, sa han til dem: Kom med til Gedalja, Akikams sønn!
24041007	Da de var kommet inn i byen, tok Ismael, Netanjas sønn, og de mennene han hadde med seg, og slo dem i hjel og kastet dem ned i brønnen.
24041008	Men blant dem var det ti menn som sa til Ismael: Ikke drep oss! For vi har skjulte forråd ute på marken, hvete og bygg og olje og honning. Da lot han dem være og drepte dem ikke sammen med de andre.
24041009	Brønnen hvor Ismael kastet likene av alle de mennene som han hadde slått i hjel i tillegg til Gedalja, var den samme som kong Asa hadde bygd under krigen mot Israels konge Basja. Den fylte Ismael, Netanjas sønn, med drepte menn.
24041010	Og Ismael bortførte som fanger resten av folket i Mispa, kongens døtre og alt folket som var blitt tilbake i Mispa, og som høvdingen over livvakten, Nebusaradan, hadde overgitt til Gedalja, Akikams sønn. Dem bortførte Ismael, Netanjas sønn, som fanger. Han gikk av sted for å dra over til Ammons barn.
24041011	Men da Johanan, Kareahs sønn, og alle hærførerne som var med ham, hørte om alt det onde som Ismael, Netanjas sønn, hadde gjort,
24041012	tok de alle sine menn og gikk av sted for å kjempe mot Ismael, Netanjas sønn. De fant ham ved det store vannet i Gibeon.
24041013	Da alt folket som var hos Ismael, så Johanan, Kareahs sønn, og alle hærførerne som var med ham, ble de glade.
24041014	Og alt folket som Ismael hadde bortført som fanger fra Mispa, vendte om og gikk tilbake til Johanan, Kareahs sønn.
24041015	Men Ismael, Netanjas sønn, slapp unna fra Johanan med åtte menn, og han dro bort til Ammons barn.
24041016	Johanan, Kareahs sønn, og alle hærførerne som fulgte ham, tok da med seg resten av folket som Ismael hadde ført bort fra Mispa etter drapet på Gedalja, Akikams sønn. Det var både krigsmenn og kvinner og små barn og hoffmenn, som han hadde ført tilbake fra Gibeon.
24041017	Og de dro av sted og stanset i Kimhams herberge ved Betlehem for å dra videre og komme til Egypt.
24041018	De flyktet for kaldeerne, for de var redde for dem, fordi Ismael, Netanjas sønn, hadde drept Gedalja, Akikams sønn, som Babels konge hadde satt til å styre landet.
24042001	Da kom alle hærførerne, både Johanan, Kareahs sønn, og Jesanja, Hosajas sønn, og alt folket, både små og store,
24042002	og de sa til profeten Jeremia: La oss bære fram en ydmyk bønn til deg. Be for oss til Herren din Gud, for denne resten av folket - for vi er bare noen få igjen av de mange, slik som du selv ser oss her.
24042003	Be at Herren din Gud vil la oss få vite hvilken vei vi skal gå, og hva vi skal gjøre.
24042004	Profeten Jeremia sa til dem: Jeg skal gjøre det. Jeg vil be til Herren deres Gud slik dere ber om, og hvert ord Herren svarer dere, skal jeg forkynne dere. Jeg skal ikke holde et eneste ord skjult for dere.
24042005	Da sa de til Jeremia: Herren skal være et sant og trofast vitne imot oss, dersom vi ikke gjør etter hvert ord som Herren din Gud sender deg til oss med!
24042006	Enten det er godt eller ondt, vil vi lyde Herrens, vår Guds røst, han som vi sender deg til, for at det må gå oss vel, når vi lyder Herrens, vår Guds røst.
24042007	Ti dager senere kom Herrens ord til Jeremia.
24042008	Han kalte til seg Johanan, Kareahs sønn, og alle hærførerne som var med ham, og alt folket, både små og store,
24042009	og han sa til dem: Så sier Herren, Israels Gud, som dere sendte meg til for å bære fram deres ydmyke bønn for hans åsyn:
24042010	Dersom dere blir i dette landet, så vil jeg bygge dere opp og ikke bryte dere ned, jeg vil plante dere og ikke rykke dere opp. For jeg angrer det onde jeg har gjort dere.
24042011	Frykt ikke for Babels konge, som dere nå er redde for. Frykt ikke for ham, sier Herren. For jeg er med dere og vil frelse dere og fri dere av hans hånd.
24042012	Jeg vil vise barmhjertighet mot dere, slik at han forbarmer seg over dere og lar dere vende tilbake til deres land.
24042013	Men dersom dere sier: Vi vil ikke bli i dette landet! - og ikke lyder Herrens, deres Guds røst,
24042014	men sier: Nei, vi vil gå til landet Egypt, så vi kan slippe å se krig og høre hornets klang og hungre etter brød, og der vil vi bli,
24042015	- så hør nå Herrens ord, dere som er igjen av Juda: Så sier Herren, hærskarenes Gud, Israels Gud: Dersom dere setter dere fore å dra til Egypt, og dere drar dit for å bo der,
24042016	da skal sverdet som dere frykter for, nå dere der i landet Egypt, og sulten som dere frykter for, skal følge dere i hælene der i Egypt, og der skal dere dø.
24042017	Alle de menn som har satt seg fore å dra til Egypt for å bo der, skal dø ved sverd, hunger og pest, og ingen av dem skal bli igjen og slippe fra den ulykken som jeg lar komme over dem.
24042018	For så sier Herren, hærskarenes Gud, Israels Gud: Likesom min vrede og harme ble utøst over Jerusalems innbyggere, slik skal min harme bli utøst over dere når dere kommer til Egypt. Dere skal bli til en ed og til en forferdelse og en forbannelse og til spott, og dere skal ikke få se dette stedet igjen.
24042019	Herren har talt til dere, dere som er blitt igjen av Juda: Dra ikke til Egypt! Dere skal vite at jeg har advart dere i dag.
24042020	For dere narrer dere selv og setter livet på spill. Dere har jo selv sendt meg til Herren deres Gud og sagt: Be for oss til Herren vår Gud og forkynn oss alt det Herren vår Gud sier, og vi vil gjøre det.
24042021	Jeg har forkynt dere det i dag. Men dere har ikke hørt på Herrens, deres Guds røst, og på alt det som han sendte meg for å si dere.
24042022	Så skal dere nå vite at dere skal dø ved sverd, hunger og pest på det stedet som dere inderlig lengter etter å komme til for å bo der.
24043001	Men da Jeremia var ferdig med å tale til hele folket alle Herrens, deres Guds ord, som Herren deres Gud hadde sendt ham til dem med - alle disse ordene,
24043002	da sa Asarja, Hosajas sønn, og Johanan, Kareahs sønn, og alle de overmodige mennene, til Jeremia: Du taler løgn! Herren vår Gud har ikke sendt deg og sagt: Dere skal ikke dra til Egypt for å bo der.
24043003	Men Baruk, Nerijas sønn, egger deg opp mot oss, for at vi skal bli gitt i kaldeernes hånd, så de kan drepe oss eller føre oss bort til Babel.
24043004	Og Johanan, Kareahs sønn, og alle hærførerne og alt folket ville ikke høre på Herrens røst og bli i Juda land.
24043005	Men Johanan, Kareahs sønn, og alle hærførerne tok alle dem som var blitt igjen av Juda, de som var kommet tilbake fra alle de hedningefolkene som de var blitt drevet bort til, for å bo i Juda land,
24043006	mennene og kvinnene og de små barna og kongens døtre og hver sjel som høvdingen over livvakten, Nebusaradan, hadde latt bli igjen hos Gedalja, sønn av Akikam, Sjafans sønn, og likeså profeten Jeremia og Baruk, Nerijas sønn,
24043007	og de dro av sted til landet Egypt, for de hørte ikke på Herrens røst. Så kom de fram til Tahpanhes.
24043008	Og Herrens ord kom til Jeremia i Tahpanhes, og det lød så:
24043009	Ta noen store steiner i hånden og gjem dem i mursteinsgulvet foran inngangen til faraos hus i Tahpanhes, og la noen menn fra Juda se på det!
24043010	Og du skal si til dem: Så sier Herren, hærskarenes Gud, Israels Gud: Se, jeg sender bud og henter min tjener Nebukadnesar, Babels konge, og setter hans trone oppå disse steinene som jeg har gjemt, og han skal bre ut sin tronhimmel over dem.
24043011	Han skal komme og slå landet Egypt. Den som hører døden til, blir overgitt til døden. Den som hører fangenskapet til, blir overgitt til fangenskapet. Og den som hører sverdet til, blir overgitt til sverdet.
24043012	Jeg vil sette ild på gudetemplene i Egypt, og han skal brenne dem opp og føre gudene bort. Han skal svøpe seg i landet Egypt, likesom en hyrde svøper seg i sin kappe, og siden skal han dra bort i fred.
24043013	Han skal knuse støttene i Bet-Sjemesj i landet Egypt, og templene i Egypt skal han brenne opp med ild.
24044001	Dette er det ordet som kom til Jeremia om alle de jødene som bodde i landet Egypt, dem som bodde i Migdol og i Tahpanhes og i Memfis og i landet Patros:
24044002	Så sier Herren, hærskarenes Gud, Israels Gud: Dere har sett all den ulykke jeg har latt komme over Jerusalem og over alle Judas byer. Se, nå ligger de i ruiner, og det er ingen som bor i dem,
24044003	på grunn av det onde som de gjorde, så de vakte min harme, da de gikk av sted og brente røkelse og dyrket andre guder, som verken de eller dere eller fedrene deres har kjent.
24044004	Jeg sendte alle mine tjenere, profetene, til dere tidlig og sent og sa: Gjør ikke denne motbydelige ting som jeg hater!
24044005	Men de hørte ikke og la ikke øret til, så de vendte om fra sin ondskap og holdt opp med å brenne røkelse for andre guder.
24044006	Da ble min harme og vrede utøst, og den brant i Judas byer og på Jerusalems gater, og de ble til de ødslige ruinene som en kan se på denne dag.
24044007	Og nå sier Herren, hærskarenes Gud, Israels Gud: Hvorfor gjør dere så stor en ondskap mot dere selv, så mann og kvinne, barn og diebarn blir utryddet av Judas folk, så det ikke blir noen rest igjen av dere?
24044008	Hvorfor vekker dere min harme ved deres henders gjerninger, ved å brenne røkelse for andre guder i landet Egypt, dit dere har dratt for å bo? Dere vil ødelegge dere selv, og bli til en forbannelse og til spott blant alle jordens folkeslag.
24044009	Har dere glemt deres fedres onde gjerninger og Judas kongers onde gjerninger og dets kvinners onde gjerninger og deres egne onde gjerninger, og deres kvinners onde gjerninger, det de gjorde i Juda land og på Jerusalems gater?
24044010	Til denne dag er de ikke blitt ydmyket. De frykter ikke og lever ikke etter min lov og mine bud, som jeg har lagt fram for dere og fedrene deres.
24044011	Derfor sier Herren, hærskarenes Gud, Israels Gud: Se, jeg vender mitt åsyn mot dere til det onde, og jeg vil utrydde hele Juda.
24044012	Jeg vil ta dem som er blitt igjen av Juda, de som satte seg fore å dra til landet Egypt for å bo der, og de skal alle omkomme, i landet Egypt skal de falle. Ved sverd og ved hunger skal de omkomme. Både små og store skal dø ved sverd og ved hunger, og de skal bli til en ed, til en forferdelse og en forbannelse og til spott.
24044013	Jeg vil hjemsøke dem som bor i landet Egypt, slik som jeg hjemsøkte Jerusalem med sverd, med hunger og med pest.
24044014	Av dem som er blitt tilbake av Juda, av dem som er kommet for å bo der i landet Egypt, skal ingen slippe unna og ingen bli igjen. Ingen kommer tilbake til Juda land, som de stunder etter å komme tilbake til for å bo der. For ingen skal komme tilbake igjen, uten noen få flyktninger.
24044015	Men alle de mennene som visste at deres kvinner brente røkelse for andre guder, og alle kvinnene som sto der i en stor flokk, og hele folket som bodde i landet Egypt, i Patros, de svarte Jeremia og sa:
24044016	Vi vil ikke høre på deg i det du har talt til oss i Herrens navn,
24044017	men vi vil gjøre alt det som vi har lovt med vår munn. Vi vil brenne røkelse for Himmeldronningen og utøse drikkoffer for henne, slik som vi har gjort, vi og våre fedre, våre konger og våre høvdinger, i Judas byer og på Jerusalems gater. Da ble vi mettet med brød, og det gikk oss vel, og ingen ulykke rammet oss.
24044018	Men fra den tid vi holdt opp med å brenne røkelse for Himmeldronningen og utøse drikkoffer for henne, har vi manglet alt. Og ved sverd og hunger er vi omkommet.
24044019	Når vi brente røkelse for Himmeldronningen og utøste drikkoffer for henne, mon det da var uten våre menns vitende og vilje at vi laget kake for henne og dyrket henne og utøste drikkoffer for henne?
24044020	Da sa Jeremia til hele folket, til mennene og til kvinnene og til alt folket som hadde svart ham:
24044021	Når dere brente røkelse i Judas byer og på Jerusalems gater, dere og fedrene deres, kongene og høvdingene og landets folk, har ikke Herren husket det, så det gikk ham til hjertet?
24044022	Herren kunne ikke tåle det lenger for deres onde gjerningers skyld, på grunn av de motbydelige gjerningene som dere gjorde. Og så ble deres land til en ruin og en ødemark og en forbannelse, så ingen bor der, slik en kan se det på denne dag.
24044023	Fordi dere brente røkelse og syndet mot Herren og ikke hørte på Herrens røst og ikke levde etter hans lov og bud og vitnesbyrd, derfor rammet denne ulykken dere, som en kan se det på denne dag.
24044024	Og Jeremia sa til hele folket og til alle kvinnene: Hør Herrens ord, alle dere av Juda som er i landet Egypt!
24044025	Så sier Herren, hærskarenes Gud, Israels Gud: Dere og deres kvinner, dere talte med munnen og fullbyrdet det med hendene, og dere sa: Vi vil holde de løftene som vi har gjort: å brenne røkelse for Himmeldronningen og utøse drikkoffer for henne. Hold bare de løftene dere har gitt, og gjør som dere har lovt!
24044026	Hør derfor Herrens ord, alle dere av Juda som bor i landet Egypt: Se, jeg har sverget ved mitt store navn, sier Herren: Sannelig, mitt navn skal ikke mer nevnes i noen jødisk manns munn i hele landet Egypt, så han sier: Så sant Herren Herren lever!
24044027	Se, jeg våker over dem til det onde og ikke til det gode. Og hver mann av Juda som er i landet Egypt, skal omkomme ved sverd og ved sult, inntil de er tilintetgjort.
24044028	De som slipper unna sverdet, skal vende tilbake fra landet Egypt til Juda land, en liten flokk, og alle de som er blitt igjen av Juda, som er kommet til landet Egypt for å bo der, skal få merke hvilket ord som skal stå ved makt, mitt eller deres.
24044029	Dette skal dere ha til tegn på at jeg vil hjemsøke dere på dette stedet, sier Herren, så dere skal vite at mine ord om dere skal stå ved makt til ulykke for dere:
24044030	Så sier Herren: Se, jeg gir kongen i Egypt, farao Hofra, i hans fienders hånd og i deres hånd som står ham etter livet, likesom jeg har gitt Judas konge Sidkia i Babels konge Nebukadnesars hånd, som var hans fiende og sto ham etter livet.
24045001	Dette er det ordet profeten Jeremia talte til Baruk, Nerijas sønn, da han etter Jeremias diktat skrev disse ordene i en bok, i Judas konge Jojakims, Josjias sønns fjerde år:
24045002	Så sier Herren, Israels Gud, om deg, Baruk:
24045003	Du sa: Ve meg! For Herren har lagt sorg til min smerte. Jeg er trett av å sukke og finner ikke ro.
24045004	Dette skal du si til ham: Så sier Herren: Se, det jeg har bygd, det bryter jeg ned, og det jeg har plantet, det rykker jeg opp, og slik går det med hele jorden.
24045005	Og du, ønsker du store ting? Gjør ikke det! For se, jeg lar ulykke komme over alt kjød, sier Herren. Men jeg vil gi deg livet til krigsbytte på alle de steder hvor du går hen.
24046001	Dette er Herrens ord som kom til profeten Jeremia om hedningefolkene.
24046002	Om Egypt. Om egypterkongen farao Nekos hær, som sto ved elven Eufrat, ved Karkemis, og som Babels konge Nebukadnesar slo i Judas konge Jojakims, Josjias sønns fjerde år:
24046003	Sett skjoldene i stand, de små og de store, og rykk fram til striden!
24046004	Spenn hestene for! Stig til hest, ryttere! Still dere opp med hjelmer på! Gjør spydene blanke, ta brynjene på!
24046005	Hvorfor ser jeg dem trekke seg redde tilbake? Deres kjemper blir slått og tar flukten uten å se seg tilbake. Redsel rår på alle kanter, sier Herren.
24046006	Den som er lett på foten, skal ikke klare å rømme, og kjempen skal ikke slippe unna. Mot nord, ved bredden av elven Eufrat, snubler de og faller.
24046007	Hvem er det som stiger lik Nilen, som elver med brusende vann?
24046008	Egypt stiger opp som Nilen, som elver med brusende vann. Det sier: Jeg vil stige opp og dekke landene, jeg vil ødelegge byer og dem som bor i dem.
24046009	Far fram, hester! Ras av sted, vogner! Kjempene skal rykke ut, etiopiere og libyere som fører skjold, og menn fra Lydia, som bærer og spenner buen.
24046010	Men den dagen er en hevnens dag for Herren Herren, hærskarenes Gud, en dag til hevn over hans fiender. Sverdet skal fortære og bli mett og drukkent av deres blod. For en offerslakting holder Herren Herren, hærskarenes Gud, i landet i nord ved elven Eufrat.
24046011	Dra opp til Gilead og hent balsam, du unge jomfru Egypt! Til ingen nytte bruker du mange slags legemidler, det finnes ikke legedom for deg.
24046012	Folkeslag hører om din skam, og ditt skrik fyller jorden. For den ene stridsmannen snubler over den andre, de faller begge to.
24046013	Dette er det ordet Herren talte til profeten Jeremia om at Babels konge skulle komme og slå landet Egypt:
24046014	Kunngjør det i Egypt, la det høres i Migdol og la det høres i Memfis og i Tahpanhes! Si: Still deg fram og gjør deg ferdig! For sverdet har fortært alt rundt omkring deg.
24046015	Hvorfor er din sterke styrtet til jorden? Han holdt ikke stand, for Herren støtte ham ned.
24046016	Han får mange til å snuble. Ja, den ene faller over den andre, og de sier: Opp! La oss vende tilbake til vårt folk og vårt fedreland, bort fra det herjende sverdet!
24046017	De skal kalle farao, kongen i Egypt: Den store larmen, som lar den fastsatte tid gå forbi.
24046018	Så sant jeg lever, sier Kongen, han som heter Herren, hærskarenes Gud: Som Tabor blant fjellene og som Karmel ved havet er han som kommer.
24046019	Rust deg ut til å gå i landflyktighet, du datter som bor i Egypt! For Memfis skal bli til en ørken og bli ødelagt, så ingen bor der.
24046020	En vakker kvige er Egypt - kleggen fra nord kommer, den kommer.
24046021	Også de leide krigsmenn som de har med seg, de som er lik gjøkalver, også de vender om og flykter alle sammen. De holder ikke stand, for deres ulykkesdag er kommet over dem, straffens tid.
24046022	Lyden av Egypt er lik lyden av en slange som hveser. Med en hær drar de fram, og med økser kommer de mot henne som hogstmenn.
24046023	De hogger ned hennes skog, sier Herren. For den er ugjennomtrengelig. De er flere enn gresshoppene, det er ikke tall på dem.
24046024	Egypts datter blir til skamme, hun blir gitt i hendene på folket fra nord.
24046025	Herren, hærskarenes Gud, Israels Gud, sier: Se, jeg hjemsøker Amon fra No og farao og Egypt og dets guder og dets konger, både farao og dem som setter sin lit til ham,
24046026	og jeg overgir dem til dem som står dem etter livet, til Babels konge Nebukadnesar og hans tjenere. Men deretter skal landet bli bebodd som i gamle dager, sier Herren.
24046027	Men frykt ikke, du min tjener Jakob! Vær ikke redd, Israel! For se, jeg frelser deg fra det fjerne landet og din ætt fra landet hvor de er i fangenskap. Jakob skal vende tilbake og ha ro og være trygg, og ingen skal forferde ham.
24046028	Frykt ikke, min tjener Jakob! sier Herren. For jeg er med deg. Jeg vil gjøre ende på alle de folkene som jeg har drevet deg bort til, men deg vil jeg ikke gjøre ende på. Jeg vil tukte deg med måte, men helt ustraffet vil jeg ikke la deg være.
24047001	Dette er Herrens ord som kom til profeten Jeremia om filistrene, før farao slo Gasa.
24047002	Så sier Herren: Se, vann stiger opp fra nord, og det blir til en flommende elv. Det flommer ut over landene og alt som er i dem, byene og de som bor der. Menneskene skriker, og alle som bor på jorden, jamrer seg.
24047003	Når de hører drønnet av hans sterke hesters hovslag, når hans vogner ramler, når hans hjul dundrer, da ser ikke fedrene seg om etter barna, deres hender er som lamslått,
24047004	for dagen er kommet til å ødelegge alle filistrene, til å utrydde alle som er unnsluppet, og som kunne hjelpe Tyrus og Sidon. For Herren ødelegger filistrene, de som er blitt igjen fra øya Kaftor.
24047005	Gasa har raket av seg håret, Asjkelon er blitt stum av skrekk. Du som er blitt igjen i lavlandet, hvor lenge vil du skjære i ditt kjøtt?
24047006	Ve! Du Herrens sverd, hvor lenge vil du være urolig? Trekk deg tilbake til sliren, hvil deg og vær stille!
24047007	Hvordan skulle du kunne holde deg i ro, når Herren har gitt deg befaling? Til Asjkelon og til havets strand, dit har han sendt det.
24048001	Om Moab. Så sier Herren, hærskarenes Gud, Israels Gud: Ve over Nebo, for det er ødelagt. Kirjatajim er blitt til skamme, det er inntatt. Festningen er blitt til skamme og er slått med redsel.
24048002	Med Moabs ry er det forbi. I Hesjbon legger de opp onde planer mot det: Kom, la oss utrydde det, så det ikke mer er et folk! Også du Madmen er blitt brakt til taushet, sverdet skal forfølge deg.
24048003	Det lyder skrik fra Horonajim: herjing og stor ødeleggelse!
24048004	Moab er ødelagt, dets barn setter i å skrike.
24048005	Gråtende går de oppover bakken til Luhut. På veien ned til Horonajim høres angstfulle klagerop over ødeleggelsen.
24048006	Flykt, redd livet! Dere blir som en tørr busk i ørkenen!
24048007	Fordi du satte din lit til ditt gods og dine skatter, skal også du bli hærtatt. Kamosj skal gå i fangenskap, både hans prester og hans høvdinger, alle sammen.
24048008	En ødelegger skal komme over hver by, og ingen by skal slippe unna. Dalen skal gå til grunne og sletten skal bli ødelagt, som Herren har sagt.
24048009	Gi Moab vinger! For i flyvende fart skal det dra ut, dets byer skal bli til en ørken, så ingen bor i dem.
24048010	Forbannet være den som gjør Herrens gjerning med lathet. Forbannet være den som holder sitt sverd fra blod!
24048011	Moab har levd i ro fra sin ungdom av. Han har ligget stille som vin på sin berme og er ikke blitt tappet om fra kar til kar, han er ikke gått i fangenskap. Derfor har han beholdt sin smak, og hans duft er ikke forandret.
24048012	Se, derfor skal dager komme, sier Herren, da jeg sender vintappere, og de skal legge ham på hell og tømme hans kar og knuse hans krukker.
24048013	Da skal Moab ha skam av Kamosj, likesom Israels hus hadde skam av Betel, som de satte sin lit til.
24048014	Hvordan kan dere si: Vi er krigere og tapre krigsmenn?
24048015	Moab blir ødelagt, de stiger opp i hans byer. Hans utvalgte unge menn stiger ned for å slaktes, sier Kongen, han som har navnet Herren, hærskarenes Gud.
24048016	Moabs undergang er nær, og hans ulykke kommer hastig.
24048017	Ha medynk med ham, alle dere som bor rundt omkring ham, og alle dere som kjenner hans navn! Si: Hvor knekket det er blitt, det sterke spiret, den herlige kongestaven!
24048018	Stig ned fra din herlighet og sett deg i et tørt land, du Dibons datter som bor i byen! For Moabs ødelegger stiger opp imot deg, han ødelegger dine festninger.
24048019	Still deg ved veien og se ut, du som bor i Aroer! Spør de flyktende og unnkomne, si: Hva har hendt?
24048020	Moab er blitt til skamme, for han er knust. Hyl og skrik! Kunngjør ved Arnon at Moab er ødelagt!
24048021	Dommen er kommet over slettelandet, over Holon og over Jahsa og over Mofa’at
24048022	og over Dibon og over Nebo og over Bet-Diblatajim
24048023	og over Kirjatajim og over Bet-Gamul og over Bet-Meon
24048024	og over Kerijot og over Bosra og over alle byene i Moabs land, fjern og nær.
24048025	Moabs horn er avhogd, og hans arm er brukket, sier Herren.
24048026	Gjør ham drukken, fordi han har opphøyet seg mot Herren! Moab skal velte seg i sitt spy og bli til latter, han også.
24048027	Eller var ikke Israel til latter for deg? Eller er han grepet blant tyver, siden du rister på hodet hver gang du taler om ham?
24048028	Flykt fra byene og bo på fjellet, Moabs innbyggere. Bli lik duen som bygger rede ved kanten av en gapende kløft!
24048029	Vi har hørt om Moabs overmot, om hans storaktighet, hans hovmod, hans oppblåsthet og hans stolte hjerte.
24048030	Jeg kjenner hans overmot, sier Herren, og hans tomme skryt. Tomhet er det de har gjort.
24048031	Derfor jamrer jeg over Moab, over hele Moab klager jeg. Jeg må sukke over mennene i Kir-Heres.
24048032	Som Jaser gråter, gråter jeg over deg, du Sibmas vintre! Dine kvister gikk ut over havet, de nådde like til Jasers hav. Det kommer en ødelegger over din frukthøst og din vinhøst.
24048033	Glede og fryd blir borte fra den fruktbare marken og fra Moabs land. Jeg gjør ende på vinen i pressekarene. Ingen skal trå pressen med fryderop. Det lyder rop som ikke er fryderop.
24048034	Det lyder skrik fra Hesjbon til El’ale, ja helt til Jahas, fra Soar til Horonajim og til Eglat-Sjelisjia. For også Nimrims vann blir til ørkener.
24048035	Jeg utrydder av Moab, sier Herren, hver den som stiger opp på en haug og brenner røkelse for sine guder.
24048036	Derfor klager mitt hjerte likesom fløyter over Moab. Mitt hjerte klager likesom fløyter over mennene i Kir-Heres, for den rikdom de har samlet, er gått til grunne.
24048037	Hvert hode er snauraket og hvert skjegg er klippet av. På alle hender er det flenger og om hoftene er det sekk.
24048038	På alle Moabs hustak og på hans gater er hele folket bare veklage. For jeg har knust Moab lik et kar som ingen bryr seg om, sier Herren.
24048039	Hvor forferdet han er, og hvor de hyler! Se hvordan Moab vender ryggen til! Hvor han er blitt til skamme! Moab blir til latter og til en forferdelse for alle dem som bor rundt omkring ham.
24048040	For så sier Herren: Se, han flyr som en ørn og brer vingene ut over Moab.
24048041	Byene blir inntatt, borgene blir stormet. På den dagen blir Moabs kjemper til mote som en kvinne i barnsnød.
24048042	Moab blir ødelagt, og er ikke lenger et folk, fordi han har opphøyet seg mot Herren.
24048043	Gru og grav og garn over deg, du Moabs innbygger, sier Herren.
24048044	Den som flykter for det grufulle, skal falle ned i graven, og den som kommer seg opp av graven, skal bli fanget i garnet. For jeg lar hjemsøkelsens år komme over Moab, sier Herren.
24048045	I Hesjbons skygge står flyktninger uten kraft. For det farer ild ut fra Hesjbon og en lue fra Sihon, den fortærer Moabs kinn og ufredsættens isse.
24048046	Ve deg, Moab! Fortapt er Kamosjs folk. Dine sønner blir ført bort i fengsel og dine døtre i fangenskap.
24048047	Men i de siste dager vil jeg gjøre ende på Moabs fangenskap, sier Herren. Her ender dommen over Moab.
24049001	Om Ammons barn. Så sier Herren: Har Israel ingen barn, eller har han ingen arving? Hvorfor har deres konge tatt Gad i eie, og hans folk bosatt seg i dets byer?
24049002	Se, derfor skal dager komme, sier Herren, da jeg lar hærrop bli hørt mot Rabba i Ammons land, og det skal bli til en ødslig ruinhaug. Dets døtre skal brennes opp med ild, og Israel skal ta sine eiere til eie, sier Herren.
24049003	Hyl, Hesjbon! For Ai er ødelagt. Skrik, dere Rabbas døtre! Bind sekk om dere, jamre dere og løp omkring ved innhegningene! For deres konge går i fangenskap, hans prester og høvdinger, alle sammen.
24049004	Hvorfor roser du deg av dine daler, av din dals overflod, du frafalne datter, som setter din lit til dine skatter og sier: Hvem kan gjøre meg noe?
24049005	Se, jeg lar frykt komme over deg fra alle dem som bor rundt omkring deg, sier Herren Herren, hærskarenes Gud. Dere skal bli drevet bort, hver til sin kant, uten at noen samler dem som flykter.
24049006	Men deretter vil jeg gjøre ende på Ammons barns fangenskap, sier Herren.
24049007	Om Edom. Så sier Herren, hærskarenes Gud: Er det ikke mer noen visdom i Teman? Finnes det ikke lenger råd hos de forstandige? Er deres visdom uttømt?
24049008	Flykt, snu om! Skjul dere dypt nede, dere Dedans innbyggere! For jeg lar Esaus ulykke komme over ham, den tid når jeg hjemsøker ham.
24049009	Om vinhøstere kommer over deg, så vil de ikke spare noen etterhøst. Om tyver kommer om natten, så vil de ødelegge til de har nok.
24049010	For jeg kler Esau naken, jeg avdekker hans skjulesteder. Og vil han skjule seg, så kan han det ikke. Hans barn og hans brødre og hans naboer blir ødelagt, og han er ikke mer.
24049011	Du kan gå fra dine farløse! Jeg vil holde dem i live, og dine enker kan stole på meg.
24049012	For så sier Herren: Se, de som ikke er skyldige til å drikke begeret, de skal drikke, og så skulle du bli ustraffet? Nei, du skal ikke bli ustraffet, drikke skal du.
24049013	For jeg har sverget ved meg selv, sier Herren, at Bosra skal bli til et skremsel, til spott, til en ørken og til en forbannelse, og alle hennes byer skal bli til evige ruinhauger.
24049014	En tidende har jeg hørt fra Herren, et bud er sendt ut blant folkene: Samle dere og dra imot henne, stå opp til krig!
24049015	For se, jeg gjør deg liten blant folkene, foraktet blant menneskene.
24049016	Den skrekken som sto av deg, og ditt hjertes overmot, har dåret deg, du som bor i fjellkløfter, du som holder til oppe på høydene. Om du bygger ditt rede høyt som ørnen, så vil jeg styrte deg ned derfra, sier Herren.
24049017	Edom skal bli til et skremsel. Hver den som går forbi det, skal bli forferdet og spotte over alle dets plager.
24049018	Det skal gå som da Sodoma og Gomorra og dets nabobyer ble lagt i grus, sier Herren, ingen mann skal bo der, og intet menneske skal oppholde seg der.
24049019	Se, han stiger opp som en løve fra krattskogen ved Jordan, til engene som alltid er grønne. For i et øyeblikk vil jeg jage Edoms folk bort derfra. Den som er utvalgt, ham vil jeg sette over det. For hvem er som jeg, hvem vil stevne meg, og hvem er den hyrde som kan stå for mitt åsyn?
24049020	Hør derfor det rådet som Herren har lagt mot Edom, og de tankene som han har tenkt mot Temans innbyggere: Sannelig, de skal bli slept bort, de små lammene! Sannelig, deres beitemark skal bli forferdet over dem.
24049021	Ved braket av deres fall bever jorden. Det lyder skrik som høres helt til Rødehavet.
24049022	Se, en ørn farer opp og flyr og brer sine vinger ut over Bosra. Edoms kjemper blir på den dagen til mote som en kvinne i barnsnød.
24049023	Om Damaskus. Hamat og Arpad er blitt til skamme, for de har hørt en ond melding, de forgår av angst. I havet er det uro, det kan ikke være stille.
24049024	Damaskus er motløs, hun vender seg til flukt, forferdelse har grepet henne. Angst og veer har grepet henne som den fødende kvinne.
24049025	Hvor hun er forlatt, den lovpriste byen, min gledes by!
24049026	Derfor skal hennes unge menn falle på gatene, og alle krigsmennene skal tilintetgjøres på den dagen, sier Herren, hærskarenes Gud.
24049027	Jeg vil sette ild på Damaskus’ mur, og den skal fortære Benhadads palasser.
24049028	Om Kedar og om Hasors riker, som Babels konge Nebukadnesar overvant. Så sier Herren: Stå opp, dra opp mot Kedar og ødelegg Østens barn!
24049029	Deres telt og deres småfe skal de ta. Deres telttepper og alle deres redskaper og deres kameler skal de føre bort med seg, og de skal rope til dem: Redsel på alle kanter!
24049030	Flykt, dra langt bort, skjul dere dypt nede, dere som bor i Hasor, sier Herren. For Babels konge Nebukadnesar har lagt planer mot dere og tenkt ut ondt imot dere.
24049031	Stå opp, dra opp mot et rolig folk, som bor trygt, sier Herren. De har verken port eller bom, de bor for seg selv.
24049032	Deres kameler skal bli til rov, og deres store buskap skal bli til hærfang. Og jeg vil spre dem for alle vinder, dem med rundklipt hår, og fra alle kanter vil jeg la ulykke komme over dem, sier Herren.
24049033	Hasor skal bli til bolig for sjakaler, en ørken til evig tid. Ingen mann skal bo der, og intet menneske oppholde seg der.
24049034	Dette er Herrens ord som kom til profeten Jeremia om Elam, i begynnelsen av Judas konge Sidkias regjering:
24049035	Så sier Herren, hærskarenes Gud: Se, jeg knekker Elams bue, deres beste våpen.
24049036	Jeg vil la fire vinder fra himmelens fire hjørner komme over Elam og spre dem for alle disse vindene. Det skal ikke være noe folk som de bortdrevne fra Elam ikke kommer til.
24049037	Jeg vil gjøre Elam redd for sine fiender og for dem som står dem etter livet. Og jeg vil la ulykke komme over dem, min brennende vrede, sier Herren. Jeg vil la sverdet forfølge dem, til jeg får gjort ende på dem.
24049038	Og jeg vil sette min trone i Elam, jeg vil utrydde konge og høvdinger der, sier Herren.
24049039	Men i de siste dager, da vil jeg gjøre ende på Elams fangenskap, sier Herren.
24050001	Dette er det ordet Herren talte om Babel, kaldeernes land, ved profeten Jeremia.
24050002	Forkynn det blant folkene og kunngjør det, løft opp et banner. Kunngjør det, skjul det ikke, si: Babel er inntatt, Bel er blitt til skamme, Marduk er blitt forferdet, hennes gudebilder er blitt til skamme, hennes motbydelige avguder er forferdet!
24050003	For et folk drar opp imot henne fra nord. Det gjør hennes land til en ørken, og det er ingen som bor der. Både mennesker og dyr flykter og drar bort.
24050004	I de dager og på den tid, sier Herren, skal Israels barn komme, de og Judas barn sammen. De skal gå og gråte, og Herren sin Gud skal de søke.
24050005	De skal spørre etter veien til Sion, hit er deres åsyn vendt: Kom og gi dere til Herren ved en evig pakt, som ikke blir glemt!
24050006	Fortapte får var mitt folk. Deres hyrder hadde ført dem vill, til fjellene hadde de drevet dem bort. Fra fjell til haug gikk de, de glemte sitt hvilested.
24050007	Alle som traff dem, fortærte dem. Og deres fiender sa: Vi skal ikke bøte for det - for de har jo syndet mot Herren, rettferdighetens bolig, og mot sine fedres håp, Herren.
24050008	Flykt ut av Babel og dra bort fra kaldeernes land, gå som bukker foran buskapen!
24050009	For se, jeg vekker og fører opp mot Babel en skare av store folkeslag fra landet i nord. De skal stille seg opp mot byen, og innta den. Deres piler kommer som fra en prøvet kjempe, ingen vender tilbake med uforrettet sak.
24050010	Kaldea skal bli til rov. Alle som plyndrer det, skal bli mette, sier Herren.
24050011	Fordi dere jubler og er glade, dere som plyndrer min arv, fordi dere hopper som en treskende kvige og vrinsker som sterke hester,
24050012	skal deres mor bli storlig til skamme, hun som fødte dere, skal skjemmes. Se, hun blir den siste blant folkene, en ørken, et tørt land og en øde mark.
24050013	På grunn av Herrens vrede skal det aldri bo folk der igjen, det hele skal bli til en ørken. Hver den som går forbi Babel, skal bli forferdet og spotte over alle hennes plager.
24050014	Still dere opp mot Babel rundt omkring, alle dere som spenner bue! Skyt på henne, spar ikke på pilene! For mot Herren har hun syndet.
24050015	Oppløft hærskrik mot henne rundt omkring! Hun har overgitt seg, hennes grunnvoller er falt, hennes murer er brutt ned. For det er Herrens hevn. Hevn dere på henne! Gjør mot henne slik hun har gjort!
24050016	Utrydd av Babel både såmann og den som fører sigden i høstens tid! Når sverdet herjer, skal de vende seg hver til sitt folk og flykte hver til sitt land.
24050017	Et bortdrevet lam er Israel, løver har jaget det bort. Først åt Assurs konge det, og nå sist har Babels konge Nebukadnesar knust dets ben.
24050018	Derfor sier Herren, hærskarenes Gud, Israels Gud: Se, jeg hjemsøker Babels konge og hans land, likesom jeg har hjemsøkt Assurs konge.
24050019	Og jeg vil føre Israel tilbake til dets beitemarker, det skal beite på Karmel og i Basan, og på Efra’ims fjell og i Gilead skal det ete seg mett.
24050020	I de dager og på den tid, sier Herren, skal de lete etter Israels misgjerning, men den skal ikke være til, og etter Judas synder, men de skal ikke finnes, for jeg vil tilgi dem som jeg lar bli tilbake.
24050021	Dra opp mot Meratajims land og mot Pekods innbyggere! Forfølg dem, ødelegg dem og slå dem med bann, sier Herren, og gjør i alle deler som jeg har befalt deg!
24050022	Det er larm av krig i landet og stor ødeleggelse.
24050023	Hvor den er blitt knekket og knust den hammeren som slo hele jorden! Hvor Babel er blitt til et skremsel blant folkene!
24050024	Jeg stilte snare for deg, og du ble fanget, Babel, uten at du visste det. Du ble funnet og grepet. For du hadde gått til strid mot Herren.
24050025	Herren har åpnet sitt rustningskammer og tatt fram sin vredes våpen. For Herren Herren, hærskarenes Gud, har et arbeid fore i kaldeernes land.
24050026	Kom mot henne fra alle kanter! Åpne hennes kornkamre, dyng opp som korndynger det som finnes der, og slå henne med bann! La det ikke bli noe igjen!
24050027	Drep alle hennes okser, la dem stige ned for å slaktes! Ve over dem! For deres dag er kommet, straffens tid.
24050028	Hør! De er flyktet og har kommet seg unna fra Babels land for å kunngjøre i Sion Herrens, vår Guds hevn, hevnen for hans tempel!
24050029	Kall skytterne sammen mot Babel, alle dem som spenner bue! Slå leir mot henne rundt omkring, la ingen slippe unna! Betal henne etter hennes gjerninger, gjør mot henne i alle deler som hun selv har gjort! For hun har opphøyet seg mot Herren, mot Israels Hellige.
24050030	Derfor skal hennes unge menn falle på hennes gater, og alle hennes krigsmenn skal bli tilintetgjort på den dagen, sier Herren.
24050031	Se, jeg kommer over deg, Sadon, sier Herren Herren, hærskarenes Gud. For din dag er kommet, den tid når jeg straffer deg.
24050032	Sadon skal snuble og falle uten å ha noen som reiser ham opp. Og jeg vil sette ild på hans byer, den skal fortære alt rundt omkring ham.
24050033	Så sier Herren, hærskarenes Gud: Både Israels barn og Judas barn er undertrykt, og alle de som har ført dem i fangenskap, holder dem fast, de nekter å la dem fare.
24050034	Deres gjenløser er sterk, Herren, hærskarenes Gud, er hans navn. Han skal sannelig føre deres sak og la jorden få ro, men volde Babels innbyggere uro.
24050035	Sverd over kaldeerne, sier Herren - over Babels innbyggere, over hennes høvdinger og over hennes vismenn!
24050036	Sverd over løgnerne! De skal stå der som dårer. Sverd over hennes kjemper! De skal bli forferdet.
24050037	Sverd over hennes hester og over hennes vogner og over alle de fremmede stridsmenn blant dem! De skal bli til kvinner. Sverd over hennes skatter! De skal bli røvet.
24050038	Tørke over hennes vann! De skal tørkes ut. For det er et land med avgudsbilder, med sine gruelige avgudsbilder ter de seg som gale.
24050039	Derfor skal ørkenens dyr bo der sammen med ville hunder, og strutser skal bo i det. Det skal aldri mer reise seg igjen, slekt etter slekt skal ingen bo der.
24050040	Det skal gå som da Gud la Sodoma og Gomorra og dets nabobyer i grus, sier Herren. Ingen mann skal bo der, og intet menneske skal oppholde seg der.
24050041	Se, det kommer et folk fra nord, et stort folk. Og mange konger skal stå fram fra jordens ytterste ende.
24050042	Bue og spyd holder de i hånden. De er grusomme og skåner ingen. Deres røst bruser som havet. På hester kommer de ridende, rustet som en krigsmann mot deg, Babels datter!
24050043	Babels konge har hørt ryktet om dem, og hans hender er blitt kraftløse. Angst har grepet ham, smerter som den fødende kvinnes.
24050044	Se, han stiger opp som en løve fra Jordans krattskog til engene som alltid er grønne. For i et øyeblikk vil jeg jage dem bort derfra. Den som er utvalgt, ham vil jeg sette over henne. For hvem er som jeg, og hvem vil stevne meg, og hvem er den hyrde som kan bli stående for mitt åsyn?
24050045	Hør derfor det rådet som Herren har lagt mot Babel, og de tankene som han har tenkt mot kaldeernes land. Sannelig, de skal bli slept bort, de små lammene! Sannelig, deres beitemark skal bli forferdet over dem.
24050046	Jorden skjelver ved ropet: Babel er inntatt! Og det høres skrik blant folkene.
24051001	Så sier Herren: Se, jeg vekker et ødeleggende vær over Babel og over innbyggerne i Leb-Kamai.
24051002	Jeg sender treskefolk mot Babel. De skal treske henne som en renser korn, og tømme hennes land. For de skal falle over henne fra alle kanter på ulykkens dag.
24051003	La ikke bueskytteren spenne sin bue og ta brynjen på seg. Spar ikke hennes unge menn, slå hele hennes hær med bann!
24051004	Drepte menn skal falle i kaldeernes land, gjennomborede menn på gatene.
24051005	For Israel og Juda er ikke blitt enker, forlatt av sin Gud, Herren, hærskarenes Gud, enda deres land er fullt av skyld mot Israels Hellige.
24051006	Flykt ut av Babel, hver mann må redde sitt liv! Se til at dere ikke omkommer på grunn av Babels misgjerning! En hevnens tid er det for Herren. Han gjengjelder Babel det som hun har gjort.
24051007	Babel var et gullbeger i Herrens hånd, som gjorde hele jorden drukken. Folkene drakk av hennes vin, derfor bar folkene seg at som gale.
24051008	Med ett er Babel falt og er blitt knust. Gråt over henne, hent balsam for hennes smerte! Kanskje hun kunne leges.
24051009	Vi har prøvd å lege Babel, men hun lot seg ikke lege. Forlat henne, så vi kan gå hver til sitt land! For dommen over henne når til himmelen og hever seg til skyene.
24051010	Herren har latt vår rettferdige sak komme fram i dagen. Kom, la oss fortelle i Sion om Herrens, vår Guds gjerning!
24051011	Gjør pilene kvasse, grip skjoldene! Herren har vekket mederkongens ånd. For mot Babel er hans tanke rettet, han vil ødelegge henne. Det er Herrens hevn, hevnen for hans tempel.
24051012	Løft banner mot Babels murer! Hold sterk vakt, sett ut vaktposter, legg bakhold! For Herren har tenkt ut og setter i verk det som han har talt mot Babels innbyggere.
24051013	Du som bor ved store vann, du som er rik på skatter! Din ende er kommet, målet for din vinning er fullt.
24051014	Herren, hærskarenes Gud, har sverget ved seg selv: Sannelig, jeg vil fylle deg med mennesker, talløse som en gresshoppesverm, de skal oppløfte frydeskrik over deg.
24051015	Han er den som skapte jorden ved sin kraft, som grunnfestet jorderike ved sin visdom og utspente himmelen ved sin forstand.
24051016	Når han løfter sin røst, lar han vannene i himmelen bruse. Han lar skyer stige opp fra jordens ende, han sender lyn med regn og fører vind ut av sine lagerrom.
24051017	Hvert menneske er ufornuftig, uten forstand. Hver gullsmed har skam av sine utskårne bilder, hans støpte bilder er løgn, det er ingen ånd i dem.
24051018	De er tomhet, et verk som vekker spott. Når tiden kommer da de blir hjemsøkt, skal de gå til grunne.
24051019	Han som er Jakobs del, han er ikke lik dem! For han er den som har skapt alle ting og den ætt som er hans arv. Herren, hærskarenes Gud, er hans navn.
24051020	Du er min hammer, mitt krigsvåpen. Med deg knuser jeg folkeslag, og med deg ødelegger jeg kongeriker.
24051021	Med deg knuser jeg hest og rytter, og med deg knuser jeg vogn og kusk.
24051022	Med deg knuser jeg mann og kvinne, og med deg knuser jeg gammel og ung, yngling og jomfru.
24051023	Med deg knuser jeg hyrde og hjord. Med deg knuser jeg pløyeren og hans okser. Og med deg knuser jeg stattholdere og landshøvdinger.
24051024	For øynene på dere gjengjelder jeg Babel og Kaldeas innbyggere all den ondskap de har gjort mot Sion, sier Herren.
24051025	Se, jeg kommer over deg, du ødeleggende fjell, sier Herren, du som ødelegger hele jorden. Jeg vil rekke ut min hånd mot deg og velte deg ned fra fjellknausene og gjøre deg til et utbrent berg.
24051026	Fra deg skal ingen ta stein til hjørne eller stein til grunnvoll. Men til evige ørkener skal du bli, sier Herren.
24051027	Løft banner i landet, støt i horn blant folkene. Innvi folkeslag til kamp mot henne! Kall sammen mot henne Ararats, Minnis og Asjkenas’ riker. Innsett høvedsmenn mot henne, før hester fram som strihårede gresshopper!
24051028	Innvi folkeslag til kamp mot henne, kongene i Media, dets stattholdere og alle dets landshøvdinger og hele det landet han råder over!
24051029	Da skjelver jorden og bever. For Herrens tanker mot Babel blir fullbyrdet: Å gjøre Babels land til en ørken, så ingen bor der.
24051030	Babels kjemper har holdt opp å stride. De sitter stille i borgene. Deres kraft er borte, de er blitt som kvinner. Det er satt ild på byens boliger, dens bommer er sprengt.
24051031	Den ene løper renner mot den andre og ett sendebud møter et annet når de skal melde Babels konge at hans by er inntatt fra alle kanter.
24051032	Vadestedene er i fiendens vold, vanndammene uttørket med ild, og krigsmennene er forferdet.
24051033	For så sier Herren, hærskarenes Gud, Israels Gud: Babels datter er som en treskeplass når den blir stampet hard. Ennå en liten stund, så kommer høstens tid for henne.
24051034	Babels konge Nebukadnesar har fortært oss, har ødelagt oss, har satt oss bort som et tomt kar, har oppslukt oss som et sjøuhyre, har fylt sin buk med min kostelige mat. Han har drevet oss bort.
24051035	Den urett og vold jeg har lidd i mitt kjøtt, måtte den komme over Babel! - sier Sions innbyggere. Mitt blod, måtte det komme over Kaldeas innbyggere! - så skal Jerusalem si.
24051036	Derfor sier Herren så: Se, jeg fører din sak og hevner deg. Jeg vil tørke ut hennes hav og gjøre hennes kilde tørr.
24051037	Babel skal bli til steinrøyser, en bolig for sjakaler, til et skremsel og til spott, så ingen bor der.
24051038	De brøler alle sammen som unge løver, de brummer som løveunger.
24051039	Når de er blitt hete, vil jeg gjøre et drikkelag for dem og gjøre dem drukne, for at de skal juble og så falle i en evig søvn og ikke våkne opp, sier Herren.
24051040	Jeg vil føre dem ned som lam for å slaktes, som værer og geitebukker.
24051041	Se, Sjesak er blitt hærtatt, all jordens pris er blitt inntatt! Hvor Babel er blitt til et skremsel blant folkene!
24051042	Havet er steget opp over Babel, hun er skjult av dets brusende bølger.
24051043	Hennes byer er blitt til en ørken, et tørt land og en øde mark, et land som ingen bor i, og som intet menneske drar gjennom.
24051044	Jeg hjemsøker Bel i Babel og drar det han har slukt, ut av hans munn. Folkeslag skal ikke lenger strømme til ham. Også Babels mur er falt.
24051045	Dra ut av henne, mitt folk! Hver mann må redde sitt liv - for Herrens brennende vrede.
24051046	Vær ikke motløse og redde for de ryktene som høres i landet, selv om det i det ene året kommer ett rykte, og deretter i et annet år et annet rykte, og om det råder vold i landet, om hersker reiser seg mot hersker.
24051047	Se, derfor skal dager komme da jeg hjemsøker Babels utskårne bilder. Hele hennes land skal bli til skamme, og alle hennes menn skal bli drept og falle.
24051048	Himmel og jord og alt som i dem er, skal juble over Babel. For fra nord skal ødeleggerne komme over henne, sier Herren.
24051049	Babel skal falle, på grunn av alle dem av Israel som er slått i hjel! Også Babels innbyggere skal falle, på grunn av dem som er slått i hjel over hele jorden!
24051050	Dere som er unnkommet fra sverdet: dra bort, stans ikke! Kom Herren i hu fra det fjerne land og minnes Jerusalem!
24051051	Vi er blitt til skamme. Vi måtte høre hånsord. Skam dekket vårt ansikt, for fremmede var kommet inn i helligdommene i Herrens hus.
24051052	Se, derfor skal dager komme, sier Herren, da jeg hjemsøker hennes utskårne bilder. Og i hele landet skal sårede menn stønne.
24051053	Om så Babel vil stige opp til himmelen, og om hun vil gjøre sin høye festning utilgjengelig, så skal likevel ødeleggere fra meg komme over henne, sier Herren.
24051054	Skrik lyder fra Babel, det er stor ødeleggelse i kaldeernes land.
24051055	For Herren ødelegger Babel og gjør ende på all støyen i byen. Deres bølger skal bruse som store vann, deres larmende røst skal la seg høre.
24051056	For det kommer en ødelegger over Babel. Hennes kjemper blir fanget, deres buer blir knekket. For Herren er en hevnens Gud, han skal gjengjelde helt og fullt.
24051057	Jeg vil gjøre hennes høvdinger og vismenn, hennes stattholdere og landshøvdinger og kjemper drukne, og de skal falle i en evig søvn og ikke våkne, sier Kongen, han som har navnet Herren, hærskarenes Gud.
24051058	Så sier Herren, hærskarenes Gud: Babels brede mur skal rives til grunnen. Og hennes høye porter skal brennes opp med ild. Folkeslag har slitt for ingenting, og folkeferd har arbeidet seg trett med det som brenner opp.
24051059	Dette er det bud som profeten Jeremia ga Seraja, sønn av Nerija, Mahsejas sønn, da han dro til Babel sammen med Judas konge Sidkia i det fjerde året av hans regjering - Seraja var den som sørget for herbergene.
24051060	Jeremia skrev opp i en bok all den ulykke som skulle komme over Babel, alle disse ordene som er skrevet om Babel.
24051061	Og Jeremia sa til Seraja: Når du kommer til Babel, da se til at du leser opp alle disse ordene!
24051062	Og du skal si: Herre! Du har talt mot dette stedet og sagt at du vil ødelegge det, så det ikke skal være noen som bor der, verken mennesker eller dyr, men at det skal bli til evige ørkener.
24051063	Og når du er ferdig med å lese opp denne boken, skal du binde en stein til den og kaste den ut i Eufrat,
24051064	og du skal si: Slik skal Babel synke og ikke komme opp igjen, på grunn av den ulykke som jeg lar komme over henne. Avmektige skal de ligge der. - Her ender Jeremias ord.
24052001	Sidkia var tjueen år gammel da han ble konge, og han regjerte elleve år i Jerusalem. Hans mor hette Hamutal, datter av Jirmeja, og var fra Libna.
24052002	Han gjorde det som var ondt i Herrens øyne, slik som Jojakim hadde gjort.
24052003	På grunn av Herrens vrede gikk det slik med Jerusalem og Juda, inntil han kastet dem bort fra sitt åsyn. Og Sidkia falt fra kongen i Babel.
24052004	I hans niende regjeringsår, i den tiende måneden, på den tiende dagen i måneden, dro kongen i Babel, Nebukadnesar, med hele sin hær mot Jerusalem. De beleiret byen, og de bygde en voll rundt omkring den.
24052005	De holdt byen beleiret like til kong Sidkias ellevte år.
24052006	I den fjerde måneden, på den niende dagen i måneden, var hungersnøden så stor i byen at landets folk ikke hadde noe å ete.
24052007	Da ble bymuren gjennombrutt, og alle krigsmennene flyktet og dro ut av byen om natten gjennom porten mellom begge murene ved kongens hage, mens kaldeerne lå leiret mot byen rundt omkring. De tok veien til ødemarken.
24052008	Men kaldeernes hær satte etter kongen, og den nådde Sidkia igjen på Jerikos ødemarker. Hele hans hær spredte seg og forlot ham.
24052009	De grep kongen og førte ham opp til Babels konge i Ribla i Hamat-landet. Der avsa han dom over ham.
24052010	Babels konge drepte Sidkias sønner for hans øyne. Også alle Judas høvdinger drepte han i Ribla.
24052011	Babels konge lot Sidkia blinde, og han lot ham binde med to kobberlenker og førte ham til Babel, og han holdt ham i fengsel til hans dødsdag.
24052012	I den femte måneden, på den tiende dagen i måneden, det var Babels konge Nebukadnesars nittende år, kom Nebusaradan, høvdingen over livvakten, og en av de høyeste menn hos kongen i Babel, til Jerusalem.
24052013	Han brente opp Herrens hus og kongens hus, og alle Jerusalems hus - alle stormennenes hus brente han opp med ild.
24052014	Og hele den hær av kaldeere som høvdingen over livvakten hadde med seg, rev ned alle murene omkring Jerusalem.
24052015	Nebusaradan, høvdingen over livvakten, bortførte noen av de fattigste av folket og resten av folket, dem som var blitt tilbake i byen, og overløperne som var gått over til kongen i Babel, og de siste av håndverkerne.
24052016	Bare noen av de fattigste i landet lot Nebusaradan, høvdingen over livvakten, bli tilbake som vingårdsmenn og jordbrukere.
24052017	Kaldeerne slo i stykker kobbersøylene i Herrens hus og fotstykkene og kobberhavet i Herrens hus og førte alt kobberet av dem til Babel.
24052018	De tok også askebøttene og ildskuffene og knivene og bollene til å stenke blod med og røkelsesskålene og alle kobberkarene som hadde vært brukt til tjenesten.
24052019	Også skålene og fyrfatene og bollene til å stenke blod med og askebøttene og lysestakene og røkelses-skålene og begrene, alt som var av gull, og alt som var av sølv, det tok høvdingen over livvakten.
24052020	De to søylene, havet og de tolv kobberoksene, som var under fotstykkene som kong Salomo hadde laget for Herrens hus - i alle disse tingene var kobberet ikke til å veie.
24052021	Om søylene er å si at den ene søylen var atten alen høy, og en tråd på tolv alen nådde omkring den. Den var fire fingrer tykk, og hul.
24052022	Det var et søylehode av kobber på den, og det ene søylehodet var fem alen høyt. Og det var nettverk og granatepler på søylehodet rundt omkring, alt sammen av kobber. Likedan var det med den andre søylen, som også hadde granatepler.
24052023	Det var nittiseks granatepler på utsiden. I alt var det hundre granatepler på flettverket.
24052024	Høvdingen over livvakten tok ypperstepresten Seraja og Sefanja, den nestøverste presten, og de tre dørvokterne,
24052025	og fra byen tok han en hoffmann som var høvedsmann over stridsmennene, og sju menn som ennå fantes i byen av dem som stadig hadde adgang til kongen, og skriveren hos hærføreren, han som skrev ut landets folk til krigstjeneste, og seksti menn av landets folk som fantes i byen -
24052026	dem tok Nebusaradan, høvdingen over livvakten, og førte dem til Babels konge i Ribla.
24052027	Og Babels konge slo dem i hjel i Ribla i Hamat-landet. Slik ble Juda bortført fra sitt land.
24052028	Dette er tallet på dem som Nebukadnesar bortførte: I det sjuende året tre tusen og tjuetre jøder.
24052029	I Nebukadnesars attende år åtte hundre og trettito sjeler fra Jerusalem.
24052030	I Nebukadnesars tjuetredje år bortførte Nebusaradan, høvdingen over livvakten, sju hundre og førtifem sjeler av jødene. Det var i alt fire tusen seks hundre sjeler.
24052031	I det trettisjuende året etter at Judas konge Jojakin var bortført, i den tolvte måneden, på den tjuefemte dagen i måneden, tok kongen i Babel, Evil-Merodak, i det året han ble konge, Judas konge Jojakin til nåde og førte ham ut av fengselet.
24052032	Han talte vennlig med ham og satte hans stol høyere oppe enn de andre kongene som var hos ham i Babel.
24052033	Han la av seg fangedrakten og åt stadig ved hans bord, så lenge han levde.
24052034	Det han trengte til livets opphold, fikk han alltid fra Babels konge, dag for dag, så lenge han levde, helt til sin død.
25001001	Hvor ensom hun sitter, byen som var full av folk! Hun er blitt som en enke, hun som var den store blant folkene. Fyrstinnen blant landene er blitt en trell!
25001002	Hun gråter sårt om natten, tårene renner på hennes kinn. Hun har ingen trøster blant alle sine elskere. Alle hennes venner har vært troløse mot henne, de er blitt hennes fiender.
25001003	I landflyktighet er Juda vandret bort etter trengsel og tung trelldom. Nå bor hun blant folkene og har ikke funnet ro. Forfølgerne har innhentet henne midt i trengslene.
25001004	Veiene til Sion sørger fordi ingen kommer til høytidene. Alle byportene er ødelagt, prestene sukker. Jomfruene er sorgfulle, og selv er hun bitterlig bedrøvet.
25001005	Hennes motstandere er blitt herrer. Hennes fiender er trygge, for Herren har lagt sorg på henne for hennes mange overtredelsers skyld. Hennes små barn har fienden ført i fangenskap.
25001006	All prakt er blitt borte for Sions datter. Hennes stormenn ble lik hjorter som ikke finner beite, de gikk der uten kraft foran ham som drev dem.
25001007	I sin nød og landflyktighet husker Jerusalem all den herlighet som hun hadde fra gamle dager. Da hennes folk falt for fiendens hånd, og hun ingen hjelper hadde, da så fienden henne, og de spottet fordi det var ute med henne.
25001008	Grovt har Jerusalem syndet, derfor er hun blitt til en styggedom. Alle de som æret henne, forakter henne, for de så hennes nakenhet. Hun selv sukket og vendte seg bort.
25001009	Hennes urenhet hang ved skjørtene hennes. Hun tenkte ikke på hva ende det ville ta med henne. Da sank hun på underlig vis, og det var ingen som trøstet henne. Herre, se min nød, for fienden triumferer!
25001010	Fienden rakte hånden ut etter alle hennes kostbare ting. Hun så at hedninger kom inn i hennes helligdom, de som du bød ikke skulle komme inn i din menighet.
25001011	Hele hennes folk sukker og leter etter brød. De bytter sine kostbare ting bort for mat, for å oppholde livet. Se, Herre, se hvor foraktet jeg er blitt!
25001012	Går det dere ikke til hjertet, alle dere som går forbi på veien? Sku og se om det finnes en smerte lik den smerten som er voldt meg, den som Herren har bedrøvet meg med på sin brennende vredes dag!
25001013	Fra det høye sendte han ild i mine ben og lot den råde. Han spente ut garn for mine føtter, han støtte meg tilbake, han gjorde meg elendig, syk hele dagen.
25001014	Mine overtredelser er festet på meg som et åk. Ved hans hånd er de knyttet sammen og lagt på min nakke. Han har brutt min kraft. Herren har gitt meg i hendene på dem som jeg ikke kan stå meg imot.
25001015	Herren forkastet alle de kjempene som fantes hos meg. Han kalte sammen en folkeskare mot meg for å knuse mine unge menn. Herren har tråkket jomfruen, Judas datter, som i en vinpresse.
25001016	Over dette gråter jeg. Mitt øye, mitt øye flyter bort i vann. Langt borte fra meg er trøsteren som omvender min sjel. Mine barn er ødelagt, for fienden fikk overhånd.
25001017	Sion rekker ut sine hender, hun har ingen trøster. Herren har kalt sammen mot Jakob hans fiender rundt omkring. Jerusalem er blitt til en uren ting blant dem.
25001018	Herren er rettferdig, for jeg var gjenstridig mot hans bud. Hør, alle folk! Se min smerte! Mine jomfruer og mine unge menn er gått i fangenskap.
25001019	Jeg ropte på mine elskere, men de svek meg. Mine prester og mine eldste oppga ånden i byen da de lette etter mat for å overleve.
25001020	Se, Herre, jeg er i trengsel! Det gjærer i mitt indre, hjertet vender seg i mitt bryst. For jeg har vært gjenstridig. Utenfor har sverdet gjort meg barnløs. Innenfor er det som døden.
25001021	De hørte at jeg sukket, det var ingen som trøstet meg. Alle mine fiender hørte om min ulykke, de gledet seg over at du har gjort det. Men du lar det komme en dag som du har forkynt, og da skal de bli som jeg.
25001022	La all deres ondskap komme for ditt åsyn. Gjør mot dem som du har gjort mot meg for alle mine overtredelsers skyld! For mine sukk er mange, og mitt hjerte er sykt.
25002001	Å, hvor Herren i sin vrede har hyllet Sions datter i mørke skyer! Han har kastet Israels pryd fra himmelen til jorden. På sin vredes dag kom han ikke sin fotskammel i hu.
25002002	Uten skånsel har Herren tilintetgjort alle Jakobs boliger. I sin vrede har han brutt ned Judas datters festninger, kastet dem til jorden. Han har vanæret riket og dets stormenn.
25002003	I brennende vrede har han hogd av hvert horn i Israel. For fiendens åsyn har han dratt sin høyre hånd tilbake. Han har satt Jakob i brann lik en flammende ild som fortærer rundt omkring.
25002004	Han har spent sin bue som en fiende, stilt seg med sin høyre hånd som en motstander og drept alt som var en lyst for vårt øye. I Sions datters telt har han utøst sin vrede som ild.
25002005	Herren er blitt som en fiende. Han har tilintetgjort Israel, tilintetgjort alle dets palasser, ødelagt dets festninger og hopet opp sorg på sorg over Judas datter.
25002006	Han har plyndret sin hytte som om det var en hage. Han har ødelagt sitt forsamlingssted. Herren har latt høytid og sabbat bli glemt i Sion. I sin vrede og harme har han vanæret både konge og prest.
25002007	Herren har forkastet sitt alter, forsmådd sin helligdom. Han har overgitt palassenes murer i fiendens vold. De lot sin røst høre i Herrens hus som på en høytidsdag.
25002008	Herren besluttet å ødelegge Sions datters mur. Han strakte ut målesnoren, han dro ikke sin hånd tilbake fra herjing, og han lot voller og murer sørge. Forfalne ligger de der.
25002009	Byportene er sunket i jorden, han har ødelagt og sprengt bommene. Kongen og høvdingene bor blant hedningene, så det ikke finnes noen lov. Heller ikke har hennes profeter fått noe syn fra Herren.
25002010	Sions datters eldste sitter tause på jorden. De har strødd støv på hodet, bundet om seg med sekk. Jerusalems jomfruer har senket sitt hode til jorden.
25002011	Mine øyne er tæret bort av tårer, det gjærer i meg. Mitt indre er utøst på jorden, fordi mitt folks datter er ødelagt, fordi de små barn og spedbarn faller om på byens gater.
25002012	De roper til sine mødre: Hvor er korn og vin? - De faller om på byens gater lik sårede, og oppgir ånden ved sine mødres barm.
25002013	Hva skal jeg vitne for deg? Hva skal jeg ligne deg med, du Jerusalems datter? Hva skal jeg sammenligne deg med, så jeg kunne trøste deg, du jomfru, Sions datter? For stor som havet er din skade, hvem kan lege deg?
25002014	Dine profeter har skuet tomme og dårlige ting for deg. De åpenbarte ikke din misgjerning for å hindre ditt fangenskap, men de forkynte deg tomme og villedende spådommer.
25002015	Alle de som går forbi på veien, slår hendene sammen over deg. De spotter og rister på hodet over Jerusalems datter: Er dette den byen de kalte skjønnhetens krone, all jordens glede?
25002016	Alle dine fiender spiler opp munnen mot deg, de spotter og skjærer tenner. De sier: Vi har ødelagt henne! Ja, dette er den dagen vi har ventet på. Vi har opplevd den, vi har sett den.
25002017	Herren har gjort det han hadde tenkt. Han har oppfylt sitt ord som han hadde forkynt fra gamle dager. Han har brutt ned uten skånsel. Han lot fienden glede seg over deg, han løftet dine motstanderes horn.
25002018	Rop av hjertet til Herren! - Du Sions datters mur! La tårer renne som bekker dag og natt. Unn deg ingen hvile, la ikke ditt øye ha ro!
25002019	Stå opp, rop høyt om natten, når nattevaktene begynner! Utøs ditt hjerte som vann for Herrens åsyn! Løft dine hender til ham for dine barns liv, de som faller om av sult på alle gatehjørner!
25002020	Se, Herre, se! Hvem har du gjort slik med? Skal kvinner ete sin livsfrukt, de spede barn som bæres på armen? Skal prest og profet bli slått i hjel i Herrens helligdom?
25002021	Ung og gammel ligger på jorden i gatene. Mine jomfruer og mine unge menn er falt for sverdet. Du slo i hjel på din vredes dag, du slaktet uten skånsel.
25002022	Som du samler folket på en høytidsdag, slik kalte du sammen redsler over meg fra alle kanter. På Herrens vredes dag var det ingen som slapp unna eller ble reddet. Dem som jeg varsomt bar på armene og fostret, dem ødela min fiende.
25003001	Jeg er en mann som har sett elendighet under hans vredes ris.
25003002	Han har ledet meg, og han lot meg vandre i mørke og ikke i lys.
25003003	Sannelig, han har vendt seg mot meg, han vender sin hånd mot meg hele dagen.
25003004	Han lot mitt kjøtt og min hud tæres bort, og han knuste mine ben.
25003005	Han bygde en mur mot meg og omringet meg med bitterhet og trengsel.
25003006	På mørke steder lot han meg bo, lik dem som døde for lenge siden.
25003007	Han murte igjen for meg, så jeg ikke kan komme ut. Han gjorde mine lenker tunge.
25003008	Om jeg så ropte og skrek, slipper han ikke min bønn inn på seg.
25003009	Han stengte mine veier med hogne steiner, mine stier gjorde han krokete.
25003010	Som en bjørn i bakhold, som en løve i sitt skjulested, slik var han mot meg.
25003011	Mine veier gjorde han til avveier. Han rev meg i stykker og ødela meg.
25003012	Han spente sin bue og stilte meg opp som mål for sin pil.
25003013	Han lot sitt koggers sønner fare inn i mine nyrer.
25003014	Jeg er blitt til latter for hele mitt folk, til en spottesang for dem hele dagen.
25003015	Han mettet meg med bitre urter, han ga meg rikelig malurt å drikke.
25003016	Han knuste mine tenner, han ga meg småstein å ete, han trykte meg ned i asken.
25003017	Du forkastet meg og tok bort min fred. Jeg glemte det som godt er.
25003018	Jeg sa: Det er forbi med min kraft og mitt håp til Herren.
25003019	Husk min elendighet og min landflyktighet - malurt og galle!
25003020	Min sjel må stadig tenke på det, og er nedbøyd i meg.
25003021	Dette vil jeg ta meg til hjertet, derfor vil jeg håpe:
25003022	Herrens miskunn er det at det ikke er forbi med oss. Hans barmhjertighet har ennå ikke tatt slutt.
25003023	Den er ny hver morgen, din trofasthet er stor.
25003024	Herren er min del, sier min sjel. Derfor håper jeg på ham.
25003025	Herren er god mot den som venter på ham, mot den sjel som søker ham.
25003026	Det er godt at en er stille og venter på Herrens frelse.
25003027	Det er godt for en mann at han bærer åk i sin ungdom,
25003028	at han sitter alene og tier, når han legger byrder på ham,
25003029	at han trykker sin munn i støvet og sier: Kanskje det ennå er håp -
25003030	at han vender sitt kinn til den som slår ham, lar seg mette med vanære.
25003031	For Herren forkaster ikke til evig tid,
25003032	men om han bedrøver, så forbarmer han seg igjen etter sin rike miskunn.
25003033	For det er ikke av hjertet han plager eller bedrøver menneskenes barn.
25003034	Når noen knuser alle jordens fanger under sine føtter,
25003035	når de bøyer mannens rett for Den Høyestes åsyn
25003036	eller gjør en mann urett i hans sak - mon Herren ikke ser det?
25003037	Hvem talte så det skjedde, uten at Herren bød det?
25003038	Er det ikke fra Den Høyestes munn både de onde og de gode ting utgår?
25003039	Hvorfor klager et menneske som lever? La hver klage over sin egen synd!
25003040	La oss ransake våre veier og granske dem, og la oss vende om til Herren!
25003041	La oss løfte vårt hjerte og våre hender til Gud i himmelen!
25003042	Vi har syndet og vært gjenstridige, du har ikke tilgitt.
25003043	Du innhyllet deg i vrede og forfulgte oss. Du slo i hjel, du sparte ikke.
25003044	Du innhyllet deg i skyer, så ingen bønn trengte igjennom.
25003045	Du gjorde oss til skrap og utskudd blant folkene.
25003046	Alle våre fiender har åpnet sin munn mot oss.
25003047	Gru og grav er blitt oss til del, ødeleggelse og undergang.
25003048	Bekker av tårer renner fra mitt øye fordi mitt folks datter er gått til grunne.
25003049	Mitt øye renner og har ikke ro, det får ingen hvile,
25003050	før Herrens øye ser ned fra himmelen.
25003051	Mitt øye volder min sjel smerte på grunn av min bys døtre.
25003052	Hardt jaget de meg som en fugl, de som var mine fiender uten årsak.
25003053	De ville gjøre ende på mitt liv. De ville kaste meg i brønnen, og de kastet stein på meg.
25003054	Vannene strømmet over mitt hode. Jeg sa: Jeg er fortapt!
25003055	Jeg påkalte ditt navn, Herre, fra den dypeste brønn.
25003056	Du hørte min røst. Lukk ikke ditt øre for mitt rop om hjelp!
25003057	Du var nær den dagen jeg kalte på deg. Du sa: Frykt ikke!
25003058	Herre, du har ført min sjels sak, du har frelst mitt liv.
25003059	Herre, du har sett den urett jeg har lidd. Døm i min sak!
25003060	Du har sett deres hevngjerrighet, alle deres onde råd mot meg.
25003061	Du har hørt deres hån, Herre, alle deres onde planer mot meg,
25003062	og alt det mine motstandere taler og tenker mot meg hele dagen.
25003063	Akt på dem når de sitter, og når de står opp! De synger spottesanger om meg.
25003064	Du vil gjøre gjengjeld mot dem, Herre, etter deres henders gjerning.
25003065	Du vil gi dem harde hjerter. Din forbannelse skal komme over dem.
25003066	Du vil forfølge dem i vrede og ødelegge dem, så de ikke mer finnes under Herrens himmel.
25004001	Å, hvor matt gullet er blitt, det edleste gull forandret! De hellige steiner ligger strødd omkring ved alle gatehjørner!
25004002	Sions barn, de dyrebare! Like i verd med det fineste gull. Hvor de er blitt aktet som leirkrukker, et verk av en pottemakers hender.
25004003	Selv sjakaler rekker juret fram, de lar ungene suge. Men mitt folks datter er blitt grusom som strutsen i ørkenen.
25004004	Spedbarnets tunge henger fast ved ganen av tørst. Små barn ber om brød, det er ingen som deler ut til dem.
25004005	De som spiste fine retter, ligger skrekkslagne på gatene. De som ble båret på skarlagen, ble kastet på søppelhauger.
25004006	Så ble straffen over mitt folks datter større enn straffen over Sodoma, som ble lagt i grus i et øyeblikk, uten at hender ble løftet mot det.
25004007	Hennes høvdinger var renere enn snø, hvitere enn melk. De var rødere på kroppen enn koraller. De så ut som safir.
25004008	Nå ser de svartere ut enn sot. De blir ikke kjent på gatene. Huden henger ved deres ben, den er blitt tørr som tre.
25004009	Lykkeligere var de som ble drept ved sverd, enn de som ble drept ved sult, de som tærtes bort og gikk til grunne av mangel på mat fra markene.
25004010	Ømhjertede kvinner kokte selv sine egne barn. De tjente dem til føde da mitt folks datter gikk til grunne.
25004011	Herren lot sin harme få fritt løp. Han utøste sin brennende vrede og tente en ild i Sion, og den fortærte hennes grunnvoller.
25004012	Jordens konger og alle som bodde i verden, trodde ikke at noen motstander og fiende skulle komme inn gjennom Jerusalems porter.
25004013	Men det skjedde likevel, for hennes profeter hadde syndet, og hennes prester førte skyld over seg, da de utøste rettferdiges blod i byen.
25004014	De streifet omkring på gatene som blinde, tilsølt med blod, så ingen kunne røre ved deres klær.
25004015	Vik bort! Uren! ropte folk til dem. Vik bort! Vik bort! Rør ikke ved oss! De har flyktet og vanker omkring. Det blir sagt blant folkene: Her får de ikke være lenger!
25004016	Herrens åsyn har spredt dem, han ser ikke mer til dem. Prester aktet de ikke, og over gamle forbarmet de seg ikke.
25004017	Våre øyne sviktet oss mens vi forgjeves stirret etter hjelp. På vårt vakttårn speidet vi etter et folk som ikke kunne frelse oss.
25004018	De lurte på våre skritt, så vi ikke kunne gå på gatene. Vår ende var kommet nær. Vår tid var omme, ja, vår siste stund var kommet.
25004019	Våre forfølgere var raskere enn himmelens ørner. På fjellene forfulgte de oss, i ørkenen lurte de på oss.
25004020	Vår livsånde, Herrens salvede, ble fanget i deres fallgraver. Det var om ham vi sa: I hans skygge vil vi leve blant folkene.
25004021	Fryd deg og gled deg bare, Edoms datter, du som bor i landet Us! Også til deg skal et beger komme. Du skal bli drukken og kle deg naken.
25004022	Din straff er fullbyrdet, Sions datter! Han vil ikke mer bortføre deg. Men Edoms datter: Han vil hjemsøke deg for din misgjerning, han vil åpenbare dine synder.
25005001	Husk Herre, det som har hendt oss. Se hit og se hvordan vi blir hånet!
25005002	Vår arv er gått over til fremmede, våre hus til utlendinger.
25005003	Vi er blitt farløse, har ingen far. Våre mødre er som enker.
25005004	Vi må kjøpe vannet vi drikker. Veden må vi betale.
25005005	Våre forfølgere er på nakken av oss. Vi er trette, vi får ingen hvile.
25005006	Vi ga vår hånd til Egypt og til Assyria, for å bli mettet med brød.
25005007	Våre fedre har syndet, de er ikke mer. Vi bærer straffen for deres misgjerninger.
25005008	Treller hersker over oss, ingen frir oss ut av deres hånd.
25005009	Med fare for livet henter vi vårt brød, truet av sverdet i ørkenen.
25005010	Vår hud brenner som en ovn fordi sulten piner oss.
25005011	Kvinner har de krenket i Sion, jomfruer i Judas byer.
25005012	De grep stormenn og hengte dem, de hadde ingen aktelse for de gamle.
25005013	Unge menn måtte bære kvernen, og gutter segnet under vedbøren.
25005014	De gamle sitter ikke mer i porten, de unge menn er ikke mer ved sin strengelek.
25005015	Det er forbi med vårt hjertes glede. Dansen har veket plassen for sorg.
25005016	Kronen er falt av vårt hode. Ve oss, vi har syndet!
25005017	Derfor er vårt hjerte sykt, derfor er våre øyne blitt dimme,
25005018	for Sions berg ligger øde, rever løper omkring på det.
25005019	Du, Herre, troner til evig tid. Din trone blir fra slekt til slekt.
25005020	Hvorfor skulle du glemme oss for evig, forlate oss for så lang en tid?
25005021	Herre, vend oss igjen til deg, så vi kan komme tilbake! Forny våre dager, så de blir som før i tiden!
25005022	Eller har du rent forkastet oss? Er du blitt så brennende vred på oss?
26001001	Det skjedde i det trettiende året, i den fjerde måneden, på den femte dagen i måneden, mens jeg var blant de bortførte ved elven Kebar, at himmelen åpnet seg, og jeg så syner fra Gud.
26001002	På den femte dagen i måneden, det var det femte året etter at kong Jojakin var blitt bortført,
26001003	da kom Herrens ord til presten Esekiel, Busis sønn, i kaldeernes land ved elven Kebar. Herrens hånd kom over ham der.
26001004	Og jeg så, og se: Et stormvær kom fra nord, en stor sky med stadig flammende ild. En strålende glans omga den, og midt i den, midt i ilden, viste det seg noe som så ut som blankt metall.
26001005	Midt i ilden viste det seg noe som lignet fire livsvesener. De så slik ut: De hadde et menneskes skikkelse,
26001006	og hvert av dem hadde fire ansikter og hvert av dem fire vinger.
26001007	Deres ben var rette, og føttene var som kloven på en kalv, de blinket som skinnende kobber.
26001008	De hadde menneskehender under vingene på alle fire sider, og alle fire hadde ansikter og vinger.
26001009	Deres vinger rørte ved hverandre. De vendte seg ikke når de gikk. Hvert av dem gikk rett fram.
26001010	Ansiktene så slik ut: Alle hadde et menneskeansikt. Alle fire hadde et løveansikt på høyre side, og på venstre side hadde alle fire et okseansikt. Alle fire hadde også et ørneansikt.
26001011	Slik var deres ansikter. De øverste vingene var utstrakt slik at to og to livsvesener rørte ved hverandre, og to vinger dekket deres legemer.
26001012	Hvert av dem gikk rett fram. Dit hvor Ånden ville gå, gikk de. De vendte seg ikke når de gikk.
26001013	Livsvesenenes utseende var likt glør, som brant som fakler. Ilden for omkring mellom livsvesenene. Den hadde en strålende glans, og det gikk lyn ut av ilden.
26001014	Og livsvesenene for fram og tilbake likesom lynglimt.
26001015	Jeg så livsvesenene, og se, det var et hjul på jorden ved siden av hvert av livsvesenene, og de vendte ut mot fire sider.
26001016	Hjulene så ut som om de var gjort av noe som lignet krysolitt. De var alle fire lik hverandre, og det så ut som om de var gjort slik at det ene hjulet var inne i det andre.
26001017	De gikk til alle fire sider, og de vendte seg ikke når de gikk.
26001018	Hjulringene var høye og fryktinngytende. De var fulle av øyne rundt omkring på alle fire hjulene.
26001019	Når livsvesenene gikk, så gikk hjulene ved siden av dem. Og når livsvesenene hevet seg opp fra jorden, så hevet også hjulene seg.
26001020	Dit hvor Ånden ville gå, gikk de, nettopp dit hvor Ånden ville gå. Og hjulene hevet seg ved siden av dem, for livsvesenenes ånd var i hjulene.
26001021	Når livsvesenene gikk, så gikk også de. Og når de sto, så sto også de. Og når de hevet seg opp fra jorden, så hevet hjulene seg ved siden av dem, for livsvesenenes ånd var i hjulene.
26001022	Over livsvesenenes hoder var det noe som lignet en hvelving, som blendende krystall å se til, utspent over hodene på dem.
26001023	Under hvelvingen sto vingene rett ut, så de rørte ved hverandre. Hvert av dem hadde på begge sider to vinger som dekket deres legemer.
26001024	Når de gikk, hørte jeg lyden av vingene deres. Det var som lyden av store vann, som Den Allmektiges røst, en larm som larmen av en leir. Når de sto, senket de sine vinger.
26001025	Det lød en røst over hvelvingen som var over hodet på dem. Når de sto, senket de sine vinger.
26001026	Og over hvelvingen som var over deres hode, var det noe som så ut til å være av safirsten, og som lignet en trone. Og på det som lignet en trone, var det en skikkelse, som et menneske å se til.
26001027	Fra det som syntes å være hoftene og oppover, så jeg noe som lignet blankt metall, som ild å se til, med en ring av lys omkring. Fra det som syntes å være hoftene og nedover, så jeg noe som lignet ild. Den var omgitt av strålende glans.
26001028	Som synet av buen i skyen på en regnværsdag, slik var synet av glansen rundt omkring. Slik så Herrens herlighet ut, slik den viste seg for meg. Og da jeg så det, falt jeg på mitt ansikt. Og jeg hørte røsten av en som talte.
26002001	Og han sa til meg: Menneskesønn! Stå opp på dine føtter, så jeg kan tale med deg!
26002002	Og da han talte til meg, kom Ånden inn i meg. Han fikk meg til å stå på mine føtter, og jeg hørte på ham som talte til meg.
26002003	Han sa til meg: Menneskesønn! Jeg sender deg til Israels barn, til hedningene, til opprørerne som har gjort opprør mot meg. De og deres fedre har vært troløse mot meg helt til denne dag.
26002004	Til barna med de frekke ansiktene og harde hjertene sender jeg deg. Og du skal si til dem: Så sier Herren Herren.
26002005	Enten de hører eller lar det være - for en gjenstridig ætt er de - så skal de vite at en profet har vært midt iblant dem.
26002006	Men du, menneskesønn, frykt ikke for dem, og frykt ikke for deres ord! For nesler og torner er du omgitt av, og mellom skorpioner bor du. Frykt ikke for deres ord og bli ikke forferdet for deres åsyn! For en gjenstridig ætt er de.
26002007	Du skal tale mine ord til dem enten de hører eller lar det være. For gjenstridige er de.
26002008	Men du, menneskesønn, hør på det jeg taler til deg! Vær ikke gjenstridig som denne gjenstridige ætten! Lukk opp din munn og et det som jeg gir deg!
26002009	Og jeg så, og se: En hånd var rakt ut til meg, og i den var det en bokrull.
26002010	Og han bredte den ut foran meg. Det var skrevet på den både på fremsiden og på baksiden. Det var klagesanger og sukk og ve-rop som var skrevet på den.
26003001	Og han sa til meg: Menneskesønn! Et det du finner her! Et denne bokrullen, og gå av sted og tal til Israels hus!
26003002	Da åpnet jeg min munn, og han ga meg denne rullen å ete.
26003003	Og han sa til meg: Menneskesønn! Mett din buk og fyll dine innvoller med denne bokrullen som jeg gir deg! Og jeg åt, og i min munn var den søt som honning.
26003004	Og han sa til meg: Menneskesønn! Gå til Israels hus og tal til dem med mine ord!
26003005	For du blir ikke sendt til et folk med vanskelig språk og tungt mæle, men til Israels hus,
26003006	ikke til mange folk med vanskelig språk og tungt mæle, med ord du ikke forstår. Sannelig, om jeg sendte deg til dem, skulle de høre på deg.
26003007	Men Israels hus vil ikke høre på deg, for de vil ikke høre på meg. For hele Israels hus har harde panner og forherdede hjerter.
26003008	Se, jeg gjør ditt ansikt hardt mot deres ansikt og din panne hard mot deres panne.
26003009	Som en diamant, hardere enn flint, gjør jeg din panne. Du skal ikke frykte for dem og ikke være redd for deres ansikt. For en gjenstridig ætt er de.
26003010	Og han sa til meg: Menneskesønn! Alle de ordene som jeg taler til deg, skal du ta inn i ditt hjerte og høre med dine ører.
26003011	Og gå til de bortførte, til ditt folks barn, og tal til dem og si: Så sier Herren Herren - enten de hører eller lar det være!
26003012	Ånden kom da og løftet meg opp, og jeg hørte bak meg lyden av en stor larm: Lovet være Herrens herlighet fra det stedet hvor han er!
26003013	Jeg hørte lyden av livsvesenenes vinger, som rørte ved hverandre, og lyden av hjulene ved siden av dem og lyden av en mektig larm.
26003014	Ånden løftet meg opp og tok meg med, og jeg for av sted, bitter og harmfull i min ånd. Og Herrens hånd var sterk over meg.
26003015	Og jeg kom til de bortførte i Tel-Aviv, de som bodde ved elven Kebar, og hvor de ellers bodde. Jeg satt der i sju dager blant dem og stirret fram for meg.
26003016	Men da sju dager var gått, kom Herrens ord til meg, og det lød slik:
26003017	Menneskesønn! Til vekter har jeg satt deg for Israels hus. Når du hører et ord av min munn, skal du advare dem fra meg.
26003018	Når jeg sier til den ugudelige: Du skal visselig dø! - og du ikke advarer ham, ikke taler og advarer den ugudelige for hans ugudelige ferd for å holde ham i live, da skal han, den ugudelige, dø for sin misgjernings skyld, men hans blod vil jeg kreve av din hånd.
26003019	Men når du har advart den ugudelige, og han ikke omvender seg fra sin ugudelighet og fra sin ugudelige ferd, da skal han dø for sin misgjernings skyld, men du har reddet din sjel.
26003020	Og når en rettferdig vender seg bort fra sin rettferdighet og gjør urett, så legger jeg en anstøtsstein i hans vei - han skal dø. Når du ikke har advart ham, skal han dø i sin synd. De rettferdige gjerningene som han har gjort, skal ikke minnes. Men hans blod vil jeg kreve av din hånd.
26003021	Men når du har advart den rettferdige om at han, den rettferdige, ikke skal synde, og han da ikke synder, da skal han visselig leve, fordi han lot seg advare. Og du har reddet din sjel.
26003022	Og Herrens hånd kom over meg der, og han sa til meg: Stå opp og gå ut i dalen! Der vil jeg tale med deg.
26003023	Da sto jeg opp og gikk ut i dalen. Og se, der sto Herrens herlighet, lik den herlighet jeg hadde sett ved elven Kebar. Og jeg falt på mitt ansikt.
26003024	Ånden kom da i meg og fikk meg til å stå på mine føtter. Han talte med meg og sa til meg: Gå og steng deg inne i ditt hus!
26003025	Og du, menneskesønn! Se, de skal legge rep om deg og binde deg med dem, så du ikke kommer ut iblant dem.
26003026	Jeg vil la tungen henge fast ved din gane, så du blir målløs og ikke blir i stand til å refse dem. For en gjenstridig ætt er de.
26003027	Men når jeg taler med deg, vil jeg åpne din munn, og du skal si til dem: Så sier Herren Herren: Den som vil høre, han får høre! Den som vil la det være, han får la det være! For en gjenstridig ætt er de.
26004001	Og du menneskesønn, ta deg en murstein og legg den fremfor deg. Og du skal risse opp på den en by, Jerusalem.
26004002	Reis bolverk mot den og bygg skanser mot den og kast opp en voll mot den og still opp leirer mot den og sett murbrekkere opp mot den, rundt omkring!
26004003	Ta deg så en jernpanne og sett den som en jernvegg mellom deg og byen og vend ansiktet mot den, så den blir beleiret, og du beleirer den. Dette skal være et tegn for Israels hus.
26004004	Så skal du legge deg på din venstre side og legge Israels-folkets misgjerninger på den! I så mange dager som du ligger på den siden, skal du bære deres misgjerning.
26004005	Deres misgjerningsår gjør jeg til like mange dager for deg, tre hundre og nitti dager. Så lenge skal du bære Israels-folkets misgjerning.
26004006	Når du så er kommet til ende med dem, skal du annen gang legge deg ned, du skal legge deg på din høyre side og bære Juda-folkets misgjerning. I førti dager, én dag for hvert år, vil jeg la deg bære den.
26004007	Og du skal vende ditt ansikt og din nakne arm mot det beleirede Jerusalem og profetere mot det.
26004008	Se, jeg legger rep om deg, så du ikke kan snu deg fra den ene siden til den andre før det er kommet til ende med de dagene du skal holde byen beleiret.
26004009	Så skal du ta hvete og bygg og bønner og linser og hirse og spelt og legge dem i ett kar og bake deg brød av dem! I så mange dager som du ligger på din ene side, i tre hundre og nitti dager, skal du ete det.
26004010	Og den maten som du eter, skal være etter vekt, tjue sekel til hver dag. Til bestemte tider skal du ete den.
26004011	Det vannet du drikker, skal også være etter mål, sjettedelen av en hin. Til bestemte tider skal du drikke det.
26004012	Som en byggkake skal du ete det. Du skal steke det for deres øyne med menneskemøkk.
26004013	Og Herren sa: Slik skal Israels barn ete sitt brød urent blant de folkene som jeg vil drive dem bort til.
26004014	Da sa jeg: Å, HerreHerre! Se, min sjel er ikke blitt uren, og noe selvdødt eller noe som er revet i stykker, har jeg ikke spist fra min ungdom like til nå. Det er ikke kommet urent kjøtt i min munn.
26004015	Da sa han til meg: Vel, jeg vil la deg ta kumøkk i stedet for menneskemøkk, så du kan steke ditt brød over den.
26004016	Og han sa til meg: Menneskesønn! Se, jeg bryter i stykker brødets stav i Jerusalem, og de skal ete brød etter vekt og med bekymring, og drikke vann etter mål og med forferdelse.
26004017	De skal lide mangel på brød og vann. Og de skal bli slått av redsel, den ene med den andre, og visne bort i sin misgjerning.
26005001	Menneskesønn, ta deg et skarpt sverd! Bruk det som rakekniv og far over hode og skjegg med det. Ta deg så en skålvekt og del både hår og skjegg.
26005002	En tredjedel skal du brenne opp midt i byen, når beleiringsdagene er over. En tredjedel skal du hogge i med sverdet rundt omkring byen. Og en tredjedel skal du spre for vinden. Med draget sverd vil jeg forfølge dem.
26005003	Men noen få hår skal du ta unna, og dem skal du knytte inn i flikene på kappen din.
26005004	Av dem skal du igjen ta noen og kaste dem midt i ilden og brenne dem opp. Derfra skal det gå ut ild til hele Israels hus.
26005005	Så sier Herren Herren: Dette Jerusalem satte jeg midt iblant hedningefolkene og la land rundt omkring henne.
26005006	Men hun var gjenstridig mot mine lover, så hun var mer ugudelig enn hedningefolkene. Og hun var gjenstridig mot mine bud, så hun var mer ugudelig enn landene rundt omkring henne. For hun forkastet mine lover og fulgte ikke mine bud.
26005007	Derfor sier Herren Herren: Dere har rast verre enn folkeslagene rundt omkring dere. Dere har ikke fulgt mine bud og ikke gjort etter mine lover. Dere har ikke engang levd etter de lovene som folkene rundt omkring dere har.
26005008	Derfor sier Herren Herren: Se, jeg, ja jeg, kommer over deg! Og jeg vil holde dom over deg for folkenes øyne.
26005009	Jeg vil gjøre med deg det jeg ikke før har gjort og aldri mer vil gjøre maken til - for alle dine motbydeligheters skyld.
26005010	Derfor skal foreldre ete sine barn hos deg, og barn ete sine foreldre. Jeg vil holde dom over deg og spre alt som blir igjen av deg, for alle vinder.
26005011	Derfor, så sant jeg lever, sier Herren Herren: Sannelig, fordi du har gjort min helligdom uren med alle dine vemmelige avguder og alle dine motbydeligheter, så vil også jeg vende mitt øye bort fra deg uten skånsel og ikke spare deg.
26005012	Tredjedelen av deg skal dø av pest og fortæres av sult midt i deg. Tredjedelen skal falle for sverd rundt omkring deg. Tredjedelen vil jeg spre for alle vinder og forfølge med draget sverd.
26005013	Og min vrede skal bli tømt ut. Jeg vil stille min harme på dem og ta hevn. De skal kjenne at jeg, Herren, har talt i min nidkjærhet, når jeg uttømmer min harme på dem.
26005014	Jeg vil gjøre deg til en ruinhaug og til en spott blant folkene som bor rundt omkring deg, for øynene på hver den som går forbi.
26005015	Du skal bli til spott og hån, til en advarsel og en forferdelse for folkene som bor rundt omkring deg, når jeg holder dom over deg med vrede og harme og harmfull tukt. Jeg, Herren, har talt.
26005016	Jeg sender inn iblant dem sultens onde piler, som er til ødeleggelse. Dem sender jeg for å ødelegge dere. Jeg hoper opp sult over dere og bryter i stykker brødets stav.
26005017	Jeg vil sende sult over dere, og ville dyr. De skal gjøre deg barnløs. Pest og blod skal gå over deg. Sverd vil jeg la komme over deg. Jeg, Herren, har talt.
26006001	Herrens ord kom til meg, og det lød så:
26006002	Menneskesønn! Vend ansiktet mot Israels fjell og profeter mot dem.
26006003	Du skal si: Dere Israels fjell! Hør Herren Herrens ord! Så sier Herren Herren, til fjellene og haugene, til bekkene og dalene: Se, jeg lar sverd komme over dere og gjør offerhaugene til intet.
26006004	Deres altere skal bli ødelagt og deres solstøtter bli knust. Jeg vil la dem av dere som blir drept, falle for deres motbydelige avguders åsyn.
26006005	Jeg vil legge Israels barns døde kropper for deres motbydelige avguders ansikt og spre deres ben rundt omkring altrene.
26006006	Hvor dere så bor, skal byene ødelegges og offerhaugene bli forlatt - for at deres altere må bli ødelagt og forlatt, deres motbydelige avguder knust og gjort til intet, deres solstøtter nedhogd og deres henders verk bli utslettet.
26006007	Drepte menn skal falle midt iblant dere, og dere skal kjenne at jeg er Herren.
26006008	Men jeg vil la en rest bli igjen, så noen av dere unngår sverdet ute blant folkene, når dere blir spredt omkring i landene.
26006009	Og de av dere som slipper unna, skal komme meg i hu blant folkene, hvor de er i fangenskap, når jeg har knust deres horehjerter som var veket fra meg, og deres øyne som i hor fulgte deres motbydelige avguder. De skal vemmes ved seg selv for de onde gjerningers skyld som de har gjort - for alle sine vemmelige gjerninger.
26006010	Og de skal kjenne at jeg er Herren. Det er ikke for ingen ting jeg har talt om å føre denne ulykken over dem.
26006011	Så sier Herren Herren: Slå hendene sammen og stamp med foten og rop akk og ve over alle de onde motbydeligheter i Israels hus. For de skal falle for sverdet, for hunger og for pest.
26006012	Den som er langt borte, skal dø av pest. Den som er nær, skal falle for sverdet. Den som er igjen og er berget, skal dø av hunger. Og jeg vil uttømme min harme på dem.
26006013	Dere skal kjenne at jeg er Herren, når deres drepte menn ligger midt iblant deres motbydelige avguder, rundt omkring deres altere, på hver høy bakke, på alle fjelltoppene og under hvert grønt tre og hver løvrik terebinte, på alle de stedene hvor de lot en velbehagelig duft stige opp for alle sine motbydelige avguder.
26006014	Jeg vil rekke ut min hånd mot dem og gjøre landet til en ørken og et øde verre enn Dibla-ørkenen, hvor de så bor. Og de skal kjenne at jeg er Herren.
26007001	Herrens ord kom til meg, og det lød så:
26007002	Du menneskesønn! Så sier Herren Herren til Israels land: Enden kommer! Enden kommer over landets fire hjørner.
26007003	Nå kommer enden over deg, og jeg vil sende min vrede mot deg og dømme deg etter din ferd. Jeg vil la deg bøte for alle dine avskyelige gjerninger.
26007004	Jeg vil ikke vise skånsel mot deg og ikke spare deg. Men jeg vil la deg bøte for din ferd. Din avskyelige gjerning skal komme over deg selv. Og dere skal kjenne at jeg er Herren.
26007005	Så sier Herren Herren: Ulykke, en ulykke uten like! Se, den kommer!
26007006	Det kommer en ende. Enden kommer. Den våkner opp og kommer til deg. Se, den kommer.
26007007	Nå kommer turen til deg, du som bor i landet! Tiden kommer, dagen er nær. Krigslarm er det og ikke fryderop på fjellene.
26007008	Nå, om en liten stund, vil jeg utøse min harme over deg og uttømme min vrede på deg og dømme deg etter din ferd. Jeg vil la deg bøte for alle dine avskyelige gjerninger.
26007009	Jeg vil ikke vise skånsel og ikke spare deg. Etter din ferd vil jeg gjengjelde deg. Dine avskyelige gjerninger skal komme over deg selv, og dere skal kjenne at jeg, Herren, slår.
26007010	Se, dagen er der! Se, det kommer! Nå begynner det, riset blomstrer, hovmodet gror.
26007011	Vold reiser seg til et ris over ugudeligheten. Ingenting blir igjen av dem, ingenting av deres støyende flokk og larmende mengde, intet herlig blir tilbake iblant dem.
26007012	Tiden kommer, dagen er nær. Kjøperen skal ikke være glad, og selgeren skal ikke gremme seg! For det kommer brennende vrede over hele deres hop.
26007013	Selgeren skal ikke få igjen det han har solgt, selv om han er i live. For spådommen mot hele deres hop skal ikke tas tilbake. For sin misgjernings skyld skal ingen kunne trygge sitt liv.
26007014	De støter i trompet og gjør alt ferdig, men ingen drar ut til strid. For min harme er vendt mot hele deres hop.
26007015	Sverdet utenfor, pesten og hungeren innenfor. Den som er ute på marken, skal dø ved sverdet. Og den som er inne i byen, ham skal sult og pest fortære.
26007016	Om noen av dem kommer unna, skal de alle være på fjellene som kurrende duer i dalene, hver for sin misgjernings skyld.
26007017	Alle hender skal synke, og alle knær skal bli som vann.
26007018	De skal binde sekk om seg. Redsel skal legge seg over dem. Alle ansikter skal dekkes av skam, og alle deres hoder skal være skallet.
26007019	Sitt sølv skal de kaste på gatene, og sitt gull skal de akte for urent. Deres sølv og deres gull skal ikke kunne berge dem på Herrens vredes dag. De skal ikke kunne mette seg eller fylle sin buk med det. For det har vært en årsak til misgjerning for dem.
26007020	Sine prektige smykker som de laget av det, har de brukt til forfengelighet. Sine motbydelige bilder, sine avskyelige avguder har de laget av det. Derfor gjør jeg det til urenhet for dem.
26007021	Jeg vil gi det i de fremmedes hånd som rov og til de ugudelige på jorden, og de skal vanhellige det.
26007022	Jeg vil vende mitt åsyn bort fra dem, og de skal vanhellige min helligdom. Røvere skal komme inn over den og vanhellige den.
26007023	Gjør lenken ferdig! For landet er fullt av blod-dommer, og byen er full av vold.
26007024	Jeg vil la de verste av hedningene komme. De skal ta deres hus i eie. Jeg vil gjøre ende på de frekkes stolthet. Deres helligdommer skal bli vanhelliget.
26007025	Det skal komme redsel, og de skal søke frelse, men det er ingen å finne.
26007026	Ulykke på ulykke skal komme. Rykte på rykte skal oppstå. De skal søke etter syn hos profeten, og lov skal ikke være å finne hos presten eller råd hos de gamle.
26007027	Kongen skal sørge. Høvdingen skal kle seg i forferdelse. Hendene på landets folk skal skjelve. Etter deres ferd vil jeg gjøre med dem, og med deres dommer vil jeg dømme dem. Og de skal kjenne at jeg er Herren.
26008001	Det skjedde i det sjette året, i den sjette måneden, på den femte dagen i måneden, mens jeg satt i mitt hus, og Judas eldste satt foran meg, at Herren Herrens hånd kom over meg der.
26008002	Og jeg så, og se: Det var noe som var som en ild å se til. Fra det som var å se av hans hofter og nedover, var alt som ild. Og fra hans hofter og oppover var det som en glans å se til, som skinnet av blankt metall.
26008003	Han rakte ut noe som lignet en hånd, og tok meg ved en lokk av håret på hodet mitt. Og Ånden løftet meg opp mellom jorden og himmelen og førte meg i syner fra Gud til Jerusalem, til inngangen av den indre forgårdens port, som vender mot nord. Det var der nidkjærhetsbildet sto, det som vakte Guds nidkjærhet.
26008004	Da så jeg Israels Guds herlighet, likesom i det synet jeg hadde sett i dalen.
26008005	Han sa til meg: Menneskesønn, løft dine øyne mot nord! Jeg løftet mine øyne mot nord og fikk se nidkjærhetsbildet nord for alterporten ved inngangen.
26008006	Han sa til meg: Menneskesønn! Ser du hva disse gjør? Store motbydeligheter er det Israels hus gjør her, så jeg må dra langt bort fra min helligdom. Men du skal ennå få se flere store vemmeligheter.
26008007	Han førte meg til inngangen av forgården. Og jeg så, og se, det var et hull i veggen.
26008008	Han sa til meg: Menneskesønn, bryt igjennom veggen! Og jeg brøt igjennom veggen og fikk se en dør.
26008009	Han sa til meg: Gå inn og se den motbydelige gjerning som de gjør der!
26008010	Jeg gikk inn og så, og se, der var alle slags bilder av stygge kryp og firføtte dyr og alle Israels folks motbydelige avguder, inngravd på veggene rundt omkring.
26008011	Foran dem sto sytti menn av de eldste i Israels folk, og Ja’asanja, Sjafans sønn, sto midt iblant dem. Hver av dem hadde et røkelseskar i hånden, og det steg opp duft av røkelsesskyen.
26008012	Han sa til meg: Har du sett, menneskesønn, hva de eldste i Israels folk gjør i mørket, hver i det rommet hvor han har sitt bilde? For de sier: Herren ser oss ikke, Herren har forlatt landet.
26008013	Og han sa til meg: Ennå skal du få se flere store motbydelige gjerninger som de driver med.
26008014	Han førte meg til inngangen av porten til Herrens hus, den porten som vender mot nord. Og se, der satt kvinnene og gråt over Tammus.
26008015	Han sa til meg: Har du sett det, menneskesønn? Ennå skal du få se flere motbydeligheter, større enn disse.
26008016	Og han førte meg inn i den indre forgården til Herrens hus. Og se, ved inngangen til Herrens tempel, mellom forhallen og alteret, var det omkring tjuefem menn som vendte ryggen mot Herrens tempel og ansiktet mot øst. De bøyde seg mot øst for solen.
26008017	Han sa til meg: Har du sett det, menneskesønn? Var det ikke nok for Judas hus å gjøre de motbydelige gjerninger de her har gjort, siden de også har fylt opp landet med vold og igjen vakt min harme? Se hvordan de nå holder kvisten opp til nesen.
26008018	Derfor vil da også jeg la min harme råde. Jeg vil ikke vise skånsel og ikke spare dem. Om de roper for mine ører med høy røst, vil jeg ikke høre dem.
26009001	Jeg hørte ham rope med høy røst og si: Kom hit med straffedom over byen, hver med sitt ødeleggelsesvåpen i sin hånd!
26009002	Og se, det kom seks menn på veien gjennom den øvre porten, som vender mot nord, hver med sitt ødeleggelsesvåpen i sin hånd. Midt iblant dem var det en mann som var kledd i linklær og hadde skriveredskaper i beltet. De kom inn og stilte seg ved kobberalteret.
26009003	Israels Guds herlighet hevet seg opp fra kjerubene, som den hvilte på, og flyttet seg til husets dørterskel. Han ropte til den mannen som var kledd i linklærne og hadde skrivesakene i sitt belte.
26009004	Herren sa til ham: Gå midt igjennom byen, midt igjennom Jerusalem, og sett et tegn i pannen på de mennene som sukker og jamrer over alle de motbydelige ting som skjer der.
26009005	Og til de andre hørte jeg ham si: Gå igjennom byen etter ham og slå ned! Vis ikke skånsel og spar ingen!
26009006	Gamle folk, unge menn og jomfruer, spedbarn og kvinner skal dere hogge ned for fote. Men dere må ikke røre noen av dem som tegnet er på. Dere skal begynne fra helligdommen. Og de begynte med de gamle mennene som sto foran huset.
26009007	Han sa til dem: Gjør huset urent og fyll forgårdene med drepte! Dra ut! Og de dro ut og slo ned folket i byen.
26009008	Mens de dro ut for å slå dem ned, og jeg ble tilbake, falt jeg på mitt ansikt og ropte: Å, Herre Herre! Vil du ødelegge alt som er igjen av Israel, når du utøser din harme over Jerusalem?
26009009	Han sa til meg: Israels og Judas folks misgjerning er over all måte stor. Landet er fullt av blodskyld, byen er full av urettferdige dommer. For de sier: Herren har forlatt landet, Herren ser det ikke.
26009010	Derfor vil heller ikke jeg vise skånsel og ikke spare dem. Jeg vil la deres gjerninger komme over deres eget hode.
26009011	Og se, den mannen som var kledd i linklærne og hadde skrivesakene i beltet, kom tilbake og meldte: Jeg har gjort som du befalte meg.
26010001	Og jeg så, og se: På den hvelvingen som var over kjerubenes hode, var det noe som syntes å være en safirsten, og noe som lignet en trone, kom til syne over dem.
26010002	Han sa til den mannen som var kledd i linklærne: Gå inn mellom hjulene, inn under kjerubene, og fyll dine hender med glør av dem som er mellom kjerubene, og strø dem ut over byen! Og han gikk inn mens jeg så på det.
26010003	Kjerubene sto på høyre side av huset da mannen gikk inn, og skyen fylte den indre forgården.
26010004	Og Herrens herlighet løftet seg opp fra kjerubene og flyttet seg til husets dørterskel. Og huset ble fylt av skyen, og forgården ble full av glansen fra Herrens herlighet.
26010005	Lyden av kjerubenes vinger hørtes helt til den ytre forgården, likesom røsten av Den Allmektige Gud når han taler.
26010006	Da han nå bød mannen som var kledd i linklærne: Ta av den ilden som er mellom hjulene, mellom kjerubene! - da gikk han inn og stilte seg ved siden av hjulet.
26010007	Den ene kjeruben rakte ut sin hånd fra kjerubene til ilden som var mellom kjerubene, og tok av den og la i hendene på ham som var kledd i linklærne. Han tok den og gikk ut.
26010008	Under vingene på kjerubene kunne en se noe som lignet en menneskehånd.
26010009	Og jeg så, og se: det var fire hjul ved siden av kjerubene, ett hjul ved hver kjerub, og hjulene var å se til som krysolitt.
26010010	I utseende var de alle fire helt lik hverandre. Det var som om det ene hjulet var inne i det andre.
26010011	Når de gikk, gikk de til alle fire sider. De vendte seg ikke når de gikk, men til den kanten som den forreste var vendt imot, dit gikk de. De vendte seg ikke når de gikk.
26010012	Hele deres legeme, ryggen, hendene, vingene og hjulene var fulle av øyne rundt omkring - alle deres fire hjul.
26010013	Jeg hørte hjulene ble kalt virvel.
26010014	Hver av dem hadde fire ansikter. Det første var et kjerubansikt, det andre et menneskeansikt, det tredje et løveansikt og det fjerde et ørneansikt.
26010015	Og kjerubene løftet seg. Det var de livsvesenene jeg hadde sett ved elven Kebar.
26010016	Når kjerubene gikk, da gikk hjulene ved siden av dem. Når kjerubene løftet vingene for å heve seg opp fra jorden, skilte hjulene seg ikke fra dem.
26010017	Når kjerubene sto, da sto også de, og når kjerubene hevet seg, hevet de seg med dem. For livsvesenenes ånd var i dem.
26010018	Herrens herlighet flyttet seg bort fra husets dørterskel og ble stående over kjerubene.
26010019	Jeg så hvordan kjerubene løftet vingene og hevet seg fra jorden da de gikk ut, og hjulene ved siden av dem. De ble stående ved inngangen til den østre porten i Herrens hus, og Israels Guds herlighet var der oppe over dem.
26010020	Det var de livsvesenene jeg hadde sett under Israels Gud ved elven Kebar, og jeg skjønte at det var kjeruber.
26010021	Hver av dem hadde fire ansikter og fire vinger, og noe som lignet menneskehender, var det under deres vinger.
26010022	Deres ansikter var lik de ansiktene jeg hadde sett ved elven Kebar. Slik så de ut, og slik var de. Hver av dem gikk rett fram.
26011001	Nå løftet Ånden meg opp og førte meg til den østre porten i Herrens hus, den som vender mot øst. Ved inngangen til porten så jeg tjuefem menn, og midt iblant dem Ja’asanja, Assurs sønn, og Pelatja, Benajas sønn, som var høvdinger blant folket.
26011002	Og Herren sa til meg: Menneskesønn! Dette er de menn som tenker ut urett og gir onde råd i denne byen.
26011003	Det er de som sier: Det blir ikke så snart tale om å bygge hus! Byen er gryten, og vi er kjøttet.
26011004	Derfor skal du profetere mot dem! Profeter, menneskesønn!
26011005	Og Herrens Ånd kom over meg, og han sa til meg at jeg skulle si: Så sier Herren: Slik har dere sagt, dere av Israels hus, og de tankene som stiger opp i deres ånd, dem kjenner jeg.
26011006	Mange er de som dere har drept i denne byen. Dere har fylt gatene med drepte.
26011007	Derfor sier Herren Herren: De som dere har drept og latt ligge midt i byen, de er kjøttet, og den er gryten. Men jeg skal føre dere ut av den.
26011008	Dere frykter for sverdet, og sverdet vil jeg la komme over dere, sier Herren Herren.
26011009	Jeg vil føre dere ut av byen og gi dere i fremmedes hånd, og jeg vil holde dom over dere.
26011010	For sverd skal dere falle. Ved Israels grense vil jeg dømme dere, og dere skal kjenne at jeg er Herren.
26011011	Byen skal ikke være en gryte for dere, og dere skal ikke være kjøttet i den! Ved Israels grense vil jeg dømme dere.
26011012	Og dere skal få kjenne at jeg er Herren. Mine bud har dere ikke fulgt, og mine lover har dere ikke holdt. Men dere har holdt dere etter de hedningefolkenes lover som bor rundt omkring dere.
26011013	Mens jeg holdt på å profetere, døde Pelatja, Benajas sønn. Jeg falt på mitt ansikt og ropte med høy røst og sa: Å, Herre Herre! Vil du helt gjøre ende på det som er igjen av Israel?
26011014	Og Herrens ord kom til meg, og det lød så:
26011015	Menneskesønn! Dine brødre, dine brødre, dine nære frender og hele Israels hus, hele folket - til dem er det Jerusalems innbyggere sier: Hold dere langt borte fra Herren! Landet er gitt oss til eiendom.
26011016	Derfor skal du si: Så sier Herren Herren: Da jeg lot dem fare langt bort blant hedningefolkene, da jeg spredte dem i landene, ble jeg en kort tid en helligdom for dem i de landene de var kommet til.
26011017	Derfor skal du si: Så sier Herren Herren: Jeg vil samle dere fra folkene og sanke dere fra de landene som dere er spredt i, og jeg vil gi dere Israels land.
26011018	Når de kommer dit, da skal de få bort derfra alle de vemmelige avgudene og motbydelighetene som finnes der.
26011019	Og jeg vil gi dem ett hjerte, og en ny ånd vil jeg gi i deres indre. Jeg vil ta bort steinhjertet av deres kjød og gi dem et kjødhjerte,
26011020	så de skal følge mine bud og holde mine lover og leve etter dem. De skal være mitt folk, og jeg vil være deres Gud.
26011021	Men de som i sitt hjerte følger sine motbydelige avguder og vemmeligheter, deres gjerninger vil jeg la komme over deres eget hode, sier Herren Herren.
26011022	Da løftet kjerubene sine vinger, og hjulene fulgte med, og Israels Guds herlighet var oppe over dem.
26011023	Herrens herlighet steg opp fra byen. Den ble stående på det berget som er øst for byen.
26011024	Ånden løftet meg opp, og førte meg i synet ved Guds Ånd til Kaldea, til de bortførte. Og synet jeg hadde sett, steg opp fra meg.
26011025	Jeg talte til de bortførte alle de ordene som Herren hadde latt meg se.
26012001	Herrens ord kom til meg, og det lød så:
26012002	Menneskesønn! Du bor midt iblant den gjenstridige ætten, som har øyne å se med, men ikke ser, og ører å høre med, men ikke hører. For en gjenstridig ætt er de.
26012003	Og du, menneskesønn, rust deg ut til å gå i landflyktighet og dra ut om dagen rett for øynene på dem! Dra fra det stedet hvor du bor, til et annet sted rett for øynene på dem! Kanskje de da vil komme til å se. For en gjenstridig ætt er de.
26012004	De tingene du kan få med deg, skal du bære ut om dagen rett for øynene på dem, som om du skulle gå i landflyktighet. Selv skal du ta ut om kvelden rett for øynene på dem, likesom de som går i landflyktighet.
26012005	Bryt deg et hull i veggen rett for øynene på dem, og bær dine ting ut gjennom den!
26012006	Rett for øynene på dem skal du ta det på skulderen. I mørket skal du bære det ut. Ansiktet ditt skal du dekke til, så du ikke ser landet. For jeg har satt deg til et varselstegn for Israels hus.
26012007	Jeg gjorde slik som det var sagt meg: Jeg bar mine ting ut om dagen, som om jeg skulle gå i landflyktighet. Om kvelden brøt jeg meg med hånden et hull i veggen. I mørket bar jeg mine ting ut. På skulderen tok jeg dem midt for deres øyne.
26012008	Og Herrens ord kom til meg morgenen etter, og det lød så:
26012009	Menneskesønn! Har ikke Israels hus, den gjenstridige ætten, sagt til deg: Hva gjør du?
26012010	Si til dem: Så sier Herren Herren: Dette profetiske ordet gjelder fyrsten i Jerusalem og alt Israels hus som er der inne.
26012011	Si: Jeg er et varselstegn for dere. Likesom jeg har gjort, så skal det bli gjort med dem. I landflyktighet, i fangenskap skal de gå.
26012012	Fyrsten som er iblant dem, skal ta sine ting på skulderen i mørket og dra ut. De skal bryte et hull i muren og føre ham ut gjennom den. Han skal dekke ansiktet, for at han ikke skal se landet med sine øyne.
26012013	Jeg vil utspenne mitt garn over ham, og han skal bli fanget i mitt nett. Og jeg vil føre ham til Babel i kaldeernes land. Men det skal han ikke se. Og der skal han dø.
26012014	Alle som er omkring ham, hans hjelpere og alle hans krigsskarer, vil jeg spre for alle vinder. Og jeg vil forfølge dem med løftet sverd.
26012015	De skal kjenne at jeg er Herren, når jeg sprer dem blant folkene og strør dem ut i landene.
26012016	Bare noen få av dem vil jeg la bli igjen etter sverdet og hungeren og pesten, for at de skal fortelle om alle deres motbydelige gjerninger blant de folkene de kommer til. Og de skal kjenne at jeg er Herren.
26012017	Herrens ord kom til meg, og det lød så:
26012018	Menneskesønn! Ditt brød skal du ete skjelvende, og ditt vann skal du drikke bevende og med frykt.
26012019	Du skal si til landets folk: Så sier Herren Herren om Jerusalems innbyggere i Israels land: Sitt brød skal de ete med frykt, og sitt vann skal de drikke med forferdelse, fordi deres land skal bli tømt for alt som er i det, på grunn av de voldsgjerningene som alle dets innbyggere har gjort.
26012020	De byene som det nå bor folk i, skal legges øde, og landet skal bli en ørken. Og dere skal kjenne at jeg er Herren.
26012021	Og Herrens ord kom til meg, og det lød så:
26012022	Menneskesønn! Hva er dette for et ord dere fører i munnen i Israels land, når dere sier: Tiden blir lang, og hvert syn blir til intet?
26012023	Derfor skal du si til dem: Så sier Herren Herren: Jeg vil gjøre ende på dette ordet som de fører i munnen, så de ikke mer skal bruke det i Israel. Men si til dem: Nå er tiden nær da ordene i hvert syn skal bli oppfylt!
26012024	For det skal ikke mer være noe tomt syn eller noen forførende spådom i Israels hus.
26012025	For jeg, Herren, taler det ord jeg taler, og det skal skje. Det skal ikke lenger utsettes. For i deres dager, du gjenstridige ætt, taler jeg et ord og setter det i verk, sier Herren Herren.
26012026	Og Herrens ord kom til meg, og det lød så:
26012027	Menneskesønn! Se, Israels hus sier: Det syn han skuer, oppfylles først om mange dager, det er fjerne tider han profeterer om.
26012028	Derfor skal du si til dem: Så sier Herren Herren: Ingen ting av alt det jeg har sagt, skal utsettes lenger. Det ord jeg taler, det skal skje, sier Herren Herren.
26013001	Og Herrens ord kom til meg, og det lød så:
26013002	Menneskesønn! Profeter mot Israels profeter, som gir seg av med å spå, og si til dem som spår etter sitt eget hjerte: Hør Herrens ord!
26013003	Så sier Herren Herren: Ve over de dårlige profeter, som følger sin egen ånd og syner som de ikke har sett!
26013004	Som rever blant ruiner er dine profeter, Israel!
26013005	Dere er ikke steget opp i murbruddene og har ikke bygd noen mur om Israels hus, så de kunne holde stand i striden på Herrens dag.
26013006	Deres syner var tomhet, og deres spådommer løgn, de som sier: Så sier Herren! - enda Herren ikke har sendt dem. Og så håper de på at deres ord skal bli stadfestet.
26013007	Er det ikke tomme syner dere har skuet, og løgnaktige spådommer dere har uttalt? Dere sier: Så sier Herren! - enda jeg ikke har talt.
26013008	Derfor sier Herren Herren: Fordi dere taler tomhet og skuer løgn, se, derfor vil jeg komme over dere, sier Herren Herren.
26013009	Min hånd skal være mot de profeter som skuer tomhet og spår løgn. I mitt folks råd skal de ikke være. I Israels folks bok skal de ikke skrives. Til Israels land skal de ikke komme. Og dere skal kjenne at jeg er Herren Herren,
26013010	fordi, ja, fordi de har ført mitt folk vill og sagt: Fred! - enda det ikke er noen fred. Når folket bygger en vegg, se, da stryker de den over med kalk.
26013011	Si til kalkstrykerne at den vil falle. Det kommer et regnskyll - og dere haglsteiner skal falle! - og et stormvær skal bryte inn.
26013012	Når så veggen er falt, vil det da ikke bli sagt til dere: Hvor er kalken som dere strøk på den?
26013013	Derfor sier Herren Herren så: Ja, jeg vil i min harme la et stormvær bryte inn, og i min vrede la det komme et regnskyll, og i min harme haglsteiner, så alt blir ødelagt.
26013014	Jeg vil rive ned veggen som dere har strøket over med kalk, og la den styrte til jorden, så dens grunnvoll blir lagt bar. Når byen faller, skal dere omkomme midt i den. Og dere skal kjenne at jeg er Herren.
26013015	Jeg vil tømme min harme på veggen og på dem som strøk den over med kalk, og jeg vil si til dere: Veggen finnes ikke mer, heller ikke de som strøk den over,
26013016	Israels profeter, som spådde om Jerusalem og skuet fredssyner for henne, enda det ikke er noen fred, sier Herren Herren.
26013017	Og du, menneskesønn! Vend ditt ansikt mot ditt folks døtre, som profeterer etter sitt eget hjerte, og profeter mot dem
26013018	og si: Så sier Herren Herren: Ve de kvinnene som syr dekker over alle ledd på hendene og gjør hetter til hodet på folk etter størrelsen, for å fange sjeler! Mitt folks sjeler fanger dere, og deres egne sjeler holder dere i live.
26013019	Dere vanhelliger meg hos mitt folk for noen håndfull bygg og for noen stykker brød. Slik dreper dere sjeler som ikke skal dø, og slik holder dere sjeler i live som ikke skulle leve. Dere lyver for mitt folk, som gjerne hører på løgn.
26013020	Derfor sier Herren Herren: Se, jeg vil ta fatt i de bindene som dere fanger sjelene med likesom fugler, og jeg vil rive dem ut av armene på dere. Og de sjelene som dere fanger, dem vil jeg la slippe fri som fugler.
26013021	Jeg vil rive i stykker deres hetter og fri mitt folk av deres hånd. De skal ikke mer være et bytte i deres hånd. Og dere skal kjenne at jeg er Herren.
26013022	Ved løgn gjør dere den rettferdiges hjerte motløst, uten at jeg har bedrøvet ham, og dere styrker den ugudeliges hender, så han ikke vender om fra sin onde vei, så jeg kan la ham leve.
26013023	Derfor skal dere ikke mer skue tomhet eller spå falske spådommer. Jeg vil fri mitt folk av deres hånd. Og dere skal kjenne at jeg er Herren.
26014001	Det kom til meg noen av Israels eldste, og de satte seg foran meg.
26014002	Da kom Herrens ord til meg, og det lød så:
26014003	Menneskesønn! Disse mennene har gitt sine motbydelige avguder rom i sitt hjerte. Og det som for dem er en fristelse til synd, har de satt for sine øyne. Skulle jeg la meg spørre av dem?
26014004	Tal derfor med dem og si til dem: Så sier Herren Herren: Hver den av Israels hus som gir sine motbydelige avguder rom i sitt hjerte og setter det som er ham en fristelse til synd, for sine øyne, og så kommer til profeten, ham vil jeg, Herren, selv svare for hans mange motbydelige avguders skyld.
26014005	Jeg vil gripe Israels hus i deres hjerte, fordi de alle har veket bort fra meg med sine motbydelige avguder.
26014006	Si derfor til Israels hus: Så sier Herren Herren: Vend om og vend dere bort fra alle deres vemmelige avguder og vend deres åsyn bort fra alle deres motbydeligheter!
26014007	For hver den av Israels hus og av de fremmede som bor i Israel, som skiller seg fra meg og gir sine motbydelige avguder rom i sitt hjerte og setter det som er ham en fristelse til synd, for sine øyne, og så kommer til profeten for å spørre meg - ham vil jeg, Herren, selv svare på min vis.
26014008	Jeg vil sette mitt åsyn mot den mannen og ødelegge ham, så han blir til et tegn og til et ordspråk. Jeg vil utrydde ham av mitt folk. Og dere skal kjenne at jeg er Herren.
26014009	Om profeten lar seg lokke og taler et ord, da er det jeg, Herren, som har lokket denne profeten, og jeg vil rekke ut min hånd mot ham og utslette ham fra mitt folk Israel.
26014010	De skal lide for sin misgjerning. Som det er med spørrerens misgjerning, så skal det være med profetens misgjerning,
26014011	for at Israels hus ikke mer skal forville seg bort fra meg og ikke mer gjøre seg uren med alle sine overtredelser. Men de skal være mitt folk, og jeg skal være deres Gud, sier Herren Herren.
26014012	Og Herrens ord kom til meg, og det lød så:
26014013	Menneskesønn! Når et land synder mot meg og gjør seg skyldig i troløshet, og jeg rekker ut min hånd mot det og bryter i stykker brødets stav for det og sender hungersnød over det og utrydder både folk og fe av det,
26014014	og selv om da disse tre mennene, Noah, Daniel og Job, var der i landet, da skulle de ved sin rettferdighet bare kunne berge sitt eget liv, sier Herren Herren.
26014015	Om jeg lot ville dyr fare gjennom landet, og de gjorde det folketomt, og det ble til en ørken, så ingen kunne dra gjennom det på grunn av de ville dyrene,
26014016	da skulle, så sant jeg lever, sier Herren Herren, disse tre mennene, om de var der, verken kunne berge sønner eller døtre. Bare de selv skulle bli berget, men landet skulle bli en ørken.
26014017	Eller om jeg lot sverd komme over dette landet og sa: Sverd skal fare gjennom landet! - og jeg utryddet både folk og fe av det,
26014018	og disse tre mennene var der i landet, da skulle de, så sant jeg lever, sier Herren Herren, ikke kunne berge sønner eller døtre, bare de selv skulle bli berget.
26014019	Eller om jeg sendte pest i dette landet, og utøste min harme over det med blod for å utrydde både folk og fe av det,
26014020	og Noah, Daniel og Job var der i landet, da skulle de, så sant jeg lever, sier Herren Herren, verken kunne berge sønn eller datter. Bare sitt eget liv skulle de berge ved sin rettferdighet.
26014021	For så sier Herren Herren: Hvor mye mer når jeg sender mine fire onde straffedommer: sverd, hungersnød, ville dyr og pest, over Jerusalem for å utrydde både folk og fe!
26014022	Likevel skal noen unnkomme og bli igjen der, noen sønner og døtre, som blir bortført. De skal komme ut til dere, og dere skal se deres ferd og deres gjerninger, og dere skal bli trøstet etter den ulykke jeg lot komme over Jerusalem, etter alt det jeg lot komme over byen.
26014023	De skal trøste dere når dere ser deres ferd og deres gjerninger. Og dere skal kjenne at jeg ikke uten årsak har gjort noe av alt det jeg har gjort mot byen, sier Herren Herren.
26015001	Herrens ord kom til meg, og det lød så:
26015002	Menneskesønn! Hva er vintreet fremfor andre trær, et vintreskudd som er vokst opp blant skogens trær?
26015003	Tar en vel ved av det for å bruke den til emne? Eller lager noen en nagle av den til å henge noe redskap på?
26015004	Nei, en gir den til føde for ilden. Ilden fortærer begge endene, og midten blir svidd. Duger den vel da som emne til noe arbeid?
26015005	Mens den ennå var hel, ble den ikke brukt som emne til noe arbeid. Hvor meget mindre når ilden har fortært den, og den er blitt svidd! Kan den vel ennå brukes til å gjøre noe arbeid med?
26015006	Derfor sier Herren Herren så: Som det går med veden av vintreet blant skogens trær, den som jeg gir til føde for ilden, slik gjør jeg med Jerusalems innbyggere.
26015007	Jeg vil sette mitt åsyn mot dem. De har sluppet ut av ilden, men ilden skal fortære dem. Og dere skal kjenne at jeg er Herren, når jeg setter mitt åsyn mot dem.
26015008	Jeg vil gjøre landet til en ørken, fordi de har gjort seg skyldige i troløshet, sier Herren Herren.
26016001	Herren ord kom til meg, og det lød så:
26016002	Menneskesønn! Tal til Jerusalem så hun kjenner sine avskyelige gjerninger.
26016003	Si: Så sier Herren Herren til Jerusalem: Ditt opphav og din avstamning er fra kana’aneernes land. En amoritt var din far, og en hetittkvinne din mor.
26016004	Og med din fødsel gikk det slik til: Den dagen du ble født, ble din navlestreng ikke avskåret, og du ble ikke vasket ren med vann og ikke inngnidd med salt og ikke svøpt i svøp.
26016005	Det var ikke noe øye som hadde medynk med deg, så de gjorde noe slikt med deg og forbarmet seg over deg. Men du ble kastet ut på marken, fordi de fikk avsky for deg den dagen du ble født.
26016006	Da gikk jeg forbi deg og så deg sprelle i ditt blod, og jeg sa til deg: Du som ligger der i ditt blod: lev! Ja, jeg sa til deg: Du som ligger der i ditt blod: lev!
26016007	Jeg gjorde deg til mange tusen som vekstene på marken. Du vokste og ble stor og nådde den høyeste skjønnhet. Brystene ble faste, og ditt hår vokste. Men du var naken og bar.
26016008	Da gikk jeg forbi deg og så deg. Og se, din tid var kommet, elskovens tid. Jeg bredte min kappe over deg og skjulte din nakenhet. Og jeg tilsverget deg troskap og sluttet pakt med deg, sier Herren Herren, og du ble min.
26016009	Jeg vasket deg med vann og skylte blodet av deg og salvet deg med olje.
26016010	Jeg kledde deg med fargerike klær og hadde på deg sko av takasskinn, og jeg bandt fint lin om deg og hyllet deg i silke.
26016011	Jeg prydet deg med smykker, og jeg la armbånd om dine hender og et kjede om din hals.
26016012	Jeg satte en ring i din nese og ringer i dine ører og en prektig krone på ditt hode.
26016013	Så smykket du deg med gull og sølv, og din kledning var av fint lin og silke og brodert tøy. Fint mel og honning og olje fikk du spise, og du ble overmåte fager og vel skikket til å være dronning.
26016014	Ditt navn kom ut blant folkene på grunn av din skjønnhet. For den var fullkommen på grunn av de herlige prydelsene som jeg hadde kledd deg i, sier Herren Herren.
26016015	Men du stolte på din skjønnhet og drev hor i tillit til ditt store navn. Du utøste ditt hor over hver den som gikk forbi, han fikk nyte din skjønnhet.
26016016	Du tok dine klær og gjorde deg brokete telt på offerhaugene og drev hor der. Slikt må ikke hende og ikke skje.
26016017	Du tok dine prektige smykker, mitt gull og mitt sølv, som jeg hadde gitt deg, og gjorde deg mannfolkbilder og drev hor med dem.
26016018	Du tok dine fargerike klær og dekket dem med, og min olje og min røkelse satte du fram for dem.
26016019	Mitt brød, som jeg hadde gitt deg, det fine melet og oljen og honningen som jeg ga deg å spise, det satte du fram for dem til en velbehagelig duft. Så vidt gikk det, sier Herren Herren.
26016020	Du tok dine sønner og dine døtre, som du hadde født meg, og ofret dem til mat for dem. Var det ikke nok at du drev hor,
26016021	siden du slaktet mine barn? Du ga dem bort og lot dem gå gjennom ilden for dem.
26016022	Ved alle dine avskyelige gjerninger og ditt hor mintes du ikke din ungdoms dager, da du var naken og bar og lå og sprellet i ditt blod.
26016023	Etter all denne ondskap - ve, ve deg! - sier Herren Herren -
26016024	bygde du deg en hvelving og gjorde deg en offerhaug i hver gate.
26016025	Ved hvert veiskjell bygde du din offerhaug. Du vanæret din skjønnhet, bredte dine føtter ut for hver den som gikk forbi, og du drev stadig hor.
26016026	Du drev hor med Egypts sønner, dine kraftige naboer. Og du drev stadig hor, så du vakte min harme.
26016027	Og se, jeg rakte ut min hånd mot deg og tok bort det som var tiltenkt deg. Jeg lot dem som hatet deg, få gjøre med deg som de lystet - filistrenes døtre, som skammet seg over din utuktige ferd.
26016028	Du drev hor med Assurs sønner, fordi du ikke hadde fått nok. Du drev hor med dem, og ble enda ikke mett.
26016029	Du drev stadig hor, helt bort til kremmerlandet Kaldea. Men heller ikke da ble du mett.
26016030	Hvor vissent ditt hjerte var! sier Herren Herren. Du gjorde alt dette, slikt som bare en skamløs horkvinne gjør.
26016031	Du bygde din hvelving ved hvert veiskjell og din offerhaug på hver gate. Men du var ikke som andre horkvinner, for du ville ikke ha horelønn.
26016032	Du bryter ekteskapet som tar imot fremmede istedenfor din mann!
26016033	Alle horkvinner gir de lønn, men du ga alle dine elskere dine gaver og kjøpte dem til å komme til deg fra alle kanter og drive hor med deg.
26016034	Og med deg skjedde det motsatte av det som skjer med andre kvinner: Du drev hor uten at noen løp etter deg, og du ga horelønn uten selv å få det. Slik ble du det motsatte av andre.
26016035	Hør derfor Herrens ord, du horkvinne!
26016036	Så sier Herren Herren: Fordi du har ødslet med din urenhet og avdekket din nakenhet, når du drev hor med dine elskere, og for alle dine motbydelige avguders skyld og for dine barns blods skyld, som du ga dem,
26016037	se, derfor samler jeg alle dine elskere, som likte deg så godt, og alle dem du elsket, og likeså alle dem du hatet - jeg vil samle dem mot deg fra alle kanter og avdekke din nakenhet for dem, så de får se hele din nakenhet.
26016038	Jeg vil dømme deg slik de kvinnene blir dømt som bryter ekteskapet og utøser blod. Jeg vil gjøre deg til bare blod ved min harme og nidkjærhet.
26016039	Jeg vil gi deg i deres hånd, og de skal rive din hvelving og bryte ned dine offerhauger, og dra klærne dine av deg, og ta dine prektige smykker og la deg ligge der naken og bar.
26016040	De skal føre en folkeskare fram mot deg og steine deg og hogge deg i stykker med sine sverd.
26016041	De skal brenne opp dine hus med ild og holde dom over deg for mange kvinners øyne. Jeg vil gjøre ende på ditt horeliv, og du skal ikke mer kunne gi horelønn.
26016042	Slik vil jeg stille min harme på deg. Og så skal min nidkjærhet vike fra deg, og jeg vil holde meg rolig og ikke være vred lenger.
26016043	Fordi du ikke husket din ungdoms dager, men krenket meg ved alt dette, se, derfor vil også jeg la dine gjerninger komme over ditt eget hode, sier Herren Herren. For har du ikke lagt skam til alle dine motbydelige gjerninger?
26016044	Se, alle som lager ordspråk, skal bruke dette ordspråket om deg: Som moren, så datteren.
26016045	Du er din mors datter, hun som foraktet sin mann og sine barn. Og du er dine søstres søster, de som foraktet sine menn og sine barn. En hetittkvinne er deres mor, og en amoritt deres far.
26016046	Din store søster er Samaria med sine døtre, hun som bor ved din venstre side. Og din yngre søster, som bor ved din høyre side, er Sodoma og hennes døtre.
26016047	Du gikk ikke på deres veier og gjorde ikke etter deres motbydelige gjerninger. Men bare en liten stund - så gjorde du det verre enn de, på alle dine veier.
26016048	Så sant jeg lever, sier Herren Herren: Sodoma, din søster, med sine døtre har ikke gjort som du og dine døtre har gjort.
26016049	Se, dette er Sodomas, din søsters misgjerning: Overmot. Overflod av brød og trygg ro hadde hun og hennes døtre. Men den elendige og fattige hjalp hun ikke.
26016050	De opphøyet seg og gjorde det som var en vemmelse for mitt åsyn, og jeg drev dem bort, så snart jeg så det.
26016051	Heller ikke Samaria har syndet halvparten så mye som du. Du gjorde mange flere avskyelige gjerninger enn de, og dine søstre er rettferdigere enn du på grunn av alt det avskyelige som du har gjort.
26016052	Bær da også du din skam, du som har dømt til beste for dine søstre! For dine synders skyld, fordi du har båret deg mer avskyelig at enn de, er de rettferdigere enn du. Så skam deg da, også du, og bær din skam, siden du rettferdiggjør dine søstre!
26016053	Men jeg vil gjøre ende på deres fangenskap, Sodomas og hennes døtres fangenskap, Samarias og hennes døtres fangenskap, dine fangnes fangenskap midt iblant dem,
26016054	for at du skal bære din skam og bli skamfull over alt det du har gjort, idet du trøster dem.
26016055	Dine søstre, Sodoma og hennes døtre, skal komme tilbake til sin tidligere tilstand. Og Samaria og hennes døtre skal komme tilbake til sin tidligere tilstand. Og du og dine døtre, dere skal komme tilbake til deres tidligere tilstand.
26016056	Var ikke Sodoma, din søster, et omkvede i din munn på ditt overmots dag,
26016057	før din ondskap kom for dagen? - Det var likedan på den tiden du ble hånet av Syrias døtre og alle dem som bodde rundt omkring deg, og av filistrenes døtre, som foraktet deg på alle kanter.
26016058	Du skal bære straffen for din utukt og dine avskyelige gjerninger, sier Herren.
26016059	For så sier Herren Herren: Jeg vil gjøre mot deg etter det du har gjort, du som foraktet eden og brøt pakten.
26016060	Og så vil jeg komme i hu min pakt med deg i din ungdoms dager, og jeg vil opprette en evig pakt med deg.
26016061	Du skal huske din ferd og skamme deg, når du tar imot dine søstre, både dem som er større enn du, og dem som er mindre enn du. Jeg gir deg dem til døtre, enda de ikke hører med til din pakt.
26016062	Jeg vil opprette min pakt med deg, og du skal kjenne at jeg er Herren,
26016063	for at du skal minnes din ferd og skamme deg, og ikke mer opplate din munn for din skams skyld, når jeg tilgir deg alt det du har gjort, sier Herren Herren.
26017001	Herrens ord kom til meg, og det lød så:
26017002	Menneskesønn! Sett fram en gåte for Israels hus og tal til dem i en lignelse.
26017003	Du skal si: Så sier Herren Herren: Den store ørnen med store vinger og lange vingefjær, med full fjærham og brokete farger, kom til Libanon og tok bort toppen av sederen.
26017004	Den brøt av den øverste kvisten og førte den til kjøpmannslandet og satte den i kremmerbyen.
26017005	Så tok den et skudd av landets vekster og satte det i dyrket mark. Den plantet det på et sted hvor det var mye vann. Den satte det likesom et piletre.
26017006	Det vokste opp og ble til et vintre som bredte seg vidt ut, men var lavt av vekst, for at dets ranker skulle vende seg til ørnen, og dets røtter være under den. Det ble til et vintre som satte greiner og skjøt løvrike kvister.
26017007	Men det var en annen stor ørn med store vinger og mange fjær, og se, vintreet bøyde sine røtter bort imot den. Fra det jordstykket det var plantet i, strakte det sine ranker bort til den, for at den skulle vanne det.
26017008	Det var plantet på en god mark, på et sted hvor det var mye vann, så det kunne skyte greiner og bære frukt og bli et herlig vintre.
26017009	Si: Så sier Herren Herren: Skal det trives? Skal han ikke rykke røttene opp og rive frukten av, så alle dets spirende blad tørker bort? Det trengs ikke stor styrke og mye folk til å rive det opp med rot.
26017010	Se, det er plantet. Skal det trives? Skal det ikke tørke bort, tørke helt bort, så snart østavinden rører ved det? I den jorden hvor det vokser, skal det tørke bort.
26017011	Og Herrens ord kom til meg, og det lød så:
26017012	Si til den gjenstridige ætten: Vet dere ikke hva dette er? Si: Se, Babels konge kom til Jerusalem og tok kongen og høvdingene og førte dem til seg i Babel.
26017013	Han tok en av kongeætten og gjorde en pakt med ham og tok ham i ed, og de mektige i landet tok han med seg,
26017014	for at det skulle være et uanselig kongerike og ikke opphøye seg, men holde pakten med ham og bli stående.
26017015	Men han falt fra ham og sendte sine bud til Egypt, for at de skulle gi ham hester og mye folk. Skal han ha fremgang? Skal den som gjør slikt, slippe unna? Skal han kunne bryte en pakt og slippe unna?
26017016	Så sant jeg lever, sier Herren Herren: Han skal dø i Babel, i landet til den kongen som gjorde ham til konge, for han foraktet eden han ga ham, og brøt pakten han sluttet med ham.
26017017	Farao skal ikke komme ham til hjelp i krigen med en stor hær og mye folk, når det blir kastet opp en voll og bygd skanser for å utrydde mange liv.
26017018	Han foraktet eden og brøt pakten, enda han hadde gitt hånden på det. Alt dette har han gjort, han skal ikke slippe unna.
26017019	Derfor sier Herren Herren: Så sant jeg lever, eden som han sverget ved meg, men likevel foraktet, og pakten som han gjorde ved meg, og likevel brøt, den vil jeg for visst la komme over hans hode.
26017020	Jeg vil strekke ut mitt garn over ham, og han skal fanges i mitt nett. Jeg vil føre ham til Babel og gå i rette med ham der, for den troløshet som han har vist mot meg.
26017021	Alle flyktningene fra alle hans krigsskarer skal falle for sverdet, og de som blir igjen, skal bli spredt for alle vinder. Og dere skal kjenne at jeg, Herren, har talt.
26017022	Så sier Herren Herren: Da vil jeg ta en kvist av den høyeste sederens topp og plante den. Fra dens øverste kvister vil jeg bryte av et fint skudd, og jeg vil plante det på et høyt, høyt fjell.
26017023	På Israels høye fjell vil jeg plante det, og det skal skyte greiner og bære frukt og bli til en herlig seder. Og alle slags fugler, alt som har vinger, skal bo under det. I skyggen av dets greiner skal de bo.
26017024	Alle markens trær skal kjenne at jeg, Herren, har gjort et høyt tre lavt og et lavt tre høyt, et friskt tre tørt og et tørt tre grønt. Jeg, Herren, har sagt det, og jeg skal gjøre det.
26018001	Herrens ord kom til meg, og det lød så:
26018002	Hvordan kan dere bruke dette ordtaket i Israels land: Fedrene eter sure druer, og barna får såre tenner?
26018003	Så sant jeg lever, sier Herren Herren, dere skal ikke mer bruke dette ordtaket i Israel.
26018004	Se, alle sjeler hører meg til, både farens sjel og sønnens sjel. De tilhører meg. Den som synder, skal dø.
26018005	Når en mann er rettferdig og gjør rett og rettferdighet -
26018006	han eter ikke på fjellene og løfter ikke sine øyne til Israels folks motbydelige avguder, han krenker ikke sin nestes hustru og nærmer seg ikke en kvinne når hun er uren,
26018007	han undertrykker ingen, han lar skyldneren få sitt pant igjen, han raner ikke og røver ikke, men gir sultne brød og dekker den nakne med klær,
26018008	han låner ikke ut mot rente og tar ikke overmål, han holder sin hånd tilbake fra urett, han dømmer rett dom mann og mann imellom,
26018009	han følger mine bud og holder mine lover, så han gjør det som rett og godt er - han er rettferdig, han skal for visst leve, sier Herren Herren.
26018010	Men dersom han får en sønn som blir en voldsmann, som utøser blod og gjør noe som helst av dette,
26018011	ikke i noe av dette bærer han seg rett at, til og med eter han på fjellene og krenker sin nestes hustru,
26018012	han undertrykker den elendige og fattige, han raner og røver, han gir ikke pantet tilbake, han løfter sine øyne til avgudsbildene, og gjør det som motbydelig er,
26018013	han låner ut mot rente og tar overmål - skulle så han få leve? Nei, han skal ikke få leve! Alle disse motbydelige gjerningene har han gjort, han skal visselig dø, hans blod skal komme over ham.
26018014	Men får så han igjen en sønn som ser alle de syndene som hans far gjør - ser dem og ikke gjør etter dem -
26018015	han eter ikke på fjellene og løfter ikke sine øyne til Israels folks avguder, han krenker ikke sin nestes hustru,
26018016	undertrykker ikke noen, tar ikke pant, raner og røver ikke, men gir den sultne brød og dekker den nakne med klær,
26018017	forgriper seg ikke på den elendige, tar ikke rente eller overmål, men gjør etter mine lover og følger mine bud - da skal ikke han dø for sin fars misgjernings skyld, han skal sannelig få leve.
26018018	Men hans far, som har gjort voldsgjerninger, ranet og røvet fra sin bror og gjort det som ikke er godt blant sitt folk, se, han skal dø for sin misgjernings skyld.
26018019	Men dere sier: Hvorfor skal ikke sønnen bære farens misgjerning? - Sønnen har jo gjort rett og rettferdighet, alle mine bud har han holdt og gjort etter dem. Han skal sannelig leve.
26018020	Den som synder, skal dø. En sønn skal ikke bære sin fars misgjerning, og en far skal ikke bære sin sønns misgjerning. Den rettferdiges rettferdighet skal hvile over ham, og den ugudeliges ugudelighet skal hvile over ham.
26018021	Men når den ugudelige vender om fra alle de syndene han har gjort, og holder alle mine bud og gjør rett og rettferdighet, da skal han visselig leve - han skal ikke dø.
26018022	Ingen av de overtredelsene han har gjort, skal tilregnes ham. For den rettferdighets skyld som han har gjort, skal han leve.
26018023	Skulle jeg ha behag i den ugudeliges død? sier Herren Herren. - Mon ikke heller i at han vender om fra sin vei og lever?
26018024	Men når en rettferdig vender om fra sin rettferdighet og gjør urett, gjør etter alle de avskyelige gjerningene som den ugudelige gjør, skulle han da få leve? Ingen av de rettferdige gjerningene som han har gjort, skal tilregnes ham. For den troløshet han har vist, og for den synd han har gjort, skal han dø.
26018025	Og dere sier: Herrens vei er ikke rett! - Hør, du Israels hus! Er ikke min vei rett? Er det ikke deres veier som ikke er rette?
26018026	Når en rettferdig vender om fra sin rettferdighet og gjør urett, så skal han dø til straff for det. For den urett som han gjør, skal han dø.
26018027	Og når en ugudelig vender om fra sin ugudelige ferd og gjør rett og rettferdighet, da skal han berge sitt liv.
26018028	Han så og vendte om fra alle de overtredelser han hadde gjort. Han skal visselig leve - han skal ikke dø.
26018029	Men Israels hus sier: Herrens vei er ikke rett! - Er ikke mine veier rette, Israels hus? Er det ikke deres veier som ikke er rette?
26018030	Derfor vil jeg dømme dere, Israels hus, hver etter hans veier, sier Herren Herren. Omvend dere og vend dere bort fra alle deres overtredelser, for at ikke noen misgjerning skal bli dere til fall!
26018031	Kast fra dere alle deres overtredelser, som dere har gjort dere skyldige i! Få dere et nytt hjerte og en ny ånd! Hvorfor vil dere dø, Israels hus?
26018032	For jeg har ikke behag i at noen skal dø, sier Herren Herren. Så omvend dere da, så skal dere leve!
26019001	Og du, stem i en klagesang over Israels fyrster.
26019002	Du skal si: Hva er din mor? En løvinne! Mellom løver hvilte hun, blant unge løver fikk hun sine løveunger.
26019003	Hun oppfostret en av sine unger. Han ble en ung løve, og han lærte å rane og røve, han åt mennesker.
26019004	Men hedningefolk fikk høre om ham. Han ble fanget i deres grav, og de førte ham med neseringer til landet Egypt.
26019005	Da hun så at hun hadde ventet forgjeves, at hennes håp var gått til grunne, tok hun en annen av sine unger og gjorde ham til en ung løve.
26019006	Han gikk omkring blant løver. Han ble en ung løve, han lærte å rane og røve, han åt mennesker.
26019007	Han voldtok deres enker og ødela deres byer. Landet og alt som fantes der, ble forferdet ved lyden av hans brøl.
26019008	Da satte folkene fra landskapene rundt omkring sitt garn opp imot ham og spente det ut over ham. Han ble fanget i den graven de hadde gravd.
26019009	Så satte de ham med krok i nesen i et bur og førte ham til kongen i Babel. Der satte de ham i en fast borg, for at hans røst ikke mer skulle høres på Israels fjell.
26019010	Mens du levde i ro, var din mor som et vintre plantet ved vann. Fruktbart og fullt av greiner var det, fordi det hadde mye vann.
26019011	Og det fikk sterke greiner, tjenlige til herskerspir. Det hevet seg høyt opp mellom skyene, og var lett å få øye på, på grunn av sin høyde og sine mange ranker.
26019012	Da ble det rykket opp i harme og kastet til jorden, og østavinden tørket bort dets frukt. De sterke greinene ble revet av og tørket bort. Ild fortærte dem.
26019013	Og nå er det plantet i ørkenen, i et tørt og tørstende land.
26019014	Det gikk ild ut fra en av dets greiner. Den fortærte dets frukt, og det er ikke mer noen sterk grein på det til herskerspir. Dette er en klagesang, og til en klagesang skal det bli.
26020001	I det sjuende året, i den femte måneden, på den tiende dagen i måneden, kom noen av Israels eldste for å spørre Herren. De satte seg foran meg.
26020002	Da kom Herrens ord til meg, og det lød så:
26020003	Menneskesønn! Tal med Israels eldste og si til dem: Så sier Herren Herren: Er dere kommet for å spørre meg? Så sant jeg lever, lar jeg meg ikke spørre av dere, sier Herren Herren.
26020004	Vil du dømme dem, vil du dømme, menneskesønn? Kunngjør dem deres fedres motbydelige gjerninger!
26020005	Si til dem: Så sier Herren Herren: På den dagen da jeg utvalgte Israel og løftet min hånd for ætlingene av Jakobs hus og ga meg til kjenne for dem i landet Egypt, da jeg løftet min hånd for dem og sa: Jeg er Herren deres Gud -
26020006	på den dagen løftet jeg min hånd og lovte dem med ed at jeg skulle føre dem ut av landet Egypt til et land som jeg hadde utsøkt for dem, et land som flyter med melk og honning, det fagreste av alle land.
26020007	Og jeg sa til dem: La hver av dere kaste bort de styggedommene hans øyne henger ved! Gjør dere ikke urene med Egypts motbydelige avguder! Jeg er Herren deres Gud.
26020008	Men de var gjenstridige mot meg og ville ikke høre på meg. De kastet ikke bort de styggedommene som deres øyne hang ved, og forlot ikke Egypts motbydelige avguder. Da sa jeg at jeg ville utøse min harme over dem, fullbyrde min vrede på dem midt i landet Egypt.
26020009	Men det jeg gjorde, det gjorde jeg for mitt navns skyld. Jeg gjorde det for at mitt navn ikke skulle bli vanhelliget for øynene på det folket som de bodde iblant. For deres øyne hadde jeg jo gitt meg til kjenne for dem for å føre dem ut av landet Egypt.
26020010	Og jeg førte dem ut av landet Egypt og lot dem dra inn i ørkenen.
26020011	Jeg ga dem mine bud og kunngjorde dem mine lover. For det menneske som holder dem, skal leve ved dem.
26020012	Også mine sabbater ga jeg dem, så de skulle være til et tegn mellom meg og dem, for at de skulle vite at jeg er Herren, som helliger dem.
26020013	Men Israels hus var gjenstridig mot meg i ørkenen. De fulgte ikke mine bud og forkastet mine lover, enda det mennesket som holder dem, får leve ved dem. Og mine sabbater vanhelliget de grovt. Da sa jeg at jeg ville utøse min harme over dem i ørkenen og gjøre ende på dem.
26020014	Men det jeg gjorde, det gjorde jeg for mitt navns skyld. Jeg gjorde det for at det ikke skulle bli vanhelliget for de folks øyne som hadde sett at jeg førte dem ut.
26020015	Men jeg løftet også min hånd for dem i ørkenen og sverget at jeg ikke ville la dem komme inn i det landet som jeg hadde gitt dem, det landet som flyter med melk og honning, det fagreste av alle land.
26020016	For de forkastet mine lover og fulgte ikke mine bud og vanhelliget mine sabbater. For deres hjerte fulgte deres motbydelige avguder.
26020017	Men jeg viste dem skånsel og ødela dem ikke. Jeg gjorde ikke helt ende på dem i ørkenen.
26020018	Jeg sa til deres barn i ørkenen: Følg ikke deres fedres bud og hold ikke deres lover og gjør dere ikke urene ved deres motbydelige avguder!
26020019	Jeg er Herren deres Gud. Følg mine bud og hold mine lover og gjør etter dem!
26020020	Hold mine sabbater hellige! De skal være til et tegn mellom meg og dere, for at dere skal vite at jeg, Herren, er deres Gud.
26020021	Men barna var gjenstridige mot meg. De fulgte ikke mine bud og holdt ikke mine lover, så de gjorde etter dem, enda det mennesket som holder dem, får leve ved dem. Mine sabbater vanhelliget de. Da sa jeg at jeg ville utøse min harme over dem, fullbyrde min vrede på dem i ørkenen.
26020022	Men jeg dro min hånd tilbake og gjorde det jeg gjorde, for mitt navns skyld, for at det ikke skulle bli vanhelliget for de folks øyne som hadde sett at jeg førte dem ut.
26020023	Men jeg løftet også min hånd for dem i ørkenen og sverget at jeg ville spre dem blant hedningefolkene og strø dem ut i landene,
26020024	fordi de ikke holdt mine lover, men forkastet mine bud og vanhelliget mine sabbater, og fordi deres øyne fulgte deres fedres motbydelige avguder.
26020025	Derfor ga jeg dem også bud som ikke var gode, og lover som de ikke kunne leve ved.
26020026	Jeg lot dem bli urene ved sine offergaver. De lot alt som åpner morsliv, gå gjennom ilden, så jeg kunne ødelegge dem, for at de skulle kjenne at jeg er Herren.
26020027	Derfor skal du tale til Israels hus, menneskesønn, og si til dem: Så sier Herren Herren: Også dermed hånte deres fedre meg, at de viste troløshet mot meg.
26020028	Jeg førte dem inn i det landet som jeg med løftet hånd hadde sverget å ville gi dem. Men så snart de så en høy bakke eller et løvrikt tre, ofret de sine slaktoffer der og bar fram sine harmelige offergaver. Dit kom de med sin søte offerduft, og der utøste de sine drikkoffer.
26020029	Da sa jeg til dem: Hva er disse offerhaugene, siden dere søker til dem? - Og likevel kalles de offerhauger den dag i dag.
26020030	Si derfor til Israels hus: Så sier Herren Herren: Hva? Dere gjør dere urene på samme vis som deres fedre og driver hor med deres motbydelige avguder.
26020031	Dere bærer fram deres gaver og lar deres barn gå gjennom ilden, og dere gjør dere ennå den dag i dag urene ved alle deres motbydelige avguder. Og jeg skulle la meg spørre av dere, Israels hus? Så sant jeg lever, sier Herren Herren, jeg lar meg ikke spørre av dere.
26020032	Aldri skal det skje, det som kommer dere i sinne når dere sier: Vi vil være som hedningene, som folkene rundt om i landene! Vi vil dyrke tre og stein.
26020033	Så sant jeg lever, sier Herren Herren, jeg vil regjere over dere med sterk hånd og med utrakt arm og med utøst harme.
26020034	Jeg vil føre dere ut fra de folkene og samle dere fra de landene som dere nå er spredt i, med sterk hånd og med utrakt arm og med utøst harme.
26020035	Jeg vil føre dere til folkenes ørken, og der vil jeg gå i rette med dere, ansikt til ansikt.
26020036	Likesom jeg gikk i rette med deres fedre i ørkenen ved landet Egypt, slik vil jeg gå i rette med dere, sier Herren Herren.
26020037	Jeg vil la dere gå forbi under hyrdestaven, og jeg vil føre dere inn i paktens bånd.
26020038	Jeg vil skille ut fra dere de gjenstridige og dem som er falt fra meg. Fra deres utlendighets land vil jeg føre dem ut, men til Israels land skal ingen av dem komme, og dere skal kjenne at jeg er Herren.
26020039	Og dere, Israels hus! Så sier Herren Herren: Gå av sted, dyrk hver sine motbydelige avguder! Men siden skal dere sannelig høre på meg og ikke mer vanhellige mitt hellige navn ved deres gaver og ved deres motbydelige avguder.
26020040	For på mitt hellige berg, på Israels hellige berg, sier Herren Herren, der skal hele Israels hus, alle som er i landet, tjene meg. Der vil jeg ha behag i dem, og der vil jeg spørre etter deres offergaver og etter den førstegrøde som dere bærer fram av alt det dere helliger.
26020041	For den behagelige duftens skyld vil jeg ha velbehag i dere, når jeg fører dere ut fra de folkene og samler dere fra de landene som dere nå er spredt i. Og jeg åpenbarer min hellighet på dere for alle hedningefolkenes øyne.
26020042	Dere skal kjenne at jeg er Herren, når jeg fører dere til Israels land, til det landet som jeg med løftet hånd har sverget å gi deres fedre.
26020043	Der skal dere minnes deres ferd og alle de gjerningene som dere har gjort dere urene med, og dere skal vemmes ved dere selv for alle de onde gjerningene som dere har gjort.
26020044	Dere skal kjenne at jeg er Herren, når jeg gjør slik med dere, for mitt navns skyld og ikke etter deres onde ferd og deres skamløse gjerninger, Israels hus, sier Herren Herren.
26020045	Og Herrens ord kom til meg, og det lød så:
26020046	Menneskesønn! Vend ditt ansikt mot sør, og prek mot Syden og profeter mot skoglandet i sør.
26020047	Og si til Sydens skog: Hør Herrens ord! Så sier Herren Herren: Se, jeg tenner ild i deg, og den skal fortære hvert friskt tre og hvert tørt tre i deg. Den flammende ilden skal ikke slokne, men svi alle ansikter fra sør til nord.
26020048	Og alt kjød skal se at jeg, Herren, har tent den. Den skal ikke slokne.
26020049	Da sa jeg: Å, Herre Herre! De sier om meg: Han taler jo bare i lignelser!
26021001	Da kom Herrens ord til meg, og det lød så:
26021002	Menneskesønn! Vend ditt ansikt mot Jerusalem og prek mot helligdommene og profeter mot Israels land!
26021003	Si til Israels land: Så sier Herren: Se, jeg kommer over deg og drar mitt sverd av sliren, og jeg vil utrydde både rettferdige og ugudelige i deg.
26021004	Fordi jeg vil utrydde både rettferdige og ugudelige i deg, derfor skal mitt sverd fare ut av sliren mot alt kjød, fra sør til nord.
26021005	Og alt kjød skal kjenne at jeg, Herren, har dratt mitt sverd av sliren. Det skal ikke mer vende tilbake.
26021006	Men du, menneskesønn, skal stønne som om hoftene dine skulle briste. I sår verk skal du sukke for deres øyne.
26021007	Når de da sier til deg: Hvorfor sukker du? - da skal du svare: Over en melding! For den kommer, og da skal hvert hjerte smelte og alle hender synke og hver ånd bli sløv og alle knær bli som vann. Se, det kommer, det skal skje, sier Herren Herren.
26021008	Og Herrens ord kom til meg, og det lød så:
26021009	Menneskesønn! Profeter og si: Så sier Herren: Si: Et sverd! Et sverd er kvesset, og slipt er det også!
26021010	Til å slakte er det kvesset, til å lyne er det slipt. Eller skulle vi glede oss, du min sønns stamme, du som forakter alt tre?
26021011	Det skulle slipes for å tas i hånd. Det er kvesset dette sverdet, og det er slipt for å bli gitt i en drapsmanns hånd.
26021012	Skrik og hyl, menneskesønn! For det kommer over mitt folk, det kommer over alle Israels fyrster. De blir overgitt til sverdet sammen med mitt folk. Derfor slå deg på hoften!
26021013	En prøvelse er for hånden, og hva skulle den ramme om ikke den stammen som forakter tukt? sier Herren Herren.
26021014	Og du, menneskesønn, profeter og slå hendene sammen! Dobbelt, ja tredobbelt kommer sverdet, det sverdet som slår mange i hjel, dette sverdet som slår den store i hjel, det som truer dem på alle kanter.
26021015	For at hjertene skal smelte og anstøtene bli mange, setter jeg et blinkende sverd mot alle dets porter. Å, det er laget for å lyne, skjerpet for å slakte.
26021016	Ta deg sammen og hogg til høyre! Vend deg og hogg til venstre! Dit hvor din egg er bestemt!
26021017	Også jeg vil slå hendene sammen og stille min harme. Jeg, Herren, har talt.
26021018	Og Herrens ord kom til meg, og det lød så:
26021019	Og du, menneskesønn, gjør deg to veier, som Babel-kongens sverd kan fare fram på! Fra ett land skal de begge gå ut, og du skal risse en hånd - risse den ved begynnelsen av veien til hver by!
26021020	En vei skal du gjøre som sverdet kan fare fram på til Rabba i ammonittenes land, og en til Juda, inn til Jerusalem, den befestede byen.
26021021	For Babels konge står på veiskillet, ved begynnelsen av de to veiene. Han står der for å la seg spå. Han rister pilene, han spør husgudene, han ser på leveren.
26021022	I sin høyre hånd får han loddet: Jerusalem! Der skal han stille opp murbrekkere, åpne munnen til krigsskrik, løfte røsten med hærrop - stille opp murbrekkere mot portene, kaste opp en voll og bygge skanser.
26021023	Men dette er i deres øyne bare en tom spådom. De har jo de helligste eder. Men Herren minner om deres misgjerning, for at de skal bli tatt til fange.
26021024	Derfor sier Herren Herren: Fordi dere selv minner om deres misgjerning, slik at deres overtredelser åpenbares, så deres synder viser seg i alt dere gjør - fordi jeg slik blir minnet om dere, skal dere bli tatt med makt.
26021025	Du dødsdømte, du ugudelige, du Israels fyrste, din dag er kommet når den misgjerningen er skjedd som fører til undergang!
26021026	Så sier Herren Herren: Ta luen bort og løft kronen av! Det som nå er, skal ikke være mer. Det lave skal opphøyes, og det høye skal fornedres.
26021027	Jeg vil vende opp ned, opp ned, opp ned på det som er. Heller ikke med dette skal det bli, inntil han kommer som retten tilhører, og jeg gir ham den.
26021028	Og du, menneskesønn, profeter og si: Så sier Herren Herren om Ammons barn og om deres hånsord: Du skal si: Du sverd, du sverd er dratt, slipt til å slakte, til å fortære, til å lyne
26021029	mens de skuer falske syner om deg og spår løgn om deg - og du skal legges på halsen til de dødsdømte ugudelige. Deres dag er kommet når den misgjerningen er skjedd som fører til undergang.
26021030	Stikk sverdet i sliren igjen! På det stedet hvor du ble skapt, i det landet hvor du er opprunnet, der vil jeg dømme deg.
26021031	Jeg vil utøse min harme over deg, min vredes ild vil jeg la lue mot deg. Jeg vil gi deg i ville menneskers hånd, de som er mestere i å ødelegge.
26021032	Du skal bli til føde for ilden, ditt blod skal bli utøst i ditt land, ingen skal lenger minnes deg. For jeg, Herren, har sagt det.
26022001	Herrens ord kom til meg, og det lød så:
26022002	Og du, menneskesønn! Vil du dømme, vil du dømme blodbyen? Kunngjør dem deres fedres motbydelige gjerninger!
26022003	Du skal si: Så sier Herren Herren: Du by som har utøst dine innbyggeres blod, for at din tid skal komme! Du har gjort deg motbydelige avguder, og slik er du blitt uren.
26022004	Ved det blodet som du har utøst, er du blitt skyldig. Og ved de motbydelige avgudene som du har laget, er du blitt uren. Du har fått dine dager til å nærme seg og har nådd dine år. Derfor gjør jeg deg til hån for folkene og til spott for alle landene.
26022005	De landene som er nær, og de som er langt borte fra deg, skal spotte deg, du med ditt utskjemte navn og din store forvirring!
26022006	Se, Israels høvdinger som er i deg, brukte alle sin arm til å utøse blod.
26022007	Far og mor ble ringaktet hos deg. Mot den fremmede ble det brukt vold hos deg. Den farløse og enken ble undertrykt hos deg.
26022008	Mine helligdommer foraktet du, mine sabbater vanhelliget du.
26022009	Baktalere sto fram hos deg for å utøse blod. På dine fjell ble det spist avgudsoffer. Skammelige ting blir gjort hos deg.
26022010	Farens nakenhet ble blottet hos deg. En kvinne som var uren i sin månedlige svakhet, ble krenket hos deg.
26022011	Én gjorde avskyelige ting med sin nestes hustru, en annen skjendet sin svigerdatter, en tredje krenket sin søster, sin fars datter.
26022012	Gaver tok de hos deg for å utøse blod, rente og overmål tok du, og mot din neste gjorde du urett og vold. Og meg glemte du, sier Herren Herren.
26022013	Men se, jeg har slått mine hender sammen over den urettferdige vinning du har samlet deg, og over det blod du har utøst midt i deg.
26022014	Skal ditt hjerte holde stand eller dine hender ha sin styrke i de dager når jeg vil ha med deg å gjøre? Jeg, Herren, har sagt det, og jeg skal gjøre det.
26022015	Jeg vil spre deg blant folkene og strø deg omkring i landene, og jeg vil ta bort fra deg all din urenhet.
26022016	Du skal bli vanhelliget ved din egen skyld for folkenes øyne, og du skal kjenne at jeg er Herren.
26022017	Herrens ord kom til meg, og det lød så:
26022018	Menneskesønn! Israels hus er blitt meg til slagg. De er alle sammen som kobber og tinn og jern og bly i en ovn. Sølvslagg er de blitt.
26022019	Derfor sier Herren Herren: Fordi dere alle er blitt til slagg, se, derfor vil jeg samle dere sammen i Jerusalem.
26022020	Likesom en samler sølv og kobber og jern og bly og tinn i en ovn og blåser ild på det for å smelte det, slik vil jeg samle dere i min vrede og min harme og legge dere i ovnen og smelte dere.
26022021	Ja, jeg vil samle dere og blåse på dere med min vredes ild, og dere skal smeltes i den.
26022022	Som sølv smeltes i en ovn, slik skal dere smeltes i den. Og dere skal kjenne at jeg, Herren, har utøst min harme over dere.
26022023	Herrens ord kom til meg, og det lød så:
26022024	Menneskesønn! Si til henne: Du er et land som ikke er renset, som ikke har fått skyllregn på vredens dag.
26022025	De profetene det har midt iblant seg, er en flokk av sammensvorne. De er lik en brølende løve, som raner og røver. De fortærer menneskeliv, de tar gods og kostbarheter. De gjør mange til enker der.
26022026	Prestene der gjør vold på min lov og vanhelliger mine helligdommer. De gjør ingen forskjell mellom hellig og vanhellig, og de lærer ikke folk å skjelne mellom urent og rent. De lukker øynene for mine sabbater, og jeg blir vanhelliget midt iblant dem.
26022027	Stormennene iblant dem er lik ulver, som raner og røver. De utøser blod, de ødelegger menneskeliv for å samle urettferdig vinning.
26022028	Dets profeter stryker over med kalk for dem. De skuer tomhet og spår dem løgn og sier: Så sier Herren Herren - enda Herren ikke har talt.
26022029	Folket i landet gjør voldsverk og raner og røver. Den elendige og fattige undertrykker de, og mot den fremmede gjør de voldsverk uten lov og rett.
26022030	Jeg lette blant dem etter en mann som ville mure opp en mur og stille seg i gapet for mitt åsyn til vern for landet, så jeg ikke skulle ødelegge det. Men jeg fant ingen.
26022031	Så utøser jeg da min vrede over dem. Ved min harmes ild gjør jeg ende på dem. Deres gjerninger lar jeg komme over deres eget hode, sier Herren Herren.
26023001	Herrens ord kom til meg, og det lød så:
26023002	Menneskesønn! Det var to kvinner, døtre av én mor.
26023003	De drev hor i Egypt, i sin ungdom drev de hor. Der trykket de deres bryster, der kjente de på deres jomfruelige barm.
26023004	Deres navn var: Ohola, den eldste, og Oholiba, hennes søster. Og de ble mine og fødte sønner og døtre. Om deres navn er å si: Ohola er Samaria, og Oholiba er Jerusalem.
26023005	Ohola drev hor og var utro mot meg. Hun ble opptent av elskov til sine elskere, til assyrerne, som hadde nærmet seg til henne.
26023006	De var kledd i blått purpur, fyrster og herrer, alle sammen fagre unge menn, ryttere på sine hester.
26023007	Hun holdt seg til dem i hor, til alle de fremste av Assurs sønner. Hun gjorde seg uren med alle dem som hun ble opptent av elskov til - med alle deres avguder.
26023008	Hun holdt ikke opp med det horelivet hun hadde begynt med i Egypt. For de hadde ligget hos henne i hennes ungdom, og de hadde kjent på hennes jomfruelige barm, og de hadde utøst sitt hor over henne.
26023009	Derfor ga jeg henne i hennes elskeres hånd, i Assurs sønners hånd, som hun var opptent av elskov til.
26023010	De blottet hennes nakenhet. De tok hennes sønner og døtre og slo henne selv i hjel med sverdet. Hun ble illgjeten blant kvinnene, og de holdt dom over henne.
26023011	Hennes søster Oholiba så dette, og hun drev det verre med sin elskov enn hun, og verre med sitt hor enn hennes søster hadde gjort.
26023012	Hun ble opptent av lyst til Assurs sønner, stattholdere og landshøvdinger, som hadde nærmet seg til henne. De var prektig kledd, ryttere på sine hester, alle sammen fagre unge menn.
26023013	Jeg så at hun var blitt uren. En og samme vei gikk de begge.
26023014	Men hun drev sitt hor videre. Da hun så menn avbildet på veggen, bilder av kaldeerne malt med rødt,
26023015	ombundet med belte om hoftene, med nedhengende fargede luer på sine hoder, alle sammen å se til som vognkjempere, en avbildning av Babels sønner, de som er født i Kaldea,
26023016	da fikk hun lyst på dem, så snart hun så dem med sine øyne. Og hun sendte bud til dem i Kaldea.
26023017	Og Babels sønner kom til henne, til elskovs samleie, og gjorde henne uren med sitt hor. Men da hun var blitt uren ved dem, vendte hennes sjel seg bort fra dem.
26023018	Da hun drev sitt hor så åpenlyst og avdekket sin nakenhet, vendte min sjel seg bort fra henne, likesom min sjel hadde vendt seg bort fra hennes søster.
26023019	Men hun drev sitt hor enda videre. Hun husket sin ungdoms dager, da hun drev hor i landet Egypt.
26023020	Og hun ble opptent av elskov til horkarene der - deres kjøtt var som eslers kjøtt, og deres utflod som hesters utflod.
26023021	Så vendte du deg igjen til din ungdoms utukt, da egypterne kjente på din barm for dine unge brysters skyld.
26023022	Derfor, Oholiba, sier Herren Herren: Se, jeg egger dine elskere mot deg, dem som din sjel har vendt seg bort fra, og jeg lar dem komme over deg fra alle kanter.
26023023	Babels sønner og alle kaldeerne, Pekod og Sjoa og Koa, og sammen med dem alle Assurs sønner, fagre unge menn, stattholdere og landshøvdinger alle sammen, vognkjempere, navngjetne menn, alle sammen ridende på hester:
26023024	De skal komme over deg med krigsmakt, vogner og hjul, og med en skare av folkeslag. Store skjold og små skjold og hjelmer skal de stille mot deg på alle kanter. Jeg vil overlate dommen til dem. Og de skal dømme deg med sine dommer.
26023025	Jeg vil vise min nidkjærhet mot deg, og de skal fare fram mot deg i harme. Nesen og ørene skal de skjære av deg. De som blir tilbake av deg, skal falle for sverdet. De skal ta dine sønner og døtre, og de som blir tilbake av deg, skal bli fortært av ilden.
26023026	De skal dra klærne av deg og ta dine prektige smykker.
26023027	Slik vil jeg gjøre ende på din vellyst og ditt horeliv som begynte i landet Egypt, og du skal ikke lenger løfte dine øyne til dem og ikke lenger minnes Egypt.
26023028	For så sier Herren Herren: Se, jeg gir deg i deres hånd som du hater, i deres hånd som din sjel har vendt seg bort fra.
26023029	Og de skal fare fram mot deg i hat og ta alt det du har vunnet ved ditt strev. De skal la deg bli tilbake naken og bar, og ditt horelivs nakenhet og din vellyst og ditt hor skal bli avdekket.
26023030	Dette skal de gjøre med deg fordi du i hor har løpt etter hedningefolk, fordi du har gjort deg uren ved deres motbydelige avguder.
26023031	På din søsters vei har du gått. Derfor rekker jeg deg det samme begeret som hun måtte tømme.
26023032	Så sier Herren Herren: Din søsters beger skal du drikke, det dype og vide. Du skal bli til latter og spott - begeret rommer meget.
26023033	Du skal bli full av rus og av sorg, et ødeleggelsens og herjingens beger er din søster Samarias beger.
26023034	Du skal drikke det ut til siste dråpe, du skal gnage på skårene av det og rive i stykker dine bryster. For jeg har talt, sier Herren Herren.
26023035	Derfor sier Herren Herren: Fordi du glemte meg og kastet meg bak din rygg, så bær da også du straffen for din vellyst og ditt hor!
26023036	Og Herren sa til meg: Menneskesønn! Vil du dømme Ohola og Oholiba? Forkynn deres avskyelige gjerninger!
26023037	For de har brutt ekteskapet, og det er blod på deres hender. Med sine motbydelige avguder har de begått ekteskapsbrudd. Ja, selv sine barn, som de hadde født meg, har de latt gå gjennom ilden for dem, for at de skulle ete dem.
26023038	Også dette gjorde de mot meg: Den samme dagen gjorde de min helligdom uren og vanhelliget mine sabbater.
26023039	Når de hadde slaktet mine barn for sine motbydelige avguder, kom de samme dag i min helligdom og vanhelliget den. Se, slik gjorde de i mitt hus.
26023040	Ja, de sendte også bud etter menn som skulle komme langveis fra. Det ble skikket sendebud til dem. Og se, de kom, de som du hadde badet deg for, og sminket dine øyne for, og smykket deg med prydelser for.
26023041	Du satt på et prektig leie, et bord sto dekket foran det, og min røkelse og min olje hadde du satt på bordet.
26023042	Lyden av en sorgløs mengde hørtes der inne. Til de menn av folkehopen som var der, ble det hentet drikkebrødre fra ørkenen. De satte armbånd på deres hender og prektige kroner på deres hoder.
26023043	Da sa jeg om den utslitte horkvinnen: Nå driver de riktig hor med henne, ja, med henne!
26023044	De gikk inn til henne som folk går inn til en horkvinne. Slik gikk de inn til Ohola og Oholiba, de vellystige kvinnene.
26023045	Men rettferdige menn skal dømme dem slik kvinner som bryter ekteskapet og utøser blod blir dømt. For ekteskapsbrytere er de, og blod er det på deres hender.
26023046	For så sier Herren Herren: Jeg vil føre en folkeskare fram mot dem og overgi dem til mishandling og hat.
26023047	Folkeskaren skal steine dem og hogge dem i stykker med sine sverd. Deres sønner og døtre skal de slå i hjel, og deres hus skal de brenne opp med ild.
26023048	Slik vil jeg gjøre ende på utukten i landet. Og alle kvinner skal la seg advare og ikke drive slik utukt som dere.
26023049	Den utukt dere har drevet skal legges på dere selv. Dere skal bære straffen for deres synder med deres motbydelige avguder. Og dere skal kjenne at jeg er Herren Herren.
26024001	Herrens ord kom til meg i det niende året, i den tiende måneden, på den tiende dagen i måneden, og det lød så:
26024002	Menneskesønn! Skriv opp for deg navnet på denne dagen, nettopp denne dagen! Babels konge har leiret seg mot Jerusalem nettopp på denne dagen.
26024003	Og sett fram en lignelse for dette gjenstridige folket og si til dem: Så sier Herren Herren: Sett gryten på, sett den på og øs så vann i den!
26024004	Legg kjøttstykkene sammen i den, alle gode stykker, lår og bog! Fyll den med de beste benene!
26024005	Ta det beste av småfeet, og legg så et bål under den for å koke benene! La det koke til gagns! Benene koker allerede i den.
26024006	Derfor sier Herren Herren: Ve blodbyen! Den rustne gryten, som rusten ikke er gått av! Ta stykke for stykke ut av den! Det blir ikke kastet lodd om det.
26024007	For det blodet den har utøst, er ennå i den. Den har helt det ut på nakne berget, den har ikke øst det ut på jorden, så mulden kunne dekke over det.
26024008	For å la min harme ha fritt løp, for å ta hevn, lot jeg dens blod komme på nakne berget, så det ikke skulle bli skjult.
26024009	Derfor sier Herren Herren: Ve blodbyen! Også jeg vil gjøre bålet stort.
26024010	Legg mye ved på, tenn opp ilden! La kjøttet bli mørt og suppen koke inn, så benene blir svidd.
26024011	La den bli stående tom på glørne, for at den kan bli het, og kobberet bli glødende, og urenheten smeltes bort og rusten fortæres!
26024012	Trettende arbeid har den voldt meg, og likevel er ikke all rusten gått av den. I ilden med rusten!
26024013	Din urenhet er en skam. Jeg har renset deg, men du er ikke blitt ren, derfor skal du ikke mer bli fri din urenhet før jeg får stilt min harme på deg.
26024014	Jeg, Herren, har talt. Det kommer, jeg vil gjøre det! Jeg lar det ikke være og sparer ikke og angrer ikke. Etter din ferd og dine gjerninger skal du bli dømt, sier Herren Herren.
26024015	Og Herrens ord kom til meg, og det lød så:
26024016	Menneskesønn! Se, jeg tar dine øynes lyst fra deg ved en brå død. Men du skal ikke klage og ikke gråte, og dine tårer skal ikke renne.
26024017	Sukk i stillhet og hold ikke sørgefest som etter en død! Bind din lue på deg og ta skoene på dine føtter, og dekk ikke skjegget til, og spis ikke mat som folk sender deg!
26024018	Så talte jeg til folket om morgenen, og min hustru døde om kvelden. Og morgenen etter gjorde jeg som det var blitt sagt meg.
26024019	Da sa folket til meg: Vil du ikke si oss hva det betyr at du gjør dette?
26024020	Jeg svarte dem: Herrens ord kom til meg, og det lød så:
26024021	Si til Israels hus: Så sier Herren Herren: Se, jeg vanhelliger min helligdom, deres herlige stolthet, deres øynes lyst og deres sjels lengsel. Og deres sønner og døtre, som dere har latt bli tilbake, skal falle for sverdet.
26024022	Da skal dere gjøre som jeg har gjort: Dere skal ikke dekke skjegget, og den maten som folk sender dere, skal dere ikke spise.
26024023	Luer skal dere ha på hodet og sko på føttene. Dere skal ikke klage og ikke gråte. Men dere skal visne bort i deres misgjerninger og sukke med hverandre.
26024024	Esekiel skal være et tegn for dere. Nøyaktig som han har gjort, skal dere gjøre. Når det kommer, da skal dere kjenne at jeg er Herren Herren.
26024025	Og du, menneskesønn! På den dagen når jeg tar deres vern, deres herlige fryd, deres øynes lyst og deres sjels lengsel, deres sønner og døtre, fra dem,
26024026	på den dagen skal det komme flyktninger til deg og forkynne det.
26024027	Den dagen skal din munn åpnes, når flyktningene er kommet. Da skal du tale og ikke mer være målløs. Du skal være til et tegn for dem, og de skal kjenne at jeg er Herren.
26025001	Herrens ord kom til meg, og det lød så:
26025002	Menneskesønn! Vend ditt ansikt mot Ammons barn og profeter mot dem!
26025003	Si til Ammons barn: Hør dette ordet fra Herren Herren! Så sier Herren Herren: Fordi du ropte: Ha, ha! over min helligdom, som er blitt vanhelliget, og over Israels land, som er blitt ødelagt, og over Judas hus, som er ført bort i fangenskap,
26025004	se, derfor vil jeg la Østens sønner få deg til eie. De skal slå opp sine teltleirer i deg og sette opp sine boliger i deg. De skal ete din frukt og drikke din melk.
26025005	Jeg vil gjøre Rabba til beitemark for kameler og Ammons barns land til hvileplass for småfe. Og dere skal kjenne at jeg er Herren.
26025006	For så sier Herren Herren: Fordi du klappet i hendene og stampet med føttene og gledet deg med dyp forakt av hele ditt hjerte over Israels land,
26025007	se, derfor rekker jeg min hånd ut mot deg og gir deg til føde for folkene. Jeg utrydder deg av folkene og utsletter deg av landene. Jeg vil tilintetgjøre deg. Og du skal kjenne at jeg er Herren.
26025008	Så sier Herren Herren: Fordi Moab og Se’ir sa: Se, det er gått med Judas hus som med alle de andre folkene,
26025009	se, derfor vil jeg åpne Moabs side helt fra byene, fra dets byer på alle kanter, den fagreste delen av landet, Bet-Jesjimot, Ba’al-Meon og like til Kirjatajim,
26025010	så Østens sønner kan slippe inn. Slik gjør jeg også med Ammons barns land, som jeg gir dem til eie, for at Ammons barns land ikke lenger skal huskes blant folkene.
26025011	Jeg vil holde dom over Moab, så de skal kjenne at jeg er Herren.
26025012	Så sier Herren Herren: Fordi Edom tok hevn over Judas hus og førte skyld over seg ved å hevne seg på dem,
26025013	derfor, sier Herren Herren: Jeg vil rekke min hånd ut mot Edom og utrydde der både folk og fe. Jeg vil gjøre det til en ørken helt fra Teman. Like til Dedan skal de falle for sverdet.
26025014	Jeg vil fullbyrde min hevn på Edom ved mitt folk Israels hånd. De skal gjøre med Edom etter min vrede og harme, og de skal få kjenne min hevn, sier Herren Herren.
26025015	Så sier Herren Herren: Fordi filistrene tok hevn, fordi de hevnet seg med forakt av hele sitt hjerte for å ødelegge på grunn av eldgammelt fiendskap,
26025016	derfor sier Herren Herren: Se, jeg rekker ut min hånd mot filistrene og utrydder kreterne og utsletter det som er igjen ved havets strand.
26025017	Jeg vil ta stor hevn over dem og tukte dem i min vrede. Og de skal kjenne at jeg er Herren, når jeg lar min hevn ramme dem.
26026001	I det ellevte året, på den første dagen i måneden, kom Herrens ord til meg, og det lød så:
26026002	Menneskesønn! Fordi Tyrus sier om Jerusalem: Ha, ha! Den er brutt i stykker, denne folkenes port! Den er flyttet til meg, jeg blir rik, men den er ødelagt!
26026003	- derfor sier Herren Herren: Se, jeg kommer over deg, Tyrus. Jeg fører mange folk fram mot deg, likesom havet fører sine bølger fram.
26026004	De skal ødelegge Tyrus’ murer og rive ned hennes tårn. Jeg vil feie matjorden bort av henne og gjøre henne til et nakent berg.
26026005	Hun skal bli til en tørkeplass for fiskegarn ute ved havet. For jeg har talt, sier Herren Herren, og hun skal bli til hærfang for folkene.
26026006	Og hennes døtre på fastlandet skal bli slått i hjel med sverd, og hun skal kjenne at jeg er Herren.
26026007	For så sier Herren Herren: Se, jeg lar Nebukadnesar, Babels konge, kongenes konge, komme mot Tyrus fra Norden med hester og vogner og ryttere og med en hær og mye folk.
26026008	Dine døtre på fastlandet skal han slå i hjel med sverdet, og han skal bygge skanser mot deg og kaste en voll opp mot deg og reise skjoldtak mot deg.
26026009	Sin murbrekker skal han sette mot dine murer, og dine tårn skal han bryte ned med sine våpen.
26026010	Hans hester er så mange at støvet av dem skal dekke deg. For larmen av ryttere og hjul og vogner skal dine murer beve, når han drar inn gjennom dine porter, som en drar inn i en hærtatt by.
26026011	Med sine hesters hover skal han trampe ned alle dine gater. Ditt folk skal han slå i hjel med sverd, og dine sterke søyler skal synke til jorden.
26026012	De skal røve ditt gods og rane dine varer og bryte ned dine murer og rive ned dine herlige hus og kaste dine steiner og ditt treverk og ditt støv ut i vannet.
26026013	Jeg gjør slutt på dine larmende sanger. Lyden av dine sitarer skal ikke høres mer.
26026014	Jeg vil gjøre deg til et nakent berg. Du skal bli til en tørkeplass for fiskegarn. Du skal aldri bli bygd opp igjen. For jeg, Herren, har talt, sier Herren Herren.
26026015	Så sier Herren Herren til Tyrus: Se, kystene skal beve ved braket av ditt fall, ved de såredes stønn og ved de mange mord midt i deg.
26026016	Alle havets fyrster skal stige ned fra sine troner og legge av seg sine ytterkapper og ta av seg sine fargerike klær. De skal kle seg i redsel, sitte på jorden og engstes hvert øyeblikk og fylles med skrekk når de ser deg.
26026017	De skal stemme i en klagesang over deg og si til deg: Hvordan er du gått til grunne? Du som hadde dine innbyggere fra havene, du, den lovpriste byen, som var så mektig på havet? Både du og dine innbyggere, som utbredte redsel for deg blant alle som bodde der?
26026018	Nå gripes kystlandene av redsel på den dagen du faller - kystlandene ved havet forferdes over den ende du fikk.
26026019	For så sier Herren Herren: Jeg gjør deg til en ødelagt by, lik de byene som det ikke lenger bor folk i. Jeg lar dypets vann stige opp over deg, så vannmassene skjuler deg.
26026020	Jeg lar deg fare ned likesom de som farer ned i graven, til fortidens folk. Jeg lar deg bo i dødsrikets land, i ruiner fra eldgammel tid, likesom de som farer ned til graven, for at ingen mer skal bo i deg. Men jeg vil gjøre herlige ting i de levendes land.
26026021	Til en forferdelse vil jeg gjøre deg, og du skal ikke mer være til. De skal lete etter deg, men aldri i evighet finne deg, sier Herren Herren.
26027001	Herrens ord kom til meg, og det lød så:
26027002	Og du, menneskesønn! Stem i en klagesang over Tyrus!
26027003	Si til Tyrus, som bor ved havets innløp, som handler med folkene på mange kyster: Så sier Herren Herren: Tyrus! du sier: Jeg er fullkommen i skjønnhet!
26027004	Midt i havet er dine grenser. Dine bygningsmenn gjorde din skjønnhet fullkommen.
26027005	Av sypresser fra Senir bygde de plankeverket hos deg. Sedrer fra Libanon hentet de for å gjøre mast på deg.
26027006	Av eiketrær fra Basan laget de dine årer. Dine rorbenker laget de av elfenben, innlagt i buksbom fra Kittims øyer.
26027007	Fint fargerikt lin fra Egypt var det du foldet ut som ditt flagg. Blå og rød purpur fra Elisja-kysten var ditt soltelt.
26027008	Folk fra Sidon og Arvad var dine rorskarer. De kloke menn som fantes hos deg, Tyrus, var dine styrmenn.
26027009	Gebals eldste og dets kloke menn var hos deg og bøtte dine skader. Alle havets skip og sjøfolk var hos deg og handlet med deg.
26027010	Menn fra Persia og Lud og Put gjorde krigstjeneste i din hær. Skjold og hjelm hengte de opp i deg, de ga deg glans.
26027011	Arvads sønner sto med din egen hær på dine murer rundt omkring, og djerve menn på dine tårn. Sine skjold hengte de opp rundt omkring på dine murer. De gjorde din skjønnhet fullkommen.
26027012	Tarsis handlet med deg fordi du var rik på all slags gods. Med sølv, jern, tinn og bly betalte de dine varer.
26027013	Javan, Tubal og Mesjek drev handel med deg. Med mennesker og kobberkar betalte de dine varer.
26027014	Togarma-folket betalte dine varer med vognhester og ridehester og muldyr.
26027015	Dedans sønner drev handel med deg. Mange kystland mottok varer av din hånd, elfenben og ibenholt ga de deg til betaling.
26027016	Syria handlet med deg fordi du var rik på alle slags kunstarbeider, med karfunkler, purpur og fargerikt tøy og fint lin og koraller og rubiner betalte de dine varer.
26027017	Juda og Israels land drev handel med deg. Med hvete fra Minnit og søte kaker og honning og olje og balsam betalte de dine varer.
26027018	Damaskus handlet med deg fordi du var rik på alle slags kunstarbeider, på all slags gods. De kom med vin fra Helbon og hvit ull.
26027019	Vedan og Javan fra Usal betalte dine varer, så skinnende jern, kassia og kalmus kom i din handel.
26027020	Dedan handlet med deg med dekkener til å ri på.
26027021	Arabia og alle Kedars fyrster mottok varer av din hånd. Med lam og værer og bukker handlet de med deg.
26027022	Sjebas og Ramas kjøpmenn drev handel med deg. Med beste slag av allslags velluktende urter og med allslags kostbare steiner og gull betalte de dine varer.
26027023	Karan og Kanne og Eden, Sjebas kjøpmenn, Assur og Kilmad handlet med deg.
26027024	De handlet med deg med prektige klær, med kapper av purpurfargede og broderte tøyer og med hele skatter av tvunnet, mangefarget garn, med tvunne og sterke snorer på ditt marked.
26027025	Tarsis-skip var dine karavaner. De drev din handel, og du ble fylt og overmåte rik, der du lå midt ute i havet.
26027026	På store vann førte dine rorskarer deg ut - østavinden knuser deg midt i havet.
26027027	Ditt gods og dine varer, din handel, dine sjøfolk og dine styrmenn, de som bøter dine skader, og de som driver din handel, alle de krigsmenn du har hos deg, og hele det mannskapet du har om bord, skal falle midt ute i havet på den dagen du faller.
26027028	Ved lyden av dine styrmenns skrik skal dine marker beve.
26027029	De skal stige ut av sine skip, alle de som sitter ved årene, sjøfolkene og alle styrmenn på havet. De skal gå i land.
26027030	De skal bryte ut i jammerrop over deg. De skal kaste støv på sine hoder og velte seg i asken.
26027031	De skal rake seg skallet for din skyld og binde sekk om seg. Og de skal gråte over deg i bitter sorg, med bitter veklage.
26027032	I sin jammer skal de stemme i en klagesang over deg og si: Hvem er lik Tyrus, den byen som nå er blitt taus, der den ligger midt ute i havet?
26027033	Da dine varer kom inn fra havene, mettet du mange folkeslag. Med alt ditt gods og alle dine varer gjorde du jordens konger rike.
26027034	Nå, da du er knust og er sunket i havets dyp, er dine varer og hele ditt mannskap gått til bunns med deg.
26027035	Alle de som bor i kystlandene, skal bli forferdet over deg, og deres konger skal gyse med redsel i sine ansikter.
26027036	Kjøpmennene rundt om blant folkene skal spotte over deg. En redsel er du blitt, og du er blitt borte - for evig tid.
26028001	Herrens ord kom til meg, og det lød så:
26028002	Menneskesønn! Si til fyrsten i Tyrus; Så sier Herren Herren: Ditt hjerte opphøyer seg, og du sier: Jeg er en gud! Jeg sitter på et gudesete midt ute i havet! - Men du er et menneske og ikke en gud. Likevel setter du ditt hjerte likt med en guds hjerte.
26028003	Ja, du er visere enn Daniel, intet skjult er dunkelt for deg.
26028004	Ved din visdom og forstand har du vunnet deg rikdom og samlet gull og sølv i dine skattkamre.
26028005	Ved din store klokskap i handel har du økt din rikdom, og ditt hjerte opphøyet seg for din rikdoms skyld.
26028006	Derfor sier Herren Herren: Fordi du har satt ditt hjerte likt med en guds hjerte,
26028007	se, derfor lar jeg fremmede komme over deg, de grusomste blant folkene. De skal dra sine sverd mot din strålende visdom og vanhellige din glans.
26028008	I graven skal de støte deg ned, og du skal dø en voldsom død, midt ute i havet.
26028009	Vil du vel da si til din banemann: Jeg er en gud! - enda du er et menneske og ikke en gud, du som er i din drapsmanns vold?
26028010	Som de uomskårne dør, skal du dø ved fremmedes hånd.For jeg har talt, sier Herren Herren.
26028011	Og Herrens ord kom til meg, og det lød så:
26028012	Menneskesønn! Stem i en klagesang over Tyrus’ konge, og si til ham: Så sier Herren Herren: Du var seglet på den velordnede bygning, full av visdom og fullkommen i skjønnhet!
26028013	I Eden, Guds hage, bodde du. Kostbare steiner dekket deg: karneol, topas, diamant, krysolitt, onyks, jaspis, safir, karfunkel og smaragd, og gull. Tamburiner og fløyter var i fullt arbeid hos deg. Den dagen du ble skapt, sto de rede.
26028014	Du var en salvet kjerub med dekkende vinger, og jeg satte deg på Guds hellige fjell. Der gikk du omkring blant skinnende steiner.
26028015	Ustraffelig var du i din ferd fra den dagen du ble skapt, til det ble funnet urettferdighet hos deg.
26028016	Ved din store handel ble ditt indre fylt med urett, og du syndet. Så vanhelliget jeg deg og drev deg bort fra Guds fjell. Jeg gjorde deg til intet, du salvede kjerub, så du ikke mer fikk være blant de skinnende steiner.
26028017	Ditt hjerte opphøyet seg for din skjønnhets skyld. Du ødela din visdom på grunn av din glans. Jeg kastet deg til jorden, jeg la deg ned for kongers ansikt, slik at de kunne se på deg med lyst.
26028018	Ved dine mange misgjerninger, ved din urettferdige handel, vanhelliget du dine helligdommer. Derfor lar jeg ild gå ut fra deg, og den skal fortære deg. Jeg gjør deg til aske på jorden for alle deres øyne som ser deg.
26028019	Alle de som kjente deg blant folkene, er forferdet over deg. En redsel er du blitt, og du er blitt borte - for evig tid.
26028020	Og Herrens ord kom til meg, og det lød så:
26028021	Menneskesønn! Vend ditt ansikt mot Sidon og profeter mot henne.
26028022	Du skal si: Så sier Herren Herren: Se, jeg kommer over deg, Sidon, og jeg vil herliggjøre meg på deg. De skal kjenne at jeg er Herren, når jeg holder dom over byen og helliger meg på den.
26028023	Jeg vil sende pest og blod over den på dens gater. Drepte menn skal falle der for et sverd som kommer over den fra alle kanter. Og de skal kjenne at jeg er Herren.
26028024	Det skal ikke mer være noen stikkende torn eller brennende tistel for Israels hus blant alle dem som bor rundt omkring dem, og som forakter dem. De skal kjenne at jeg er Herren Herren.
26028025	Så sier Herren Herren: Når jeg samler Israels hus fra de folkene som de er spredt blant, da vil jeg hellige meg på dem for folkenes øyne. Og de skal bo i sitt land, det som jeg ga min tjener Jakob.
26028026	De skal bo trygt der og bygge hus og plante vingårder. De skal bo trygt, mens jeg holder dom over alle dem som bor rundt omkring dem, og som forakter dem. Og de skal kjenne at jeg, Herren, er deres Gud.
26029001	I det tiende året, i den tiende måneden, på den tolvte dagen i måneden, kom Herrens ord til meg, og det lød så:
26029002	Menneskesønn! Vend ditt ansikt mot farao, kongen i Egypt, og pro-feter mot ham og mot hele Egypt!
26029003	Tal og si: Så sier Herren Herren: Se, jeg kommer over deg, farao, konge i Egypt, du det store sjøuhyre, som ligger midt i dine elver, og som sier: Min elv tilhører meg, jeg har selv skapt den!
26029004	Jeg vil legge kroker i kjevene på deg og la fiskene i dine elver henge fast i dine skjell, og jeg vil dra deg opp av dine elver, både deg og fiskene i dine elver, som henger fast i dine skjell.
26029005	Jeg vil kaste deg ut i ørkenen, både deg og alle fiskene i dine elver. På marken skal du falle. Du skal ikke samles og ikke sankes. Jeg gir deg til føde for jordens dyr og himmelens fugler.
26029006	Alle som bor i Egypt skal kjenne at jeg er Herren, fordi de har vært en rørstav for Israels hus.
26029007	Når de tar deg i hånden, så knekkes du og kløver hånden på dem alle. Og når de støtter seg på deg, brytes du i stykker og får hoftene på dem alle til å vakle.
26029008	Derfor sier Herren Herren: Se, jeg lar sverd komme over deg, og jeg vil utrydde både folk og fe hos deg.
26029009	Landet Egypt skal bli til en ørken, et øde land. Og de skal kjenne at jeg er Herren, fordi han sa: Elven hører meg til, jeg har skapt den!
26029010	Se, derfor kommer jeg over deg og dine elver. Og jeg vil gjøre landet Egypt til en øde ørken, full av grusdynger, fra Migdol til Syene og like til Etiopias grense.
26029011	Ingen menneskefot skal fare fram der, og ingen fefot skal fare fram der, og det skal ikke reise seg igjen på førti år.
26029012	Jeg vil gjøre landet Egypt til en ørken blant ødelagte land. Dets byer skal ligge øde blant ødelagte byer i førti år. Og jeg vil spre egypterne blant folkene og spre dem ut i landene.
26029013	For så sier Herren Herren: Når førti år er gått, vil jeg samle egypterne fra de folkene som de var spredt iblant.
26029014	Jeg vil gjøre ende på Egypts fangenskap og føre dem tilbake til landet Patros, det landet som de stammer fra. Der skal de være et uanselig kongerike.
26029015	Det skal være ringere enn andre kongeriker og ikke mer opphøye seg over folkene. Jeg vil gjøre dem fåtallige, så de ikke skal herske over folkene.
26029016	For Israels hus skal det ikke mer være en tilflukt, som minner meg om deres misgjerning, når de vender seg til dem. Og de skal kjenne at jeg er Herren Herren.
26029017	I det tjuesjuende året, i den første måneden, på den første dagen i måneden, kom Herrens ord til meg, og det lød så:
26029018	Menneskesønn! Nebukadnesar, Babels konge, har latt sin hær utføre et svært arbeid mot Tyrus. Hvert hode er skallet og hver skulder slitt. Men lønn har han og hans hær ikke fått av Tyrus for det arbeidet han har gjort for det.
26029019	Derfor sier Herren Herren: Se, jeg gir landet Egypt til Nebukadnesar, Babels konge. Han skal føre bort dets rikdom og rane og røve alt det som er å rane og røve. Det skal hans hær ha til lønn.
26029020	Som lønn for det arbeidet han har utført, gir jeg ham landet Egypt. For de har arbeidet for meg, sier Herren Herren.
26029021	Den samme dagen vil jeg la et horn vokse opp for Israels hus, og jeg vil gi deg en opplatt munn midt iblant dem. Og de skal kjenne at jeg er Herren.
26030001	Og Herrens ord kom til meg, og det lød så:
26030002	Menneskesønn! Profeter og si: Så sier Herren Herren: Jamre dere! Ve oss, for en dag!
26030003	For nær er dagen! Ja, nær er Herrens dag! En dag med skyer, en dommens tid for folkene skal den være.
26030004	Det skal komme et sverd mot Egypt. Etiopia skal vri seg i angst, når drepte menn faller i Egypt. Hennes rikdom skal føres bort, og hennes grunnvoller skal brytes ned.
26030005	Etiopiere og folk fra Put og Lud og alt blandingsfolket og kubeere og forbundslandets sønner skal sammen med dem falle for sverdet.
26030006	Så sier Herren: Egypts støtter skal falle, hennes stolte makt skal synke sammen. Fra Migdol til Syene skal de falle for sverdet der, sier Herren Herren.
26030007	Det skal ligge øde blant ødelagte land, og dets byer skal ligge blant ødelagte byer.
26030008	Og de skal kjenne at jeg er Herren, når jeg setter ild på Egypt, og alle hennes hjelpere blir knust.
26030009	Den dagen skal sendebud fra meg dra ut på skip for å forferde Etiopia i dets trygghet. Det skal vri seg i angst, som på Egypts dag. For se, den kommer!
26030010	Så sier Herren Herren: Jeg vil gjøre ende på Egypts larmende hop ved Nebukadnesar, Babels konge.
26030011	Han og hans folk med ham, de grusomste blant folkene, skal føres dit for å ødelegge landet. De skal dra sine sverd mot Egypt og fylle landet med drepte menn.
26030012	Jeg vil la elvene tørkes ut, og selge landet i onde menneskers hånd. Jeg vil ødelegge landet og alt som er i det, ved fremmedes hånd. Jeg, Herren, har talt.
26030013	Så sier Herren Herren: Jeg vil tilintetgjøre de motbydelige avgudene og utrydde de falske gudene i Memfis. Det skal aldri mer oppstå noen fyrste i landet Egypt, og jeg vil la det falle frykt over landet Egypt.
26030014	Jeg vil ødelegge Patros og sette ild på Soan, og jeg vil holde dom over No.
26030015	Jeg vil utøse min harme over Sin, Egypts sterke vern. Jeg vil utrydde den larmende hopen i No.
26030016	Jeg vil sette ild på Egypt. Sin skal skjelve og beve. No skal bli inntatt. Memfis skal bli overfalt av fiender ved høylys dag.
26030017	Avens og Pibesets unge menn skal falle for sverdet, og de selv skal gå i fangenskap.
26030018	I Taphanhes skal dagen bli mørk, når jeg der bryter i stykker Egypts åk, og det er ute med dets stolte makt. Selv skal det dekkes av en sky, og dets døtre skal gå i fangenskap.
26030019	Jeg vil holde dom over Egypt. Og de skal kjenne at jeg er Herren.
26030020	I det ellevte året, i den første måneden, på den sjuende dagen i måneden, kom Herrens ord til meg, og det lød så:
26030021	Menneskesønn! Jeg har brutt i stykker egypterkongen faraos arm. Og se, den er ikke blitt forbundet. Ingen har brukt legemidler eller lagt forbinding på, så den kunne bli sterk nok til å gripe sverdet.
26030022	Derfor sier Herren Herren: Se, jeg kommer over farao, kongen i Egypt, og jeg vil brekke i stykker hans armer, både den sterke og den som er brukket, og jeg vil la sverdet falle ut av hans hånd.
26030023	Jeg vil spre egypterne blant folkene og strø dem ut i landene.
26030024	Jeg vil styrke Babel-kongens armer og legge mitt sverd i hans hånd. Men faraos armer vil jeg brekke. Han skal ligge og stønne for hans ansikt, som en hardt såret mann stønner.
26030025	Jeg vil gjøre Babel-kongens armer sterke, men faraos armer skal synke. Og de skal kjenne at jeg er Herren, når jeg legger mitt sverd i Babel-kongens hånd, og han rekker det ut mot landet Egypt.
26030026	Jeg vil spre egypterne blant folkene og strø dem ut i landene. Og de skal kjenne at jeg er Herren.
26031001	I det ellevte året, i den tredje måneden, på den første dagen i måneden, kom Herrens ord til meg, og det lød så:
26031002	Menneskesønn! Si til farao, kongen i Egypt, og til hans larmende hop: Hvem er du lik i din storhet?
26031003	Se, Assur var en seder på Libanon med vakre greiner, en skyggefull skog og høy av vekst, og hans krone nådde opp mellom skyene.
26031004	Vannet gjorde ham stor, vanndypet gjorde ham høy. Elven gikk rundt om det stedet hvor han var plantet, og sendte sine vannløp ut til alle markens trær.
26031005	Derfor ble han høyere av vekst enn alle markens trær. Han fikk mange greiner og lange kvister, fordi det var så rikelig med vann der han bredte seg ut.
26031006	På hans kvister bygde alle himmelens fugler rede, og under hans greiner fødte alle markens dyr sine unger. I hans skygge bodde alle de forskjellige folkeslag.
26031007	Han var fager i sin storhet, med sine lange greiner. For ved hans rot var det rikelig med vann.
26031008	Sedrene i Guds hage stilte ikke ham i skyggen. Sypresser var ikke å ligne med hans kvister, og lønnetrær var ikke som hans greiner. Ikke noe tre i Guds hage var å ligne med ham i skjønnhet.
26031009	Vakker hadde jeg gjort ham i hans rikdom på greiner, og alle Edens trær i Guds hage misunte ham.
26031010	Derfor, så sier Herren Herren: Fordi han er blitt så høy av vekst og har strakt sin krone opp mellom skyene, og han er blitt overmodig fordi han er blitt så høy,
26031011	så gir jeg ham i hendene på folkenes hersker, så han kan gjøre med ham som han vil. For hans ugudelighets skyld drev jeg ham ut.
26031012	Og fremmede, de grusomste blant folkene, hogg ham ned og lot ham ligge. På fjellene og i alle daler falt hans kvister. Og hans greiner ble brukket ved alle landets bekker. Alle jordens folk steg ned fra hans skygge og lot ham ligge.
26031013	På hans falne stamme slo alle himmelens fugler seg ned, og alle markens dyr var ved hans greiner,
26031014	for at ingen trær som vokser ved vann, skal bli overmodige av sin vekst og strekke sin krone opp mellom skyene, og for at de sterkeste av dem, alle de som suger vann i seg, ikke skal stå der i sin høyde. For de er alle sammen overgitt til døden og må ned til dødsrikets land, blant menneskenes barn, til dem som har fart ned i graven.
26031015	Så sier Herren Herren: Den dagen han for ned til dødsriket, lot jeg vanndypet sørge. Jeg dekket det til for hans skyld. Jeg stanset dets strømmer, og mange vann ble holdt tilbake. Jeg kledde Libanon i sort for hans skyld, for alle markens trær tørket bort for hans skyld.
26031016	Ved braket av hans fall fikk jeg folkeslag til å skjelve, da jeg lot ham fare ned i dødsriket sammen med dem som farer ned i graven. Da ble de trøstet i dødsrikets land alle Edens trær, de beste og fagreste på Libanon, alle de som hadde suget vann til seg.
26031017	Også de for sammen med ham ned i dødsriket, til dem som var drept med sverdet. For som hans arm hadde de sittet i hans skygge midt iblant folkene.
26031018	Hvem er da du lik i herlighet og storhet blant Edens trær? - Så skal du da bli støtt ned sammen med Edens trær til dødsrikets land. Midt blant uomskårne skal du ligge, sammen med dem som er drept med sverdet. Slik skal det gå farao og hele hans larmende hop, sier Herren Herren.
26032001	I det tolvte året, i den tolvte måneden, på den første dagen i måneden, kom Herrens ord til meg, og det lød så:
26032002	Menneskesønn! Stem i en klagesang over farao, kongen i Egypt, og si til ham: Du ville være en ung løve blant folkene, og så var du som sjøuhyret i havet. Du for fram i dine elver og gjorde vannet grumset med føttene og gjorde elvene mudret.
26032003	Så sier Herren Herren: Derfor vil jeg spenne mitt garn over deg ved skarer av mange folk, og de skal dra deg opp i min not.
26032004	Jeg vil kaste deg på land og slenge deg bort på marken, og jeg vil la alle himmelens fugler slå ned på deg, og dyrene på hele jorden mette seg med deg.
26032005	Jeg vil kaste ditt kjøtt opp på fjellene og fylle dalene med din store kropp.
26032006	Jeg vil vanne landet med strømmer av ditt blod helt opp til fjellene, og bekkeleiene skal fylles med deg.
26032007	Når jeg slokker deg, vil jeg dekke himmelen og kle dens stjerner i sort. Solen vil jeg dekke til med skyer, og månen skal ikke la sitt lys skinne.
26032008	Alle skinnende lys på himmelen vil jeg kle i sort for din skyld, og jeg vil legge mørke over ditt land, sier Herren Herren.
26032009	Jeg vil vekke sorg i mange folkeslags hjerter, når jeg lar meldingen om din undergang komme ut blant folkene, i land som du ikke kjenner.
26032010	Jeg vil gjøre mange folk forferdet over deg, og deres konger skal gyse av redsel over deg, når jeg svinger mitt sverd for øynene på dem, og de skal beve hvert øyeblikk, hver for sitt liv, på den dagen du faller.
26032011	For så sier Herren Herren: Babel-kongens sverd skal komme over deg.
26032012	Jeg vil la hele din hop falle for kjempers sverd - de er alle sammen de grusomste blant folkene. De skal ødelegge det som Egypt er stolt av, og hele dets larmende hop skal bli tilintetgjort.
26032013	Jeg vil utrydde alt kveget, som har beitet ved de mange vann. Ingen menneskefot skal mer gjøre dem grumset, og ingen klov skal mer gjøre dem grumset.
26032014	Da vil jeg la vannene bli klare og elvene flyte som olje, sier Herren Herren,
26032015	når jeg gjør landet Egypt til en ørken, så landet ligger øde og tomt, og jeg slår ned alle dem som bor der. De skal kjenne at jeg er Herren.
26032016	Dette er en klagesang, og den skal bli sunget, folkenes døtre skal synge den. Om Egypt og hele den larmende hopen der skal de synge den, sier Herren Herren.
26032017	I det tolvte året, på den femtende dagen i måneden, kom Herrens ord til meg, og det lød så:
26032018	Menneskesønn! Syng en gravsang over den larmende hopen i Egypt og la den fare ned. Hun og mektige folkeslags døtre skal fare ned til jordens lavere deler sammen med dem som farer ned i graven.
26032019	Overgår du noen i skjønnhet? Far ned og legg deg hos de uomskårne!
26032020	Midt blant dem som er drept med sverdet, skal de falle. Sverdet er dratt. De drar av sted med henne og med alle hennes skarer!
26032021	Kjempenes høvdinger taler midt ut fra dødsriket om farao og hans hjelpere: De har fart ned, de ligger der, de uomskårne, drept med sverdet.
26032022	Der er Assur og hele hans skare, rundt om ham er hans graver. Alle sammen er drept, falt for sverdet.
26032023	Hans graver er lagt i hulens dypeste bunn, og hans skare er rundt omkring hans grav. Alle sammen er drept, falt for sverdet, de som utbredte redsel i de levendes land.
26032024	Der er Elam og hele hans hop rundt omkring hans grav. Alle sammen er drept, falt for sverdet. Som uomskårne for de ned til dødsrikets land. De hadde utbredt redsel for seg i de levendes land, og de bar sin skam sammen med dem som farer ned i graven.
26032025	Midt blant drepte menn er det redet et leie for ham med hele hans hop. Rundt omkring ham er hans graver. Alle sammen er uomskårne, drept med sverdet, fordi redsel for dem var utbredt i de levendes land. Og de bar sin skam sammen med dem som farer ned i graven. Midt blant drepte menn ble han lagt.
26032026	Der er Mesjek-Tubal og hele hans hop. Rundt omkring ham er hans graver. Alle sammen er uomskårne, drept med sverdet, fordi de hadde utbredt redsel for seg i de levendes land.
26032027	Skulle de da ikke ligge hos kjemper, hos dem som er falt blant de uomskårne, som for ned til dødsriket med sine krigsvåpen, og deres sverd ble lagt under deres hoder? Deres misgjerning tynget på deres ben, for som kjemper var de til redsel i de levendes land.
26032028	Og du, midt iblant uomskårne skal du være knust og ligge hos dem som er drept med sverdet.
26032029	Dit er Edom kommet, hans konger og alle hans fyrster, som tross sitt velde er lagt sammen med dem som er drept med sverdet. De skal ligge hos uomskårne og hos dem som farer ned i graven.
26032030	Dit er Nordens fyrster kommet alle sammen, og alle sidonierne, som for ned med de drepte og ble til skamme tross den redsel folk hadde hatt for dem for deres veldes skyld. De ligger uomskårne hos dem som var drept med sverdet. De bar sin skam sammen med dem som farer ned i graven.
26032031	Farao skal se dem, og han skal trøste seg over hele sin larmende hop. Drept med sverdet er farao og hele hans hær, sier Herren Herren.
26032032	For jeg lot ham spre skrekk i de levendes land, men han skal legges midt iblant de uomskårne, hos dem som er drept med sverdet, farao selv og hele hans larmende hop, sier Herren Herren.
26033001	Herrens ord kom til meg, og det lød så:
26033002	Menneskesønn! Tal til ditt folks barn og si til dem: Når jeg lar sverdet komme over et land, og landets folk tar ut blant seg en mann og setter ham til vekter for seg,
26033003	og han ser sverdet komme over landet og blåser i hornet og advarer folket,
26033004	men den som hører hornets klang, ikke lar seg advare, og sverdet kommer og tar ham bort, da skal hans blod komme over hans eget hode.
26033005	Han hørte hornets klang, men lot seg ikke advare. Hans blod skal komme over ham selv. Men hadde han latt seg advare, så hadde han berget sitt liv.
26033006	Men når vekteren ser sverdet komme og ikke blåser i hornet, og folket ikke blir advart, og sverdet kommer og tar bort noen av dem, da blir han tatt bort for sin misgjernings skyld, men hans blod vil jeg kreve av vekterens hånd.
26033007	Og du, menneskesønn! Til vekter har jeg satt deg for Israels hus. Når du hører et ord av min munn, skal du advare dem fra meg.
26033008	Når jeg sier til den ugudelige: Du ugudelige, du skal visselig dø! - og du ikke taler og advarer den ugudelige for hans ferd, da skal han, den ugudelige, dø for sin misgjernings skyld. Men hans blod vil jeg kreve av din hånd.
26033009	Men når du har advart den ugudelige for hans ferd, at han skal vende om fra den, men han ikke vender om fra sin ferd, da skal han dø for sin misgjernings skyld, men du har reddet din sjel.
26033010	Og du, menneskesønn! Si til Israels hus: Slik sier dere: Våre overtredelser og synder tynger på oss, og for deres skyld visner vi bort. Hvordan kan vi da leve?
26033011	Si til dem: Så sant jeg lever, sier Herren Herren: Jeg har ikke behag i den ugudeliges død, men i at den ugudelige vender om fra sin ferd og lever. Vend om, vend om fra deres onde veier! Hvorfor vil dere dø, Israels hus?
26033012	Og du, menneskesønn! Si til ditt folks barn: Den rettferdiges rettferdighet skal ikke frelse ham på den dagen han synder, og den ugudelige skal ikke omkomme for sin ugudelighets skyld på den dagen han vender om fra sin ugudelighet, og den rettferdige skal ikke kunne leve ved sin rettferdighet på den dagen han synder.
26033013	Når jeg sier om den rettferdige: Han skal visselig leve! - og han setter sin lit til sin rettferdighet og gjør urett, da skal ingen av hans rettferdige gjerninger tilregnes ham, men for den uretts skyld som han har gjort, for den skal han dø.
26033014	Og når jeg sier til den ugudelige: Du skal visselig dø! - og han vender om fra sin synd og gjør rett og rettferdighet,
26033015	så han, den ugudelige, gir pant tilbake, godtgjør det han har røvet, følger livets bud, så han ikke gjør urett, da skal han visselig leve, han skal ikke dø.
26033016	Ingen av de syndene som han har gjort, skal tilregnes ham. Rett og rettferdighet har han gjort, han skal visselig leve.
26033017	Og ditt folks barn sier: Herrens vei er ikke rett! - Men det er deres egen vei som ikke er rett.
26033018	Når den rettferdige vender om fra sin rettferdighet og gjør urett, da skal han dø.
26033019	Og når den ugudelige vender om fra sin ugudelighet og gjør rett og rettferdighet, da skal han leve.
26033020	Og enda sier dere: Herrens vei er ikke rett! Jeg vil dømme dere, Israels hus, hver etter hans ferd.
26033021	I det tolvte året etter at vi var bortført, i den tiende måneden, på den femte dagen i måneden, kom det en flyktning fra Jerusalem til meg og sa: Byen er inntatt!
26033022	Og Herrens hånd var over meg om kvelden, før flyktningen kom, og han åpnet min munn, før han kom til meg om morgenen. Min munn ble åpnet og jeg var ikke lenger målløs.
26033023	Og Herrens ord kom til meg, og det lød så:
26033024	Menneskesønn! De som bor blant grushaugene der borte i Israels land, sier så: Abraham var bare én, og han fikk landet i eie. Vi er mange, vi har fått landet til eiendom.
26033025	Si derfor til dem: Så sier Herren Herren: Dere eter kjøtt med blodet i og løfter deres øyne til deres motbydelige avguder og utøser blod - og dere skulle eie landet?
26033026	Dere setter deres lit til sverdet! Dere gjør avskyelige ting, og krenker hverandres koner - og dere skulle eie landet?
26033027	Så skal du si til dem: Så sier Herren Herren: Så sant jeg lever, de som bor langs grushaugene, skal visselig falle for sverdet. Og den som er ute på marken, ham gir jeg til føde for de ville dyr. Og de som er i fjellborgene og i hulene, skal dø av pest.
26033028	Jeg vil gjøre landet til en ørken, en ødemark, og det skal være ute med dets stolte makt. Fjellene i Israel skal ligge øde, så ingen ferdes der.
26033029	Og de skal kjenne at jeg er Herren, når jeg gjør landet til en ørken, en ødemark, på grunn av alt det avskyelige som de har gjort.
26033030	Og du, menneskesønn! Ditt folks barn taler sammen om deg ved veggene og i husdørene, og alle sier de til hverandre: Kom og hør hva det er for et ord som kommer fra Herren!
26033031	Så kommer de til deg i store skarer. De setter seg foran deg som mitt folk og hører dine ord, men de lever ikke etter dem. Med sin munn taler de mye om kjærlighet. Men deres hjerte har lyst til urettferdig vinning.
26033032	Se, du er for dem som en som synger kjærlighetsviser, en som har vakker røst og er dyktig til å spille på et instrument. De hører dine ord, men de lever ikke etter dem.
26033033	Men når det kommer - og komme skal det, da skal de kjenne at en profet har vært midt iblant dem.
26034001	Herrens ord kom til meg, og det lød så:
26034002	Menneskesønn! Profeter mot Israels hyrder. Profeter og si til dem, til hyrdene: Så sier Herren Herren: Ve Israels hyrder, som røkter seg selv! Er det ikke hjorden hyrdene skal røkte?
26034003	Dere eter fettet, og dere kler dere med ullen. Det fete slakter dere, hjorden røkter dere ikke.
26034004	Det svake har dere ikke styrket, det syke har dere ikke legt. Det som er brutt ned har dere ikke forbundet, det bortdrevne har dere ikke ført tilbake, og det fortapte har dere ikke oppsøkt. Men med vold og med hardhet har dere hersket over dem.
26034005	Slik ble de spredt, fordi de ikke hadde noen hyrde. De ble til rov for alle markens ville dyr, og ble spredt.
26034006	Så farer min hjord vill. På alle fjell og på hver høy bakke og over hele landet er min hjord spredt. Det er ingen som spør, og ingen som leter etter dem.
26034007	Hør derfor Herrens ord, dere hyrder!
26034008	Så sant jeg lever, sier Herren Herren: Sannelig, siden min hjord er blitt til rov, og den er blitt til føde for alle markens villdyr, da den var uten hyrde, og mine hyrder ikke spurte etter min hjord, men hyrdene røktet seg selv og ikke røktet min hjord -
26034009	derfor, dere hyrder, hør Herrens ord!
26034010	Så sier Herren Herren: Se, jeg kommer over hyrdene og vil kreve min hjord av deres hånd og la dem slutte å røkte hjorden, så hyrdene ikke mer skal røkte seg selv. Jeg vil redde min hjord av deres munn, så de ikke skal være til føde for dem.
26034011	For så sier Herren Herren: Se, jeg kommer og vil spørre etter min hjord og se til dem.
26034012	Som en hyrde ser til sin hjord på den dagen han er iblant sine spredte får, slik vil jeg se til mine får og redde dem fra alle de stedene hvor de ble spredt den dagen det var skyer og skodde.
26034013	Jeg vil føre dem ut fra folkene og samle dem fra landene og føre dem til deres eget land. Og jeg vil røkte dem på Israels fjell, i dalene og på alle de stedene i landet hvor de bor.
26034014	På en god beitemark vil jeg la dem beite, på Israels høye fjell skal deres havnegang være. Der skal de hvile på en god havnegang, og på en fet beitemark skal de beite på Israels fjell.
26034015	Jeg vil selv være hyrde for min hjord og selv la den hvile, sier Herren Herren.
26034016	De fortapte vil jeg oppsøke, og de bortdrevne vil jeg føre tilbake, og de nedbrutte vil jeg forbinde, og de syke vil jeg styrke. Men det fete og det sterke vil jeg ødelegge. Jeg vil røkte dem slik som rett er.
26034017	Og dere, min hjord! Så sier Herren Herren: Se, jeg dømmer mellom får og får, mellom værer og bukker.
26034018	Er det ikke nok med at dere får beite på den beste beitemarken, siden dere trår ned resten av beitemarken med føttene? Er det ikke nok at dere får drikke det klare vannet, siden dere gjør resten grumset med føttene?
26034019	Og min hjord - skal den ete det som dere har trampet ned med føttene, og drikke det som er gjort grumset med føttene?
26034020	Derfor sier Herren Herren så til dem: Se, jeg kommer og vil dømme mellom de fete og de magre fårene.
26034021	Fordi dere støter alle de svake bort med side og bog, og stanger dem med hornene, til dere får spredt dem og drevet dem ut,
26034022	så vil jeg frelse min hjord, og de skal ikke mer være til rov. Og jeg vil dømme mellom får og får.
26034023	Jeg vil oppreise én hyrde over dem, og han skal røkte dem - min tjener David. Han skal røkte dem. Han skal være deres hyrde.
26034024	Og jeg, Herren, vil være deres Gud, og min tjener David skal være fyrste blant dem. Jeg, Herren, har talt.
26034025	Jeg vil gjøre en fredspakt med dem og utrydde villdyrene av landet. De skal bo trygt i ørkenen og sove i skogene.
26034026	Jeg vil gjøre dem og landet omkring min haug til en velsignelse. Jeg vil sende regn i rette tid, velsignelsens regnstrømmer skal det være.
26034027	Markens trær skal gi sin frukt, og jorden skal gi sin grøde, og de skal bo trygt i sitt land. De skal kjenne at jeg er Herren, når jeg bryter stengene på deres åk og frir dem av hendene på dem som holdt dem i trelldom.
26034028	De skal ikke mer være et rov for folkene, og jordens villdyr skal ikke fortære dem. De skal bo trygt, og ingen skal skremme dem.
26034029	Og jeg vil skaffe dem en fruktbar jord som det står ry av. De skal ikke mer bli revet bort av sult i landet og ikke mer bære spott fra folkene.
26034030	Og de skal kjenne at jeg, Herren deres Gud, er med dem, og at de, Israels hus, er mitt folk, sier Herren Herren,
26034031	og at dere, min hjord, den hjord jeg før, dere er mennesker. Jeg er deres Gud, sier Herren Herren.
26035001	Herrens ord kom til meg, og det lød så:
26035002	Menneskesønn! Vend ditt ansikt mot Se’ir-fjellet og profeter mot det!
26035003	Du skal si til det: Så sier Herren Herren: Se, jeg kommer over deg, du Se’ir-fjell, og jeg vil rekke ut min hånd mot deg og gjøre deg til en ørken, en ødemark.
26035004	Dine byer vil jeg gjøre til ruinhauger, og du selv skal bli til en ørken. Og du skal kjenne at jeg er Herren.
26035005	Fordi du bærer på et evig fiendskap og overga Israels barn i sverdets vold - i deres ulykkes tid, da den misgjerningen skjedde som førte til undergang,
26035006	derfor, så sant jeg lever, sier Herren Herren, vil jeg gjøre deg til blod, og blod skal forfølge deg. Fordi du ikke hatet blod, skal blod forfølge deg.
26035007	Jeg vil gjøre Se’ir-fjellet til en ørken, en ødemark, og utrydde av det både den som drar fram, og den som drar tilbake.
26035008	Jeg vil fylle fjellene der med drepte menn. På dine hauger og i dine daler og i alle dine bekker skal det falle menn som er drept ved sverd.
26035009	Til evige ørkener vil jeg gjøre deg, og dine byer skal ikke reise seg igjen. Dere skal kjenne at jeg er Herren.
26035010	Fordi du sa: De to folkene og de to landene skal bli mine, vi vil ta dem i eie, enda Herren har vært der,
26035011	- derfor vil jeg, så sant jeg lever, sier Herren Herren, gjøre med deg etter min vrede og etter den misunnelse du har lagt for dagen i ditt hat mot dem. Jeg skal bli kjent blant dem når jeg dømmer deg.
26035012	Og du skal kjenne at jeg, Herren, har hørt alle de spottordene som du har talt mot Israels fjell, da du sa: De er ødelagt, vi har fått dem for å livnære oss!
26035013	Dere talte overmodig mot meg med deres munn og brukte mange ord mot meg. Jeg har nok hørt det.
26035014	Så sier Herren Herren: Mens hele jorden gleder seg, vil jeg legge deg øde.
26035015	Fordi du gledet deg da Israels hus’ arv ble ødelagt, så vil jeg gjøre det samme med deg. En ørken skal Se’ir-fjellet og hele Edom bli. Og de skal kjenne at jeg er Herren.
26036001	Og du, menneskesønn! Profeter om Israels fjell og si: Hør Herrens ord, dere Israels fjell!
26036002	Så sier Herren Herren: Fordi fienden ropte: Ha, ha! over dere og sa: De evige hauger er blitt vår eiendom!
26036003	- derfor skal du profetere og si: Så sier Herren Herren: Fordi, ja, fordi de ødelegger og lengter etter å sluke dere fra alle kanter, så dere kan bli andre folks eiendom, og fordi dere er kommet på tunger og lepper og i ondt rykte blant folk,
26036004	derfor, dere Israels fjell, hør ordet fra Herren Herren! Så sier Herren Herren til fjellene og haugene, til bekkene og dalene og til de øde grushaugene og de forlatte byene, som er blitt til rov og til spott for de andre folkene, som bor rundt omkring,
26036005	derfor sier Herren Herren: Sannelig, i min brennende nidkjærhet har jeg talt mot de andre folkene og mot hele Edom, som har gjort mitt land til sin eiendom med hjertens glede og med inderlig forakt, for å drive ut dem som bor der, og plyndre det.
26036006	Derfor skal du profetere om Israels land og si til fjellene og haugene, til bekkene og dalene: Så sier Herren Herren: Se, jeg har talt i min nidkjærhet og i min harme: Fordi dere har båret folkenes spott,
26036007	derfor sier Herren Herren: Jeg har løftet min hånd og sverget: Sannelig, de folkene som bor rundt omkring dere, de skal selv lide spott.
26036008	Men dere, Israels fjell, dere skal strekke ut deres greiner og bære frukt for mitt folk Israel. For det skal snart komme.
26036009	For se, jeg kommer til dere. Jeg vil vende meg til dere, og dere skal bli dyrket og tilsådd.
26036010	Og jeg vil føre mange mennesker opp på dere, hele Israels hus. I byene skal det igjen bo folk, og ruinene skal bygges opp igjen.
26036011	Jeg vil føre en mengde mennesker og kveg opp på dere, og de skal øke og være fruktbare. Jeg vil la det bo folk på dere som i gammel tid og gjøre enda mer vel mot dere enn i den første tiden. Og dere skal kjenne at jeg er Herren.
26036012	Jeg vil la mennesker, mitt folk Israel, ferdes på dere. De skal ta deg i eie, og du skal være deres arv. Og du skal aldri mer gjøre dem barnløse.
26036013	Så sier Herren Herren: Fordi de sier til deg: Du er en menneskeeter! Du har gjort dine folk barnløse!
26036014	- derfor skal du aldri mer ete mennesker og ikke mer føre dine folk til fall, sier Herren Herren.
26036015	Jeg vil ikke mer la deg høre folkenes spott, og folkeslagenes vanære skal du ikke bære lenger. Dine egne folk skal du ikke mer føre til fall, sier Herren Herren.
26036016	Og Herrens ord kom til meg, og det lød så:
26036017	Menneskesønn! Israels hus bodde i sitt land, og de gjorde det urent ved sin ferd og sine gjerninger. Som en kvinnes månedlige urenhet var deres ferd for mitt åsyn.
26036018	Da utøste jeg min harme over dem på grunn av det blod som de hadde utøst over landet, og fordi de hadde gjort det urent med sine motbydelige avguder.
26036019	Jeg spredte dem blant folkene, og de ble spredt omkring i landene. Etter deres ferd og deres gjerninger dømte jeg dem.
26036020	Da de kom til de folkene som de kom til, vanhelliget de mitt hellige navn, og det ble sagt om dem: Dette er Herrens folk, og likevel måtte de dra ut av hans land!
26036021	Det gjorde meg ondt for mitt hellige navn, som Israels hus hadde vanhelliget blant de folkene som de var kommet til.
26036022	Derfor skal du si til Israels hus: Så sier Herren Herren: Ikke for deres skyld, Israels hus, gjør jeg det, men for mitt hellige navns skyld, det som dere har vanhelliget blant de folkene som dere er kommet til.
26036023	Jeg vil hellige mitt store navn, som er blitt vanhelliget blant folkene, det som dere har vanhelliget blant dem. Og folkene skal kjenne at jeg er Herren, sier Herren Herren, når jeg helliger meg på dere for deres øyne.
26036024	Jeg vil hente dere fra folkene og samle dere fra alle landene, og jeg vil la dere komme til deres eget land.
26036025	Og jeg vil stenke rent vann på dere, så dere skal bli rene. Fra alle deres urenheter og fra alle deres motbydelige avguder vil jeg rense dere.
26036026	Jeg vil gi dere et nytt hjerte, og en ny ånd vil jeg gi i dere. Jeg vil ta bort steinhjertet av deres kjød og gi dere et kjødhjerte.
26036027	Min Ånd vil jeg gi inne i dere, og jeg vil gjøre det så at dere følger mine bud og holder mine lover og gjør etter dem.
26036028	Dere skal bo i det landet jeg ga deres fedre. Dere skal være mitt folk, og jeg vil være deres Gud.
26036029	Jeg vil fri dere fra alle deres urenheter. Så vil jeg kalle på kornet og gjøre grøden rik, hungersnød skal ikke komme over dere.
26036030	Jeg vil øke trærnes frukt og markens grøde, så dere ikke mer skal lide hån blant hedningefolkene på grunn av sult.
26036031	Da skal dere minnes deres onde ferd og deres gjerninger som ikke var gode. Og dere skal vemmes ved dere selv for deres misgjerninger og for deres avskyelige gjerninger.
26036032	Ikke for deres skyld gjør jeg det, sier Herren Herren, det skal dere vite! Dere skulle skjemmes og skamme dere over deres ferd, Israels hus!
26036033	Så sier Herren Herren: Den dagen jeg renser dere fra alle deres misgjerninger, vil jeg igjen la det bo folk i byene, og ruinene skal bygges opp igjen.
26036034	Det landet som var lagt øde, skal bli dyrket, det som lå der som en ørken for øynene på hver mann som gikk forbi.
26036035	Da skal de si: Dette landet som var lagt øde, er blitt som Edens hage. Og de byene som var herjet og ødelagt og revet ned, er gjenreist og har fått murer.
26036036	Og de folkene som blir igjen rundt omkring dere, skal kjenne at jeg, Herren, har bygd opp igjen det som var revet ned, og plantet det landet som var ødelagt. Jeg, Herren, har sagt det, og jeg skal gjøre det.
26036037	Så sier Herren Herren: Også i dette vil jeg bønnhøre Israels hus, så jeg gjør det for dem: Jeg vil gjøre det så rikt på folk som en saueflokk.
26036038	Som en hellig hjord, som Jerusalems hjord på dets høytider, slik skal de ødelagte byene bli fulle av menneskeskarer. Og de skal kjenne at jeg er Herren.
26037001	Herrens hånd kom over meg og førte meg ved Herrens Ånd ut og satte meg ned midt i dalen. Den var full av ben.
26037002	Han førte meg rundt omkring dem, og se, de lå der i store mengder utover dalen, og de var helt tørre.
26037003	Han sa til meg: Menneskesønn! Skal disse benene bli levende? Jeg svarte: Herre Herre, du vet det!
26037004	Da sa han til meg: Profeter om disse benene og si til dem: Dere tørre ben, hør Herrens ord!
26037005	Så sier Herren Herren til disse benene: Se, jeg lar det komme ånd i dere, og dere skal bli levende.
26037006	Jeg vil legge sener på dere og la det komme kjøtt på dere og dekke dere med hud og gi ånd i dere, og dere skal bli levende. Og dere skal kjenne at jeg er Herren.
26037007	Og jeg profeterte slik som det var befalt meg. Mens jeg profeterte, hørtes det en sterk lyd. Det ble en larm, og benene nærmet seg til hverandre, hvert ben til sitt ben.
26037008	Og jeg så, og se: det kom sener og kjøtt på dem, og utenpå ble de dekket av hud. Men ånd var det ikke i dem.
26037009	Da sa han til meg: Profeter og tal til Ånden! Profeter, menneskesønn, og si til Ånden: Så sier Herren Herren: Kom, du Ånd, fra de fire vinder og blås på disse drepte mennene, så de kan bli levende!
26037010	Jeg profeterte slik som han hadde befalt meg. Og Ånden kom i dem, og de ble levende og sto opp på sine føtter - en meget, meget stor hær.
26037011	Og han sa til meg: Menneskesønn! Disse benene er hele Israels hus. Se, de sier: Våre ben er tørket inn, og vårt håp er gått til grunne. Vi er fortapt.
26037012	Profeter derfor og si til dem: Så sier Herren Herren: Se, jeg åpner deres graver, og lar dere, mitt folk, stige opp av gravene, og jeg fører dere til Israels land.
26037013	Og dere skal kjenne at jeg er Herren, når jeg åpner deres graver og lar dere, mitt folk, stige opp av gravene.
26037014	Og jeg vil gi min Ånd i dere, og dere skal bli levende. Og jeg vil bosette dere i deres land. Dere skal kjenne at jeg, Herren, har sagt det, og at jeg også vil gjøre det, sier Herren.
26037015	Herrens ord kom til meg, og det lød så:
26037016	Og du, menneskesønn! Ta deg en stav og skriv på den: For Juda og for Israels barn, hans medbrødre! Og ta deg en annen stav og skriv på den: For Josef - en stav for Efra’im og hele Israels hus, hans medbrødre!
26037017	Og sett dem sammen, den ene til den andre, til én stav, så de blir til ett i din hånd!
26037018	Og når ditt folks barn sier til deg: Vil du ikke la oss få vite hva du mener med dette?
26037019	- da skal du si til dem: Så sier Herren Herren: Se, jeg tar Josefs stav, som er i Efra’ims hånd, og Israels stammer, hans medbrødre, og jeg legger dem til Judas stav og gjør dem til én stav, så de blir til ett i min hånd.
26037020	De stavene du skriver på, skal du holde i din hånd for deres øyne.
26037021	Si så til dem: Så sier Herren Herren: Se, jeg henter Israels barn fra de folkene som de dro bort til, og jeg vil samle dem fra alle kanter og føre dem til deres eget land.
26037022	Jeg vil gjøre dem til ett folk i landet, på Israels fjell, og én konge skal være konge for dem alle. De skal ikke mer være to folk og ikke mer dele seg i to riker.
26037023	De skal ikke mer gjøre seg urene med sine motbydelige avguder og med sine styggedommer eller med noen av sine misgjerninger. Jeg vil frelse dem fra alle deres bosteder, der de syndet, og gjøre dem rene. De skal være mitt folk, og jeg vil være deres Gud.
26037024	Min tjener David skal være konge over dem, og én hyrde skal det være for dem alle. Mine lover skal de følge, og mine bud skal de holde og leve etter dem.
26037025	De skal bo i det landet jeg ga min tjener Jakob, det som deres fedre bodde i. De skal bo i det, de og deres barn og deres barnebarn, til evig tid. Og David, min tjener, skal være deres fyrste for evig.
26037026	Og jeg vil slutte en fredspakt med dem - en evig pakt med dem skal det være. Jeg vil bosette dem i mitt land og la dem bli tallrike, og jeg vil sette min helligdom midt iblant dem for evig tid.
26037027	Min bolig skal være over dem, jeg vil være deres Gud, og de skal være mitt folk.
26037028	Og folkene skal kjenne at jeg er Herren, som helliger Israel, når min helligdom blir midt iblant dem til evig tid.
26038001	Herrens ord kom til meg, og det lød så:
26038002	Menneskesønn! Vend ditt ansikt mot Gog i Magogs land, fyrsten over Ros, Mesjek og Tubal, og profeter imot ham!
26038003	Du skal si: Så sier Herren Herren: Se, jeg er imot deg, Gog, fyrste over Ros, Mesjek og Tubal!
26038004	Jeg vil vende deg om og legge kroker i dine kjever og føre deg ut med hele din hær, hester og ryttere, alle sammen prektig kledd, en stor skare med store og små skjold, alle sammen med sverd i hånd.
26038005	Persia, Etiopia og Libya er med dem, alle sammen med skjold og hjelm.
26038006	Gomer og alle dets skarer, Togarma-folket i det ytterste Norden og alle dets skarer, mange folkeslag er med deg.
26038007	Rust deg og gjør alt ferdig, du og alle dine skarer, som har samlet seg hos deg. Du skal være deres vokter.
26038008	Når lang tid er gått, skal du bli mønstret. Ved årenes ende skal du komme til et land som er frigjort fra sverdet. Dets folk er samlet fra mange folkeslag, opp på Israels fjell, som stadig hadde ligget øde. Men nå er det ført ut fra folkene, og de bor der trygt alle sammen.
26038009	Dit skal du dra opp. Som en storm skal du komme, som en sky skal du være til å skjule landet, du og alle dine skarer og mange folkeslag med deg.
26038010	Så sier Herren Herren: På den dagen skal tanker stige opp i ditt hjerte, og du skal tenke ut en ond plan
26038011	og si: Jeg vil dra opp mot et land med åpne byer. Jeg vil komme over fredelige folk, som bor trygt, som alle sammen bor uten murer og verken har bom eller porter -
26038012	for å rane og røve og ta hærfang, for å vende din hånd mot ruiner som er bygd opp igjen, og mot et folk som er sanket sammen fra folkene, som har samlet seg fe og gods, som bor på jordens navle.
26038013	Sjeba og Dedan og kjøpmennene fra Tarsis og alle deres unge løver skal si til deg: Kommer du for å rane og røve? Har du samlet dine skarer for å vinne hærfang, for å føre bort sølv og gull, for å ta fe og gods, for å vinne et stort bytte?
26038014	Derfor skal du profetere, menneskesønn, og si til Gog: Så sier Herren Herren: Se, på den tid når mitt folk Israel bor trygt, skulle du da ikke vite det?
26038015	Da skal du komme fra ditt land, fra det ytterste Norden, du og mange folkeslag med deg, alle sammen ridende på hester, en stor skare og en tallrik hær.
26038016	Og du skal dra opp mot mitt folk Israel som en sky og skjule landet. I de siste dager skal det skje. Da lar jeg deg komme over mitt land, for at folkene skal lære meg å kjenne, når jeg for deres øyne helliger meg på deg, Gog!
26038017	Så sier Herren Herren: Er det deg jeg har talt om i eldgamle dager ved mine tjenere, Israels profeter, de som spådde i de dager, år etter år, at jeg ville la deg komme over dem?
26038018	Men på den samme dagen, den dagen Gog kommer over Israels land, sier Herren Herren, da skal min harme stige opp i mitt åsyn.
26038019	Og i min nidkjærhet, i min brennende vrede sier jeg: Sannelig, på den samme dagen skal det komme et stort jordskjelv over Israels land.
26038020	Havets fisker og himmelens fugler og markens dyr og alt det kryp som rører seg på jorden, og alle mennesker som bor på jorden, skal skjelve for mitt åsyn. Fjellene skal ramle og bergveggene styrte ned, og hver en mur skal falle til jorden.
26038021	Og jeg vil kalle på sverdet mot ham på alle mine fjell, sier Herren Herren. Den enes sverd skal vendes mot den andre. Og de skal kjenne at jeg er Herren.
26038022	Jeg vil gå i rette med ham med pest og med blod, og med et skyllregn og haglsteiner. Ild og svovel vil jeg la regne ned over ham og hans skarer og over de mange folkeslag som er med ham.
26038023	Og jeg vil åpenbare min storhet og min hellighet og gi meg til kjenne for mange folks øyne, og de skal kjenne at jeg er Herren.
26039001	Og du, menneskesønn! Profeter mot Gog og si: Så sier Herren Herren: Se, jeg er imot deg, Gog, fyrste over Ros, Mesjek og Tubal!
26039002	Og jeg vil vende deg om og drive deg fram og føre deg opp fra det ytterste Norden og la deg komme over Israels fjell.
26039003	Jeg vil slå din bue ut av din venstre hånd og la dine piler falle ut av din høyre hånd.
26039004	På Israels fjell skal du falle, du og alle dine skarer og de folkeslagene som er med deg. Jeg gir deg til føde for all slags rovfugler og for markens ville dyr.
26039005	På marken skal du falle. For jeg har talt, sier Herren Herren.
26039006	Og jeg vil sende ild mot Magog og mot dem som bor trygt på øyene, og de skal kjenne at jeg er Herren.
26039007	Jeg vil kunngjøre mitt hellige navn blant mitt folk Israel og ikke mer la mitt hellige navn bli vanhelliget. Og folkene skal kjenne at jeg er Herren, hellig i Israel.
26039008	Se, det kommer! Det skjer, sier Herren Herren. Det er dagen som jeg har talt om.
26039009	Da skal de som bor i Israels byer, gå ut og gjøre opp ild og holde den ved like med rustninger og små og store skjold, med buer og piler og staver og spyd, og de skal holde ilden ved like med det i sju år.
26039010	De skal ikke hente ved fra marken og ikke hogge i skogene, men med rustningene skal de holde ilden ved like. De skal røve fra dem som har røvet fra dem, og plyndre dem som har plyndret dem, sier Herren Herren.
26039011	På den dagen vil jeg gi Gog et gravsted i Israel, de veifarendes dal øst for havet. Og det skal stenge veien for de veifarende. Der skal de begrave Gog og hele hans hop, og de skal kalle den Gog-hopens dal.
26039012	I sju måneder skal Israels hus holde på med å begrave dem for å rense landet.
26039013	Alt folket i landet skal være med på å begrave dem. Og det skal bli til ære for dem på den dagen jeg åpenbarer min herlighet, sier Herren Herren.
26039014	De skal utvelge noen menn som stadig skal dra gjennom landet, og andre som sammen med dem som drar gjennom landet, skal begrave alle som er blitt liggende igjen på marken rundt om i landet, for å rense det. Når sju måneder er til ende, skal de gjennomsøke det,
26039015	og når noen av dem som drar gjennom landet, på sin ferd ser et menneskeben, da skal de sette opp et merke der, til de som skal begrave, får begravd det i Gog-hopens dal.
26039016	Der skal også en by ha navnet Hamona. Slik skal de rense landet.
26039017	Og du, menneskesønn: Så sier Herren Herren: Si til alle slags fugler og til alle markens villdyr: Samle dere og kom, samle dere fra alle kanter til det slaktofferet som jeg slakter for dere, et stort slaktoffer på Israels fjell. Dere skal ete kjøtt og drikke blod.
26039018	Kjempers kjøtt skal dere ete, og blod av jordens fyrster skal dere drikke, værer, lam og bukker og okser, alle sammen gjødd i Basan.
26039019	Dere skal ete fett til dere blir mette, og drikke blod til dere blir drukne, av det slaktofferet som jeg slakter for dere.
26039020	Dere skal bli mette ved mitt bord med ridehester og vognhester, med kjemper og alle slags krigsmenn, sier Herren Herren.
26039021	Jeg vil åpenbare min herlighet blant folkene, og alle folkene skal se den dom som jeg har holdt, og min hånd som jeg har lagt på dem.
26039022	Og Israels hus skal kjenne at jeg er Herren deres Gud, fra den dagen og i fremtiden.
26039023	Folkene skal skjønne at det var for sin misgjernings skyld Israels hus ble bortført. Det var fordi de hadde vært troløse mot meg, så jeg skjulte mitt åsyn for dem og ga dem i deres fienders hånd. Og de falt for sverdet alle sammen.
26039024	Dette gjorde jeg med dem på grunn av deres urenhet og deres overtredelser, og jeg skjulte mitt åsyn for dem.
26039025	Derfor sier Herren Herren: Nå vil jeg gjøre ende på Jakobs fangenskap og forbarme meg over hele Israels hus, og jeg vil vise meg nidkjær for mitt hellige navn.
26039026	De skal bære sin skam og all den troløshet de har vist mot meg, når de bor trygt i sitt land, og ingen forferder dem.
26039027	Når jeg fører dem tilbake fra folkene og samler dem fra deres fienders land og helliger meg på dem for mange folks øyne,
26039028	da skal de kjenne at jeg er Herren deres Gud. For jeg har bortført dem til folkene, men igjen samlet dem til deres land, og jeg lar ikke noen av dem bli tilbake.
26039029	Jeg vil ikke mer skjule mitt åsyn for dem, for jeg vil utgyte min Ånd over Israels hus, sier Herren Herren.
26040001	I det tjuefemte året etter at de var bortført, i begynnelsen av året, på den tiende dagen i måneden, i det fjortende året etter at byen var inntatt, nettopp på denne dagen kom Herrens hånd over meg, og han førte meg dit.
26040002	I syner fra Gud førte han meg til Israels land og satte meg ned på et meget høyt fjell, og på det var det likesom en oppbygd by i sør.
26040003	Han førte meg dit, og se, der var det en mann som var som kobber å se til. Han hadde en linsnor og en målestang i hånden, og han sto i porten.
26040004	Mannen talte til meg og sa: Menneskesønn! Se med dine øyne og hør med dine ører og gi akt på alt det jeg vil la deg se! For du er ført hit, for at jeg skal la deg se det. Forkynn Israels hus alt det du ser!
26040005	Og se, på utsiden var det en mur omkring huset. Målestangen som mannen hadde i hånden, var seks alen lang, hver alen regnet til en vanlig alen og en håndsbredd. Og han målte murens bredde, som var én stang, og dens høyde var én stang.
26040006	Så kom han til den porten på forsiden som vendte mot øst. Han steg opp på dens trinn og målte portens terskel: Den var én stang i bredden - det var den første terskelen, og den var én stang i bredden.
26040007	Hver vaktstue var én stang i lengden og én stang i bredden, og mellom dem var det fem alen. Portens terskel ved portens forhall på den indre siden var én stang.
26040008	Og han målte portens forhall på den indre siden, den var én stang.
26040009	Han målte portens forhall, den var åtte alen, og dens pilarer var to alen. Portens forhall lå på innsiden.
26040010	Vaktstuene i porten mot øst var tre på hver side. Alle tre var like store, og pilarene på begge sider var også like store.
26040011	Han målte bredden av portåpningen, den var ti alen, og portens lengde var tretten alen.
26040012	Foran vaktstuene var det et rom på én alen, og på den andre siden likeså et rom på én alen, og hver vaktstue var seks alen på den ene og seks alen på den andre siden.
26040013	Han målte porten fra taket på den ene vaktstuen til taket på den andre, og bredden var tjuefem alen, dør midt imot dør.
26040014	Han laget pilarene seksti alen høye, og tett inntil pilarene lå forgården, rundt omkring porten.
26040015	Fra forsiden av inngangsporten til forsiden av den indre portens forhall var det femti alen.
26040016	Det var vinduer med fast gitter på vaktstuene og på deres pilarer på innsiden mot porten rundt omkring og likeså på hallene. Det var vinduer rundt omkring på innsiden, og på pilarene var det palmer.
26040017	Så førte han meg til den ytre forgården. Og se, det var flere rom og et steinlagt gulv rundt om i forgården. Det var tretti rom på steingulvet.
26040018	Steingulvet var ved siden av portene, og det var like langt som portene. Det var det nedre steingulvet.
26040019	Han målte bredden fra forsiden av den nedre porten til den ytre forsiden av den indre forgården. Det var hundre alen mot øst og mot nord.
26040020	Så målte han lengden og bredden av den porten som hadde forsiden vendt mot nord, og som hørte til den ytre forgården.
26040021	Den hadde tre vaktstuer på hver side, og dens pilarer og haller var like store som de i den første porten. Den var femti alen lang og tjuefem alen bred.
26040022	Vinduene og hallene og palmene var like store som i den porten som hadde forsiden vendt mot øst. På sju trinn steg en opp i den, og dens haller lå foran dem.
26040023	Porten til den indre forgården lå midt imot porten som vendte mot nord og mot øst, og han målte hundre alen fra port til port.
26040024	Så førte han meg mot sør, og se, der var det en port som vendte mot sør. Han målte dens pilarer og haller, de var like store som de andre.
26040025	Det var vinduer på den og på dens haller rundt omkring, likesom de andre vinduene. Den var femti alen lang og tjuefem alen bred.
26040026	Dens trapper hadde sju trinn, og dens haller lå foran den. På dens pilarer var det palmer, én på hver side.
26040027	Det var en port til den indre forgården mot sør, og fra denne porten til porten mot sør, målte han hundre alen.
26040028	Så førte han meg til den indre forgården gjennom porten mot sør. Og han målte porten mot sør, den var like stor som de andre.
26040029	Dens vaktstuer og pilarer og haller var like store som de andre, og det var vinduer på den og på dens haller rundt omkring. Den var femti alen lang og tjuefem alen bred.
26040030	Det var haller rundt omkring, tjuefem alen lange og fem alen brede.
26040031	Hallene vendte ut mot den ytre forgården. Det var palmer på pilarene, og trappene hadde åtte trinn.
26040032	Så førte han meg til den indre forgården mot øst, og han målte porten, den var like stor som de andre.
26040033	Dens vaktstuer og pilarer og haller var like store som de andre. Og det var vinduer på den og på dens haller rundt omkring. Den var femti alen lang og tjuefem alen bred.
26040034	Hallene vendte ut mot den ytre forgården. Det var palmer på pilarene på begge sider, og trappene hadde åtte trinn.
26040035	Så førte han meg til nordporten, og han målte den. Den var like stor som de andre.
26040036	Likeså målte han vaktstuene, og pilarene og hallene. Det var vinduer på begge sider. Porten var femti alen lang og tjuefem alen bred.
26040037	Pilarene vendte mot den ytre forgården. Det var palmer på pilarene på begge sider. Og trappene hadde åtte trinn.
26040038	Det var et rom med dør i pilarene ved portene. Der skulle de skylle brennofferet.
26040039	I portens forhall sto det to bord på hver side til å slakte brennofferet og syndofferet og skyldofferet på.
26040040	Ved den ytre sideveggen, når en steg opp i inngangen til porten mot nord, sto det to bord, og ved den andre sideveggen på portens forhall sto det også to bord -
26040041	fire bord ved hver sidevegg ved porten, til sammen åtte bord. På dem skulle de slakte.
26040042	Det var fire bord til brennofferet. De var av hogne steiner, halvannen alen lange og halvannen alen brede og én alen høye. På dem skulle de legge de redskapene som de skulle slakte brennofferet og slaktofferet med.
26040043	Dobbelte knagger, én hånd brede, var festet på huset rundt omkring. Og på bordene skulle offerkjøttet legges.
26040044	Utenfor den indre porten var det flere rom for sangerne i den indre forgården, ett ved siden av nordporten, vendt mot sør, og et annet ved siden av østporten, vendt mot nord.
26040045	Han talte til meg og sa: Dette rommet, som har forsiden vendt mot sør, er for de prestene som tar vare på det som er å utføre ved huset.
26040046	Men det rommet som har forsiden vendt mot nord, er for de prestene som tar vare på det som er å ivareta ved alteret. Det er Sadoks sønner, de av Levis sønner som trer nær til Herren for å tjene ham.
26040047	Og han målte forgården, den var hundre alen lang og hundre alen bred i firkant. Og alteret sto foran huset.
26040048	Så førte han meg til husets forhall og målte forhallens pilarer. De var fem alen på den ene og fem alen på den andre siden, og portens bredde var tre alen på hver side.
26040049	Forhallen var tjue alen lang og elleve alen bred, og den hadde trinn som førte opp til den. Ved pilarene sto der søyler, én på hver side.
26041001	Så førte han meg til Det hellige, og han målte pilarene. De var seks alen brede på den ene og seks alen brede på den andre siden - det var bredden på teltet.
26041002	Døren var ti alen bred, og sideveggene ved døren var fem alen på hver side. Han målte lengden på Det hellige, den var førti alen, og bredden var tjue alen.
26041003	Så gikk han inn i det indre rommet, og målte pilarene ved døren. De var to alen. Døren var seks alen, og bredden på døren var sju alen.
26041004	Han målte lengden på dette rommet, den var tjue alen, og bredden var tjue alen, like mot templet. Han sa til meg: Dette er Det aller helligste.
26041005	Så målte han husveggen. Den var seks alen, og bredden på siderommene var fire alen, rundt omkring hele huset.
26041006	Siderommene lå, det ene over det andre i tre etasjer, tretti i hver etasje. De nådde til den veggen som huset hadde mot siderommene rundt omkring, så de var festet. Men de var ikke festet til husets vegg.
26041007	Bredden på siderommene økte rundt omkring jo høyere opp en kom. For bygningen omkring huset gikk høyere og høyere opp rundt omkring huset. Derfor var bredden mot huset større øverst. Fra den nederste etasjen steg en opp i den øverste gjennom den midterste.
26041008	Jeg så at huset hadde en forhøyning rundt omkring. Siderommenes grunnvoller var en hel stang, seks alen til kanten.
26041009	Bredden av den veggen som siderommene hadde utad, var fem alen. Den frie plassen mellom husets siderom
26041010	og de andre rommene hadde en bredde av tjue alen rundt omkring hele huset.
26041011	Siderommenes dører vendte ut mot den frie plassen, én dør mot nord og én dør mot sør. Og bredden av den frie plassen var fem alen rundt omkring.
26041012	Den bygningen som lå mot den avstengte plassen på vestsiden, var sytti alen bred. Bygningens vegg var fem alen i bredde rundt omkring, og dens lengde var nitti alen.
26041013	Så målte han huset. Det var hundre alen langt, og den avstengte plassen og bygningen med dens vegger var hundre alen i lengde.
26041014	Bredden av husets forside og den avstengte plassen mot øst var hundre alen.
26041015	Han målte lengden av bygningen mot den avstengte plassen, den bygningen som lå på baksiden, og svalgangene på begge sider. Det var hundre alen. Likeså det indre templet og forgårdens haller.
26041016	Dørtersklene og vinduene med fast gitter og svalgangene rundt omkring i tre høyder - ovenfor dørterskelen var det et panel av tre rundt omkring, og jorden nådde opp til vinduene, og vinduene var dekket -
26041017	og rommet over dørene og rommet inn til det indre huset og utad og på hele veggen rundt omkring, innvendig og utvendig, alt var etter mål.
26041018	Det var laget kjeruber og palmer, én palme mellom to kjeruber, og kjerubene hadde to ansikter.
26041019	Et menneskes ansikt mot palmen på den ene siden og en ung løves ansikt mot palmen på den andre siden. Slik var det gjort på hele huset rundt omkring.
26041020	Fra jorden til ovenfor døren var det laget kjeruber og palmer, på templets vegg.
26041021	Templet hadde firkantede dørstolper, og fremsiden på helligdommen hadde samme utseende.
26041022	Alteret var av tre. Det var tre alen høyt og to alen langt, og det hadde sine hjørner. Langsiden og veggene var av tre. Han talte til meg og sa: Dette er bordet som står for Herrens åsyn.
26041023	Templet og helligdommen hadde to dører.
26041024	Dørene hadde to fløyer, to bevegelige dørfløyer. Den ene døren hadde to fløyer og likeså den andre.
26041025	På disse, på templets dører, var det laget kjeruber og palmer, likesom de som var gjort på veggene. Det var en tverrbjelke av tre foran forhallen utad.
26041026	Det var vinduer med fast gitter og palmer på forhallens sidevegger, på begge sidene, og i husets siderom og på tverrbjelkene.
26042001	Så førte han meg ut til den ytre forgården på veien mot nord, og deretter førte han meg til de rommene som lå midt imot den avstengte plassen og midt imot bygningen i nord,
26042002	til langsiden, som målte hundre alen, med inngang mot nord, og bredden var femti alen.
26042003	Ut mot den tjue alen brede plassen som hørte til den indre forgården, og ut mot steingulvet i den ytre forgården var det svalgang mot svalgang i tre høyder.
26042004	Foran rommene var det en gang på ti alens bredde til det indre, en vei på én alen, og deres dører vendte mot nord.
26042005	De øverste rommene var mindre enn de andre, for svalgangene tok mer plass fra dem enn fra de nederste og de midterste i bygningen.
26042006	For de lå i tre høyder, men hadde ingen søyler, slik som forgårdene hadde. Derfor ble de øverste rommene mindre enn i de nederste og midterste, fra jorden og oppover.
26042007	En mur som var utenfor, langsmed rommene, mot den ytre forgården, gikk foran rommene. Den var femti alen lang.
26042008	For lengden av de rommene som lå mot den ytre forgården, var femti alen, men mot templet hundre alen.
26042009	Nedenfor disse rommene var inngangen fra øst, når en gikk inn i dem fra den ytre forgården.
26042010	Der hvor forgårdens mur mot øst var bredest, foran den avstengte plassen og foran bygningen, lå det også noen rom,
26042011	og foran dem var det en vei. De så likedan ut som de som lå mot nord, og var av samme lengde og bredde som de. De hadde alle sine utganger og sine innretninger som de, og som dørene på dem,
26042012	slik var også dørene på de rommene som lå mot sør. Det var en dør ved begynnelsen av veien, veien foran den tilsvarende muren, veien mot øst, hvor en gikk inn til dem.
26042013	Så sa han til meg: Rommene mot nord og mot sør, som ligger mot den avstengte plassen, de er hellige rom. Prestene, som står Herren nær, skal ete det høyhellige der. Og der skal de legge det høyhellige, både matofferet og syndofferet og skyldofferet. For det er et hellig sted.
26042014	Når prestene går inn, skal de ikke gå ut igjen fra helligdommen i den ytre forgården før de har lagt av seg de klærne som de gjør tjeneste i. For de er hellige. De skal ta på seg andre klær og så nærme seg til den plassen som er for folket.
26042015	Da han var ferdig med målingen i det indre huset, førte han meg ut gjennom den porten som har forsiden vendt mot øst. Og han målte området der.
26042016	Han målte østsiden med målestangen. Den var fem hundre stenger etter målestangen rundt omkring.
26042017	Han målte nordsiden, og den var fem hundre stenger etter målestangen rundt omkring.
26042018	Også sørsiden målte han, og den var fem hundre stenger etter målestangen.
26042019	Så gikk han omkring til vestsiden og målte fem hundre stenger etter målestangen.
26042020	På alle fire sider målte han det. Det hadde en mur rundt omkring, fem hundre stenger lang og fem hundre bred, til å skille mellom det hellige og det som ikke var hellig.
26043001	Så førte han meg til porten, den porten som vendte mot øst.
26043002	Og se, Israels Guds herlighet kom fra øst. Lyden av den var som lyden av store vann, og jorden lyste av hans herlighet.
26043003	Det var å se til som det synet jeg før hadde sett, som det synet jeg så da jeg kom for å ødelegge byen. Synene var som det synet jeg hadde sett ved elven Kebar, og jeg falt ned på mitt ansikt.
26043004	Herrens herlighet dro inn i huset gjennom den porten som vendte mot øst.
26043005	Og Ånden løftet meg opp og førte meg inn i den indre forgården. Og se, Herrens herlighet fylte huset.
26043006	Jeg hørte en som talte til meg ut fra huset, mens en mann sto ved siden av meg.
26043007	Han sa til meg: Menneskesønn! Dette er stedet for min trone, det stedet hvor mine føtter skal stå. Der vil jeg bo blant Israels barn til evig tid. Og Israels hus skal ikke mer gjøre mitt hellige navn urent, verken de eller deres konger, med sitt horeliv og med sine kongers døde kropper og med sine offerhauger,
26043008	slik som de gjorde da de satte sin terskel ved min terskel og sin dørstolpe ved siden av min dørstolpe, så bare veggen var imellom meg og dem, og de gjorde mitt hellige navn urent med de motbydelige tingene som de for med, så jeg måtte gjøre ende på dem i min vrede.
26043009	Nå skal de fjerne sitt horeliv og sine kongers døde kropper langt bort fra meg. Da vil jeg bo iblant dem til evig tid.
26043010	Du menneskesønn! Tal til Israels folk om dette huset, så de må skamme seg over sine misgjerninger og se hvordan templet er ordnet.
26043011	Og når de skammer seg over alt det de har gjort, da skal du kunngjøre dem husets ytre og dets innredning, dets utganger og innganger, hele dets form og alle forskriftene om det - hele dets utseende og alle lovene om det. Skriv det opp for deres øyne, så de må gi akt på hele bygningen og alle forskriftene om huset og gjøre etter dem.
26043012	Dette er loven om huset: På toppen av fjellet skal hele området rundt det være høyhellig. Se, dette er loven om huset.
26043013	Og dette er alterets mål i alen - hver alen regnet til en alminnelig alen og en håndsbredd: Der skal være et fotstykke, én alen høyt og én alen bredt, og kantlisten på randen av det skal være et spann rundt omkring. Dette er alterets underlag.
26043014	Fra fotstykket på jorden til den nederste avsatsen skal det være to alen, og bredden skal være én alen. Fra den lille avsatsen til den store skal det være fire alen, og bredden skal være én alen.
26043015	Ildstedet skal være fire alen høyt, og fra ildstedet skal det stå fire horn i været.
26043016	Ildstedet skal være tolv alen langt og tolv bredt, slik at det danner en firkant.
26043017	Avsatsen skal være fjorten alen lang og fjorten alen bred, med fire like lange sider. Kantlisten omkring den skal være en halv alen. Fotstykket til den skal være én alen rundt omkring, og trappene skal vende mot øst.
26043018	Og han sa til meg: Menneskesønn! Så sier Herren Herren: Dette er forskriftene om alteret på den dagen det blir laget, så en kan ofre brennoffer og stenke blod på det.
26043019	Du skal gi de levittiske prestene, de som er av Sadoks ætt, som står meg nær og tjener meg, en ung okse til syndoffer, sier Herren Herren.
26043020	Du skal ta noe av dens blod og stryke på dets fire horn og på avsatsens fire hjørner og på kantlisten rundt omkring, og du skal rense det fra synd og gjøre soning for det.
26043021	Så skal du ta syndofferoksen, og den skal brennes på det foreskrevne stedet i huset, utenfor helligdommen.
26043022	Den andre dagen skal du ofre en geitebukk uten lyte til syndoffer, og de skal rense alteret fra synd, slik som de renset det med oksen.
26043023	Når du er ferdig med å rense det, skal du ofre en ung okse uten lyte og en vær uten lyte av småfeet.
26043024	Og du skal føre dem fram for Herrens åsyn, og prestene skal strø salt på dem og ofre dem til brennoffer for Herren.
26043025	I sju dager skal du ofre en bukk til syndoffer hver dag, og en ung okse og en vær av småfeet, begge uten lyte, skal ofres.
26043026	I sju dager skal de gjøre soning for alteret og rense det og innvie det.
26043027	Og når disse dagene er til ende, da skal prestene på den åttende dagen og alltid senere ofre deres brennoffer og fredsoffer på alteret, og jeg vil ha behag i dere, sier Herren Herren.
26044001	Så førte han meg tilbake mot helligdommens ytre port, som vendte mot øst. Den var lukket.
26044002	Og Herren sa til meg: Denne porten skal være lukket, den skal ikke åpnes, og ingen skal gå inn gjennom den. For Herren Israels Gud har gått inn gjennom den. Derfor skal den være lukket.
26044003	Men fyrsten skal, fordi han er fyrste, ha lov til å sitte der og holde måltid for Herrens åsyn. Han skal gå inn gjennom portens forhall, og samme vei skal han gå ut.
26044004	Så førte han meg gjennom nordporten til plassen foran huset, og jeg så, og se, Herrens herlighet fylte Herrens hus. Og jeg falt ned på mitt ansikt.
26044005	Og Herren sa til meg: Menneskesønn! Gi akt og se med dine øyne og hør med dine ører alt det jeg sier deg om alle forskriftene og alle lovene om Herrens hus. Og du skal legge nøye merke til inngangen til huset og alle utgangene fra helligdommen.
26044006	Du skal si til de gjenstridige, til Israels hus: Så sier Herren Herren: Det får nå være nok med alle deres motbydelige gjerninger, Israels hus,
26044007	at dere har latt fremmede med uomskåret hjerte og uomskåret kjød komme inn i min helligdom og være der, så mitt hus ble vanhelliget, mens dere bar fram min mat, fett og blod, og slik brøt min pakt, for ikke å nevne alle deres andre avskyeligheter.
26044008	Dere tok ikke vare på det som var å ivareta i mine helligdommer. Men dere satte andre i stedet for dere til å ta vare på det jeg ville ha ivaretatt i min helligdom.
26044009	Så sier Herren Herren: Ingen fremmed med uomskåret hjerte og uomskåret kjød skal komme inn i min helligdom, ingen av alle de fremmede som bor blant Israels barn.
26044010	Ja, også de levittene som gikk bort fra meg da Israel for vill og forvillet seg bort fra meg etter sine motbydelige avguder, de skal bære sin misgjerning.
26044011	De skal være tjenere i min helligdom, oppsynsmenn ved husets porter og tjenere i huset. De skal slakte brennofferet og slaktofferet for folket, og de skal stå for deres ansikt og tjene dem.
26044012	Fordi de tjente dem for deres motbydelige avguders åsyn og var en fristelse til synd for Israels hus, derfor har jeg løftet min hånd imot dem, sier Herren Herren, og de skal bære sin misgjerning.
26044013	De skal ikke nærme seg til meg for å tjene meg som prester, eller for å nærme seg til noen av mine hellige ting - de høyhellige. Men de skal bære skammen for de motbydeligheter som de har gjort seg skyldige i.
26044014	Jeg vil sette dem til å ta vare på det som er å ivareta i huset, med alt arbeidet der og alt som der skal gjøres.
26044015	Men de levittiske prestene, Sadoks sønner, som tok vare på det som var å ivareta i min helligdom, da Israels barn forvillet seg bort fra meg, de skal tre nær til meg for å tjene meg, og de skal stå for mitt åsyn og bære fram for meg fett og blod, sier Herren Herren.
26044016	De skal gå inn i min helligdom, og de skal tre nær til mitt bord for å tjene meg, og de skal ta vare på det jeg vil ha ivaretatt.
26044017	Når de går inn gjennom portene til den indre forgården, da skal de kle seg i linklær. Det skal ikke komme ull på dem når de tjener i portene til den indre forgården eller i huset.
26044018	De skal ha luer av lin på hodet og benklær av lin om hoftene. De skal ikke binde om seg med noe som gjør at de svetter.
26044019	Når de går ut i den ytre forgården, til folket i den ytre forgården, skal de ta av seg de klærne som de har forrettet tjeneste i, og legge dem ned i de hellige rommene. Og de skal ta på seg andre klær og ikke gjøre folket hellig med sine klær.
26044020	De skal ikke rake hodet og heller ikke la håret vokse fritt, de skal klippe sitt hodehår.
26044021	Vin skal ingen av prestene drikke når de går inn i den indre forgården.
26044022	En enke eller en kvinne som hennes mann har skilt seg fra, skal de ikke ta til kone, men bare jomfruer av Israels ætt. Men de kan ta en enke som er enke etter en prest.
26044023	De skal lære mitt folk å skjelne mellom hellig og vanhellig og forklare dem forskjellen mellom urent og rent.
26044024	I rettssaker skal de stå fram og dømme, etter mine forskrifter skal de dømme i dem. Mine lover og bud skal de holde på alle mine høytider, og mine sabbater skal de holde hellige.
26044025	Ingen av dem må gå inn til et lik, så han blir uren. Bare når det gjelder far eller mor eller sønn eller datter eller bror eller en søster som ikke har tilhørt noen mann, kan de gjøre seg urene.
26044026	Når han så er blitt ren igjen, skal de telle sju dager for ham.
26044027	Den dagen han går inn i helligdommen, inn i den indre forgården, for å tjene i helligdommen, skal han ofre sitt syndoffer, sier Herren Herren.
26044028	Deres arvedel skal være den at jeg er deres arv. Noen eiendom skal dere ikke gi dem i Israel. Jeg er deres eiendom.
26044029	Matofferet og syndofferet og skyldofferet skal de ete, og alt bannlyst i Israel skal høre dem til.
26044030	De første fruktene av all førstegrøde av alle slag og hver offergave av alle slag, av alle offergaver, skal tilhøre prestene. Og det første av brøddeigen skal dere gi presten, så velsignelse må komme over ditt hus.
26044031	Selvdøde eller istykkerrevne fugler eller dyr skal prestene ikke ete.
26045001	Når dere skifter ut landet ved loddkasting, skal dere avgi en gave til Herren, et hellig stykke av landet, tjuefem tusen stenger langt og ti tusen bredt. Det skal være hellig så langt det rekker på alle kanter.
26045002	Av det skal det tas til helligdommen fem hundre stenger i lengde og fem hundre i bredde, i firkant til alle sider, og femti alen til en fri plass for den rundt omkring.
26045003	Slik skal du, etter dette målet, måle tjuefem tusen stenger i lengde og ti tusen i bredde. Der skal helligdommen, det høyhellige, være.
26045004	Det er en hellig del av landet. Den skal tilhøre prestene, helligdommens tjenere, som nærmer seg for å tjene Herren. Det skal være til hustomter for dem og en hellig plass for helligdommen.
26045005	Og tjuefem tusen stenger i lengde og ti tusen i bredde skal tilhøre levittene, husets tjenere. Her kan de ha byer å bo i.
26045006	Som eiendom for byen skal dere avgi fem tusen stenger i bredde og tjuefem tusen i lengde, ved siden av helligdommens lodd. Det skal tilhøre hele Israels hus.
26045007	Fyrsten skal ha landet på begge sider av helligdommens område og av byens eiendom, langsmed helligdommens område og byens eiendom, dels på vestsiden, mot vest, og dels på østsiden, mot øst, og i lengde svarende til én av stammenes områder fra vestgrensen til østgrensen.
26045008	Dette skal han ha som sitt land, som sin eiendom i Israel, og mine fyrster skal ikke mer undertrykke mitt folk, men overlate landet til Israels hus etter deres stammer.
26045009	Så sier Herren Herren: Nå får det være nok, dere Israels fyrster! Få bort vold og ødeleggelse og gjør rett og rettferdighet. Hold opp med å drive mitt folk fra gård og grunn, sier Herren Herren.
26045010	Rette vektskåler og rett efa og rett bat skal dere ha.
26045011	En efa og en bat skal ha samme mål, så en bat er tiendedelen av en homer, og en efa tiendedelen av en homer. Etter homeren skal deres mål rette seg.
26045012	En sekel skal være tjue gera. En mine skal hos dere være tjue sekel, tjuefem sekel, femten sekel.
26045013	Dette er den offergaven dere skal gi: en sjettedels efa av en homer hvete, og likeså skal dere gi en sjettedels efa av en homer bygg.
26045014	Den fastsatte avgift av olje, av en bat olje, er en tiendedels bat av en kor - det går ti bat på en homer, for en homer er ti bat -
26045015	og av småfeet ett lam av to hundre fra Israels vannrike beitemark til matoffer og til brennoffer og fredsoffer til å gjøre soning for dem, sier Herren Herren.
26045016	Alt folket i landet skal være skyldig til å yte denne offergaven til fyrsten i Israel.
26045017	Fyrsten skal ha plikt til å ofre brennoffer og matoffer og drikkoffer på festene og nymånedagene og sabbatene, på alle Israels høytider. Han skal ofre syndofferet og matofferet og brennofferet og fredsofrene for å gjøre soning for Israels hus.
26045018	Så sier Herren Herren: I den første måneden, på den første dagen i måneden, skal du ta en ung okse uten lyte, og du skal rense helligdommen for synd.
26045019	Presten skal ta noe av syndofferets blod og stryke på husets dørstolper og på de fire hjørnene av alterets avsats og på dørstolpene i porten til den indre forgården.
26045020	Likeså skal du gjøre på den sjuende dagen i måneden for deres skyld som har syndet av vanvare eller uvitenhet, og slik skal dere gjøre soning for huset.
26045021	I den første måneden, på den fjortende dagen i måneden, skal dere holde påske. Da skal dere ete usyret brød i sju dager.
26045022	På den dagen skal fyrsten ofre en okse til syndoffer for seg og for alt folket i landet.
26045023	På festens sju dager skal han ofre Herren et brennoffer, sju okser uten lyte og sju værer uten lyte hver dag i de sju dagene, og som syndoffer en geitebukk hver dag.
26045024	Som matoffer skal han ofre en efa til hver okse og en efa til hver vær og en hin olje til hver efa.
26045025	I den sjuende måneden, på den femtende dagen i måneden, på festen, skal han ofre lignende offer i sju dager, både syndofferet og brennofferet, både matofferet og oljen.
26046001	Så sier Herren Herren: Porten til den indre forgården, den som vender mot øst, skal være lukket de seks arbeidsdagene. Men på sabbatens dag skal den åpnes, og likeså på nymånedagen.
26046002	Og fyrsten skal da gå inn gjennom forhallen i porten utenfra og stå ved portens dørstolpe. Prestene skal ofre hans brennoffer og hans fredsoffer, og han skal tilbe på portens terskel og så gå ut igjen. Men porten skal ikke lukkes før om kvelden.
26046003	Folket i landet skal på sabbatene og nymånedagene tilbe for Herrens åsyn ved inngangen til denne porten.
26046004	Brennofferet som fyrsten skal ofre til Herren på sabbatens dag, skal være seks lam uten lyte og en vær uten lyte,
26046005	og som matoffer en efa til væren, og som matoffer til lammene så mye som han finner for godt å gi, og en hin olje til hver efa,
26046006	og på nymånedagen en ung okse uten lyte og seks lam og en vær. Uten lyte skal de være.
26046007	Som matoffer skal han ofre en efa til oksen og en efa til væren, og til lammene så mye som han har råd til, og en hin olje til hver efa.
26046008	Når fyrsten går inn, skal han gå inn gjennom forhallen i porten, og samme vei skal han gå ut igjen.
26046009	Men når folket i landet går inn for Herrens åsyn på høytidene, skal den som går inn gjennom nordporten for å tilbe, gå ut gjennom sørporten, og den som går inn gjennom sørporten, skal gå ut gjennom porten mot nord. Han skal ikke vende tilbake gjennom den porten som han gikk inn gjennom, men de skal gå ut rett fram for seg.
26046010	Fyrsten skal gå inn blant de andre, når de går inn. Og når de går ut, skal de gå ut sammen.
26046011	På festene og høytidene skal matofferet være en efa til hver okse og en efa til hver vær, og til lammene så mye som han finner for godt å gi, og en hin olje til hver efa.
26046012	Når fyrsten vil ofre et frivillig offer - et brennoffer eller fredsoffer som frivillig offer til Herren, da skal de åpne for ham den porten som vender mot øst, og han skal ofre sitt brennoffer og sine fredsoffer slik som han gjør det på sabbatens dag. Så skal han gå ut igjen, og når han er gått ut, skal porten lukkes.
26046013	Som brennoffer til Herren skal du hver dag ofre et årsgammelt lam uten lyte, hver morgen skal du ofre det.
26046014	Og som matoffer til det skal du hver morgen ofre en sjettedels efa og en tredjedels hin olje til å væte melet med. Det er et matoffer for Herren - forskrifter som skal gjelde evig, for all tid.
26046015	Slik skal de hver morgen ofre lammet og matofferet og oljen. Det skal være et stadig brennoffer.
26046016	Så sier Herren Herren: Når fyrsten gir noen av sine sønner en gave, så er det hans arv. Det skal tilhøre hans sønner, det er deres arv og eie.
26046017	Men når han gir en gave av sin arv til en av sine tjenere, så skal det tilhøre ham inntil frihetsåret, men så skal det komme tilbake til fyrsten. Bare hans sønner skal hans arv tilhøre.
26046018	Fyrsten må ikke ta noe av folkets arv, så han driver dem bort fra deres eiendom. Av sin egen eiendom skal han la sine sønner arve, så mitt folk ikke skal bli spredt ved å miste sine eiendommer.
26046019	Så førte han meg gjennom den inngangen som var ved siden av porten, til de hellige rommene som var bestemt for prestene, og som vendte mot nord. Og se, der var en plass ytterst mot vest.
26046020	Og han sa til meg: Dette er den plassen hvor prestene skal koke skyldofferet og syndofferet, og hvor de skal bake matofferet, så de ikke behøver å bære det ut i den ytre forgården og derved hellige folket.
26046021	Så lot han meg gå ut i den ytre forgården, og førte meg omkring til forgårdens fire hjørner. Og se, det var en mindre gård i hvert hjørne av forgården.
26046022	I forgårdens fire hjørner var det lukkede gårder, førti alen lange og tretti alen brede. De fire gårdene i hjørnene hadde samme mål.
26046023	Og det gikk en ring av mur rundt om dem, rundt om alle fire, og det var laget kokesteder under de oppmurte ringene rundt om.
26046024	Han sa til meg: Dette er de kokehusene hvor husets tjenere skal koke folkets slaktoffer.
26047001	Så førte han meg tilbake til husets inngang. Og se, det kom vann ut under husets dørterskel mot øst, for forsiden av huset vendte mot øst. Og vannet rant ned fra høyre siden av huset, sør for alteret.
26047002	Så lot han meg gå ut gjennom nordporten og førte meg omkring utenfor, til den ytre porten, til den porten som vender mot øst. Og se, det vellet vann fram fra den høyre siden.
26047003	Mannen gikk nå mot øst med en målesnor i hånden og målte tusen alen. Så lot han meg vade gjennom vannet, og det nådde meg til anklene.
26047004	Igjen målte han tusen alen og lot meg vade gjennom vannet. Da nådde vannet meg til knærne. Igjen målte han tusen alen og lot meg vade gjennom vann som nådde til hoftene.
26047005	Så målte han igjen tusen alen. Da var det en elv som jeg ikke kunne vade igjennom. For vannet var så høyt at en måtte svømme der - det var en elv som ikke lot seg vade.
26047006	Og han sa til meg: Har du sett det, menneskesønn? Og han førte meg tilbake igjen langs elvebredden.
26047007	Da jeg vendte tilbake, se, da sto det på elvebredden en stor mengde trær på begge sider.
26047008	Og han sa til meg: Dette vannet renner til østbygdene og videre ned til ødemarken og faller så i havet. Og når det ledes ut i havet, blir vannet der sunt.
26047009	Alle levende skapninger, som det vrimler av overalt hvor dobbeltbekken kommer, skal leve. Og fiskene skal bli meget tallrike. For når dette vannet kommer dit, blir det sunnhet og liv overalt hvor elven kommer.
26047010	Og det skal stå fiskere ved havet fra En-Gedi til En-Eglajim. Det skal være et sted til å kaste fiskegarn ut. Det skal finnes fisk av forskjellig slag i stor mengde, som i det store havet.
26047011	Men myrene og sumpene der skal ikke bli sunne. De skal bare være til å utvinne salt av.
26047012	På begge elvebreddene skal det vokse opp alle slags frukttrær. Bladene på dem skal ikke visne, og frukten skal ikke høre opp. Hver måned skal de bære ny frukt. For vannet til dem går ut fra helligdommen. Og deres frukt skal være til mat, og deres blad til legedom.
26047013	Så sier Herren Herren: Dette er de grensene som de skal skifte ut landet etter, til arv for Israels tolv stammer. Josef skal ha to deler.
26047014	Dere skal ta det i arv, den ene som den andre, fordi jeg har løftet min hånd og sverget å gi deres fedre det. Slik skal dette landet tilfalle dere som arv.
26047015	Dette skal være landets grenser: Mot nord fra det store havet på veien til Hetlon i retning av Sedad,
26047016	Hamat, Berota, Sibrajim, som ligger mellom Damaskus’ grense og Hamats grense - det mellomste Hasar, som ligger bortimot Havrans grense.
26047017	Slik skal grensen gå fra havet til Hasar-Enon ved Damaskus’ grense og videre enda lenger mot nord opp til Hamats grense. Dette er nordsiden.
26047018	På østsiden: Jordan, mellom Havran og Damaskus og mellom Gilead og Israels land. Fra nordgrensen til det østlige havet skal dere måle. Dette er østsiden.
26047019	På sørsiden - mot sør - skal grensen gå fra Tamar til Meribots vann ved Kadesj, til Egypterbekken, ut til det store havet. Dette er sørsiden - grensen mot sør.
26047020	Og på vestsiden skal det store havet være grensen og gå fra sørgrensen til midt imot Hamat. Dette er vestsiden.
26047021	Dette landet skal dere dele mellom dere etter Israels stammer.
26047022	Dere skal skifte det ut til arv for dere og de fremmede som bor blant dere, og som har fått barn blant dere. De skal være for dere som de innfødte blant Israels barn. De skal få arv sammen med dere blant Israels stammer.
26047023	I den stammen hvor den fremmede bor, der skal dere gi ham hans arv, sier Herren Herren.
26048001	Dette er stammenes navn: Fra nordenden langs Hetlon-veien til bortimot Hamat og Hasar-Enon ved Damaskus’ grense, mot nord, ved siden av Hamat, der skal Dan ha landet, fra østsiden til havet - Dan én lodd.
26048002	Langsmed Dans grense, fra østsiden til vestsiden, Asjer én lodd.
26048003	Langsmed Asjers grense, fra østsiden til vestsiden, Naftali én lodd.
26048004	Langsmed Naftalis grense, fra østsiden til vestsiden, Manasse én lodd.
26048005	Langsmed Manasses grense, fra østsiden til vestsiden, Efra’im én lodd.
26048006	Langsmed Efra’ims grense, fra østsiden til vestsiden, Ruben én lodd.
26048007	Langsmed Rubens grense, fra østsiden til vestsiden, Juda én lodd.
26048008	Og langsmed Judas grense, fra østsiden til vestsiden, skal det området ligge som dere skal avgi som gave til Herren. Det skal være tjuefem tusen stenger i bredde, og i lengde som én av stammeloddene, fra østsiden til vestsiden, og midt i det skal helligdommen være.
26048009	Det området som dere skal avgi til Herren som gave, skal være tjuefem tusen stenger langt og ti tusen bredt.
26048010	Av denne hellige gaven skal et stykke tilhøre prestene, i nord tjuefem tusen stenger, i vest ti tusen i bredde, i øst ti tusen i bredde, og i sør tjuefem tusen i lengde. Og midt i det skal Herrens helligdom være.
26048011	Prestene, de som er helliget blant Sadoks sønner, som tok vare på det jeg ville ha utført, og som ikke forvillet seg den gang Israels barn for vill, slik som levittene forvillet seg,
26048012	dem skal det tilhøre som en del av det landområdet som skal avgis til Herren, som et høyhellig stykke langsmed levittenes område.
26048013	Levittene skal ved siden av prestenes grense ha tjuefem tusen stenger i lengde og ti tusen i bredde. Lengden skal i alt være tjuefem tusen stenger, og bredden ti tusen.
26048014	De skal ikke selge eller bytte bort noe av det, og denne førstegrøden av landet skal ikke gå over til andre. For den er helliget til Herren.
26048015	De fem tusen stengene som er til overs av bredden, langsmed de tjuefem tusen, skal ikke være hellig land. Det skal være til bruk for byen, til hus og til jorder, og midt i det skal byen være.
26048016	Og dette skal være dens mål: Nordsiden skal være fire tusen fem hundre stenger, og sørsiden fire tusen fem hundre, og østsiden fire tusen fem hundre, og vestsiden fire tusen fem hundre.
26048017	Og byen skal ha jordstykker, i nord to hundre og femti stenger og i sør to hundre og femti og i øst to hundre og femti og i vest to hundre og femti.
26048018	Det som er til overs av lengden, langsmed den hellige gaven, ti tusen stenger mot øst og ti tusen mot vest, det skal være langsmed den hellige gaven, og grøden av det skal være til mat for byens arbeidere.
26048019	Byens arbeidere, alle av Israels stammer, skal dyrke det.
26048020	Hele gaven skal være tjuefem tusen stenger i lengde og tjuefem tusen i bredde. En fjerdedel i forhold til den hellige gaven skal dere avgi til byens eiendom.
26048021	Fyrsten skal ha det som er til overs på begge sider av den hellige gaven og av byens eiendom, langsmed den tjuefem tusen stenger brede lodd til den østre grensen og mot vest langsmed de tjuefem tusen stengene til den vestre grensen, ved siden av stammeloddene. Det skal tilhøre fyrsten, og den hellige gaven og husets helligdom skal være midt imellom.
26048022	Det som ligger mellom Judas grense og Benjamins grense, med levittenes eiendom og byens eiendom i midten, det skal tilhøre fyrsten.
26048023	Så kommer de andre stammene: Fra østsiden til vestsiden skal Benjamin ha én lodd.
26048024	Og langsmed Benjamins grense, fra østsiden til vestsiden, Simeon én lodd.
26048025	Og langsmed Simeons grense, fra østsiden til vestsiden, Issakar én lodd.
26048026	Og langsmed Issakars grense, fra østsiden til vestsiden, Sebulon én lodd.
26048027	Og langsmed Sebulons grense, fra østsiden til vestsiden, Gad én lodd.
26048028	Og langsmed Gads grense, på sørsiden, skal grensen mot sør gå fra Tamar til Meribas vann ved Kadesj, og like til bekken og det store havet.
26048029	Dette er det landet som dere skal skifte ut til Israels stammer av arven, og dette er deres lodder, sier Herren Herren.
26048030	Dette er byens yttergrenser: På nordsiden skal en måle fire tusen fem hundre stenger.
26048031	Og byens porter skal oppkalles etter Israels stammer. Tre av dem skal ligge mot nord: Rubens port én, Judas port én, Levis port én.
26048032	På østsiden skal den måle fire tusen fem hundre stenger og ha tre porter: Josefs port én, Benjamins port én, Dans port én.
26048033	Sørsiden skal måle fire tusen fem hundre stenger og ha tre porter: Simeons port én, Issakars port én, Sebulons port én.
26048034	Vestsiden skal måle fire tusen fem hundre stenger og ha tre porter: Gads port én, Asjers port én, Naftalis port én.
26048035	Rundt omkring skal byen måle atten tusen stenger. Og byens navn skal fra den dagen være: Herren er der.
27001001	I Judas konge Jojakims tredje regjeringsår dro Nebukadnesar, kongen i Babel, til Jerusalem og beleiret byen.
27001002	Herren overga Judas konge Jojakim i hans hånd, likeså en del av karene i Guds hus. Nebukadnesar brakte karene til Sinears land, til sin guds hus, og han satte dem i sin guds skattkammer.
27001003	Kongen sa til Aspenas, sin øverste hoffmann, at han skulle ta med seg noen av Israels barn, både av kongeætten og av de ansette familiene,
27001004	unge gutter som var uten lyte, med vakkert utseende, som la for dagen forstand på allslags visdom og hadde evner til å vinne kunnskap og få innsikt i vitenskap, slike som var skikket til å tjene i kongens slott. Dem skulle han gi opplæring i kaldeernes skrift og språk.
27001005	Kongen fastsatte deres daglige tildeling av kongens fine mat og av vinen han drakk. I tre år skulle de få opplæring, og når denne tiden var til ende, skulle de stå i tjeneste hos kongen.
27001006	Blant dem var Daniel, Hananja, Misjael og Asarja, av Judas barn.
27001007	Den øverste hoffmannen ga dem nye navn. Daniel kalte han Beltsasar, Hananja ble kalt Sjadrak, Misjael ble kalt Mesjak, og Asarja fikk navnet Abed-Nego.
27001008	Men Daniel satte seg fore i sitt hjerte at han ikke ville gjøre seg uren med kongens fine mat og med vinen som han drakk. Han ba den øverste hoffmannen om at han måtte slippe å gjøre seg uren.
27001009	Og Gud lot Daniel finne velvilje og barmhjertighet hos den øverste hoffmannen.
27001010	Men den øverste hoffmannen sa til Daniel: Jeg er redd for min herre, kongen, som har bestemt hva dere skal spise og drikke. Hva om han skulle synes at dere ser dårligere ut enn de andre guttene på deres alder? Da ville dere føre skyld over mitt hode hos kongen.
27001011	Da sa Daniel til oppsynsmannen, som den øverste hoffmannen hadde satt over Daniel, Hananja, Misjael og Asarja:
27001012	Jeg ber deg, prøv dine tjenere i ti dager. La dem gi oss grønnsaker å spise og vann å drikke.
27001013	Så kan du siden se nærmere på vårt utseende og likeså de guttenes utseende som spiser kongens fine retter. Gjør så med dine tjenere etter det du da ser!
27001014	Han hørte da på dem i dette, og prøvde dem i ti dager.
27001015	Og da de ti dagene var gått, viste det seg at de så bedre ut, og at de var i bedre hold enn alle de guttene som hadde spist av kongens fine mat.
27001016	Så tok oppsynsmannen bort de fine matrettene og vinen som de skulle drikke, og ga dem grønnsaker.
27001017	Og Gud ga disse fire guttene kunnskap og forstand på allslags skrift og visdom. Daniel forsto seg også på alle slags syner og drømmer.
27001018	Da tiden kongen hadde fastsatt var til ende, og de skulle fremstilles for ham, førte den øverste hoffmannen dem inn for Nebukadnesar.
27001019	Kongen talte med dem. Og blant alle de unge guttene var det ingen som kunne måle seg med Daniel, Hananja, Misjael og Asarja. Så trådte de da i kongens tjeneste.
27001020	Og i enhver sak som krevde visdom og forstand, og som kongen spurte dem til råds i, fant han at de var ti ganger bedre enn alle de spåmenn og åndemanere som fantes i hele hans rike.
27001021	Daniel ble der helt til kong Kyros’ første regjeringsår.
27002001	I sitt andre regjeringsår hadde Nebukadnesar drømmer som gjorde hans ånd urolig, og han fikk ikke sove.
27002002	Kongen lot da kalle til seg spåmennene, åndemanerne, trollmennene og kaldeerne, for at de skulle fortelle kongen hva han hadde drømt. De kom og trådte fram for kongen.
27002003	Og kongen sa til dem: Jeg har hatt en drøm. Min ånd er rystet: Jeg vil vite hva jeg har drømt.
27002004	Kaldeerne sa da til kongen på arameisk: Kongen leve evig! Fortell dine tjenere drømmen, så skal vi gi deg tydningen.
27002005	Kongen svarte og sa til kaldeerne: Dette mitt ord står fast: Hvis dere ikke forteller meg drømmen og hva den betyr, så skal dere hogges i stykker og husene deres skal bli gjort til en skraphaug!
27002006	Men dersom dere kunngjør meg drømmen og tyder den for meg, da skal dere få rike gaver og stor ære av meg. Si meg derfor drømmen og tyd den for meg.
27002007	De svarte da for andre gang: Vil ikke kongen fortelle sine tjenere drømmen! Så skal vi si hva den betyr.
27002008	Kongen svarte: Jeg skjønner godt at dere prøver å vinne tid, fordi dere ser at mitt ord står fast.
27002009	Hvis dere ikke forteller meg drømmen, er det bare én dom for dere alle. Men dere er blitt enige om å fortelle meg en skammelig løgn, i håp om at tidene skal forandre seg. Fortell meg derfor drømmen, så vet jeg at dere også kan si meg hva den betyr!
27002010	Kaldeerne svarte kongen: Det er ikke et menneske på jorden som kan si kongen det han vil vite. Aldri har noen konge, hvor stor og mektig han enn var, krevd noe slikt av en spåmann eller åndemaner eller kaldeer.
27002011	Det kongen krever, er altfor vanskelig. Det er ingen andre enn gudene som kan kunngjøre kongen det han vil vite, og de har ikke sin bolig blant menneskene.
27002012	På grunn av dette ble kongen harm, meget vred, og han befalte at alle Babels vismenn skulle drepes.
27002013	Da befalingen om å drepe vismennene var utsendt, lette de også etter Daniel og hans venner for å drepe dem.
27002014	Daniel vendte seg da med kloke og forstandige ord til Arjok, høvdingen for kongens livvakt, som var dratt ut for å drepe Babels vismenn.
27002015	Han tok til orde og spurte Arjok, kongens høvedsmann: Hvorfor har kongen gitt denne strenge befalingen? Arjok fortalte så Daniel hvordan det hadde seg.
27002016	Da gikk Daniel inn og ba kongen at han ville gi ham en frist, så han kunne kunngjøre tydningen for kongen.
27002017	Deretter gikk Daniel hjem og fortalte sine venner Hananja, Misjael og Asarja, det som var hendt,
27002018	for at de skulle be himmelens Gud at han i sin barmhjertighet ville åpenbare denne hemmeligheten, så ikke Daniel og hans venner skulle bli drept sammen med Babels andre vismenn.
27002019	Da ble hemmeligheten åpenbart for Daniel i et syn om natten. Og Daniel priste himmelens Gud.
27002020	Daniel tok til orde og sa: Lovet være Guds navn fra evighet og til evighet! For visdommen og styrken hører ham til.
27002021	Han omskifter tider og stunder. Han avsetter konger og innsetter konger. Han gir de vise visdom og de forstandige forstand.
27002022	Han åpenbarer det dype og skjulte. Han vet hva som er i mørket, og hos ham bor lyset.
27002023	Jeg takker og priser deg, mine fedres Gud, fordi du har gitt meg visdom og styrke. Nå har du gjort kjent for meg det vi ba deg om, det kongen vil vite, har du kunngjort oss.
27002024	Så gikk Daniel til Arjok, som kongen hadde gitt befaling om å drepe Babels vismenn. Han kom og sa til ham: Drep ikke Babels vismenn! Før meg inn til kongen! Så vil jeg kunngjøre tydningen for kongen.
27002025	Arjok førte da i hast Daniel inn for kongen og sa til ham: Jeg har funnet en mann blant de bortførte fra Juda som vil kunngjøre tydningen for kongen.
27002026	Kongen tok til orde og spurte Daniel, som hadde fått navnet Beltsasar: Er du i stand til å kunngjøre meg den drømmen jeg har hatt, og dens tydning?
27002027	Daniel svarte kongen: Den hemmeligheten som kongen har spurt om, makter ingen vismenn, åndemanere, spåmenn eller tegntydere å kunngjøre for kongen.
27002028	Men det er en Gud i himmelen som åpenbarer hemmeligheter. Han har kunngjort kong Nebukadnesar hva som skal skje i de siste dager. Dette er drømmen og synene du hadde i ditt indre mens du hvilte på ditt leie:
27002029	Da du lå på ditt leie, konge, steg det opp hos deg tanker om hva som skal skje i fremtiden. Han som åpenbarer hemmeligheter, kunngjorde deg hva som skal skje.
27002030	For meg er denne hemmeligheten blitt åpenbart, ikke fordi jeg eier noen visdom fremfor alle andre som lever, men for at tydningen skulle bli kunngjort for kongen, og du skulle få vite ditt hjertes tanker.
27002031	Konge, du så i synet en veldig billedstøtte. Det var en meget stor billedstøtte, og den skinte med strålende glans. Den sto like foran deg og var et fryktinngytende syn.
27002032	Billedstøttens hode var av fint gull, brystet og armene av sølv, buken og hoftene av kobber,
27002033	benene av jern, føttene dels av jern, dels av leire.
27002034	Mens du sto og så på, ble en stein revet løs, men ikke med hender. Den traff billedstøtten på føttene, som var av jern og leire, og knuste dem.
27002035	Da knustes på én gang både jernet og leiren, kobberet, sølvet og gullet. Det ble som agner fra treskeplassene om sommeren, vinden tok det så det ikke fantes spor etter det. Men steinen som rammet billedstøtten, ble til et stort fjell som fylte hele jorden.
27002036	Det var drømmen. Nå skal vi si kongen hva den betyr.
27002037	Konge, du er kongenes konge, som himmelens Gud har gitt riket og makten og styrken og æren!
27002038	Menneskenes barn, overalt hvor de bor, markens dyr og himmelens fugler - alle har han gitt i din hånd og gjort deg til herre over dem. Du er hodet av gull.
27002039	Men etter deg skal det oppstå et annet rike, ringere enn ditt, og så et tredje rike, av kobber, som skal herske over hele jorden.
27002040	Deretter skal det komme et fjerde rike, som skal være sterkt som jern. Likesom jernet knuser og slår alt i stykker, skal dette riket, som knusende jern, slå i stykker og knuse alle de andre rikene.
27002041	Men når du så at føttene og tærne var dels av pottemakerleire, dels av jern, så betyr det at riket skal være et delt rike. Det skal ha noe av jernets styrke i seg, ettersom du så at jern var blandet med leiren.
27002042	Og det at tærne på føttene var dels av jern, dels av leire, det betyr at riket for en del skal være sterkt og for en del svakt.
27002043	Og når du så at jernet var blandet med leire, så betyr det at de skal blande seg med hverandre ved giftermål. Men de vil likevel ikke holde sammen, likesom jern ikke blander seg med leire.
27002044	Og i disse kongenes dager vil himmelens Gud opprette et rike som i all evighet ikke skal ødelegges. Dette riket skal ikke bli overgitt til noe annet folk. Det skal knuse og gjøre ende på alle de andre rikene, men selv skal det stå fast i evighet.
27002045	Du så jo at en stein ble revet løs fra fjellet, men ikke av menneskehender. Og den knuste jernet, kobberet, leiren, sølvet og gullet. - Den store Gud har nå kunngjort kongen det som heretter skal skje. Sann er drømmen, og troverdig er tydningen av den.
27002046	Da falt kong Nebukadnesar på sitt ansikt og hyllet Daniel, og han bød at de skulle bære fram for ham offer og røkelse.
27002047	Og kongen tok til orde og sa til Daniel: I sannhet, deres Gud er gudenes Gud og kongenes Herre! Han er en som åpenbarer hemmeligheter, siden du har kunnet åpenbare denne hemmeligheten.
27002048	Deretter gjorde kongen Daniel til en stor mann. Han ga ham mange rike gaver. Og han satte ham til herre over landskapet Babylon og til øverste leder for alle Babels vismenn.
27002049	Daniel ba kongen, og han satte Sjadrak, Mesjak og Abed-Nego til å styre landskapet Babel. Daniel selv ble ved kongens hoff.
27003001	Kong Nebukadnesar laget en billedstøtte av gull, seksti alen høy og seks alen bred, og stilte den opp i Duradalen i landskapet Babel.
27003002	Så sendte kong Nebukadnesar bud til satrapene, stattholderne og landshøvdingene, rådgiverne, skattmestrene, de lovkyndige, dommerne og alle provinsenes styresmenn, og innkalte dem til innvielsen av billedstøtten som kongen hadde reist.
27003003	Da kom satrapene, stattholderne og landshøvdingene, rådgiverne, skattmestrene, de lovkyndige, dommerne og alle provinsenes styresmenn. De samlet seg til innvielsen av den billedstøtten kong Nebukadnesar hadde reist, og trådte fram for den billedstøtten han hadde stilt opp.
27003004	Og herolden ropte med høy røst: La nå denne befalingen være kunngjort for dere, folk og stammer og tungemål:
27003005	Så snart dere hører lyden av horn, fløyte, sitar, harpe, lutt, sekkepipe og alle andre slags musikkinstrumenter, skal dere falle ned og tilbe gullbildet som kong Nebukadnesar har stilt opp.
27003006	Den som ikke faller ned og tilber, skal i samme stund kastes midt inn i den brennende ildovnen.
27003007	Så snart nå alle folkene hørte lyden av horn, fløyte, sitar, harpe, lutt og alle andre slags musikkinstrumenter, falt alle folk, stammer og tungemål ned og tilba det gullbildet kong Nebukadnesar hadde stilt opp.
27003008	Men straks etter sto noen kaldeiske menn fram og klaget på jødene.
27003009	De tok til orde og sa til kong Nebukadnesar: Kongen leve evig!
27003010	Konge, du har gitt befaling om at hvert menneske som hørte lyden av horn, fløyte, sitar, harpe, lutt, sekkepipe og alle andre slags musikkinstrumenter, skulle falle ned og tilbe gullbildet,
27003011	og at den som ikke falt ned og tilba, skulle kastes i den brennede ildovnen.
27003012	Men nå er her noen jødiske menn som du har satt til å styre landskapet Babel: Sjadrak, Mesjak og Abed-Nego. Disse mennene har ikke aktet på ditt bud, konge! De dyrker ikke dine guder, og det gullbildet du har stilt opp, tilber de ikke.
27003013	Da ble Nebukadnesar oppbrakt og vred, og bød at Sjadrak, Mesjak og Abed-Nego skulle bringes til ham. Så ble disse mennene ført fram for kongen.
27003014	Nebukadnesar tok til orde og sa til dem: Er det med forsett, Sjadrak, Mesjak og Abed-Nego, at dere ikke dyrker min gud og ikke tilber gullbildet jeg har stilt opp?
27003015	Nåvel, dersom dere, når dere hører lyden av horn, fløyte, sitar, harpe, lutt, sekkepipe og alle andre slags musikkinstrumenter, er rede til å falle ned og tilbe det bildet jeg har gjort, så er alt godt og vel. Men hvis dere ikke tilber det, så skal dere i samme stund kastes i den brennende ildovnen. Og hvem er den gud som kan frelse dere fra min hånd?
27003016	Sjadrak, Mesjak og Abed-Nego tok da til orde og sa til kongen: Nebukadnesar! Vi behøver ikke å svare et ord på dette.
27003017	Vår Gud, som vi tjener, han er mektig til å frelse oss. Av den brennende ildovnen og fra din hånd, konge, vil han frelse.
27003018	Men hvis ikke, så skal du vite, konge, at vi ikke vil dyrke dine guder eller tilbe det gullbildet du har stilt opp.
27003019	Da ble Nebukadnesar full av harme, og uttrykket i ansiktet hans forandret seg mot Sjadrak, Mesjak og Abed-Nego. Han ga befaling om at ovnen skulle gjøres sju ganger hetere enn vanlig.
27003020	Og han bød noen sterke menn i sin hær å binde Sjadrak, Mesjak og Abed-Nego og kaste dem inn i den brennende ildovnen.
27003021	Så ble de bundet i sine kapper, bukser, luer og andre klær og kastet i den brennende ildovnen.
27003022	Fordi kongens ord var så strengt, og ovnen var blitt så sterkt opphetet, ble de mennene som hadde ført Sjadrak, Mesjak og Abed-Nego dit opp, drept av ildsluen.
27003023	Men disse tre mennene, Sjadrak, Mesjak og Abed-Nego, ble kastet bundet midt inn i den brennende ildovnen.
27003024	Da ble kong Nebukadnesar forferdet og reiste seg brått opp. Han tok til orde og sa til sine rådsherrer: Kastet vi ikke tre menn bundet i ilden? De svarte kongen: Jo visst, konge!
27003025	Han tok da igjen til orde og sa: Men jeg ser fire menn som går løse omkring midt inne i ilden, og det er ingen skade å se på dem. Og den fjerde ser ut som en gudesønn.
27003026	Da gikk Nebukadnesar bort til døren i den brennende ildovnen og ropte: Sjadrak, Mesjak, Abed-Nego, dere tjenere for Den Høyeste Gud, kom ut! - Da kom Sjadrak, Mesjak og Abed-Nego ut av ilden.
27003027	Satrapene, stattholderne, landshøvdingene og kongens rådsherrer samlet seg da. De så at ilden ikke hadde hatt noen makt over disse mennenes legemer. Håret på deres hoder var ikke svidd, klærne deres var ikke skadet, og det luktet ikke brent av dem.
27003028	Da tok Nebukadnesar til orde og sa: Lovet være Sjadraks, Mesjaks og Abed-Negos Gud! Han sendte sin engel og frelste sine tjenere, som satte sin lit til ham og handlet mot kongens ord. De våget sitt liv for ikke å dyrke eller tilbe noen annen gud enn sin egen Gud.
27003029	Derfor gir jeg nå denne befalingen, at den som i sine ord forser seg mot Sjadraks, Mesjaks og Abed-Negos Gud - hva folk eller stamme eller tungemål han så tilhører - han skal hogges i stykker, og hans hus skal gjøres til en skraphaug. For det finnes ingen annen gud som makter å frelse slik.
27003030	Og kongen ga Sjadrak, Mesjak og Abed-Nego ære og makt i landskapet Babel.
27004001	Kong Nebukadnesar til alle folk og stammer og tungemål som bor over hele jorden: Fred og fremgang for alle!
27004002	Jeg har funnet for godt å kunngjøre de tegn og under som Den Høyeste Gud har gjort mot meg.
27004003	Hvor store er hans tegn, hvor mektige hans under! Hans rike er et evig rike, og hans herredømme varer fra slekt til slekt.
27004004	Jeg, Nebukadnesar, levde i ro i mitt hus, jeg var frisk og vel til mote i mitt slott.
27004005	Da hadde jeg en drøm som gjorde meg redd. Mine tanker på mitt leie og synene i mitt indre skremte meg.
27004006	Jeg sendte da ut et påbud om at alle Babels vismenn skulle føres fram for meg for at de skulle la meg vite hvordan drømmen skulle tydes.
27004007	Da kom spåmennene, åndemanerne, kaldeerne og tegntyderne inn, og jeg fortalte dem drømmen, men de kunne ikke si meg hvordan den skulle tydes.
27004008	Til sist kom Daniel inn til meg, han som kalles Beltsasar etter navnet på min gud. I ham er Den Hellige Guds Ånd. Og jeg fortalte ham drømmen.
27004009	Beltsasar, du mester blant spåmennene! Jeg vet at Den Hellige Guds Ånd er i deg, og at ingen hemmelighet er for vanskelig for deg. Si meg nå de synene jeg har sett i drømme - si meg hvordan de skal tydes.
27004010	Dette var de synene jeg hadde i mitt indre mens jeg hvilte på mitt leie: Jeg så i mitt syn et tre som sto midt på jorden. Det var meget høyt.
27004011	Det var et stort og sterkt tre, så høyt at det nådde til himmelen, og det var synlig til jordens ende.
27004012	Løvet var fagert og det bar rik frukt, så det ga føde til alle. Markens dyr fant skygge under det, himmelens fugler bodde i greinene, og alt som lever fikk sin føde av det.
27004013	I de synene jeg hadde i mitt indre mens jeg hvilte på mitt leie, så jeg en hellig vokter som steg ned fra himmelen.
27004014	Han ropte med høy røst, slik lød hans ord: Fell treet! Hogg greinene av, riv løvet av det og spre fruktene omkring! Dyrene som er under treet skal flykte, og fuglene i greinene skal fly bort.
27004015	Men la rotstubben stå igjen, la den stå der midt i gresset på marken i lenker av jern og kobber. Med himmelens dugg skal han vætes, han skal dele lodd med dyrene og ete jordens vekster.
27004016	Hans hjerte skal forandres så det ikke lenger er et menneskes hjerte, et dyrs hjerte skal han få. Og sju tider skal fare fram over ham.
27004017	Dette budskapet er etter vokternes råd, slik er de helliges avgjørelse i denne saken, for at alle som lever, skal sanne at Den Høyeste har makt over kongedømmet blant menneskene. Han gir det til den han vil, og setter den ringeste av menneskene til å råde over det.
27004018	Dette er drømmen som jeg, kong Nebukadnesar, har sett. Kunngjør meg nå, Beltsasar, hva den betyr. For ingen av mitt rikes vismenn kan si meg hva den betyr. Men du kan det, for Den Hellige Guds Ånd er i deg.
27004019	Daniel, som hadde fått navnet Beltsasar, sto en stund slått av redsel, hans tanker forferdet ham. Da tok kongen til orde og sa: Beltsasar, la ikke drømmen og dens tydning skremme deg! Beltsasar svarte: Herre, måtte bare denne drømmen gjelde dem som hater deg og dens tydning dine fiender.
27004020	Treet som du så, var stort og sterkt. Det var så høyt at det nådde til himmelen, og det var synlig over hele jorden.
27004021	Det hadde så fagert løv og bar så rik frukt at det ga føde til alle - markens dyr hadde tilhold under det, og himmelens fugler bodde i greinene.
27004022	Dette treet er du selv, konge. Du er stor og mektig, ditt velde har vokst så det når til himmelen, og ditt herredømme til jordens ende.
27004023	Kongen så en hellig vokter komme ned fra himmelen og si: Fell treet og ødelegg det. La rotstubben stå igjen i jorden, men i lenker av jern og kobber, midt i gresset på marken. Med himmelens dugg skal han vætes og med markens dyr skal han dele sin lodd inntil sju tider er fart fram over ham.
27004024	Dette er tydningen, konge, Den Høyestes rådslutning, som kommer over min herre kongen:
27004025	Du skal bli utstøtt fra menneskene, og din bolig skal være blant markens dyr. Du skal ete gress likesom oksene, og med himmelens dugg skal du vætes. Sju tider skal gå fram over deg, inntil du sanner at Den Høyeste har makt over kongedømmet blant menneskene og gir det til den han vil.
27004026	Men så ble det sagt at treets rotstubb skulle stå igjen. Det betyr at riket igjen skal være ditt fra den tid du sanner at Himmelen har makten.
27004027	Konge! La derfor mitt råd være deg til behag: Løs deg fra dine synder ved rettferdighet, og fra dine misgjerninger ved barmhjertighet mot fattige. Så skal din lykke vare.
27004028	Alt dette kom over kong Nebukadnesar.
27004029	Tolv måneder senere gikk han en gang omkring på taket av det kongelige slott i Babel.
27004030	Da tok han til orde og sa: Er ikke dette det store Babel, som jeg med min veldige makt har bygd til kongesete, til ære for min herlighet!
27004031	Før kongen ennå hadde talt ut, kom det brått en røst fra himmelen: Kong Nebukadnesar! Til deg lyder nå disse ordene: Riket er tatt fra deg!
27004032	Fra menneskene blir du utstøtt. Hos markens dyr skal din bolig være, og gress skal du ete som oksene. Sju tider skal gå fram over deg, inntil du sanner at Den Høyeste har makt over kongedømmet blant menneskene og gir det til den han vil.
27004033	I samme stund ble dette ordet fullbyrdet på Nebukadnesar. Han ble utstøtt fra menneskene og åt gress likesom oksene. Av himmelens dugg ble hans kropp vætt, inntil hans hår vokste og ble som ørnefjær, og neglene ble som fugleklør.
27004034	Da dagene var til ende, løftet jeg, Nebukadnesar, øynene mine til himmelen, og min forstand vendte tilbake. Jeg lovet Den Høyeste, og priste og æret ham som lever i evighet. Hans herredømme er et evig herredømme, og hans rike varer fra slekt til slekt.
27004035	Alle som bor på jorden er for ingen ting å regne. Han gjør som han vil med himmelens hær og med dem som bor på jorden. Ingen kan hindre ham og si til ham: Hva gjør du?
27004036	Så vendte på den tiden min forstand tilbake, og mitt kongedømmes ære, min herlighet og min prakt fikk jeg igjen. Mine rådsherrer og stormenn oppsøkte meg. På ny ble jeg innsatt i kongedømmet og fikk enda større makt enn før.
27004037	Jeg, Nebukadnesar, priser og opphøyer og ærer nå himmelens konge, for alle hans gjerninger er sannhet og hans stier er rettferdighet. Og dem som ferdes i overmot, makter han å ydmyke.
27005001	Kong Belsasar holdt et stort gjestebud for sine tusen stormenn, og drakk vin for deres øyne.
27005002	Da vinen smakte Belsasar, befalte han at de skulle hente karene av sølv og gull som hans far Nebukadnesar hadde ført bort fra templet i Jerusalem, så kongen og hans stormenn, hans koner og medhustruer kunne drikke av dem.
27005003	De hentet da gullkarene som var ført bort fra templet, fra Guds hus i Jerusalem. Og kongen og hans stormenn, hans koner og medhustruer drakk av dem.
27005004	De drakk vin og priste sine guder av gull og sølv, av kobber, jern, tre og stein.
27005005	I samme stund kom det til syne fingrer av en menneskehånd, som skrev på den kalkede veggen i kongens slott, midt imot lysestaken. Og kongen så hånden som skrev.
27005006	Da skiftet kongen farge, og hans tanker skremte ham. Han ble slapp i hoftene, og knærne slo mot hverandre.
27005007	Og kongen ropte med høy røst at de skulle hente åndemanerne, kaldeerne og tegntyderne. Så tok han til orde og sa til Babels vismenn: Den mann som leser denne skriften og sier meg hva tydningen er, han skal bli kledd i purpur og få et gullkjede om halsen, og i makt skal han være den tredje i riket.
27005008	Alle kongens vismenn kom nå inn. Men de var ikke i stand til å lese skriften eller å gi kongen tydningen.
27005009	Da ble kong Belsasar meget forferdet og blek, og hans stormenn var helt rådløse.
27005010	Dronningen fikk høre kongens og stormennenes ord, og kom inn i festsalen. Hun tok til orde og sa: Kongen leve evig! La ikke dine tanker skremme deg, og bli ikke blek!
27005011	I ditt rike finnes det en mann som Den Hellige Guds Ånd bor i. I din fars dager ble det hos ham funnet opplysning og innsikt, og en visdom som gudenes visdom. Din far, kong Nebukadnesar, gjorde ham til leder for spåmennene, åndemanerne, kaldeerne og tegntyderne. Konge, slik opphøyet din far ham.
27005012	For hos ham fantes det en høy ånd. Kunnskap og innsikt, evne til å tyde drømmer, løse gåter og oppklare vanskelige spørsmål ble funnet hos Daniel, han som kongen ga navnet Beltsasar. Send nå bud på Daniel! Han vil kunngjøre deg tydningen.
27005013	Så ble Daniel ført inn for kongen. Og kongen tok til orde og sa til ham: Er du den Daniel, en av de jødiske fangene som kongen, min far, førte hit fra Juda?
27005014	Jeg har hørt om deg at Guds Ånd er i deg, og at det hos deg er funnet opplysning og innsikt og høy visdom.
27005015	Nå er vismennene og åndemanerne blitt ført inn til meg for å lese denne skriften og kunngjøre meg tydningen. Men de er ikke i stand til å si meg hva den betyr.
27005016	Men jeg har hørt om deg at du kan gi tydninger og oppklare vanskelige spørsmål. Kan du nå lese denne skriften og la meg vite hva den betyr, så skal du bli kledd i purpur og få et gullkjede om halsen, og i makt skal du være den tredje i riket.
27005017	Da tok Daniel til orde og sa, der han sto for kongen: Dine gaver kan du selv beholde, og dine belønninger kan du gi til en annen! Men skriften skal jeg lese for kongen og fortelle ham hva den betyr.
27005018	Konge! Den Høyeste Gud ga Nebukadnesar, din far, riket og makten og æren og herligheten.
27005019	På grunn av den makt Gud hadde gitt ham, skalv og fryktet alle folk og stammer og tungemål for ham. Hvem han ville, slo han i hjel, hvem han ville, lot han leve, hvem han ville, opphøyet han og hvem han ville, fornedret han.
27005020	Men da hans hjerte opphøyet seg, og hans ånd ble stolt så han opptrådte overmodig, ble han nedstøtt fra sin kongetrone, og hans ære ble tatt fra ham.
27005021	Han ble utstøtt fra menneskenes barn. Hans hjerte ble som et dyrehjerte, og hos villeslene var hans bolig. Gress måtte han ete likesom oksene, og av himmelens dugg ble hans legeme vætt, inntil han sannet at Den Høyeste Gud råder over kongedømmet blant menneskene og gir det til hvem han vil.
27005022	Men du, Belsasar, hans sønn, har ikke ydmyket ditt hjerte, enda du visste alt dette.
27005023	Du har opphøyet deg mot himmelens Herre. Karene fra hans hus har de brakt deg. Du og dine stormenn og dine hustruer og medhustruer har drukket vin av dem, og du har prist dine guder av sølv og gull, kobber og jern, tre og stein - de som ikke ser og ikke hører og ikke har forstand. Men den Gud som har din livsånde i sin hånd, og som råder over alle dine veier, ham har du ikke æret.
27005024	Derfor ble denne hånden sendt fra ham og denne skriften skrevet.
27005025	Og dette er den skriften som ble skrevet her: mene, mene, tekel, ufarsin.
27005026	Dette er tydningen av ordene: Mene: Tellet har Gud ditt kongedømmes dager og gjort ende på det.
27005027	Tekel: Veid er du på vektskål og funnet for lett.
27005028	Peres: Delt er ditt rike og gitt til mederne og perserne.
27005029	Da ga Belsasar sitt påbud, og de kledde Daniel i purpur og hengte et gullkjede om hans hals, og ropte ut at han i makt skulle være den tredje i riket.
27005030	Men samme natt ble kaldeerkongen Belsasar drept.
27006001	Mederen Darius overtok riket da han var sekstito år gammel.
27006002	Darius besluttet å sette ett hundre og tjue satraper over riket. De skulle bo omkring i hele riket.
27006003	Over dem satte han tre riksråder, og Daniel var en av dem. For dem skulle satrapene gjøre regnskap, så kongen ikke skulle lide noe tap.
27006004	Daniel utmerket seg fremfor riksrådene og satrapene, fordi det var en høy ånd i ham. Derfor tenkte kongen på å sette ham over hele riket.
27006005	Da prøvde riksrådene og satrapene å finne noe å anklage Daniel for når det gjaldt riksstyret. Men de var ikke i stand til å finne noen skyld eller noen urett. For han var tro, og det fantes ingen forsømmelse eller forseelse hos ham.
27006006	Da sa disse mennene: Vi finner ikke noen grunn til anklage mot denne Daniel, om vi da ikke kunne finne noe å anklage ham for i hans gudsdyrkelse.
27006007	Så stormet disse riksrådene og satrapene inn til kongen og sa til ham: Kong Darius leve evig!
27006008	Alle riksrådene i riket, stattholderne og satrapene, rådsherrene og landshøvdingene har rådslått om at det bør utstedes en kongelig forordning og gis et strengt påbud: Hver den som i løpet av tretti dager ber til noen gud eller til noe menneske, uten til deg, konge, skal kastes i løvehulen.
27006009	Konge, utsted nå et slikt påbud! La det bli satt opp skriftlig, så det etter medernes og persernes uforanderlige lov ikke kan tilbakekalles.
27006010	I samsvar med dette lot så kong Darius det bli satt opp et skriv med et slikt påbud.
27006011	Så snart Daniel fikk vite at skrivet var sendt ut, gikk han inn i sitt hus. Der hadde han i sin sal åpne vinduer som vendte mot Jerusalem. Og tre ganger om dagen bøyde han sine knær med bønn og lovprisning for sin Guds åsyn, aldeles som han før hadde gjort.
27006012	Da stormet disse mennene inn og fant Daniel mens han holdt på å be og bønnfalle sin Gud.
27006013	De gikk så fram for kongen og spurte, med tanke på kongens påbud: Har du ikke sendt ut en befaling om at hver den som i løpet av tretti dager ber til noen gud eller til noe menneske, uten til deg, konge, skal kastes i løvehulen? Kongen svarte: Det ordet står fast etter medernes og persernes uforanderlige lov.
27006014	Da tok de til orde og sa der de sto for kongen: Daniel, som er en av de bortførte fra Juda, har ikke aktet på deg, konge, eller på det påbudet du har sendt ut skriv om. Tre ganger om dagen ber han sin bønn.
27006015	Da kongen hørte dette, ble han dypt bedrøvet og tenkte i sitt hjerte på hvordan han kunne redde Daniel. Helt til solen gikk ned, gjorde han seg umak for å berge ham.
27006016	Da trengte disse mennene inn på kongen og sa til ham: Kongen må vite at den lov gjelder hos mederne og perserne, at ikke noe påbud og ingen forordning som kongen utsteder, kan forandres!
27006017	Kongen befalte da at de skulle hente Daniel og kaste ham i løvehulen. Og kongen tok til orde og sa til Daniel: Din Gud, som du stadig dyrker - måtte han frelse deg!
27006018	Så ble en stein ført fram og lagt over hulens åpning. Og kongen forseglet den med sitt eget og sine stormenns segl, så det ikke skulle kunne skje noen forandring i det som var gjort med Daniel.
27006019	Deretter gikk kongen hjem til sitt slott og fastet hele natten. Han lot ingen av sine medhustruer komme inn til seg. Og søvnen forsvant fra ham.
27006020	Tidlig om morgenen, så snart det lysnet, sto kongen opp og skyndte seg til løvehulen.
27006021	Da han kom nær til hulen, ropte han på Daniel med sorgfull røst. Han tok til orde og sa: Daniel, du den levende Guds tjener! Har din Gud, som du stadig dyrker, maktet å frelse deg fra løvene?
27006022	Da svarte Daniel: Kongen leve evig!
27006023	Min Gud sendte sin engel og lukket løvenes gap, så de ikke har gjort meg noen skade. For jeg er funnet uskyldig for ham. Og heller ikke mot deg, konge, har jeg gjort noe galt.
27006024	Kongen ble da overmåte glad og befalte at Daniel skulle dras opp av hulen. Og da Daniel var dratt opp av hulen, fantes det ingen skade på ham, fordi han hadde trodd på sin Gud.
27006025	Da befalte kongen at de mennene som hadde anklaget Daniel, skulle hentes. De ble kastet i løvehulen, sammen med sine koner og barn. Og før de nådde bunnen i hulen, kastet løvene seg over dem og knuste alle deres ben.
27006026	Deretter skrev kong Darius til alle folk, ætter og tungemål som fantes på hele jorden: Fred og fremgang for alle!
27006027	Jeg gir hermed det påbud at alle folk i hele mitt kongerikes område skal skjelve og frykte for Daniels Gud. For han er den levende Gud og blir i evighet. Hans rike ødelegges ikke, og hans herredømme varer inntil enden.
27006028	Han frelser og befrir, han gjør tegn og under i himmelen og på jorden - han som frelste Daniel fra løvenes vold.
27006029	Daniel levde æret og lykkelig under Darius’, det er perseren Kyros’ regjering.
27007001	I Babels konge Belsasars første år hadde Daniel en drøm, og han så syner i sitt indre mens han lå på sitt leie. Siden skrev han ned drømmen og fortalte hovedinnholdet av den.
27007002	Daniel fortalte: Jeg så i mitt syn om natten, og se - himmelens fire vinder satte det store hav i opprør.
27007003	Og fire store dyr steg opp av havet, alle var de forskjellige fra hverandre.
27007004	Det første var likt en løve og hadde ørnevinger. Mens jeg så på, ble vingene revet av, og det ble løftet fra jorden og reist på to føtter som et menneske. Og det fikk et menneskehjerte.
27007005	Og se, et annet dyr - det andre: Det var likt en bjørn og reiste seg på den ene siden. I gapet mellom tennene hadde det tre ribben. Og det ble sagt til det: Stå opp og et mye kjøtt!
27007006	Deretter så jeg i mitt syn et annet dyr, som lignet en leopard. Det hadde fire fuglevinger på ryggen, og fire hoder, og det fikk stor makt.
27007007	Etter dette fikk jeg i mine nattlige syner se et fjerde dyr, fryktelig og forferdelig og overmåte sterkt. Det hadde store tenner av jern og åt og knuste, og det som ble tilbake, tråkket det ned med føttene. Det var annerledes enn alle de dyrene som var før det, og det hadde ti horn.
27007008	Jeg ga nøye akt på hornene. Da fikk jeg se et annet lite horn som skjøt opp mellom dem, og tre av de første hornene ble rykket opp for å gi plass til det. Og se, dette hornet hadde øyne som menneskeøyne, og en munn som talte store ord.
27007009	Mens jeg så på, ble tronstoler satt fram, og en gammel av dager tok sete. Hans klær var hvite som snø, og håret på hans hode var som ren ull. Hans trone var ildsluer, og hjulene på den var flammende ild.
27007010	En strøm av ild fløt fram og gikk ut foran ham. Tusen ganger tusen tjente ham, og ti tusen ganger ti tusen sto foran ham. Retten ble satt, og bøker ble åpnet.
27007011	Og jeg ble stående og se på grunn av lyden av de store ordene som hornet talte. Og mens jeg så, ble dyret drept, og kroppen ble ødelagt og kastet på ilden for å brennes.
27007012	Også de andre dyrene ble fratatt sitt herredømme, men deres levetid ble forlenget for en fastsatt tid og stund.
27007013	Fremdeles så jeg i mine nattlige syner, og se - en som lignet en menneskesønn kom med himmelens skyer. Han kom bort til den gamle av dager og ble ført fram for ham.
27007014	Og det ble gitt ham herredømme, ære og rike, så at alle folk, ætter og tungemål, skulle tjene ham. Hans herredømme er et evig herredømme som ikke forgår, og hans rike er et rike som aldri går til grunne.
27007015	Jeg, Daniel, ble da urolig i min ånd, og synene i mitt indre forferdet meg.
27007016	Jeg gikk bort til en av dem som sto der, og ba ham gi meg en sikker forklaring på alt dette. Han svarte meg og lot meg få vite hva det skulle bety.
27007017	Disse store dyrene, fire i tallet, er fire konger som skal stige opp av jorden.
27007018	Men Den Høyestes hellige skal få riket og ha det i eie til evig tid, ja, i evigheters evighet.
27007019	Da ville jeg gjerne vite hva det fjerde dyret skulle bety, det som var annerledes enn alle de andre, et fryktelig dyr med tenner av jern, og klør av kobber, og som åt og knuste, og det som ble til overs, tråkket det ned med føttene.
27007020	Jeg ønsket også å få rede på de ti hornene som dyret hadde på hodet, og det nye hornet som skjøt opp og voldte at tre av de andre hornene falt av - det hornet som hadde øyne og en stortalende munn, det som var større å se til enn de andre.
27007021	Jeg så dette hornet føre krig mot de hellige og overvinne dem,
27007022	inntil den gamle av dager kom. Da ble dommen gitt til Den Høyestes hellige, og tiden kom da de hellige tok riket i eie.
27007023	Slik lød hans ord: Det fjerde dyret vil bli et fjerde rike på jorden, et som er annerledes enn alle de andre rikene. Det skal sluke hele jorden, tråkke den ned og knuse den.
27007024	De ti hornene betyr at det av dette riket skal oppstå ti konger. Og etter dem skal det oppstå en annen konge, som skal være annerledes enn de foregående. Han skal underkue tre konger.
27007025	Han skal tale ord mot Den Høyeste og undertrykke Den Høyestes hellige, og tenke på å forandre tider og lov. Og de skal overgis i hans hånd for én tid og tider og en halv tid.
27007026	Så blir retten satt, og herredømmet blir tatt fra ham for å bli ganske og aldeles tilintetgjort og ødelagt.
27007027	Riket og herredømmet, og makten over rikene under himmelen, skal bli gitt til det folket som er Den Høyestes hellige. Hans rike skal være et evig rike, og alle makter skal tjene og adlyde ham.
27007028	Her ender dette ordet. Jeg, Daniel, ble meget forferdet over mine tanker, og mitt ansikt skiftet farge. Men jeg gjemte alt dette i mitt hjerte.
27008001	I kong Belsasars tredje regjeringsår fikk jeg, Daniel, se et syn, et som kom etter det jeg før hadde sett.
27008002	Jeg så i dette synet at jeg var i borgen Susan i landskapet Elam. Videre så jeg i synet at jeg var ved elven Ulai.
27008003	Jeg løftet mine øyne, og se - en vær sto foran elven. Den hadde to horn. Begge hornene var høye, men det ene var høyere enn det andre, og det høyeste vokste sist fram.
27008004	Jeg så væren stange mot vest og mot nord og mot sør. Ingen dyr kunne stå seg mot den, og ingen kunne berge noen fra dens vold. Den gjorde som den ville og ble stor og mektig.
27008005	Mens jeg så på dette, se, da kom det en geitebukk fra vest. Den for fram over hele jorden uten å komme nær marken. Og bukken hadde et veldig horn mellom øynene.
27008006	Den kom like bort til væren med de to hornene, den jeg så foran elven, og sprang imot den i sin voldsomme kraft.
27008007	Jeg så at den kom tett innpå væren og for løs på den i sinne. Den stanget til den og brakk begge hornene på den. Væren hadde ikke kraft til å stå seg mot den. Bukken kastet den til jorden og tråkket på den, og ingen kunne berge væren fra dens makt.
27008008	Geitebukken ble overmåte mektig. Men nettopp som den hadde nådd sin fulle styrke, ble det store hornet brukket av. I dets sted vokste det opp fire horn, store å se til. De vendte mot himmelens fire hjørner.
27008009	Fra ett av dem skjøt det fram et lite horn, som vokste seg overmåte stort mot sør og mot øst og mot det fagre land.
27008010	Det vokste helt opp til himmelens hær og kastet noen av hæren og av stjernene til jorden, og tråkket dem ned.
27008011	Ja, helt til hærens fyrste hevet det seg. Det tok fra ham det stadige offer, og stedet for hans helligdom ble omstyrtet.
27008012	Sammen med det stadige offer ble hæren overgitt til ødeleggelse for frafallets skyld. Og hornet kastet sannheten til jorden. Det hadde fremgang med alt det foretok seg.
27008013	Så hørte jeg en av de hellige tale. Og en annen hellig sa til ham som talte: Hvor lang tid gjelder synet om det stadige offer og det ødeleggende frafall - at både helligdom og hær overgis til å bli tråkket ned?
27008014	Og han sa til meg: To tusen tre hundre aftener og morgener, så skal helligdommen komme til sin rett igjen.
27008015	Da jeg, Daniel, hadde sett dette synet og søkte å forstå det, se, da sto det med ett foran meg en skikkelse som så ut som en mann.
27008016	Og jeg hørte et menneskes røst mellom Ulais bredder. Han ropte: Gabriel! Forklar synet for ham!
27008017	Så kom han til det stedet hvor jeg sto. Og da han kom, ble jeg forferdet og falt på mitt ansikt. Han sa til meg: Gi akt, menneskebarn! For synet sikter til endens tid.
27008018	Mens han talte til meg, sank jeg sanseløs ned med ansiktet mot jorden. Men han rørte ved meg og reiste meg opp.
27008019	Og han sa: Se, jeg vil nå kunngjøre deg hva som skal skje i vredens siste tid. For synet sikter til den tiden som er fastsatt for enden.
27008020	Væren som du så, den med de to horn, er kongene av Media og Persia.
27008021	Den raggete bukken er kongen av Grekenland, og det store hornet mellom dens øyne er den første kongen.
27008022	Når dette hornet ble brukket av, og det kom fire andre i dets sted, så betyr det at fire kongeriker skal oppstå av hans folk, men ikke med hans kraft.
27008023	I den siste tid av deres herredømme, når overtrederne har fylt sine synders mål, skal det stå fram en konge med frekt ansikt og kyndig i onde råd.
27008024	Hans makt skal bli stor, men ikke ved egen kraft. Han skal gjøre fryktelig stor skade og ha fremgang med alt det han foretar seg. Mektige fyrster og de helliges folk skal han ødelegge.
27008025	Fordi han er klok, skal hans svikefulle fremferd lykkes for ham. Han skal opphøye seg i sitt hjerte. Mange skal han ødelegge i deres trygghet. Ja, mot fyrstenes fyrste skal han sette seg opp, men uten menneskehånd skal han bli knust.
27008026	Synet om aftener og morgener, som det var tale om, er sannhet. Men gjem du synet, for det sikter til en fjern fremtid.
27008027	Men jeg, Daniel, ble rent avmektig, og jeg ble syk i mange dager. Så sto jeg opp og gjorde min tjeneste hos kongen. Jeg var forferdet over synet, men det var ingen som forsto det.
27009001	I Darius’, Ahasverus’ sønns første regjeringsår - han som var av medisk ætt og var blitt konge over kaldeerriket -
27009002	i det første året av hans regjering gransket jeg, Daniel, i bøkene og la merke til tallet på de årene som Herren hadde talt om til profeten Jeremia - at han ville la fulle sytti år gå til ende mens Jerusalem lå i ruiner.
27009003	Da vendte jeg mitt ansikt til Gud Herren for å søke ham med bønn og ydmyke begjæringer, med faste i sekk og aske.
27009004	Jeg ba til Herren min Gud og bekjente og sa: Å Herre! Du store og forferdelige Gud, som holder din pakt og bevarer miskunn mot dem som elsker deg og holder dine bud!
27009005	Vi har syndet og gjort ille, vært ugudelige og satt oss opp mot deg. Vi har veket av fra dine bud og dine lover.
27009006	Vi hørte ikke på dine tjenere, profetene, som talte i ditt navn til våre konger, våre høvdinger og fedre og til alt folket i landet.
27009007	Du, Herre, er rettferdig, men vi må skamme oss. Slik er det på denne dag - Judas menn, Jerusalems innbyggere og hele Israel, både de som er nær, og de som er langt borte, i alle de landene som du har drevet dem bort til på grunn av den troløshet de hadde vist mot deg.
27009008	Herre! Vi må skamme oss, våre konger, våre fyrster og våre fedre, fordi vi har syndet mot deg.
27009009	Hos Herren vår Gud er barmhjertighet og tilgivelse. For vi har satt oss opp mot ham,
27009010	og vi hørte ikke på Herren vår Guds røst og fulgte ikke hans lover, som han satte fram for oss ved sine tjenere profetene.
27009011	Hele Israel har overtrådt din lov, er veket bort fra deg og hørte ikke på din røst. Derfor ble den forbannelsen han hadde sverget å sende, utøst over oss, den som står skrevet i Mose, Guds tjeners lov. For vi hadde syndet mot ham.
27009012	Han har stadfestet det ordet han har talt mot oss og mot våre dommere som dømte oss. Han førte over oss en ulykke så stor at det ikke under hele himmelen er hendt noe slikt som det som er skjedd i Jerusalem.
27009013	Etter det som står skrevet i Mose lov, kom all denne ulykke over oss. Men vi søkte ikke å mildne Herren vår Guds åsyn. Vi omvendte oss ikke fra våre misgjerninger og aktet ikke på din sannhet.
27009014	Derfor hadde Herren stadig ulykken for øye og lot den komme over oss. For Herren vår Gud er rettferdig i alt det han gjør, men vi hørte ikke på hans røst.
27009015	Og nå, Herre vår Gud, du som førte ditt folk ut av landet Egypt med sterk hånd og har vunnet deg et navn, som det er på denne dag! Vi har syndet og vært ugudelige.
27009016	Herre! Etter alle dine rettferdige gjerninger, la nå din vrede og harme vendes bort fra din by Jerusalem, ditt hellige berg! For på grunn av våre synder og våre fedres misgjerninger er Jerusalem og ditt folk blitt til spott for alle dem som bor omkring oss.
27009017	Hør nå, vår Gud, på din tjeners bønn og hans ydmyke begjæringer! La ditt åsyn lyse over din ødelagte helligdom - for din egen skyld, Herre!
27009018	Min Gud, vend ditt øre hit og hør! Åpne dine øyne og se våre ruiner og byen som er nevnt ved ditt navn! Ikke våre egne rettferdige gjerninger legger vi til grunn for våre ydmyke bønner som vi bærer fram for ditt åsyn, men din store barmhjertighet.
27009019	Herre, hør! Herre, tilgi! Herre, gi akt og gjør det, dryg ikke - for din egen skyld, min Gud! For din by og ditt folk er kalt med ditt navn.
27009020	Mens jeg ennå talte og ba og bekjente min egen og mitt folk Israels synd, og bar fram min bønn for min Guds hellige berg for Herrens, min Guds åsyn -
27009021	mens jeg ennå talte i bønnen, da kom Gabriel, den mannen som jeg før hadde sett i synet, og rørte ved meg i min store avmakt. Det var ved tiden for kveldsofferet.
27009022	Han lærte meg, talte til meg og sa: Daniel, nå er jeg kommet hit for å lære deg å forstå.
27009023	Med det samme du begynte å bære fram dine ydmyke bønner, gikk det ut et ord, og nå er jeg kommet for å kunngjøre deg det. For du er høyt elsket. Så merk deg ordet og gi akt på synet.
27009024	Sytti uker er tilmålt ditt folk og din hellige by til å innelukke frafallet og til å forsegle synder og til å dekke over misgjerning og til å føre fram en evig rettferdighet og til å besegle syn og profet* og til å salve et Aller-helligste*.
27009025	Du skal vite og forstå: Fra den tiden et ord går ut om å gjenreise og bygge Jerusalem, inntil en Salvet, en Fyrste, står fram, skal det gå sju uker og sekstito uker. Det skal igjen settes i stand og bygges opp med gater og vollgraver, men under tidenes trengsel.
27009026	Etter de sekstito ukene skal Den Salvede utryddes og intet ha. Byen og helligdommen skal bli ødelagt av folket til en fyrste som kommer - og slutten på det er oversvømmelse. Og inntil enden er det krig, ødeleggelse er fast besluttet.
27009027	Han skal stadfeste en pakt med mange for én uke. Midt i uken skal han bringe matoffer og slaktoffer til å opphøre. På styggedommens vinger skal ødeleggeren komme, og det inntil tilintetgjørelse og fast besluttet straffedom strømmer ned over den som volder ødeleggelsen.
27010001	I perserkongen Kyros’ tredje år kom det i en åpenbaring et ord til Daniel, han som hadde fått navnet Beltsasar. Dette ordet er sant, og det varsler stor trengsel. Han merket seg ordet og ga akt på synet.
27010002	På den tiden hadde jeg, Daniel, sørget i tre uker.
27010003	Fine retter åt jeg ikke. Kjøtt og vin kom ikke i min munn. Heller ikke salvet jeg meg før de tre ukene var til ende.
27010004	På den tjuefjerde dagen i den første måneden sto jeg ved bredden av den store elven, det er Hiddekel.
27010005	Jeg løftet mine øyne, og se - der var en mann, kledd i linklær og med belte av gull fra Ufas om livet.
27010006	Hans legeme var som krysolitt, ansiktet skinte som lynet, hans øyne var som ildsluer, hans armer og ben var å se til som blankt kobber, og lyden av hans ord var som et veldig drønn.
27010007	Jeg, Daniel, var den eneste som så synet. De mennene som var med meg, så ikke synet, men en stor redsel falt på dem, og de flyktet og gjemte seg.
27010008	Så ble jeg alene tilbake. Og da jeg så dette store synet, ble jeg rent maktesløs. Jeg ble likblek i ansiktet, og mistet all min kraft.
27010009	Men jeg hørte lyden av hans ord. Og da jeg hørte lyden av hans ord, sank jeg sanseløs fremover med ansiktet mot jorden.
27010010	Se, da var det en hånd som rørte ved meg og hjalp meg opp, så jeg lå skjelvende på mine knær og hender.
27010011	Og han sa til meg: Daniel, du høyt elskede mann! Gi akt på de ordene jeg vil tale til deg. Reis deg opp igjen, for nå er jeg sendt til deg. Da han talte slik til meg, reiste jeg meg skjelvende opp.
27010012	Så sa han til meg: Frykt ikke, Daniel! For fra den første dagen du vendte ditt hjerte til å vinne forstand og til å ydmyke deg for din Guds åsyn, er dine ord blitt hørt. Og på grunn av dine ord er jeg kommet.
27010013	Perserrikets fyrste sto imot meg i tjueen dager. Men se, da kom Mikael, en av de fremste fyrstene, og hjalp meg, for jeg var holdt tilbake der hos kongene av Persia.
27010014	Nå er jeg kommet for å la deg få vite hva som skal hende ditt folk ved dagenes ende. For dette er igjen et syn om de dagene.
27010015	Da han talte slik til meg, bøyde jeg ansiktet mot jorden og sto målløs.
27010016	Og se, en som lignet et menneske, rørte ved mine lepper. Så åpnet jeg min munn og talte og sa til ham som sto foran meg: Herre, på grunn av synet er store smerter kommet over meg, og jeg har mistet all min kraft.
27010017	Hvordan skulle en slik som jeg, min herres tjener, kunne tale med en slik som min herre er? Hos meg finnes det fra nå av ingen kraft, og det er ikke ånde tilbake i meg.
27010018	Han som lignet et menneske, rørte ved meg igjen, og styrket meg. - Og han sa: Frykt ikke, du høyt elskede mann! Fred være med deg! Vær frimodig og sterk! Og som han talte med meg, fikk jeg styrke, og jeg sa: Tal, herre! For du har styrket meg.
27010019	Da sa han: Vet du hvorfor jeg er kommet til deg? Nå må jeg vende tilbake for å kjempe mot Persias fyrste. Når jeg er gått ut, se, da kommer Grekenlands fyrste.
27010020	Men jeg vil kunngjøre deg hva som er skrevet i sannhetens bok. Det er ikke en eneste som står sterkt med meg mot disse, uten Mikael, han som er fyrste for dere.
27011001	Og jeg sto opp for å styrke og verne ham i mederen Darius’ første år.
27011002	Nå vil jeg kunngjøre sannheten for deg: Se, ennå skal det komme tre konger over Persia, og den fjerde skal samle større rikdom enn dem alle. Når han har vunnet stor makt ved sin rikdom, skal han egge alle mot Grekenlands rike.
27011003	Så skal det oppstå en veldig konge, han skal herske med stor makt og gjøre som han vil.
27011004	Men så snart han har stått fram, skal hans rike brytes i stykker og deles etter de fire vindretninger under himmelen. Det skal ikke tilfalle hans etterkommere og ikke være så mektig som da han hersket - for hans rike skal bli revet opp og gå over til andre enn dem.
27011005	Og Sydens konge skal bli mektig. Men en av hans fyrster skal bli mektigere enn han og råde over et eget rike, han skal ha et stort herredømme.
27011006	Noen år etter skal de slutte forbund. En datter av Sydens konge skal komme til Nordens konge for å skape vennskap mellom dem. Men hun skal ikke lenge formå å utrette noe. Verken han eller datteren som skulle hjelpe ham, skal holde stand. Og da skal de bli overgitt, både de som brakte henne dit, han som avlet henne og han som fikk henne.
27011007	Men et av skuddene fra hennes røtter skal overta hans plass. Han skal dra mot fiendens hær og trenge inn i Nordens konges festninger og gjøre med dem som han vil, og ha overmakt.
27011008	Også deres guder, sammen med deres støpte bilder og kostbare kar av sølv og gull, fører han som bytte til Egypt. Siden holder han seg borte fra Nordens konge i noen år.
27011009	Så skal Nordens konge dra ut mot riket til Sydens konge, men han må vende tilbake til sitt land.
27011010	Og hans sønner skal ruste seg til strid og samle en veldig hær. Den skal dra inn i landet og oversvømme det og strømme igjennom. Så skal den komme igjen, og krigen skal føres helt fram til hans festning.
27011011	Da skal Sydens konge bli harm, og han drar ut for å kjempe mot Nordens konge, som stiller en stor hær. Men den skal gis i hans hånd.
27011012	Når denne hæren er blitt drevet bort, skal han bli overmodig. Han feller titusener, men får likevel ikke overmakten.
27011013	Nordens konge skal komme igjen og stille opp en hær som er større enn den første. Når noen år er gått, kommer han med en stor hær og stor utrustning.
27011014	I de tider gjør mange opprør mot Sydens konge. Voldsmenn av ditt eget folk skal også reise seg, så synet blir stadfestet, men de skal falle.
27011015	Nordens konge skal komme, kaste opp en voll og innta en sterkt befestet by. Sydens hærstyrker vil ikke holde stand, selv ikke hans utvalgte mannskap har kraft til å stå fast.
27011016	Den som rykker mot ham, skal gjøre som han vil, ingen kan stå seg mot ham. Han får fotfeste i det fagre land og fører ødeleggelse med seg.
27011017	Han skal sette seg fore å komme med hele sitt rikes makt, men er villig til å inngå forlik. En kvinne, sin egen datter, skal han gi ham for at hun skal volde ødeleggelse, men han skal ikke få det i stand, og det skal ikke lykkes for ham.
27011018	Så vender han seg mot kystlandene og skal innta mange av dem. Men en hærfører gjør ende på hans hån og lar hans hån falle tilbake på ham selv.
27011019	Da vender han seg mot festningene i sitt eget land. Men han snubler og faller og er ikke mer.
27011020	I hans sted skal det oppstå en som sender en skatteoppkrever gjennom det landet som er rikets pryd*. Etter få dager skal han omkomme, men ikke ved vrede og ikke i krig*.
27011021	I hans sted skal det oppstå et foraktelig menneske. Han har ikke fått overgitt kongedømmets ære, men han kommer uventet og tilegner seg kongedømmet ved list og svik.
27011022	De oversvømmede hærer skal skylles bort foran ham og bli tilintetgjort, likeså forbundsfyrsten.
27011023	Etter at han har inngått forbund med ham, farer han med svik. Han skal dra ut og vinne makten med få folk.
27011024	Uventet gjør han innfall i de mest fruktbare bygdene i landet. Og han skal gjøre ting som verken hans fedre eller hans fedres fedre har gjort. Hærfang og rov og gods skal han strø ut til sine folk. Mot befestede byer legger han opp onde råd. Og det vil vare en tid.
27011025	Sin makt og sitt mot skal han stille opp mot Sydens konge, og kommer med en stor hær. Også Sydens konge skal ruste seg til krig med en overmåte stor og sterk hær. Men han kan ikke holde stand, for det blir lagt opp onde planer mot ham.
27011026	De som spiser ved hans bord, skal ødelegge ham. Hans hær skal strømme fram, men det blir et stort mannefall.
27011027	Begge kongene har ondt i sinne, de sitter ved samme bord og taler løgn. Men det skal ikke lykkes, for ennå dryger det med enden, til den fastsatte tiden er inne.
27011028	Han skal vende tilbake til sitt land med mye gods. I sitt hjerte legger han opp planer mot den hellige pakt. Etter å ha satt dem i verk vender han tilbake til sitt land.
27011029	Til fastsatt tid drar han igjen mot Syden, men denne siste gangen skal det ikke gå som første gang.
27011030	For skip fra Kittim skal komme mot ham. Da blir han skremt og vender tilbake, og han lar sin vrede gå ut over den hellige pakt. Han kommer tilbake, og gir dem fortrinn som forlater den hellige pakt.
27011031	Hærer som han sender ut, skal komme og vanhellige helligdommen, den faste borg. De avskaffer det stadige offer og setter opp den ødeleggende styggedommen.
27011032	Dem som synder mot pakten, lokker han til frafall ved glatte ord. Men de av folket som kjenner sin Gud, skal stå fast og holde ut.
27011033	De forstandige i folket skal lære mengden. Og de skal falle for sverd og bål, ved fangenskap og plyndring i mange dager.
27011034	Mens de ligger under, skal de få en liten hjelp, men mange vil på hyklersk vis slå seg i lag med dem.
27011035	Noen av de forstandige skal undertrykkes, så de kan bli lutret og renset og gjort hvite til endens tid. For ennå dryger det med enden, til den fastsatte tiden er inne.
27011036	Kongen skal gjøre som han vil. Han skal opphøye seg og heve seg over enhver gud, og mot gudenes Gud taler han forferdelige ord. Han skal ha fremgang inntil vreden er til ende. For det som er fastsatt, vil bli fullbyrdet.
27011037	Guden som hans fedre dyrket, akter han ikke, heller ikke kvinnenes lyst eller noen annen gud akter han på, for han skal opphøye seg over alle.
27011038	Men i stedet skal han ære festningenes gud. En gud som hans fedre ikke kjente, ærer han med gull og sølv, edle steiner og andre kostbare ting.
27011039	Slik skal han gjøre i de sterkeste festningene ved den fremmede guden. Dem som vedkjenner seg denne guden, skal han vise stor ære. Han skal sette dem til å herske over mange, og han deler ut jord til dem som lønn.
27011040	I endens tid skal Sydens konge støte sammen med ham. Nordens konge skal storme fram mot ham med vogner og hestfolk og mange skip. Han skal falle inn i landene, oversvømme dem og dra videre.
27011041	Han skal også falle inn i det fagre land. Mange vil falle. Men disse skal slippe unna hans hånd: Edom og Moab og de fremste av Ammons barn.
27011042	Han rekker ut sin hånd mot landene, landet Egypt skal ikke slippe unna.
27011043	Han får makt over de skjulte skattene av gull og sølv, alle kostbarhetene i Egypt. Libyere og etiopiere skal følge hans fotspor.
27011044	Da skal rykter fra Østen og Norden forferde ham. Han drar ut i stor harme for å ødelegge og utrydde mange.
27011045	Han slår opp sine kongelige telt mellom havet og det fagre, hellige fjell. Men så går det mot slutten med ham, og det er ingen som hjelper ham.
27012001	På den tiden skal Mikael stå fram, den store fyrsten som verner om ditt folks barn. Det skal komme en trengselstid som det ikke har vært fra den dagen noe folkeslag ble til og til den tiden. Men på den tiden skal alle de av ditt folk bli frelst som finnes oppskrevet i boken.
27012002	Og de mange som sover i jordens muld, skal våkne opp, noen til evig liv, noen til skam og evig avsky.
27012003	Da skal de forstandige skinne som himmelhvelvingen skinner, og de som har ført mange til rettferdighet, skal skinne som stjernene, evig og alltid.
27012004	Og du, Daniel: Gjem disse ordene og forsegl boken inntil endens tid. Mange skal granske den, og kunnskapen skal bli stor.
27012005	Da så jeg, Daniel, og se - to andre sto der, en på den ene elvebredden og en på den andre elvebredden.
27012006	En av dem sa til mannen som var kledd i linklær, og som sto over elvens vann: Hvor lenge varer det før disse underfulle tingene er til ende?
27012007	Og jeg hørte hva mannen sa, han som var kledd i hvite linklær og sto over elvens vann. Han løftet sin høyre hånd og sin venstre hånd opp mot himmelen og sverget ved ham som lever i evighet: Én tid og tider og en halv tid. Og når det hellige folks makt er fullstendig knust, skal alle disse tingene fullendes.
27012008	Jeg hørte det, men forsto det ikke. Og jeg sa: Herre! Hva blir utgangen på disse tingene?
27012009	Og han sa: Gå bort, Daniel! For disse ordene skal være skjult og forseglet inntil endens tid.
27012010	Mange skal rense seg og gjøre seg hvite og bli prøvd, men de ugudelige skal fortsette å være ugudelige. Og ingen ugudelig skal forstå det, men de forstandige skal forstå.
27012011	Fra den tid det stadige offer blir avskaffet og den ødeleggende styggedommen blir stilt opp, skal det gå ett tusen to hundre og nitti dager.
27012012	Salig er den som venter og når fram til tusen tre hundre og trettifem dager.
27012013	Men gå du til din ende! Du skal hvile og stå opp til din lodd ved dagenes ende.
28001001	Dette er Herrens ord som kom til Hosea, Be’eris sønn, i de dager da Ussia, Jotam, Akas og Hiskia var konger i Juda, og da Jeroboam, Joasjs sønn, var konge i Israel.
28001002	Da Herren begynte å tale til Hosea, sa Herren til ham: Gå og få deg en horkvinne og horebarn! For landet driver hor og følger ikke Herren.
28001003	Da gikk han og tok til ekte Gomer, Diblajims datter, og hun ble med barn og fødte ham en sønn.
28001004	Og Herren sa til ham: Kall ham Jisre’el! For om kort tid vil jeg hjemsøke Israels blodskyld på Jehus hus og gjøre ende på kongedømmet i Israels hus.
28001005	Det skal skje på den dagen at jeg bryter Israels bue i Jisre’els dal.
28001006	Hun ble igjen med barn og fødte en datter, og han sa til ham: Kall henne Lo-Ruhama! For jeg vil ikke mer miskunne meg over Israels hus, så jeg skulle tilgi dem.
28001007	Men over Judas hus vil jeg miskunne meg. Jeg vil frelse dem ved Herren deres Gud. Jeg vil ikke frelse dem ved bue eller sverd eller krig, ved hester eller ryttere.
28001008	Da hun hadde avvent Lo-Ruhama, ble hun igjen med barn og fødte en sønn.
28001009	Og han sa: Kall ham Lo-Ammi! For dere er ikke mitt folk, og jeg vil ikke være JEG ER for dere.
28001010	Men likevel skal tallet på Israels barn bli som havets sand, som ikke lar seg måle eller telle. Og det skal skje: På det stedet hvor det ble sagt til dem: Dere er ikke mitt folk! - skal det bli sagt til dem: Den levende Guds barn!
28001011	Og Judas barn og Israels barn skal fylke seg sammen og ta seg én høvding og dra opp over landet. For stor er Jisre’els dag.
28002001	Si da til brødrene deres: Ammi! Og til søstrene: Ruhama!
28002002	Strid mot deres mor! Gå i strid med henne! For hun er ikke min kone, og jeg er ikke hennes mann. Få henne til å ta bort sine horeminer fra ansiktet og sine utroskaps tegn mellom brystene,
28002003	for at jeg ikke skal kle henne naken og stille henne fram som hun var den dagen hun ble født, og gjøre henne lik en ørken, et tørt land, og la henne dø av tørst!
28002004	Og hennes barn vil jeg ikke miskunne meg over, for de er horebarn.
28002005	For deres mor har drevet hor, hun som fødte dem har båret seg skammelig at - hun sa: Jeg vil gå etter mine elskere, de som gir meg brød og vann, ull og lin, olje og vin.
28002006	Se, derfor stenger jeg veien for deg med torner. Jeg reiser en mur foran henne, så hun ikke finner sine stier.
28002007	Når hun løper etter sine elskere, skal hun ikke nå dem. Når hun søker dem, skal hun ikke finne dem. Da skal hun si: Jeg vil vende tilbake til min første mann. For den gang hadde jeg det bedre enn nå.
28002008	Hun skjønte ikke at det var jeg som ga henne kornet og mosten og oljen, og at det var jeg som ga henne sølv og gull i mengdevis - som de brukte til Ba’al.
28002009	Derfor vil jeg ta tilbake mitt korn i skurdtiden, og min most i frukthøstens tid. Jeg vil ta bort min ull og mitt lin, som tjener til å skjule hennes nakenhet.
28002010	Ja, nå vil jeg blotte hennes skam for hennes elskeres øyne, og ingen skal rive henne ut av min hånd.
28002011	Jeg vil gjøre ende på all hennes glede, hennes fester, hennes nymåner og sabbater og alle hennes høytider.
28002012	Jeg vil ødelegge hennes vintre og hennes fikentre, som hun har talt om og sagt: De er min horelønn, som mine elskere har gitt meg! Og jeg vil gjøre dem til skog, og markens dyr skal ete dem.
28002013	Jeg vil straffe henne for de dagene da hun brente røkelse for Ba’alene og prydet seg med nesering og halssmykke og gikk etter sine elskere, men glemte meg, sier Herren.
28002014	Se, derfor vil jeg lokke henne og føre henne ut i ørkenen og tale vennlig til henne,
28002015	og så snart hun kommer derfra, vil jeg gi henne vingårdene tilbake og gjøre Akors dal til en håpets dør for henne. Hun skal takke der, som i sin ungdoms dager, som den dagen hun dro opp fra landet Egypt.
28002016	Og det skal skje på den dagen, sier Herren, at du skal rope: Min mann! Du skal ikke mer rope til meg: Min Ba’al!
28002017	Jeg vil ta Ba’alenes navn bort fra hennes munn, og de skal ikke mer nevnes ved navn.
28002018	På den dagen vil jeg gjøre en pakt for dem med markens dyr og med himmelens fugler og med jordens kryp. Bue og sverd og krig vil jeg ødelegge og utrydde av landet. Jeg vil la dem bo i trygghet.
28002019	Jeg vil forlove meg med deg for evig tid. Jeg vil forlove meg med deg i rettferdighet og rett, i miskunnhet og barmhjertighet.
28002020	Og jeg vil forlove meg med deg i troskap, og du skal kjenne Herren.
28002021	Det skal skje på den dagen at jeg vil bønnhøre, sier Herren. Jeg vil bønnhøre himmelen, og den skal bønnhøre jorden.
28002022	Jorden skal bønnhøre kornet og mosten og oljen, og de skal bønnhøre Jisre’el.
28002023	Jeg vil plante henne for meg i landet. Jeg vil miskunne meg over Lo-Ruhama, og jeg vil si til Lo-Ammi: Du er mitt folk! - og det skal svare: Min Gud!
28003001	Og Herren sa til meg: Gå igjen bort og elsk en kvinne som er elsket av sin venn og likevel bryter ekteskapet, likesom Herren elsker Israels barn, men de vender seg til andre guder og elsker rosinkaker!
28003002	Da kjøpte jeg meg en slik kvinne for femten sekel sølv og en homer bygg og en letek bygg.
28003003	Og jeg sa til henne: I mange dager skal du få sitte alene her hos meg. Du skal ikke få drive hor. Du skal ikke ha med noen mann å gjøre. På samme vis skal jeg bære meg at mot deg.
28003004	For i mange dager skal Israels barn sitte uten konge og fyrste, uten offer og billedstøtte, uten efod og husguder.
28003005	Deretter skal Israels barn vende om og søke Herren sin Gud og David, sin konge. Bevende skal de søke Herren og hans gaver i de siste dager.
28004001	Hør Herrens ord, dere Israels barn! For Herren har sak med dem som bor i landet, fordi det ingen sannhet og ingen kjærlighet og ingen gudskunnskap finnes i landet.
28004002	De sverger og lyver, myrder og stjeler og bryter ekteskapet. De farer fram med vold, og mord følger på mord.
28004003	Derfor skal landet sørge, og alle som bor der, skal tæres bort, både markens dyr og himmelens fugler, ja, også havets fisker skal utryddes.
28004004	Likevel må ingen gå i rette med noen eller refse ham. For ditt folk er lik dem som tretter med en prest.
28004005	Du skal omkomme om dagen, og profeten skal omkomme med deg om natten, og jeg vil tilintetgjøre din mor.
28004006	Mitt folk går til grunne fordi det ikke har kunnskap. Fordi du har forkastet kunnskapen, forkaster jeg deg, så du ikke skal tjene meg som prest. Du glemte din Guds lov, derfor vil også jeg glemme dine barn.
28004007	Jo flere de ble, dess mer syndet de mot meg. Deres ære vil jeg skifte om til skam.
28004008	De lever av mitt folks synd, og lengter etter deres misgjerning.
28004009	Derfor skal det gå med presten som med folket. Jeg vil straffe ham for hans ferd og gi ham gjengjeld for hans gjerninger.
28004010	De skal ete og ikke bli mette. De skal drive hor og ikke utbre seg. For de har holdt opp å akte på Herren.
28004011	Hor og vin og most tar forstanden bort.
28004012	Mitt folk spør sitt trestykke til råds, og dets kjepp gir det svar. For en horeånd har ført dem vill, så de driver hor og går bort fra sin Gud.
28004013	På fjelltoppene ofrer de, og på haugene brenner de røkelse under eiketrær og popler og terebinter, fordi skyggen der er god. Derfor driver døtrene deres hor, og deres svigerdøtre gjør seg skyldige i ekteskapsbrudd.
28004014	Jeg vil ikke hjemsøke deres døtre for deres hor, eller deres svigerdøtre for deres ekteskapsbrudd. For mennene går selv avsides med horkvinnene og ofrer med tempelhorene. Slik går et uforstandig folk til grunne.
28004015	Selv om du, Israel, driver hor, så må ikke Juda gjøre seg skyldig i slikt! Gå ikke til Gilgal og dra ikke opp til Bet-Aven og sverg ikke: Så sant Herren lever!
28004016	For Israel er som en ustyrlig ku. Vil Herren da la dem beite som lam på vide marker?
28004017	Efra’im er bundet til avgudsbilder. La ham fare!
28004018	Rusen deres er forbi. Vilt har skjoldene deres horet. Voldsomt har de elsket det som skammelig er.
28004019	Et stormvær griper dem med sine vinger, og de skal bli til skamme med sine offer.
28005001	Hør dette, dere prester! Gi akt, du Israels hus! Og du kongehus, vend øret til! For dommen gjelder dere. For en snare har dere vært på Mispa og et utspent nett på Tabor.
28005002	Deres opprørere er falt dypt i synd. Men jeg skal tukte dem alle.
28005003	Jeg kjenner Efra’im, og Israel er ikke skjult for meg. For nå har du drevet hor, Efra’im! Israel er blitt urent.
28005004	Deres gjerninger hindrer dem fra å vende om til sin Gud. For de har en horeånd i sitt indre, og Herren kjenner de ikke.
28005005	Israels stolthet skal vitne mot ham like i ansiktet. Israel og Efra’im skal omkomme for sin misgjernings skyld, og også Juda skal omkomme med dem.
28005006	De skal gå med sine sauer og okser for å søke Herren, men ikke finne ham. Han har dratt seg bort fra dem.
28005007	De har båret seg troløst at mot Herren, for de har født uekte barn. Nå skal nymånen fortære både dem og alt det de eier.
28005008	La hornet lyde i Gibea, og trompeten i Rama! Blås alarm i Bet-Aven! Fienden er etter deg, Benjamin!
28005009	Efra’im skal bli til en ørken på straffens dag. Blant Israels stammer har jeg kunngjort det som sikkert vil skje.
28005010	Judas fyrster er blitt lik dem som flytter grensesteiner. Over dem vil jeg utøse min harme som vann.
28005011	Efra’im blir undertrykt, knust ved dom. For han fant for godt å følge menneskers bud.
28005012	Og jeg er som møll for Efra’im og som råttenhet for Judas hus.
28005013	Da Efra’im så sin sykdom og Juda sitt sår, da gikk Efra’im til Assur og sendte bud til kong Jareb. Men han skal ikke kunne helbrede dere, og deres sår skal ikke bli legt.
28005014	For jeg er som en løve mot Efra’im og som en ung løve mot Judas hus. Jeg river i stykker og går min vei. Jeg sleper byttet bort, og det er ingen som frelser.
28005015	Jeg vil gå min vei, jeg vil vende tilbake til mitt sted, inntil de erkjenner seg skyldige og søker mitt åsyn. I sin trengsel skal de søke meg med alvor.
28006001	Kom, la oss vende om til Herren! For det er han som har revet i stykker, men han vil også lege oss. Han slo, men han vil også forbinde oss.
28006002	Han vil gjøre oss levende etter to dager. På den tredje dagen vil han reise oss opp, og vi skal leve for hans åsyn.
28006003	Så la oss lære å kjenne Herren! La oss søke med iver å lære ham å kjenne! Hans oppgang er så viss som morgenrøden, og han kommer til oss som regnet, som et senregn som væter jorden.
28006004	Hva skal jeg gjøre med deg, Efra’im? Hva skal jeg gjøre med deg, Juda? For deres kjærlighet er som en morgensky, lik duggen som tidlig går bort.
28006005	Derfor har jeg hogd løs på dem ved profetene, drept dem ved min munns ord. Dommene over deg for ut som lyn.
28006006	For jeg har lyst til kjærlighet og ikke til slaktoffer, til gudskunnskap mer enn til brennoffer.
28006007	Men de har brutt pakten, likesom Adam. Der har de vært troløse mot meg.
28006008	Gilead er en by med ugjerningsmenn, full av blodspor.
28006009	Lik en røverskare som lurer på folk, er hele presteflokken. De myrder på veien til Sikem. Ja, skammelige ting har de gjort.
28006010	I Israels hus har jeg sett grufulle ting. Der er Efra’im hengitt til hor, der er Israel blitt urent.
28006011	Også for deg, Juda, er det fastsatt en høst, når jeg gjør ende på mitt folks fangenskap.
28007001	Når jeg vil lege Israel, da åpenbares Efra’ims misgjerning og Samarias ondskap. For de farer med svik. Tyver bryter seg inn, og røverskarer plyndrer utenfor.
28007002	De tenker ikke på at jeg husker all deres ondskap. Nå har deres gjerninger omringet dem, de er kommet for mitt åsyn.
28007003	De gleder kongen med sin ondskap, og høvdingene med sine løgner.
28007004	Alle sammen er de ekteskapsbrytere. De ligner en ovn som bakeren har hetet opp. Han holder bare opp med å fyre fra deigen eltes til den er syret.
28007005	På vår konges dag drikker fyrstene seg syke av den hete vinen. Han rekker spottere hånden.
28007006	De gjør sitt hjerte så hett som en ovn mens de ligger på lur. Hele natten sover deres vrede, men om morgenen brenner den som luende ild.
28007007	Alle sammen blir de hete som en ovn og fortærer sine dommere. Alle deres konger er falt. Det er ingen iblant dem som kaller på meg.
28007008	Efra’im blander seg med folkene. Efra’im er blitt en kake som ikke er vendt.
28007009	Fremmede har fortært hans kraft, men han vet det ikke. Hans hår er alt gråsprengt, men han vet det ikke.
28007010	Israels stolthet vitner mot ham like i hans ansikt. Men han vender ikke om til Herren sin Gud og søker ham ikke tross alt dette.
28007011	Efra’im er blitt som en enfoldig due, uten forstand. De kaller på Egypt, de går til Assur.
28007012	Så snart de går, vil jeg spenne nettet mitt over dem. Jeg drar dem ned som himmelens fugler. Jeg vil tukte dem, som det allerede er forkynt for deres menighet.
28007013	Ve dem, at de flyktet bort fra meg! Ødeleggelse over dem, fordi de er falt fra meg! Jeg ville forløse dem, men de talte løgn mot meg.
28007014	De roper ikke til meg fra hjertet, men de ligger og hyler på sitt leie. De trenger seg sammen for å få korn og most, men de vender seg bort fra meg.
28007015	Det er jeg som har lært dem opp, og som har styrket deres armer. Men mot meg har de ondt i sinne.
28007016	De vender seg, men ikke mot det høye. De er blitt som en sviktende bue. Deres høvdinger faller for sverdet for sin rasende tunges skyld. Dette blir for dem til spott i landet Egypt.
28008001	Sett hornet for munnen! - Som en ørn kommer fienden over Herrens hus, fordi de har brutt pakten med meg og syndet mot min lov.
28008002	De skal rope til meg: Min Gud! Vi israelitter kjenner deg!
28008003	Israel har støtt det gode fra seg. Fienden skal forfølge ham.
28008004	De har valgt seg konger som ikke kom fra meg. De valgte høvdinger uten at jeg visste om det. Av sitt sølv og gull har de gjort seg avgudsbilder, så de skulle bli utryddet.
28008005	Motbydelig er din kalv, Samaria! Min vrede er opptent mot dem. Hvor lenge skal renhet være umulig å finne?
28008006	Et verk av Israel er den. En kunstner har gjort den. Den er ikke noen gud. Ja, til splinter skal den bli, Samarias kalv!
28008007	For de sår vind og skal høste storm. Deres korn får ikke aks, deres grøde gir ikke føde. Om den gir noe, skal fremmede sluke det.
28008008	Israel er oppslukt. Nå er de blant folkene lik et kar som ingen bryr seg om.
28008009	De dro opp til Assur lik et villesel som går sine egne veier. Efra’im kjøper seg elskere.
28008010	Men om de så kjøpslår med folkene, vil jeg nå samle dem dit, og de skal begynne å bli færre under storkongens byrder.
28008011	Fordi Efra’im har gjort seg så mange altere til å synde med, er de blitt ham altere til synd.
28008012	Om jeg skriver ham mine lover i tusentall, så blir de likevel aktet for noe fremmed.
28008013	Som offergaver til meg ofrer de kjøtt som de selv eter. Herren har ikke behag i dem. Nå vil han minnes deres misgjerninger og straffe dem for deres synder - de skal vende tilbake til Egypt.
28008014	Israel glemte sin skaper. Han bygde seg palasser, Juda bygde seg mange befestede byer. Men jeg vil sende ild mot hans byer, og den skal fortære palassene.
28009001	Gled deg ikke, Israel! Juble ikke, likesom folkene! For du har forlatt din Gud i hor. Du har elsket horelønn på hvert sted hvor de tresker korn.
28009002	Treskeplassen og vinpressen skal ikke kunne fø dem, mosten skal slå feil for dem.
28009003	De skal ikke bli boende i Herrens land. Men Efra’im skal vende tilbake til Egypt, i Assur skal de ete det som er urent.
28009004	De skal ikke ofre vin til drikkoffer for Herren, og deres slaktoffer skal ikke behage ham. Som sorgens brød skal det være for dem. Alle som spiser det, skal bli urene. For sitt brød har de for seg selv, det kommer ikke i Herrens hus.
28009005	Hva vil dere gjøre på høytidsdagen, på Herrens festdag?
28009006	For de drar bort for ødeleggelsens skyld. Egypt skal samle dem, Memfis begrave dem. Deres sølvsmykker skal nesler ta i eie. Torner skal vokse i deres telt.
28009007	Kommet er straffedommens dager! Kommet er gjengjeldelsens dager! Israel skal få merke det: En dåre er profeten, vanvittig er Åndens mann! - fordi din misgjerning er så stor og ditt fiendskap så sterkt.
28009008	Profeten er en vokter for Gud over Efra’im. Profeten er en fuglefangersnare på alle sine veier, og det er fiendskap i hans Guds hus.
28009009	De er sunket dypt i fordervelse, som i Gibeas dager. Han vil minnes deres misgjerning, han vil hjemsøke deres synder.
28009010	Som druer i ørkenen fant jeg Israel, som den tidligste frukt på et fikentre i dets første tid så jeg deres fedre. Men da de kom til Ba’al-Peor, viet de seg til avgudsdyrkelse og ble avskyelige likesom den de elsket.
28009011	Efra’ims herlighet skal fly bort som en fugl. Ingen fødsel, intet fruktsommelig morsliv, ingen unnfangelse!
28009012	Ja, selv om de fostrer fram sine barn, vil jeg gjøre dem barnløse, så ikke noe menneske blir tilbake. Ve dem når jeg forlater dem!
28009013	Efra’im er, som jeg har sett, plantet på en eng som Tyrus. Men Efra’im må føre sine barn ut til bøddelen.
28009014	Gi dem, Herre! - Ja, hva skal du gi dem? Gi dem morsliv som føder i utide, og bryster som er uttørket.
28009015	All deres ondskap er samlet i Gilgal. Ja, der har jeg fattet hat til dem. For deres onde gjerningers skyld vil jeg drive dem ut av mitt hus. Jeg vil ikke elske dem mer. Alle deres førere er opprørere.
28009016	Efra’im er slått ned. Deres rot er blitt tørr. Frukt skal de ikke bære. Om de så føder, vil jeg drepe deres dyre livsfrukt.
28009017	Min Gud skal forkaste dem, fordi de ikke har hørt på ham. De skal vanke om blant folkene som flyktninger.
28010001	Israel er et frodig vintre, som bærer frukt. Jo mer frukt han fikk, dess flere altere bygde han. Jo bedre det gikk med landet hans, dess vakrere billedstøtter gjorde han seg.
28010002	Deres hjerte er delt. Nå skal de bøte. Han skal bryte ned deres altere og ødelegge billedstøttene.
28010003	Ja, nå skal de si: Vi har ingen konge! For vi har ikke fryktet Herren - og kongen, hva kan vel han gjøre for oss?
28010004	De har talt tomme ord, sverget falskt, inngått forbund. Og retten skyter opp som giftige vekster på markens furer.
28010005	For Bet-Avens kalv er Samarias innbyggere i angst. Ja, dens folk sørger over den, og dens avgudsprester skjelver for den - for dens herlighet, fordi den er ført bort fra dem.
28010006	Også den skal bli ført til Assur, som en gave til kong Jareb. Skam skal Efra’im høste. Israel skal bli til skamme over sine planer.
28010007	Samarias konge skal bli borte som en treflis på vannet.
28010008	Avens offerhauger, Israels synd, skal tilintetgjøres. Torner og tistler skal skyte opp på deres altere. De skal si til fjellene: Skjul oss! - og til haugene: Fall over oss!
28010009	Fra Gibeas dager har du syndet, Israel! De har bare fortsatt. Skal ikke krigen mot de onde nå dem i Gibea?
28010010	Jeg vil tukte dem når jeg så ønsker. Folkeslag skal samles imot dem, når jeg tukter dem for deres dobbelte synd.
28010011	Efra’im er en temmet kvige, som gjerne vil treske. Men jeg legger et åk på hennes fagre hals. Jeg vil spenne Efra’im for, Juda skal pløye, Jakob skal harve.
28010012	Så dere en sæd, som rettferdigheten krever! Få dere en høst etter kjærlighetens bud! Bryt dere nytt land! For nå er det tiden til å søke Herren, til han kommer og lar rettferdighet regne over dere.
28010013	Dere har pløyd ugudelighet, dere har høstet urett. Dere har spist løgnens frukt. For du har satt din lit til din ferd og til dine mange helter.
28010014	Derfor skal det reise seg krigslarm blant dine stammer. Alle dine festninger skal bli ødelagt, likesom Sjalman ødela Bet-Arbel på stridens dag, da både mor og barn ble knust.
28010015	Slik skal han gjøre med deg, Betel, for din store ondskaps skyld! Når det lysner til dag, er det ute med - ja, helt ute med Israels konge.
28011001	Da Israel var ung, hadde jeg ham kjær. Fra Egypt kalte jeg min sønn.
28011002	Jo mer de kalte på dem, dess mer gikk de bort fra dem. De ofrer til Ba’alene og brenner røkelse for de utskårne bildene.
28011003	Og det var da jeg som lærte Efra’im å gå og tok dem på mine armer. Men de skjønte ikke at jeg helbredet dem.
28011004	Med menneskebånd dro jeg dem, med kjærlighetens rep. Jeg var for dem som de som letter åket over kjevene, og jeg ga ham føde.
28011005	Han skal ikke vende tilbake til landet Egypt, men Assur skal være hans konge. For de ville ikke vende om.
28011006	Sverdet skal fare om i hans byer og tilintetgjøre hans bommer og ete om seg - for deres onde råds skyld.
28011007	For mitt folk henger fast ved sitt frafall fra meg. Selv om de kaller på Den Høyeste, vil han ikke reise dem opp.
28011008	Hvordan skal jeg kunne oppgi deg, Efra’im? Hvordan skal jeg kunne gi deg til pris, Israel? Hvordan skal jeg kunne gi deg opp som Adma, gjøre med deg som med Sebojim? Mitt hjerte vender seg i meg, all min medynk våkner.
28011009	Jeg vil ikke fullbyrde min brennende vrede, jeg vil ikke igjen ødelegge Efra’im. For jeg er Gud og ikke et menneske, Den Hellige i din midte. Jeg kommer ikke med glødende harme.
28011010	De skal følge Herren. Han skal brøle som en løve. Ja, han skal brøle. Og bevende skal hans barn komme fra havet.
28011011	Bevende skal de komme som en fugl fra Egypt, som en due fra Assurs land, og jeg vil la dem bo i sine hus, sier Herren.
28012001	Efra’im har omringet meg med løgn, og Israels hus med svik. Juda er ennå gjenstridig mot Gud, mot Den Hellige, han som er trofast.
28012002	Efra’im lengter etter vind, han jager etter østavær. Hele dagen dynger han opp løgn og ødeleggelse. De inngår pakt med Assur, de fører olje til Egypt.
28012003	Herren har trette med Juda. Han skal hjemsøke Jakob for hans ferd og betale ham etter hans gjerninger.
28012004	I mors liv holdt han sin bror i hælen, og i sin manndomskraft kjempet han med Gud.
28012005	Han kjempet med engelen og vant, han gråt og ba om nåde. I Betel møtte han ham, der talte han med oss.
28012006	Og Herren, hærskarenes Gud - Herren er det navnet han skal kalles med.
28012007	Og du - til din Gud skal du vende om. Hold fast ved miskunnhet og rett, og vent stadig på din Gud!
28012008	I kremmerfolkets hånd er det falsk vekt. Det er hans lyst å gjøre urett.
28012009	Og Efra’im sier: Ja, jeg er blitt rik, jeg har vunnet meg gods. Men i alt mitt strev skal ingen kunne finne noen urett, noen synd.
28012010	Men jeg er Herren din Gud fra landet Egypt. Jeg vil ennå la deg bo i telt likesom i høytidsdagene.
28012011	Jeg har talt til profetene, og har latt dem se syner i mengde. Og gjennom profetene har jeg talt i lignelser.
28012012	Er Gilead fullt av misgjerninger, så skal de også bli helt til intet. Har de ofret okser i Gilgal, så skal også deres altere bli som steinrøyser langsmed markens furer.
28012013	Jakob flyktet til Arams land, Israel tjente for å vinne en hustru - for å vinne en hustru voktet han sauer.
28012014	Men ved en profet førte Herren Israel opp fra Egypt, og ved en profet voktet han det.
28012015	Efra’im har vakt bitter harme. Derfor skal hans Herre la hans blodskyld komme over ham, og hans hån skal han gjengjelde ham.
28013001	Når Efra’im talte, ble alle redde. Han raget høyt opp i Israel. Da førte han skyld over seg ved å dyrke Ba’al, og døde.
28013002	Og nå blir de ved å synde og gjøre seg støpte bilder av sitt sølv, avguder etter sin egen forstand, alle sammen håndverkeres arbeid. Folk sier om dem: De ofrer mennesker og kysser kalver!
28013003	Derfor skal de bli som en morgensky, lik duggen som tidlig svinner bort, lik agner som vinden fører bort fra treskeplassen, og som røk fra skorsteinen.
28013004	Men jeg er Herren din Gud fra landet Egypt. Noen annen Gud enn meg kjenner du ikke. Noen annen frelser finnes det ikke.
28013005	Det var jeg som sørget for deg i ørkenen, i det brennhete landet.
28013006	Fordi beitet deres var godt, ble de mette. Og da de ble mette, opphøyet de seg i sitt hjerte, så de glemte meg.
28013007	Da ble jeg mot dem som en løve. Som en leopard lurer jeg ved veien.
28013008	Jeg vil møte dem som en bjørn som ungene er tatt fra, og rive opp brystet deres. Jeg vil fortære dem som en løvinne. Markens ville dyr skal slite dem i stykker.
28013009	Israel, det er blitt til din ødeleggelse at du har satt deg opp mot meg, jeg som er din hjelp.
28013010	Hvor er da din konge, at han skulle kunne frelse deg i alle dine byer? Og hvor er dine dommere, de du talte om da du sa: Gi meg en konge og høvdinger?
28013011	Jeg gir deg en konge i min vrede, og tar ham bort igjen i min harme.
28013012	Efra’ims misgjerning er samlet opp, hans synd er tatt vare på.
28013013	Veer som hos den fødende kvinne skal komme over ham. Han er en uforstandig sønn. Når tiden er der, kommer han ikke fram fra mors liv.
28013014	Av dødsrikets vold vil jeg frelse dem ut. Fra døden vil jeg forløse dem. Død, hvor er din pest? Dødsrike, hvor er din sott? - Anger er skjult for mine øyne.
28013015	For han bærer frukt, der han står blant sine brødre. Men det kommer en østavind, et Herrens vær, som drar opp fra ørkenen. Brønnen blir tom, og kilden tørkes ut. Den røver hele skattkammeret med alle dets kostbare ting.
28014001	Samaria skal bøte fordi det har vært gjenstridig mot sin Gud. For sverdet skal de falle. Deres små barn skal bli knust, og de kvinnene som er med barn, skal skjæres opp.
28014002	Vend om, Israel, til Herren din Gud! For du er falt ved din misgjerning.
28014003	Kom med ord og vend om til Herren! Si til ham: Forlat all misgjerning og ta imot det gode vi kan yte - så skal vi gi deg våre leppers offergaver!
28014004	Assur skal ikke hjelpe oss! På hester vil vi ikke ride! Vi vil ikke mer si til våre henders verk: Vår Gud! - For det er hos deg den farløse finner miskunn.
28014005	Jeg vil lege deres frafall. Jeg vil elske dem av hjertet, for min vrede har vendt seg fra dem.
28014006	Jeg vil være som dugg for Israel. Han skal blomstre som en lilje, og han skal slå røtter som skogen på Libanon.
28014007	Hans skudd skal bre seg vidt utover. Hans løv skal skinne som oljetreet, og han skal dufte som Libanon.
28014008	De som sitter i hans skygge, skal igjen dyrke korn og blomstre som vintreet. Minnet om ham skal være som Libanons vin.
28014009	Efra’im! Hva har jeg mer med avguder å gjøre? Jeg vil bønnhøre ham og se til ham. Jeg er som en grønn sypress, din frukt kommer fra meg.
28014010	Hvem er vis, så han skjønner dette, forstandig, så han merker seg det? For Herrens veier er rette. De rettferdige ferdes på dem, men overtrederne snubler der.
29001001	Herrens ord som kom til Joel, Petuels sønn.
29001002	Hør dette, dere gamle! Lytt, alle som bor i landet! Har slikt skjedd i deres dager eller i deres fedres dager?
29001003	Fortell deres barn om det. De skal fortelle det til sine barn, og deres barn igjen til en kommende slekt.
29001004	Det gnageren har levnet, åt vrimleren opp. Det vrimleren levnet, åt slikkeren opp. Det slikkeren levnet, åt ødeleggeren opp.
29001005	Våkn opp, dere drukne, og gråt! Jamre dere, alle vindrikkere, fordi mosten er revet bort fra munnen deres!
29001006	For et folk er dratt opp mot mitt land, mektig og talløst. Dets tenner er løvetenner, det har jeksler som en løvinne.
29001007	Mine vintrær har de ødelagt, mine fikentrær har de knekket - de er avplukket og bare, deres greiner er hvite.
29001008	Klag som en jomfru som bærer sørgedrakt for sin ungdoms brudgom!
29001009	Matoffer og drikkoffer er revet bort fra Herrens hus. Prestene, Herrens tjenere, sørger.
29001010	Marken er lagt øde, jorden sørger. For kornet er ødelagt, mosten er tørket inn, oljen er svunnet bort.
29001011	Bøndene er skuffet, vindyrkerne klager. For hvete og bygg, markens grøde, er gått tapt.
29001012	Vintreet er tørket, fikentreet er visnet, granatepletreet og palmen og epletreet, hvert tre på marken er tørket bort. Ja, all fryd er forsvunnet fra menneskenes barn.
29001013	Kle dere i sørgeklær og klag, dere prester! Skrik, dere som gjør tjeneste ved alteret! Gå inn og sitt hele natten i sørgedrakt, dere min Guds tjenere! For matoffer og drikkoffer blir holdt tilbake fra deres Guds hus.
29001014	Tillys en hellig faste, utrop en høytidssamling. Samle de eldste, ja, alle som bor i landet, til Herrens, deres Guds hus, og rop til Herren!
29001015	Ve oss, for en dag! For nær er Herrens dag. Den kommer med ødeleggelse fra Den Allmektige.
29001016	Er ikke maten blitt borte for våre øyne, glede og fryd fra vår Guds hus?
29001017	Såkornet er tørket bort under mulden som dekker det. Forrådshusene er ødelagt. Låvene er revet ned, for kornet er utskjemt.
29001018	Hvor buskapen rauter! Bølingene streifer skremt omkring, for det finnes ikke beite. Også saueflokken må lide.
29001019	Til deg, Herre, roper jeg! For ild har fortært beitene i ødemarken, flammer har forbrent alle markens trær.
29001020	Også markens ville dyr stønner opp til deg, for bekkene er uttørket. Og ild har fortært beitene i ødemarken.
29002001	Blås i horn på Sion! Blås alarm på mitt hellige berg! La alle som er i landet beve. For Herrens dag kommer - den er nær.
29002002	En dag med mørke og mulm, en dag med skyer og skodde som folder seg ut over fjellene som morgenrøde - et stort og mektig folk. Det har ikke hatt sin like i svunnen tid, og skal heller ikke få sin like i år som kommer, fra slekt til slekt.
29002003	Foran dem fortærer ild, etter dem brenner flammen. Som Edens hage er landet foran dem, bakom er det en øde ørken. Ingen slipper unna dem.
29002004	De er å se til som hester, som ryttere farer de av sted.
29002005	Som larm av vogner lyder det når de hopper over fjelltoppene, det lyder som når flammene fortærer halm. De er et sterkt folk, rustet til krig.
29002006	Folkeslag skjelver for dem. Alle ansikter blir blussende røde.
29002007	Som helter løper de av sted. Som krigsmenn stiger de opp på murene. Hver av dem drar fram sin vei og bøyer ikke av fra sine stier.
29002008	De trenger ikke hverandre til side, de går fram hver på sin egen vei. Mellom kastespyd styrter de fram og stanser ikke i sitt løp.
29002009	De farer omkring i byen, de løper på muren. De trenger inn i husene, som tyver stiger de inn gjennom vinduene.
29002010	Foran dem skjelver jorden, og himmelen rister. Sol og måne sortner og stjernene slutter å skinne.
29002011	Herren lar sin røst høre foran sin fylking. For hans hær er veldig stor, og sterk er den som fullbyrder hans ord. Stor og forferdelig er Herrens dag - hvem kan utholde den?
29002012	Men selv nå, sier Herren, vend om til meg av hele deres hjerte, med faste og gråt og klage.
29002013	Riv hjertet i stykker, ikke klærne! Vend om til Herren deres Gud! For han er nådig og barmhjertig, langmodig og rik på miskunn, og han angrer det onde.
29002014	Hvem vet? Han kunne vende om og angre, og la en velsignelse bli igjen etter seg, til matoffer og drikkoffer for Herren deres Gud.
29002015	Blås i horn på Sion! Lys ut en hellig faste! Rop ut en høytidssamling!
29002016	Samle folket, innvi forsamlingen! Kall de gamle sammen! Samle de små barna, også de som dier mors bryst! La brudgommen gå ut av sitt rom og bruden av sitt kammer!
29002017	Mellom forhallen og alteret skal prestene, Herrens tjenere, stå gråtende og si: Herre, spar ditt folk! Overgi ikke din arv til vanære, så hedninger får herske over den! Hvorfor skal de si blant folkene: Hvor er deres Gud?
29002018	Da blir Herren nidkjær for sitt land, og han sparer sitt folk.
29002019	Og Herren svarer og sier til sitt folk: Se, jeg sender dere korn og most og olje så dere blir mette. Og jeg vil ikke mer overgi dere til vanære blant hedningene.
29002020	Fienden fra Norden vil jeg drive langt bort fra dere, og jage ham til et tørt og øde land - hans fortropp til havet i øst, hans baktropp til havet i vest. Stank skal stige opp fra ham, en motbydelig lukt. Altfor store ting har han satt seg fore.
29002021	Frykt ikke, du åkerjord! Fryd deg og vær glad! For store ting har Herren gjort.
29002022	Frykt ikke, dere markens dyr! For beitene i ødemarken grønnes. Trærne bærer frukt, fikentreet og vintreet gir av sin rikdom.
29002023	Og dere Sions barn, fryd og gled dere i Herren deres Gud! For han gir dere læreren til rettferdighet, og så sender han regn ned til dere, tidligregn og senregn, som før.
29002024	Treskeplassene blir fulle av korn, og pressekarene flyter over av most og olje.
29002025	Jeg godtgjør dere de årene da vrimleren åt opp alt - og slikkeren og ødeleggeren og gnageren, min store hær, som jeg sendte mot dere.
29002026	Dere skal ete og bli mette og prise Herrens, deres Guds navn, han som har handlet så underfullt med dere. Og mitt folk skal aldri i evighet bli til skamme.
29002027	Og dere skal kjenne at jeg bor midt i Israel. Jeg er Herren deres Gud, og ingen annen. Og mitt folk skal aldri i evighet bli til skamme.
29003001	Og deretter skal det skje at jeg vil utgyte min Ånd over alt kjød. Deres sønner og døtre skal tale profetiske ord. Deres gamle menn skal ha drømmer, og deres unge menn skal se syner.
29003002	Ja, også over treller og trellkvinner vil jeg utgyte min Ånd i de dager.
29003003	Og jeg vil gjøre underfulle tegn på himmelen og på jorden: blod og ild og røksøyler.
29003004	Solen skal forvandles til mørke og månen til blod, før Herrens dag kommer, den store og forferdelige.
29003005	Og det skal skje: Hver den som påkaller Herrens navn, skal bli frelst. For på Sions berg og i Jerusalem skal det være en flokk som har sluppet unna, slik som Herren har sagt. Og blant de overlevende skal de være som Herren kaller.
29003006	For se, i de dager og på den tid, når jeg gjør ende på Judas og Jerusalems fangenskap,
29003007	da vil jeg samle alle hedningefolk og føre dem ned til Josjafats dal. Der vil jeg holde rettergang med dem på grunn av Israel, mitt folk og min arv, fordi de spredte dem blant hedningefolkene og delte mitt land.
29003008	De kastet lodd om mitt folk. De ga en gutt for en horkvinne. De solgte en pike for vin - og den drakk de opp.
29003009	Og dere, Tyrus og Sidon og alle Filisterlands bygder! Hva vil dere meg? Er det noe dere vil gjengjelde meg, eller vil dere gjøre meg noe? Snart, i hast, skal jeg la deres gjerninger falle tilbake på deres eget hode.
29003010	Dere tok mitt sølv og gull, og førte mine dyreste skatter bort til deres templer.
29003011	Judas barn og Jerusalems barn solgte dere til grekerne for å få dem langt bort fra sitt land.
29003012	Se, jeg kaller dem til oppbrudd fra hvert sted som dere har solgt dem til. Og det som dere har gjort, lar jeg komme tilbake på deres eget hode.
29003013	Deres sønner og døtre vil jeg selge til Judas barn, og de skal selge dem til sabeerne, et folk som bor langt borte, for Herren har talt.
29003014	Rop dette ut blant hedningefolkene: Rust dere til en hellig krig! Kall på krigsheltene! La alle stridsmenn stige fram og dra ut!
29003015	Smi plogskjærene om til sverd og vingårdsknivene til spyd! Han som er veik, skal si: Jeg er en helt!
29003016	Skynd dere og kom, alle hedningefolk fra alle kanter, samle dere! - Herre, la dine mektige helter stige ned!
29003017	Hedningefolkene skal våkne opp og dra til Josjafats dal. For der vil jeg sitte og dømme alle hedningefolk fra alle kanter.
29003018	Send sigden ut, for høsten er moden! Kom og tråkk vinpressen, for den er full, pressekarene flyter over - deres ondskap er stor.
29003019	Skare på skare samler seg i avgjørelsens dal. For nær er Herrens dag i avgjørelsens dal.
29003020	Sol og måne sortner, og stjernene slutter å skinne.
29003021	Herren skal brøle fra Sion, han lar sin røst høre fra Jerusalem. Himmel og jord skal skjelve. Men Herren er en tilflukt for sitt folk og et vern for Israels barn.
29003022	Dere skal kjenne at jeg er Herren deres Gud, som bor på Sion, mitt hellige berg. Og Jerusalem skal være et hellig sted. Fremmede skal aldri mer trenge inn der.
29003023	Det skal skje på den dagen at fjellene skal dryppe av most, og haugene skal flyte over av melk. Alle bekker i Juda renner fulle av vann, og en kilde veller fram fra Herrens hus og vanner Sjittims dal.
29003024	Egypt skal bli til en ødemark og Edom til en øde ørken, på grunn av deres voldsverk mot Judas barn. For i deres land har de utøst uskyldig blod.
29003025	Men det skal bo folk i Juda til evig tid, og i Jerusalem fra slekt til slekt.
29003026	Jeg vil hevne deres blod, det som jeg ikke før har hevnet. Og Herren bor på Sion.
30001001	De ordene som Amos, en av gjeterne fra Tekoa, mottok i sine syner om Israel. Det var i de dager da Ussia var konge i Juda, og Jeroboam, Joasjs sønn, konge i Israel, to år før jordskjelvet.
30001002	Han sa: Herren skal brøle fra Sion og la sin røst høre fra Jerusalem. Hyrdenes beitemarker skal sørge, og Karmels topp skal tørke bort.
30001003	Så sier Herren: For tre misgjerninger av Damaskus, ja, for fire vil jeg ikke ta det tilbake, fordi de tresket Gilead med treskesleder av jern.
30001004	Jeg vil sende ild mot Hasaels hus, og den skal fortære Benhadads palasser.
30001005	Jeg vil bryte ned Damaskus’ portbom og utrydde dem som bor i Avens dal, og den som bærer konge-staven i Bet-Eden. Syrias folk skal bli bortført til Kir, sier Herren.
30001006	Så sier Herren: For tre misgjerninger av Gasa, ja, for fire vil jeg ikke ta det tilbake - fordi de bortførte alt folket som fanger og overga dem til Edom.
30001007	Jeg vil sende ild mot Gasas murer, og den skal fortære dets palasser.
30001008	Jeg vil utrydde dem som bor i Asjdod, og den som bærer kongestaven i Asjkelon. Jeg vil vende min hånd mot Ekron, og det som er igjen av filistrene, skal gå til grunne, sier Herren Herren.
30001009	Så sier Herren: For tre misgjerninger av Tyrus, ja, for fire vil jeg ikke ta det tilbake - fordi de overga alt folket som fanger til Edom og ikke kom brødres pakt i hu.
30001010	Jeg vil sende ild mot Tyrus’ murer, og den skal fortære dets palasser.
30001011	Så sier Herren: For tre misgjerninger av Edom, ja, for fire vil jeg ikke ta det tilbake - fordi han forfulgte sin bror med sverd og kvalte sin barmhjertighet, fordi hans vrede stadig rev i stykker, og han alltid holdt fast ved sin harme.
30001012	Jeg vil sende ild mot Teman, og den skal fortære Bosras palasser.
30001013	Så sier Herren: For tre misgjerninger av Ammons barn, ja, for fire vil jeg ikke ta det tilbake - fordi de skar opp de kvinner som var med barn i Gilead, for å utvide sitt landområde.
30001014	Jeg vil stikke ild på Rabbas murer, og den skal fortære dets palasser, under hærskrik på kampens dag, i storm på uværsdagen.
30001015	Og deres konge skal føres bort som fange, både han og hans høvdinger, sier Herren.
30002001	Så sier Herren: For tre misgjerninger av Moab, ja, for fire vil jeg ikke ta det tilbake - fordi de brente Edom-kongens ben til kalk.
30002002	Men jeg vil sende ild mot Moab, og den skal fortære Kerijots palasser. Og Moab skal dø under stor larm, under hærskrik, under hornenes klang.
30002003	Jeg vil utrydde av landet han som styrer der, og alle høvdingene vil jeg drepe sammen med ham, sier Herren.
30002004	Så sier Herren: For tre misgjerninger av Juda, ja, for fire vil jeg ikke ta det tilbake - fordi de foraktet Herrens lov og ikke holdt hans bud, og løgngudene, som deres fedre hadde fulgt, førte dem vill.
30002005	Jeg vil sende ild mot Juda, og den skal fortære Jerusalems palasser.
30002006	Så sier Herren: For tre misgjerninger av Israel, ja, for fire vil jeg ikke ta det tilbake - fordi de selger den uskyldige for penger og den fattige for et par sko.
30002007	De tråkker den hjelpeløses hode i støvet og bøyer retten for de undertrykte. En mann og hans far går til samme pike, så de vanhelliger mitt hellige navn.
30002008	På pantsatte klær strekker de seg ved hvert alter, og vin som de har tatt som bøter, drikker de i sin Guds hus.
30002009	Det var da enda jeg som utryddet amorittene for dem, de som var høye som sedertrær og sterke som eiketrær, jeg ødela deres frukt oventil og røttene nedentil.
30002010	Det var jeg som førte dere opp fra landet Egypt, og jeg ledet dere i ørkenen i førti år, for at dere skulle få amorittenes land til eiendom.
30002011	Jeg reiste opp noen av deres sønner til profeter, og noen av deres unge menn til nasireere. Er det ikke så, dere Israels barn? sier Herren.
30002012	Men dere fikk nasireerne til å drikke vin, og dere befalte profetene og sa: Profeter ikke!
30002013	Se, jeg vil trykke dere ned, likesom en vogn full av kornbånd trykker allting ned.
30002014	Den raske skal ikke finne noe tilfluktssted, og den sterke skal ikke kunne gjøre bruk av sin kraft, og helten skal ikke kunne berge sitt liv.
30002015	Bueskytteren skal ikke holde stand, den som er lett på foten, skal ikke berge seg, heller ikke rytteren på sin hest.
30002016	Den modigste blant heltene skal flykte naken på den dagen, sier Herren.
30003001	Hør dette ordet som Herren har talt mot dere, Israels barn - mot hele den ætten jeg har ført opp fra landet Egypt:
30003002	Bare dere ville jeg kjennes ved blant alle jordens ætter. Derfor vil jeg hjemsøke dere for alle deres misgjerninger.
30003003	Går vel to sammen uten at de har avtalt det med hverandre?
30003004	Brøler vel løven i skogen uten at den har funnet noe rov? Lar vel ungløven sin røst høre fra sin hule uten at den har fanget noe?
30003005	Faller vel fuglen i en snare på marken uten at det er satt noen snare for den? Spretter vel snaren opp fra marken uten at den fanger noe?
30003006	Eller blåser noen i horn i en by uten at folket skjelver? Eller skjer det vel en ulykke i en by uten at Herren har gjort det?
30003007	For Herren Herren gjør ikke noe uten at han har åpenbart sine skjulte råd for sine tjenere profetene.
30003008	Når løven brøler, hvem skulle ikke da bli redd? Når Herren Herren taler, hvem skulle ikke da profetere?
30003009	Rop ut i palassene i Asjdod og i palassene i landet Egypt og si: Samle dere på Samaria-fjellene og se hvor stor forvirring det er i byen, og hvor mye undertrykkelse det finnes der!
30003010	De vet ikke å gjøre det som rett er, sier Herren, de som dynger opp vold og ødeleggelse i sine palasser.
30003011	Derfor sier Herren Herren: Fiender skal komme og omringe hele landet. De skal rive ned dine forsvarsverker, og dine palasser skal bli plyndret.
30003012	Så sier Herren: Likesom en gjeter berger to leggben eller en øreflipp av løvens gap, slik skal Israels barn berges, de som sitter i Samaria i sofakroken og på silkedivaner.
30003013	Hør og vitne mot Jakobs hus, sier Herren Herren, hærskarenes Gud:
30003014	På den dagen jeg hjemsøker Israel for dets misgjerninger, da vil jeg hjemsøke Betels altere, så alterhornene blir avhogd og faller til jorden.
30003015	Jeg vil slå i stykker både vinterhusene og sommerhusene, og elfenbenshusene skal gå til grunne, og mange hus bli revet ned, sier Herren.
30004001	Hør dette ordet, dere Basan-kyr på Samarias fjell! Dere som undertrykker de hjelpeløse, som knuser de fattige, som sier til deres menn: Kom med vin, så vi får drikke!
30004002	Herren Herren har sverget ved sin hellighet: Se, dager kommer over dere da dere skal slepes bort med haker, og den siste rest av dere med fiskekroker.
30004003	Dere skal gå ut gjennon bruddene i muren, hver rett fram for seg, og dere skal bli slengt bort til Hermon, sier Herren.
30004004	Gå til Betel og synd! Gå til Gilgal og synd til gagns! Bær hver morgen fram deres slaktoffer, hver tredje dag deres tiender,
30004005	la røk av syret brød stige opp som takkoffer, og tillys frivillige offer og kunngjør det! For slik vil dere jo gjerne ha det, dere Israels barn, sier Herren Herren.
30004006	Jeg lot dere gå med tom munn i alle deres byer og lot dere mangle brød i alle deres hjem. Men dere har ikke omvendt dere til meg, sier Herren.
30004007	Jeg har holdt tilbake regnet for dere da det ennå var tre måneder igjen til høsten. Jeg lot det regne over én by, men ikke over en annen. Ett jordstykke fikk regn, og et annet jordstykke tørket bort, fordi det ikke kom regn på det.
30004008	To og tre byer ravet av sted til én og samme by for å drikke vann, men fikk ikke nok. Men dere har ikke omvendt dere til meg, sier Herren.
30004009	Jeg har slått dere med kornsot og rust, gresshoppene åt opp deres mange hager og vingårder og fikentrær og oljetrær. Men dere har ikke omvendt dere til meg, sier Herren.
30004010	Jeg har sendt pest blant dere som i Egypt. Jeg har drept deres unge menn med sverdet og latt deres hester bli hærfang. Jeg lot stanken fra deres hær stige opp i nesen på dere. Men dere har ikke omvendt dere til meg, sier Herren.
30004011	Jeg har omstyrtet byer iblant dere, slik som Gud ødela Sodoma og Gomorra, og dere ble som en brann revet ut av ilden. Men dere har ikke omvendt dere til meg, sier Herren.
30004012	Derfor vil jeg gjøre dette med deg, Israel. Og fordi jeg vil gjøre slik med deg, Israel: Gjør deg rede til å møte din Gud!
30004013	For se, han som danner fjellene og skaper vinden og åpenbarer sine tanker for mennesket, han som gjør morgenrøden til mørke og farer fram over jordens høyder - Herren, hærskarenes Gud, er hans navn.
30005001	Hør dette ordet, en klagesang som jeg istemmer over dere, Israels hus!
30005002	Hun er falt, hun skal aldri reise seg mer, jomfruen Israel. Hun ligger forlatt på sin egen grunn, det er ingen som reiser henne opp.
30005003	For så sier Herren Herren: Den byen som tusen drar ut av, skal ha hundre igjen, og den byen som hundre drar ut av, skal ha ti igjen, i Israels hus.
30005004	For så sier Herren til Israels hus: Søk meg, så skal dere leve!
30005005	Søk ikke til Betel, og kom ikke til Gilgal, og dra ikke over til Be’er-Sjeba! For Gilgal skal bli ført i fangenskap, og Betel bli til intet.
30005006	Søk Herren, så skal dere leve! Ellers skal han komme over Josefs hus som en ild, og den skal fortære, og Betel skal ikke ha noen til å slokke.
30005007	De gjør retten om til malurt og kaster rettferdigheten til jorden!
30005008	Han som har skapt Sjustjernen og Orion og lar dødsskygge bli til morgen og gjør dagen mørk som natten, han som kaller på havets vannmasser og øser dem ut over jorden - Herren er hans navn!
30005009	Han er den som lar ødeleggelse lyne fram mot den sterke og fører ødeleggelse over den faste borg!
30005010	På tinget hater de den som hevder retten, og de avskyr den som taler sannhet.
30005011	Dere tråkker ned den hjelpeløse og tar avgift i korn av ham. Derfor skal dere ikke få bo i de husene av hoggen stein som dere selv har bygd, og ikke få drikke vin fra de herlige vingårdene som dere selv har plantet.
30005012	For jeg kjenner til de mange overtredelser og tallrike synder dere har gjort. Dere forfølger den rettferdige, tar imot bestikkelser og bøyer retten for de fattige på tinget.
30005013	Derfor, den som er klok, han tier i denne tid, for det er en ond tid.
30005014	Søk det gode og ikke det onde, så dere får leve. Da skal Herren, hærskarenes Gud, være med dere, slik som dere har sagt.
30005015	Hat det onde og elsk det gode, og la retten stå fast på tinget! Kanskje Herren, hærskarenes Gud, da vil være nådig mot Josefs rest.
30005016	Derfor sier Herren, hærskarenes Gud, Herren: På alle torg skal det høres klagerop, og på alle gater skal de rope: Ve, ve! Bonden skal kalles til sørgehøytid, og til dem som er kyndige i sørgekvad, skal de si: Syng en sørgesang!
30005017	I alle vingårder skal det høres klagerop. For jeg skrider fram midt iblant dere, sier Herren.
30005018	Ve dem som lengter etter Herrens dag! Hva vil dere med Herrens dag? Den er mørke og ikke lys.
30005019	Det er som når en flykter for en løve, men støter på en bjørn, og når han kommer hjem og støtter seg til veggen med hånden, blir han bitt av en orm.
30005020	Ja, Herrens dag er mørke og ikke lys, belgmørk og uten lysskjær.
30005021	Jeg hater og forakter de høytidene dere feirer, og festene dere holder, byr meg imot.
30005022	For om dere ofrer meg brennoffer og matoffer, finner jeg ikke behag i dem, jeg ser ikke på deres fredsoffer av gjøkalver.
30005023	La meg slippe dine larmende sanger! Jeg vil ikke høre på ditt harpespill.
30005024	Men retten skal komme veltende som vann, og rettferdigheten som en alltid strømmende bekk.
30005025	Bar dere fram for meg slaktoffer og matoffer i ørkenen i de førti årene, Israels hus?
30005026	Nei, dere bar teltet til kongen deres og fotstykket til avgudsbildene, deres guds stjerne, som dere hadde laget.
30005027	Jeg vil føre dere bort i fangenskap, langt bortenfor Damaskus, sier han som har navnet Herren, hærskarenes Gud.
30006001	Ve de trygge på Sion og de sorgløse på Samarias fjell - de gjeveste i det fremste av folkene, de som Israels hus pleier å vende seg til!
30006002	Dra over til Kalne og se, gå videre til det store Hamat, og stig ned til Gat i Filisterland! Er dere bedre enn disse rikene, eller har dere et større land enn de? -
30006003	dere som jager den onde dag langt bort og flytter urettens herresete nær til dere!
30006004	Dere som ligger på elfenbensbenker og dovner dere på divaner, som spiser lam av buskapen og kalver fra fjøset,
30006005	som improviserer til harpens toner og finner opp nye instrumenter, likesom David,
30006006	som drikker vin av skåler og salver dere med den fineste olje, men ikke sørger over Josefs skade.
30006007	Derfor skal de nå vandre ut av landet fremst blant dem som føres bort, og det skal være slutt med skrålet fra dem som dovner seg.
30006008	Herren Herren har sverget ved seg selv, sier Herren, hærskarenes Gud: Jeg avskyr Jakobs stolthet og hater hans palasser. Jeg vil overgi byen og alt det som er i den.
30006009	Om det er ti menn tilbake i et hus, da skal de dø.
30006010	En manns nærmeste slektning, som skal brenne ham, skal ta ham og bære benene ut av huset. Han skal si til den som er i husets innerste krok: Er det ennå noen hos deg? Og han skal svare: Nei, ingen! Da skal han si: Hysj! Herrens navn må ikke nevnes!
30006011	For se, Herren befaler, og han slår det store huset så det synker i grus, og det lille huset så det revner.
30006012	Springer vel hestene oppetter fjellet, eller pløyer noen der med okser? - siden dere har gjort retten om til gift og rettferdighetens frukt til malurt.
30006013	Dere gleder dere over det som ingenting er, og dere sier: Har vi ikke vunnet makt ved vår egen styrke?
30006014	Se, jeg reiser opp et folk mot dere, Israels hus, sier Herren, hærskarenes Gud. De skal undertrykke dere fra Hamat-veien og like til bekken i ødemarken.
30007001	Dette synet lot Herren Herren meg se: Det var en som skapte gresshopper da håen begynte å skyte opp. Det var håen etter kongens slått.
30007002	Og da de vel hadde ett opp alle planter i landet, da sa jeg: Herre Herre, tilgi! Hvordan skal Jakob kunne bli i live, han som er så liten?
30007003	Da angret Herren det. Det skal ikke skje, sa Herren.
30007004	Så lot Herren Herren meg se dette synet: Herren Herren kalte på ilden til straff. Den fortærte de store vanndypene, og den holdt på å fortære hans arvedel.
30007005	Da sa jeg: Herre Herre, hold opp! Hvordan skal Jakob kunne bli i live, han som er så liten?
30007006	Da angret Herren det. Heller ikke det skal skje, sa Herren Herren.
30007007	Så lot han meg se dette synet: Herren sto på en loddrett mur, og i hånden hadde han et blylodd.
30007008	Og Herren sa til meg: Hva ser du, Amos? Jeg svarte: Et blylodd. Da sa Herren: Se, jeg vil bruke et blylodd blant mitt folk Israel. Jeg vil ikke lenger bære over med dets synd.
30007009	Isaks offerhauger skal ødelegges, og Israels helligdommer synke i grus. Jeg vil reise meg med sverdet mot Jeroboams hus.
30007010	Da sendte Amasja, presten i Betel, bud til Jeroboam, Israels konge, med disse ordene: Amos har fått i stand en sammensvergelse mot deg midt i Israels hus. Landet kan ikke tåle alt det han sier!
30007011	For så har Amos sagt: Jeroboam skal dø for sverdet, og Israel skal bli bortført fra sitt land.
30007012	Og Amasja sa til Amos: Gå din vei, du seer! Fly til Juda land og et ditt brød der. Der kan du profetere!
30007013	Men i Betel skal du ikke mer holde på å profetere, for det er en kongelig helligdom og et rikstempel.
30007014	Da tok Amos til orde og svarte Amasja: Jeg er ikke noen profet, heller ikke disippel av noen profet. Jeg er bare en gjeter, og jeg dyrker morbærfiken.
30007015	Men Herren tok meg fra buskapen, og Herren sa til meg: Gå og vær profet for mitt folk Israel!
30007016	Så hør nå Herrens ord! Du sier: Du skal ikke profetere mot Israel og ikke tale mot Isaks hus.
30007017	Derfor sier Herren: Din kone skal drive hor i byen, dine sønner og døtre skal falle for sverdet, din jord skal deles med målesnor, du selv skal dø i et urent land, og Israel skal bli bortført fra sitt land.
30008001	Så lot Herren Herren meg se dette synet: Det sto en korg med moden frukt der.
30008002	Og han sa: Hva ser du, Amos? Jeg svarte: En korg med moden frukt. Da sa Herren til meg: Enden er kommet for mitt folk Israel. Jeg vil ikke lenger bære over med dets synd.
30008003	Palassets sanger skal bli til klageskrik på den dagen, sier Herren Herren. Der ligger lik i mengde, overalt kastes de til side i stillhet.
30008004	Hør dette, dere som tråkker på den fattige og gjør ende på de undertrykte i landet.
30008005	Dere sier: Når er nymånedagen slutt, så vi kan selge korn? Og sabbaten, så vi kan åpne kornbodene - og gjøre efaen liten og sekelen stor og forfalske vekten
30008006	og kjøpe de hjelpeløse for penger og den fattige for et par sko og selge lettkorn?
30008007	Herren har sverget ved Jakobs stolthet: Jeg skal aldri glemme alt det de har gjort.
30008008	Må ikke jorden skjelve av den grunn, og må de ikke sørge, alle de som bor på den? Må ikke hele jorden heve seg som Nilen, stige og falle som elven i Egypt?
30008009	Det skal skje på den dagen, sier Herren Herren, at jeg vil la solen gå ned om middagen og gjøre det mørkt på jorden ved høylys dag.
30008010	Jeg skal omskifte de høytidene dere har til sorg og alle sangene deres til klage. Jeg vil legge sekk om alle hofter og la hvert hode bli skallet. Jeg vil gjøre det slik som når en sørger over sin eneste sønn. Jeg vil la enden bli som en ulykkes dag.
30008011	Se, dager kommer, sier Herren Herren, da jeg sender hunger i landet, ikke hunger etter brød og ikke tørst etter vann, men etter å høre Herrens ord.
30008012	Da skal de flakke om fra hav til hav, fra nord til øst. De skal flakke omkring og søke etter Herrens ord, men de skal ikke finne det.
30008013	På den dagen skal fagre jomfruer og unge menn falle om av tørst.
30008014	De som sverger ved Samarias synd og sier: Så sant din gud lever, Dan! Og så sant han lever, han som de dyrker i Be’er-Sjeba! - de skal falle og ikke reise seg mer.
30009001	Jeg så Herren stå ved alteret, og han sa: Slå til søylehodene, så dørtersklene skjelver! Knus dem, så de faller ned over hodet på dem alle! Den siste rest av dem vil jeg drepe med sverdet. Ingen av dem skal kunne flykte, ingen av dem komme unna.
30009002	Om de bryter seg inn i dødsriket, så skal min hånd hente dem derfra. Og om de farer opp til himmelen, skal jeg styrte dem ned derfra.
30009003	Om de skjuler seg på Karmels topp, skal jeg lete dem opp og hente dem derfra. Og om de gjemmer seg for mine øyne på havets bunn, skal jeg kalle ormen fram, og den skal bite dem.
30009004	Om de blir ført i fangenskap av fiender, skal jeg befale sverdet å slå dem i hjel der. Jeg skal la mitt øye hvile på dem, til det onde og ikke til det gode.
30009005	Og Herren Herren, hærskarenes Gud, han rører ved jorden. Da smelter den, og da sørger alle de som bor på den. Hele jorden hever seg som Nilen og faller som elven i Egypt.
30009006	Han har bygd sine høye saler i himmelen og grunnfestet sin hvelving over jorden. Han kaller på havets vannmasser og øser dem ut over jorden. Herren er hans navn.
30009007	Så sier Herren: Dere Israels barn, er dere mer verd for meg enn etiopiernes barn? Har jeg ikke ført Israel opp fra landet Egypt og filistrene fra Kaftor og syrerne fra Kir?
30009008	Se, Herren Herrens øyne er vendt mot dette syndige riket, og jeg vil utslette det av jorden. Men jeg vil ikke helt utslette Jakobs hus, sier Herren.
30009009	For se, jeg befaler at Israels ætt skal ristes blant alle folkeslag, likesom en rister med et såld, og ikke et korn faller til jorden.
30009010	For sverd skal de dø, alle syndere blant mitt folk, de som sier: Ulykken skal ikke nå oss eller komme over oss!
30009011	På den dagen vil jeg reise opp igjen Davids falne hytte. Jeg vil mure igjen dens revner og reise opp det som er nedbrutt av den. Jeg vil bygge den opp igjen som i gamle dager,
30009012	slik at de får ta i eie det som er tilbake av Edom, og alle de hedningefolkene som kalles ved mitt navn, sier Herren, han som gjør dette.
30009013	Se, dager kommer, sier Herren, da den som pløyer, skal nå igjen den som høster, og den som tråkker vindruer, skal nå igjen den som kaster ut sæden, og fjellene skal dryppe av most, og alle haugene skal flyte over.
30009014	Og jeg vil gjøre ende på mitt folk Israels fangenskap. De skal bygge opp igjen de ødelagte byene og bo der og plante vingårder og drikke deres vin, og de skal dyrke opp hager og ete deres frukt.
30009015	Jeg vil plante dem i deres land, og de skal aldri mer bli rykket opp av sitt land, det som jeg har gitt dem, sier Herren din Gud.
31001001	Obadjas syn. Så sier Herren Herren om Edom: En tidende har vi hørt fra Herren, et bud er sendt ut blant hedningefolkene: Stå opp, la oss reise oss til kamp mot Edom.
31001002	Se, jeg vil gjøre deg liten blant hedningefolkene. Du skal bli dypt foraktet.
31001003	Ditt hjertes overmot har bedratt deg, du som bor i fjellkløfter, i din høye bolig. Du som sier i ditt hjerte: Hvem vil styrte meg ned til jorden?
31001004	Om du bygger høyt som ørnen, om du setter ditt rede blant stjerner, så vil jeg styrte deg ned derfra, sier Herren.
31001005	Om tyver kom til deg, eller røvere om natten - å, hvor du blir tilintetgjort! - ville de da stjele mer enn de trengte? Om det kom til deg folk som ville høste din vin, ville de da ikke la det bli en etterhøst tilbake?
31001006	Men hvor blir ikke Esau ransaket, hans skjulte skatter oppsøkt!
31001007	Dine forbundsfeller driver deg like til grensen, de du hadde fred med, sviker deg og får overhånd over deg. De menn som spiser ditt brød, setter snare for deg. - Det er ingen forstand hos ham!
31001008	Skal jeg ikke på den dagen, sier Herren, gjøre ende på alle vismenn i Edom og all forstand på Esaus berg?
31001009	Dine kjemper, Teman, skal bli motløse, så hver mann blir drept og utryddet på Esaus berg.
31001010	For ditt voldsverk mot Jakob, din bror, skal skam dekke deg. Du skal bli utryddet til evig tid.
31001011	Den dagen da du sto på avstand, den dagen da fremmede førte bort hans gods, da utlendinger gikk inn i hans porter og kastet lodd om Jerusalem - da var også du som en av dem.
31001012	Se ikke med skadefryd på din brors dag, på hans ulykkes dag. Gled deg ikke over Judas barn den dag de går til grunne. Lukk ikke din munn så vidt opp på trengselens dag.
31001013	Dra ikke inn gjennom mitt folks port den dagen de er i nød. Se ikke også du med skadefryd på deres ulykke den dagen de er i nød. Legg ikke hånd på deres gods den dagen de er i nød.
31001014	Stå ikke ved veiskillet for å hogge ned dem av mitt folk som er sluppet unna. Overgi ikke dets flyktninger til fienden på trengselens dag.
31001015	For Herrens dag er nær over alle folkene. Som du har gjort, skal det gjøres med deg. Dine gjerninger skal komme tilbake på ditt eget hode.
31001016	For likesom dere har drukket på mitt hellige berg, skal alle folkene drikke uten opphold. De skal drikke i fulle drag og bli som om de aldri hadde vært til.
31001017	Men på Sions berg skal det være en flokk som har sluppet unna. Det skal være hellig, og Jakobs hus skal ta sine eiendommer i besittelse.
31001018	Jakobs hus skal bli en ild og Josefs hus en flamme. Og Esaus hus skal bli til halm, og de skal sette ild på det og fortære det. Det skal ikke bli noen tilbake av Esaus hus, for Herren har talt.
31001019	De som bor i Sydlandet, skal ta Esaus berg i eie. De som bor i lavlandet, skal ta filistrenes land, og de skal ta Efra’ims land og Samarias land i eie, og Benjamin skal ta Gilead.
31001020	De bortførte av denne Israels hær skal ta kana’aneernes land helt til Sarepta. Og de bortførte fra Jerusalem, de som er i Sefarad, skal ta Sydlandets byer i eie.
31001021	Redningsmenn skal dra opp på Sions berg og dømme Esaus berg. Og riket hører Herren til.
32001001	Herrens ord kom til Jona, Amittais sønn, og det lød så:
32001002	Stå opp, gå til Ninive, den store byen, og rop ut imot den. For deres ondskap er steget opp og kommet for mitt åsyn.
32001003	Men Jona sto opp for å flykte til Tarsis, bort fra Herrens åsyn. Han dro ned til Jaffa og fant der et skip som skulle til Tarsis. Så betalte han for reisen og gikk ombord for å fare med dem til Tarsis, bort fra Herrens åsyn.
32001004	Men Herren sendte en sterk vind ut over havet. Det ble en stor storm på havet, og skipet holdt på å bli knust.
32001005	Da ble sjømennene redde. De ropte hver på sin gud. For å lette skipet kastet de lasten ut i havet. Men Jona var gått ned i skipets nederste rom og lå i dyp søvn.
32001006	Skipsføreren gikk da til ham og sa: Hvordan kan du sove så fast? Stå opp og rop til din Gud! Kanskje han vil tenke på oss, så vi ikke går under.
32001007	Og sjøfolkene sa til hverandre: Kom, la oss kaste lodd, så vi kan få vite hvem som er skyld i at denne ulykken har rammet oss! Så kastet de lodd, og loddet falt på Jona.
32001008	Da sa de til ham: Si oss hvem som er skyld i at denne ulykken har rammet oss? Hva er ditt ærend, og hvor kommer du fra? Hvilket land kommer du fra, og hva folk tilhører du?
32001009	Han svarte: Jeg er en hebreer, og jeg dyrker Herren, himmelens Gud, han som skapte havet og det tørre land.
32001010	Da ble mennene grepet av stor redsel og sa til ham: Hva er det du har gjort! - For de visste at han flyktet bort fra Herrens åsyn. Det hadde han fortalt dem.
32001011	Og de sa til ham: Hva skal vi gjøre med deg, så havet kan legge seg for oss? - For havet ble mer og mer opprørt.
32001012	Han sa da til dem: Ta meg og kast meg i havet! Så vil havet legge seg for dere. For jeg vet at det er for min skyld at denne stormen er kommet over dere.
32001013	Sjøfolkene prøvde å ro tilbake til land, men de maktet det ikke. For sjøen slo bare sterkere og sterkere mot dem.
32001014	Da ropte de til Herren og sa: Å Herre! La oss ikke gå under fordi denne mannen skal dø, og la ikke uskyldig blod komme over oss! For du, Herre, har gjort som du ville.
32001015	Så tok de Jona og kastet ham i havet. Da holdt havet opp med å rase.
32001016	Mennene ble da grepet av stor frykt for Herren, og de bar fram offer for Herren, og ga løfter.
32002001	Men Herren lot en stor fisk komme og sluke Jona. Og Jona var tre dager og tre netter i fiskens buk.
32002002	Jona ba til Herren sin Gud fra fiskens buk.
32002003	Han sa: Jeg kalte på Herren i min nød, og han svarte meg. Fra dødsrikets dyp ropte jeg, du hørte min røst.
32002004	Du kastet meg i dypet, midt i havet. Strømmen omga meg, alle dine brenninger og bølger slo over meg.
32002005	Jeg sa: Jeg er støtt bort fra dine øyne. Men jeg vil igjen se opp til ditt hellige tempel.
32002006	Vannene omsluttet meg like til sjelen. Dypet omga meg, tang innhyllet mitt hode.
32002007	Til fjellenes grunn sank jeg ned, jordens bommer lukket seg etter meg for evig. Men, Herre min Gud, du førte mitt liv opp av graven.
32002008	Da min sjel visnet i meg, kom jeg Herren i hu, og min bønn nådde opp til deg, til ditt hellige tempel.
32002009	De som dyrker tomme avguder, de forlater sin miskunnhet.
32002010	Men jeg vil ofre til deg med takksigelsens røst. Det jeg har lovt, vil jeg holde. Frelsen hører Herren til.
32002011	Da talte Herren til fisken, og den spydde Jona opp på det tørre land.
32003001	Og Herrens ord kom til Jona for andre gang, og det lød så:
32003002	Stå opp, gå til Ninive, den store byen, og rop ut i den det budskapet jeg taler til deg.
32003003	Og Jona sto opp og gikk til Ninive, som Herren hadde sagt. Ninive var en stor by for Gud, tre dagsreiser lang.
32003004	Jona gikk en dagsreise inn i byen og ropte: Om førti dager skal Ninive bli ødelagt.
32003005	Da trodde folket i Ninive på Gud. De ropte ut en faste og kledde seg i sekk, både store og små.
32003006	Da saken kom Ninives konge for øre, sto han opp fra sin trone og la kappen av seg. Og han svøpte seg i sekk og satte seg i støvet.
32003007	Han lot rope ut i Ninive: Etter påbud av kongen og hans stormenn, skal verken mennesker eller dyr, storfe eller småfe, spise noen ting! De skal ikke smake mat og ikke drikke vann.
32003008	Men de skal svøpe seg i sekk, både mennesker og dyr. De skal rope til Gud av all makt, og vende om, hver fra sin onde vei og fra den urett som henger ved deres hender.
32003009	Hvem vet? Gud kunne da vende om og angre det. Han kunne vende om fra sin brennende vrede, så vi ikke går til grunne.
32003010	Da nå Gud så det de gjorde, at de vendte om fra sin onde vei, da angret han det onde han hadde sagt at han ville gjøre mot dem. Og han gjorde det ikke.
32004001	Men dette syntes Jona meget ille om, og han ble harm.
32004002	Han ba til Herren og sa: Å Herre! Var det ikke det jeg sa da jeg ennå var i mitt hjemland! Derfor flyktet jeg til Tarsis så fort jeg kunne. For jeg visste at du er en nådig og barmhjertig Gud, langmodig og rik på miskunn, så du angrer det onde.
32004003	Så ta nå, Herre, mitt liv! For jeg vil heller dø enn leve.
32004004	Men Herren sa: Er det med rette du er så harm?
32004005	Jona var gått ut av byen, og hadde satt seg østafor den. Der hadde han laget seg en løvhytte og satt i skyggen under den for å se hvordan det gikk med byen.
32004006	Da lot Herren Gud et kikajontre vokse opp over Jona for å skygge over hodet hans, så han kunne bli fri fra sitt mismot. Og Jona hadde stor glede av kikajontreet.
32004007	Men dagen etter, da morgenen brøt fram, lot Gud det komme en orm, som stakk kikajontreet så det visnet.
32004008	Og da solen sto opp, sendte Gud en het østavind. Og solen stakk Jona i hodet så han var helt forkommen. Da ønsket han seg døden, og sa: Jeg vil heller dø enn leve!
32004009	Men Gud sa til Jona: Er det med rette du er så harm for kikajontreets skyld? Han svarte: Ja, med rette, jeg er så harm at jeg kunne dø.
32004010	Da sa Herren: Du har medynk med kikajontreet, som du ikke har hatt noe strev med og ikke har fått til å vokse - det ble til på en natt og ødelagt på en natt.
32004011	Skulle da ikke jeg ha medynk med Ninive, den store byen, hvor det er mer enn tolv ganger ti tusen mennesker som ikke vet forskjell på høyre og venstre - og dertil en mengde dyr!
33001001	Dette er Herrens ord som kom til Mika fra Moresjet i de dager da Jotam, Akas og Hiskia var konger i Juda, det som han fikk se om Samaria og Jerusalem.
33001002	Hør, alle dere folkeslag! Gi akt, du jord med alt som er på deg! La Herren Herren være vitne mot dere, Herren fra sitt hellige tempel!
33001003	For se, Herren går ut fra sin bolig. Han stiger ned og farer fram over jordens høyder.
33001004	Fjellene smelter under ham, og dalene revner - som voks for ilden, som vann når det øses ut over et stup.
33001005	På grunn av Jakobs frafall skjer alt dette, for de syndene Israels hus har gjort. Men hva er Jakobs frafall? Er et ikke Samaria? Og Judas offerhauger? Er det ikke Jerusalem?
33001006	Så vil jeg da gjøre Samaria til en ruin på marken, til et sted hvor en kan plante vinhager. Jeg vil velte steinene ned i dalen slik at grunnvollene blir synlige.
33001007	Alle de utskårne bildene skal slås i stykker, og alle horegavene skal brennes opp med ild. Alle avgudsbildene vil jeg ødelegge. For av horelønn har hun samlet dem, og til horelønn skal de igjen bli.
33001008	Over dette vil jeg klage og hyle, jeg vil gå barbent og naken. Jeg vil oppløfte klageskrik som sjakalene og jamre meg som strutsene.
33001009	For hennes sår er ulegelige. Ulykken er kommet like til Juda, den har nådd like til mitt folks port, til Jerusalem.
33001010	Forkynn det ikke i Gat, gråt ikke der! Velt dere i støvet, dere i Bet-Leafra!
33001011	Dra bort i nakenhet og vanære, dere som bor i Sjafir! Sa’anans innbyggere våger seg ikke ut. Bet-Haesels klageskrik gjør det umulig for dere å bli der.
33001012	For Marots innbyggere venter engstelig på bedre tider. For ulykke er fart ned fra Herren, like til Jerusalems port.
33001013	Spenn traveren for vognen, dere innbyggere av Lakisj! Syndens opphav var du for Sions datter, for hos deg ble Israels overtredelser funnet.
33001014	Derfor skal du gi avskjedsgave til Moresjet-Gat. Husene i Aksib blir som en sviktende bekk for Israels konger.
33001015	Enda en gang skal jeg la en erobrer komme mot dere, Maresjas innbyggere! Til Adullam skal Israels herlighet komme.
33001016	Gjør deg skallet, klipp håret vekk for dine barns skyld, de som var din lyst! Gjør ditt hode så skallet som gribbens, for de er ført bort fra deg.
33002001	Ve dem som tenker ut urett og emner på ondt mens de ligger på sitt leie! Så snart morgenen gryr, setter de det i verk, fordi det står i deres makt.
33002002	De attrår marker og røver dem. De attrår hus og tar dem. De gjør vold mot mannen og hans hus, mot bonden og hans arvedel.
33002003	Derfor sier Herren så: Se, jeg tenker ut ondt over denne slekten, ulykker som dere ikke skal kunne riste av nakken. Dere skal ikke kunne gå med høyreist hode, for det blir en ond tid.
33002004	På den dagen skal folk istemme en spottevise over dere og synge en klagesang. De skal si: Det er forbi, vi er rent ødelagt! Mitt folks arvedel skifter han ut til andre. Se, hvordan han tar den fra meg! Han deler ut våre jorder til frafalne.
33002005	Derfor skal du ikke ha noen som drar målesnor over noen jordlodd i Herrens menighet.
33002006	Prek ikke! Slik preker de. De må ikke preke om slikt, det blir ingen ende på skjellsord.
33002007	Hva sier du, Jakobs hus! Mon Herren er snar til vrede? Eller er det slik han pleier å gå fram? Er ikke mine ord gode mot dem som vandrer ærlig?
33002008	Men for lenge siden har mitt folk reist seg som min fiende. Dere drar kappen av folk som går trygge forbi og er fredelig sinnet, som vender hjem fra krigen.
33002009	Mitt folks kvinner driver dere ut av de hjemmene som var deres lyst. Fra deres små barn tar dere for alltid bort den pryd jeg har gitt dem.
33002010	Stå opp og dra bort! For dette er ikke noe hvilested, for deres urenhets skyld som volder fordervelse, svær fordervelse.
33002011	Om noen kom med tomt snakk og svik og løgn og sa: Jeg vil preke for deg om vin og om sterk drikk! - han skulle være en predikant for dette folket.
33002012	Jeg vil samle deg, Jakob, samle dere så mange som dere er. Jeg vil samle Israels rest. Jeg vil føre dem sammen som sauer i en innhegning, som en hjord til sitt beite, en larmende hop av mennesker.
33002013	Veibryteren går foran dem. De bryter igjennom og drar fram gjennom porten og går ut av den. Deres konge drar fram foran dem, og Herren er i spissen for dem.
33003001	Jeg sa: Hør, Jakobs høvdinger og dommere for Israels hus! Er det ikke deres sak å vite hva som er rett?
33003002	Dere hater det gode og elsker det onde, dere flår huden av dem og kjøttet av benene på dem.
33003003	Dere eter mitt folks kjøtt og river huden av dem og knuser deres ben og brer dem ut likesom i en gryte og som kjøttet i en panne.
33003004	Da skal de rope til Herren, men han skal ikke svare dem. Han skal skjule sitt åsyn for dem på den tiden for deres onde gjerningers skyld.
33003005	Så sier Herren om de profetene som fører mitt folk vill, som roper når de har noe å tygge med sine tenner: Fred! Men mot dem som ikke gir dem noe i munnen, roper de ut en hellig krig.
33003006	Derfor skal det bli natt for dere uten syner og mørke uten spådom. Solen skal gå ned over profetene, og dagen bli svart over dem.
33003007	Seerne skal skamme seg, og spåmennene blyges. De skal legge hånden på munnen alle sammen, for det kommer ikke noe svar fra Gud.
33003008	Men jeg, jeg er full av kraft ved Herrens Ånd og full av rett og styrke til å vitne for Jakob om hans overtredelse og for Israel om hans synd.
33003009	Hør dette, dere høvdinger over Jakobs hus og dere dommere for Israels hus, dere som avskyr retten og gjør kroket alt det som er bent,
33003010	dere som bygger Sion med blod og Jerusalem med urett!
33003011	Hennes høvdinger dømmer for gaver, hennes prester lærer for betaling, og hennes profeter spår for penger. Og enda stoler de på Herren og sier: Er ikke Herren midt iblant oss? Det kommer ingen ulykke over oss.
33003012	Men for deres skyld skal Sion pløyes som en åker, og Jerusalem skal bli til ruinhauger, og tempelberget til skogkledde åser.
33004001	Men det skal skje i de siste dager, da skal fjellet der Herrens hus står, være grunnfestet på toppen av fjellene, og høyt hevet skal det være over alle høyder. Og folkeslag skal strømme opp på det.
33004002	Mange hedningefolk skal gå av sted og si: Kom, la oss gå opp til Herrens berg og til Jakobs Guds hus, så han kan lære oss sine veier, og vi ferdes på hans stier! For fra Sion skal lov utgå, og Herrens ord fra Jerusalem.
33004003	Han skal dømme mellom mange folkeslag og skifte rett for veldige hedningefolk helt til de fjerneste land. De skal smi sine sverd om til hakker og sine spyd til vingårdskniver. Folk skal ikke lenger løfte sverd mot hverandre og ikke mer lære å føre krig.
33004004	Men de skal sitte hver under sitt vintre og sitt fikentre, og ingen skal skremme dem. For Herrens, hærskarenes Guds munn har talt.
33004005	For alle folkene vandrer hver i sin guds navn, men vi vandrer i Herrens, vår Guds navn evig og alltid.
33004006	På den dagen, sier Herren, vil jeg samle de haltende og sanke sammen de bortdrevne og dem jeg har fart ille med.
33004007	Jeg vil la de haltende bli i live som en rest og gjøre de bortdrevne til et mektig folk. Og Herren skal være konge over dem på Sions berg fra nå og til evig tid.
33004008	Du hjordens tårn, du Sions datters haug! Til deg skal det nå, ja, det skal komme det forrige herredømmet, kongedømmet over Jerusalems datter.
33004009	Hvorfor skriker du nå så høyt? Er det da ingen konge hos deg, eller er din rådgiver omkommet, siden veer har grepet deg som den fødende kvinnes?
33004010	Vri deg og jamre deg, Sions datter, som en fødende kvinne! For nå må du dra ut av byen og bo ute på marken, og du skal komme like til Babel. Der skal du bli utfridd, der skal Herren løse deg ut av dine fienders grep.
33004011	Nå har mange folkeslag samlet seg mot deg, og de sier: Måtte hun bli vanhelliget, så våre øyne kan se med lyst på Sion!
33004012	Men de kjenner ikke Herrens tanker og forstår ikke hans råd, at han har samlet dem som kornbånd til treskeplassen.
33004013	Stå opp og tresk, du Sions datter! For ditt horn vil jeg gjøre til jern, og dine klover vil jeg gjøre til kobber, og du skal knuse mange folk, og jeg vil vie deres bytte til Herren og deres gods til hele jordens herre.
33004014	Nå samler du deg i skare, du beleirede datter! Voller har de kastet opp mot oss. Med staven slår de Israels dommer på kinnbenet.
33005001	Men du Betlehem, Efrata, som er liten til å være blant Judas tusener! Fra deg skal det utgå for meg en som skal være hersker over Israel. Hans utgang er fra gammel tid, fra evighets dager.
33005002	Derfor skal han overgi dem inntil den tid når hun som skal føde, har født. De som blir igjen av hans brødre, skal vende tilbake sammen med Israels barn.
33005003	Han skal stå og vokte sin hjord i Herrens kraft, i Herrens, sin Guds navns høyhet. De skal sitte i ro, for nå skal han være stor like til jordens ender.
33005004	Han skal være fred. Når Assur kommer inn i vårt land, og når han trer inn i våre palasser, så reiser vi mot ham sju hyrder, ja, åtte fyrster.
33005005	De skal herje Assurs land med sverd og Nimrods land i dets porter. Og han skal frelse fra Assur når han kommer i vårt land, og når han trer inn over våre grenser.
33005006	Jakobs rest skal være midt iblant mange folk som dugg fra Herren, som en regnskur på urter, som ikke venter på noen og ikke håper på menneskenes barn.
33005007	Jakobs rest skal være blant hedningefolkene, midt iblant mange folk, som en løve blant skogens dyr, som en ungløve blant sauehjorder, som trår ned og river i stykker der hvor den farer fram, og det er ingen som redder.
33005008	Må din hånd være høy over dine motstandere! Måtte alle dine fiender bli utryddet!
33005009	Og det skal skje på den dagen, sier Herren, at jeg vil utrydde alle de hester du har, og tilintetgjøre dine vogner.
33005010	Jeg vil utrydde byene i ditt land og bryte ned alle dine festninger.
33005011	Jeg vil utrydde all trolldom hos deg, og folk som spår av skyene, skal ikke lenger finnes hos deg.
33005012	Jeg vil utrydde dine utskårne bilder og dine billedstøtter av ditt land, og du skal ikke mer tilbe dine egne henders verk.
33005013	Jeg vil rive opp Astarte-bildene i ditt land og ødelegge dine byer.
33005014	Og jeg vil i vrede og harme ta hevn over de hedningefolkene som ikke ville høre.
33006001	Hør nå hva Herren sier: Reis deg, før din sak for fjellene, og la haugene høre din røst!
33006002	Hør, dere fjell, Herrens anklage, og dere jordens faste grunnvoller! For Herren har sak med sitt folk, og med Israel går han i rette.
33006003	Mitt folk, hva har jeg gjort deg, og hva er det jeg har trettet deg ut med? Svar meg!
33006004	For jeg førte deg opp fra landet Egypt og løste deg ut av trellehuset. Jeg sendte Moses, Aron og Mirjam til førere for deg.
33006005	Mitt folk! Husk den planen som Balak, Moabs konge, hadde lagt, og det svaret som Bileam, Beors sønn, ga ham - det som hendte på veien fra Sjittim til Gilgal, så du kan forstå Herrens rettferdige gjerninger!
33006006	Hva skal jeg komme fram for Herren med, bøye meg ned for Gud i det høye? Skal jeg komme fram for ham med brennoffer, med årsgamle kalver?
33006007	Vil Herren ha behag i tusener av værer, i titusener av oljebekker? Skal jeg gi min førstefødte for min overtredelse, mitt livs frukt som syndoffer for min sjel?
33006008	Han har sagt deg, menneske, hva som er godt. Og hva krever Herren av deg uten at du skal gjøre rett og gjerne vise kjærlighet og vandre ydmykt med din Gud?
33006009	Herrens røst roper til byen, og etter visdom ser ditt navn. Hør straffen og hvem som har fastsatt den!
33006010	Finnes det ennå i den ugudeliges hus skatter som han har vunnet ved ugudelighet, og en for knapp efa, en forbannet?
33006011	Kan jeg være ren med ugudelighets vektskåler og med falske vektsteiner i pungen?
33006012	Du by med rikmenn fulle av urett, med innbyggere som taler løgn og har en svikefull tunge i munnen!
33006013	Så vil jeg slå deg så det svir, ødelegge deg for dine synders skyld.
33006014	Du skal ete, men ikke bli mett. Du skal være tom i ditt indre. Du gjemmer unna, men du berger ingen ting, og det du berger, vil jeg overgi til sverdet.
33006015	Du skal så, men ikke høste. Du skal presse oljebær, men ikke salve deg med olje. Du skal presse druer, men ikke drikke vin.
33006016	For de har aktet nøye på Omris forskrifter og alt det som Akabs hus har gjort, og fulgt deres vedtekter. Derfor vil jeg gjøre deg til et øde sted og dine innbyggere til spott, og mitt folks vanære skal dere bære.
33007001	Ve meg! For det er gått meg som når sommerfrukten er innsamlet, som når ettersankingen etter vinhøsten er til ende: Det er ingen drue å spise, ingen tidlig fiken som jeg har lyst på.
33007002	Den fromme er blitt borte fra jorden. Det finnes ikke en ærlig mann blant menneskene. Alle sammen ligger på lur etter blod, hver mann vil fange sin neste i garnet.
33007003	Med begge hender arbeider de på å få det onde til å synes godt. Fyrsten krever, og dommeren er villig mot betaling, og stormannen sier hva han ønsker, og slik vrir de det til.
33007004	Den beste av dem er som en tornebusk, den ærligste verre enn en tornehekk. Dine vekteres dag kommer, da du blir hjemsøkt. Da blir de rådville.
33007005	Tro ikke på noen som står deg nær, sett ikke lit til noen venn! Vokt din munns dører for henne som ligger ved din barm.
33007006	For en sønn forakter sin far, en datter setter seg opp mot sin mor, en svigerdatter mot sin svigermor, og en manns husfolk er hans fiender.
33007007	Men jeg vil skue ut etter Herren, vente på min frelses Gud. Min Gud vil høre meg.
33007008	Gled dere ikke over meg, mine fiender! Når jeg er falt, står jeg opp igjen. Om jeg sitter i mørket, er Herren lys for meg.
33007009	Herrens vrede vil jeg bære, for jeg har syndet mot ham - inntil han fører min sak og hjelper meg til min rett. Han skal føre meg ut i lyset. Jeg skal se med fryd på hans rettferdighet.
33007010	Og mine fiender skal se det. Skam skal dekke dem som sier til meg: Hvor er han, Herren din Gud? Mine øyne skal se med fryd på dem, for da skal de bli tråkket ned som avfall på gatene.
33007011	Det kommer en dag da dine murer skal bygges opp igjen. Den dagen skal dine grenser flyttes langt ut.
33007012	På den dagen skal de komme til deg helt fra Assur og fra byene i Egypt, og fra Egypt like til elven og fra hav til hav og fra fjell til fjell.
33007013	Men jorden skal bli øde for sine innbyggeres skyld, for deres gjerningers skyld.
33007014	Vokt ditt folk med din stav, den hjorden som er din arv, som bor for seg selv i en skog midt i et fruktbart land. La dem beite i Basan og Gilead, som i gamle dager!
33007015	Som i de dager da du dro ut av landet Egypt, vil jeg la deg få se underfulle ting.
33007016	Hedningefolk skal se det og bli til skamme tross alt sitt velde. De skal legge hånden på sin munn, deres ører skal bli døve.
33007017	De skal slikke støv som ormen, som jordens kryp. De skal gå bevende fram fra sine borger. Til Herren vår Gud skal de komme skjelvende og frykte for deg.
33007018	Hvem er en Gud som du, en Gud som tar bort misgjerning og går overtredelse forbi for dem som er tilbake av hans arv? Han holder ikke til evig tid fast ved sin vrede, for han har lyst til miskunnhet.
33007019	Han skal igjen forbarme seg over oss, han skal trå våre misgjerninger under føtter. Du skal kaste alle deres synder i havets dyp.
33007020	Du skal vise Jakob trofasthet, Abraham miskunnhet, slik du med ed lovte våre fedre i de tidligste dager.
34001001	Utsagn om Ninive, en bok om elkositten Nahums syn.
34001002	En nidkjær og hevnende Gud er Herren. En hevner er Herren, full av harme. En hevner er Herren mot sine motstandere, en som gjemmer på vrede mot sine fiender.
34001003	Herren er langmodig. Men han er stor i kraft, og han lar ikke den skyldige være ustraffet. I virvelvind og storm går hans vei, skyer er støvet under hans føtter.
34001004	Han truer havet og tørker det ut. Han tørker ut alle elver. Basan og Karmel visner, Libanons blomst visner.
34001005	Fjellene skjelver for ham og haugene smelter. Jorden bever for hans åsyn, jorderike og alle de som bor der.
34001006	Hvem holder stand mot hans harme? Hvem holder ut hans brennende vrede? Hans harme strømmer fram som en ild, og fjellene styrter sammen for ham.
34001007	Herren er god, et vern på trengselens dag. Han kjenner dem som tar sin tilflukt til ham.
34001008	Men med en ødeleggende flom skal han gjøre til intet grunnen hun står på, og mørket skal forfølge hans fiender.
34001009	Hva er det dere pønsker på mot Herren? Han skal gjøre fullstendig ende på dere, trengselen skal ikke komme to ganger!
34001010	Er de så sammenflettet som torner, og så fulle som deres drukkenskap kan gjøre dem, så blir de like fullt fortært som tørr halm.
34001011	Fra deg gikk det ut en som tenkte ut ondt mot Herren, en som la fordervede råd.
34001012	Så sier Herren: selv om de er fulle av styrke og mange i tall, så skal de likevel bli slått ned - og borte er de. Har jeg plaget deg, så vil jeg ikke plage deg mer!
34001013	Nå vil jeg bryte det åket han la på deg og rive i stykker dine lenker.
34001014	Men om deg har Herren gitt denne befalingen: Det skal ikke mer bli født noen som bærer ditt navn. Jeg vil utrydde både utskårne og støpte gudebilder fra din guds hus. Jeg vil gjøre i stand en grav til deg, for du er funnet for lett.
34002001	Se på fjellene hans føtter som bringer godt budskap - som forkynner fred! - Hold dine høytider, Juda, innfri dine løfter! For aldri mer skal den fordervede gå igjennom ditt land, han er helt tilintetgjort.
34002002	Det drar opp mot deg en som vil spre deg til alle kanter. Hold vakt i borgen! Se ut på veien! Spenn beltet om livet, samle all din kraft.
34002003	Herren vil føre tilbake Jakobs høyhet og Israels høyhet. For ransmenn har plyndret dem og ødelagt deres vintrær.
34002004	Hans stridskjemper har røde skjold, krigsmennene er kledd i skarlagen, vognene er kledd i flammende stål den dagen han stiller dem opp, og spydene svinges.
34002005	På gatene raser vognene av sted, over torgene farer de i susende fart. De ser ut som fakler, de farer fram og tilbake som lyn.
34002006	Han kaller på sine stormenn, men de snubler under sin gang, de haster av sted til bymuren, men skjoldtaket er satt opp.
34002007	Portene ut mot elven blir åpnet, palasset forgår av angst.
34002008	Hun blir stilt fram, hun blir avkledd og ført bort. Hennes piker klager, kurrer som duer og slår seg for brystet.
34002009	Ninive har alle sine dager vært som en dam full av vann. Men nå flykter de. Stans, stans! Men ingen vender om.
34002010	Røv sølv! Røv gull! For her er ingen ende på skattene, en overflod av alle slags kostbare ting.
34002011	Tomt! tømt! uttømt! - forferdede hjerter og vaklende knær. Alle hofter skjelver. Hvert ansikt er blussende rødt.
34002012	Hvor er løvens bolig? - stedet hvor ungløvene fortærte sitt bytte, hvor løven og løvinnen holdt til, og løveungen. Der var det ingen som skremte dem.
34002013	Løven røvet til dens unger hadde fått nok, den drepte for sine løvinner. Den fylte sine huler med rov, sin bolig med det den hadde revet i stykker.
34002014	Se, jeg kommer over deg, sier Herren, hærskarenes Gud. Jeg vil brenne dine vogner, så de går opp i røk. Dine ungløver skal sverdet fortære. Jeg vil utrydde ditt rov fra jorden, og dine sendebuds røst skal aldri mer bli hørt.
34003001	Ve blodbyen! - helt igjennom full av løgn og vold. Aldri holder den opp med å røve.
34003002	Svepesmell og larmende hjul, galopperende hester og hoppende vogner,
34003003	fremstormende ryttere, lynende sverd og blinkende spyd, drepte i mengde og dynger av lik. Det er ingen ende på døde kropper - en snubler over deres døde kropper.
34003004	Dette er gjengjeldelse for alt det horeri hun drev, hun den vakre trolldommens mester. Hun solgte folkeslag ved sitt hor, hele stammer ved sine trolldomskunster.
34003005	Se, jeg kommer over deg, sier Herren, hærskarenes Gud. Jeg vil dra ditt skjørt opp over ditt ansikt og blotte deg, jeg vil vise folkeslagene din nakenhet og rikene din skam.
34003006	Jeg vil kaste avskyelig smuss på deg og vanære deg og gjøre deg til et skuespill.
34003007	Og det skal skje at hver den som ser deg, skal flykte bort fra deg og si: Ødelagt er Ninive! Hvem har medynk med henne? Hvor skal jeg finne trøstere for deg?
34003008	Er vel du bedre enn No-Amon, som lå ved Nilens strømmer, omgitt av vann - som hadde sjøen til festningsvoll og vannene til bymur?
34003009	Etiopia og Egypt var hennes styrke, ja, i overflod. Put og Libya var blant hennes hjelpere.
34003010	Likevel ble hun bortført og måtte gå i fangenskap. Også hennes småbarn ble knust på alle gatehjørner. Det ble kastet lodd om hennes ærede menn, og alle hennes stormenn ble lagt i lenker.
34003011	Også du skal bli drukken så du må skjule deg. Også du skal søke vern mot fienden.
34003012	Alle dine festninger er som fikentrær med tidlig moden frukt - rister en dem, så faller frukten ned i munnen på dem som vil ete dem.
34003013	Se, krigsfolket som er hos deg, er som kvinner. Portene i ditt land skal bli åpnet for fienden. Ild skal fortære dine portbommer.
34003014	Øs opp vann til å ha mens du er beleiret! Gjør festningene dine sterke! Tråkk mørtel og stamp leire, sett i stand teglovnene!
34003015	Der skal ilden fortære deg, sverdet utrydde deg, ete deg opp slik gresshopper fortærer - ja, om dere er mange som gresshoppelarver, tallrike som en gresshoppesverm!
34003016	Dine kjøpmenn er flere enn himmelens stjerner. Gresshoppene bredte ut sine vinger og fløy bort.
34003017	Dine stormenn er som gresshopper. Dine høvdinger ligner en gresshoppesverm som slår seg ned på murene en kald dag. Solen går opp, de flyr bort, og ingen vet hvor det blir av dem.
34003018	Dine høvdinger faller i søvn, Assurs konge! Dine stormenn har lagt seg til ro. Ditt folk er spredt på fjellene, og det er ingen som samler dem.
34003019	Det er ingen lindring for din skade, ulegelig er ditt sår. Alle som hører tidenden om deg, skal klappe i hendene over deg. For hvem har ikke lidd under din endeløse ondskap?
35001001	Dette er det utsagnet som profeten Habakkuk fikk se.
35001002	Hvor lenge, Herre, skal jeg rope uten at du hører! Jeg klager for deg over vold, og du frelser ikke.
35001003	Hvorfor lar du meg se urett, og hvordan kan du selv se på slik elendighet? Ødeleggelse og vold har jeg for mine øyne. Det kommer strid og oppstår trette.
35001004	Derfor er loven maktesløs, og retten kommer aldri fram. For ugudelige omringer den rettferdige, derfor blir retten forvrengt.
35001005	Se dere omkring blant folkene. Se og bli forferdet, ja, forferdet! For en gjerning gjør jeg i deres dager, dere vil ikke tro det når den blir fortalt.
35001006	For se, jeg lar kaldeerne reise seg, det ville og voldsomme folket, som farer fram så vidt som jorden når, for å ta i eie boliger som ikke tilhører dem.
35001007	Fryktelige og forferdelige er de. Fra seg selv henter de sin rett og sin høyhet.
35001008	Deres hester er raskere enn leoparder og skarpere til å springe enn ulver om kvelden. Deres ryttere sprenger fram, deres ryttere kommer langt bortefra, de flyr som en ørn når den styrter seg over sitt rov.
35001009	Alle kommer de for å gjøre voldsverk. De stirrer stridslystne fremover. De samler fanger som sand.
35001010	De spotter konger, og fyrster er til latter for dem. De ler av hver festning. De dynger jord opp mot den og inntar den.
35001011	Så stryker de av sted som en vind og farer fram og drar skyld over seg. Deres kraft er deres gud.
35001012	Er du ikke fra gammel tid Herren min Gud, min Hellige? Vi skal ikke dø. Herre, du har satt dem til å fullbyrde dom. Du vår klippe! Du har gitt dem fullmakt til å straffe.
35001013	Du som har rene øyne, så du ikke kan se på det onde og ikke er i stand til å skue elendighet! Hvorfor ser du på troløse? Hvorfor tier du når den ugudelige tilintetgjør den som er mer rettferdig enn han?
35001014	Du har jo gjort med menneskene som med havets fisker, som med krypet, som ingen herre har!
35001015	De drar dem alle opp med krok, samler dem i sin not og sanker dem i sitt garn. Derfor gleder de seg og jubler.
35001016	Derfor ofrer de til sin not og brenner røkelse for sitt garn. For de gir dem deres fete lodd og deres kraftige mat.
35001017	Skal de da alltid få tømme sin not og uten skånsel gjøre ende på folkeslag?
35002001	På min vaktpost vil jeg stå og stille meg på varden. Jeg vil skue ut for å se hva han vil tale til meg, og hva jeg skal få til svar på mitt klagemål.
35002002	Og Herren svarte meg og sa: Skriv synet opp og skriv det tydelig på tavlene, så det er lett å lese det!
35002003	For ennå må synet vente på sin tid. Men det haster mot enden og lyver ikke. Om det dryger, så vent på det! For komme skal det, det skal ikke utebli.
35002004	Se, oppblåst og uærlig er hans sjel i ham. Men den rettferdige skal leve ved sin tro.
35002005	Så er og vinen troløs. En hovmodig mann - han skal ikke bli boende i ro. Han har oppspilt sitt grådige svelg likesom dødsriket. Han er som døden og blir ikke mett, han har sanket til seg alle folk og samlet til seg alle folkeslag.
35002006	Skal ikke alle disse synge nidviser og spottesanger om ham? De skal lage gåter om ham og si: Ve den som dynger opp ting som ikke hører ham til! Hvor lenge? Ve den som lesser på seg pantegods!
35002007	Skal de ikke brått reise seg de som skal pine deg? Skal de ikke våkne de som skal jage deg opp, så du blir et rov for dem?
35002008	For du har plyndret mange folkeslag. Slik skal alle som blir igjen av folkene, plyndre deg for din blodskyld mot menneskene og for dine voldsverk mot jorden, mot byen og alle dem som bor i den.
35002009	Ve den som jager etter skammelig vinning for sitt hus, for å bygge sitt rede i høyden, for å redde seg fra ulykkens hånd!
35002010	Du har lagt opp råd som blir til skam for ditt hus, lagt planer om å gjøre ende på mange folk, og dermed har du syndet mot deg selv.
35002011	For steinen i veggen skal skrike, og bjelken i treverket skal svare den.
35002012	Ve den som bygger en by med blod og grunnlegger en by med urett!
35002013	Se, kommer det ikke fra Herren, hærskarenes Gud, at folk sliter seg ut for ilden, og folkeslag tretter seg ut for ingenting?
35002014	For jorden skal fylles med kunnskap om Herrens herlighet, likesom vannet dekker havets bunn.
35002015	Ve den som gir sin neste å drikke av din vredes skål, ja, drikker dem drukne, for å se på deres nakenhet!
35002016	Du blir mettet med skam og ikke med ære. Drikk også du og vis din forhud fram! Begeret i Herrens høyre hånd skal i sin tid komme til deg, og dyp skam skal skjule din ære.
35002017	For ditt voldsverk mot Libanon og ødeleggelsen av dyrene, som skremte dem, skal komme over deg for din blodskyld mot menneskene og for dine voldsverk mot landet, mot byen og alle dem som bor i den.
35002018	Hva gagn gjør et utskåret bilde, selv om en mester har skåret det? Eller hva gagn gjør et støpt bilde, en lærer i løgn, selv om dets mester satte sin lit til det da han laget stumme avguder?
35002019	Ve den som sier til en stokk: Våkn opp! - til en målløs stein: Stå opp! Skulle den være lærer? Den er jo overtrukket med gull og sølv, og det finnes ikke ånd i den.
35002020	Men Herren er i sitt hellige tempel. Vær stille for hans åsyn, all jorden!
35003001	En bønn av profeten Habakkuk. Etter Sjigjonot.
35003002	Herre, jeg har hørt budskapet om deg, jeg er forferdet. Herre, din gjerning - kall den til live i vår egen tid! Ja, kunngjør den i vår egen tid! I din vrede, kom i hu å forbarme deg!
35003003	Gud kommer fra Teman, Den Hellige fra Paran-fjellet. Sela. Hans prakt dekker himmelen, og jorden er full av hans herlighet.
35003004	En glans som solens lys bryter fram, stråler omgir ham, og i dem er hans makt skjult.
35003005	Pest går fram for hans åsyn, og sott følger i hans fottrinn.
35003006	Han stiger fram og rister jorden. Han ser opp og får folkene til å skjelve. De evige fjell sprenges i stykker. De eldgamle hauger synker sammen. Hans gange er som i eldgammel tid.
35003007	Jeg ser Kusjans telter i sorg, teltdukene i Midians land bever.
35003008	Harmes du, Herre, på elvene? Er din vrede opptent mot dem, eller din harme mot havet, siden du farer fram på dine hester, på dine seierrike vogner?
35003009	Bar og naken er din bue - dine eder til stammene, ditt ord! - Sela. Du kløver jorden for elvene.
35003010	Fjellene ser deg og bever. Vannstrømmer styrter fram. Avgrunnen lar sin røst høre, den løfter sine hender mot det høye.
35003011	Sol og måne står stille i sin bolig for lyset av dine piler, som farer fram, for glansen av ditt lynende spyd.
35003012	I harme skrider du fram over jorden, i vrede trår du folkene ned.
35003013	Du drar ut til frelse for ditt folk, til frelse for din salvede. Du knuser taket på den ugudeliges hus. Du avdekker grunnvollen like til halsen. Sela.
35003014	Du gjennomborer med hans eget spyd hodene på hans krigere, som stormer fram for å spre meg. Deres glede er å ete opp en arming i lønndom.
35003015	Du farer gjennom havet med dine hester, gjennom en skummende brenning av store vann.
35003016	Jeg hørte det. Da bevet mitt indre, ved lyden dirret mine lepper. Det kom råttenhet i mine ben. Jeg bever hvor jeg står, fordi jeg rolig må vente på nødens dag, vente på at han drar opp mot folket, han som skal angripe det.
35003017	Fikentreet springer ikke ut, og vintrærne bærer ikke. Oljetreets frukt slår feil, og markene gir ingen føde. Han har utryddet sauene av innhegningen, og det finnes ikke fe i fjøsene.
35003018	Men jeg vil fryde meg i Herren, jeg vil juble i min frelses Gud.
35003019	Herren Herren er min kraft. Han gir meg føtter som en hind og lar meg skride fram over mine høyder. Til sangmesteren, med min strengelek.
36001001	Dette er Herrens ord som kom til Sefanja, sønn av Kusji, sønn av Gedalja, sønn av Amarja, sønn av Hiskia, i de dager da Josjia, Amons sønn, var konge i Juda.
36001002	Jeg river bort, ja, jeg river alt bort fra jorden, sier Herren.
36001003	Jeg river bort mennesker og dyr, jeg river bort fuglene i luften og fiskene i havet, alt det som volder anstøt, sammen med de ugudelige. Jeg vil utrydde menneskene av jorden, sier Herren.
36001004	Jeg vil rekke min hånd ut mot Juda og mot alle Jerusalems innbyggere. Jeg vil utrydde fra dette stedet alt som er igjen av Ba’al, avgudsprestenes navn sammen med prestene.
36001005	Jeg utrydder dem som tilber himmelens hær oppe på takene, dem som tilber Herren og sverger ham troskap, men på samme tid sverger ved Milkom,
36001006	dem som har vendt seg bort fra Herren, og som ikke har søkt Herren og ikke spurt etter ham.
36001007	Vær stille for Herren, Israels Gud! For Herrens dag er nær. Herren har gjort i stand til en offerslaktning, han har innviet sine gjester.
36001008	På Herrens slaktofferdag vil jeg straffe høvdingene og kongens sønner og alle som kler seg i utenlandske klær.
36001009	Og jeg vil på den dagen hjemsøke hver den som hopper over dørterskelen, dem som fyller sin Herres hus med vold og svik.
36001010	På den dagen, sier Herren, skal det høres skrik fra Fiskeporten og hyl fra byens andre del og stort brak fra haugene.
36001011	Hyl, dere som bor i Morteren! For hele kremmerfolket er utslettet. Alle som veier sølv, er utryddet.
36001012	På den samme tid vil jeg ransake Jerusalem med lykter, og jeg vil hjemsøke de mennene som ligger på sin berme og sier i sitt hjerte: Herren gjør verken godt eller ondt!
36001013	Deres gods skal bli til rov, og deres hus ødelegges. De skal bygge hus, men ikke bo i dem, plante vingårder, men ikke drikke vin fra dem.
36001014	Nær er Herrens dag, den store. Den er nær og kommer med stor hast. Hør! Det er Herrens dag! Full av angst skriker da kjempen.
36001015	En vredens dag er den dagen, en dag med nød og trengsel, en dag med omveltning og ødeleggelse, en dag med mørke og mulm, en dag med skyer og skodde,
36001016	en dag med klang av horn og hærskrik mot de befestede byene og de høye murtindene.
36001017	Da vil jeg sette slik angst i menneskene at de går der som blinde, fordi de har syndet mot Herren. Deres blod skal utøses som støv, og deres kjøtt som møkk.
36001018	Verken deres sølv eller deres gull skal kunne berge dem på Herrens vredes dag. Ved hans nidkjærhets ild skal hele jorden bli fortært. For han vil gjøre ende, ja, brått gjøre ende på alle dem som bor på jorden.
36002001	Kom sammen, kom sammen du folk som ikke kjenner skam!
36002002	Gjør det, før Guds råd føder - som agner farer dagen fram - før Herrens brennende vrede kommer over dere, før Herrens vredes dag kommer over dere!
36002003	Søk Herren, alle dere nedbøyde i landet, som holder hans lov! Søk rettferdighet, søk ydmykhet! Kanskje dere blir skjult på Herrens vredes dag.
36002004	For Gasa skal bli forlatt, og Asjkelon skal bli en ørken. Asjdods folk skal jages ut midt på dagen, og Ekron skal rykkes opp med rot.
36002005	Ve dem som bor i bygdene ute ved havet, kreterfolket! Herrens ord kommer over deg, Kana’an, du filistrenes land. Jeg vil ødelegge deg så ingen skal bo i deg.
36002006	Og bygdene ute ved havet skal bli til beitemarker og enger for gjeterne, og til innhegninger for sauer og geiter.
36002007	Det skal bli en bygd for dem som blir igjen av Judas hus. Der skal de ha sitt beite. I husene i Asjkelon skal de hvile om kvelden. For Herren deres Gud skal se til dem og gjøre ende på deres fangenskap.
36002008	Jeg har hørt Moabs spott og Ammons barns hånsord, da de spottet mitt folk og bar seg overmodig at mot dets land.
36002009	Derfor, så sant jeg lever, sier Herren, hærskarenes Gud, Israels Gud, skal det gå Moab som Sodoma og Ammons barn som Gomorra: De skal bli overgrodd av nesler, og en saltgruve og en ørken til evig tid. Resten av mitt folk skal plyndre dem. De som blir igjen av mitt folk, skal ta dem i eie.
36002010	Slik skal det gå dem for deres overmots skyld, fordi de hånte og bar seg overmodig at mot Herrens, hærskarenes Guds folk.
36002011	Forferdelig skal Herren vise seg mot dem. Han skal tilintetgjøre alle jordens guder, og alle hedningenes fjerne kyster skal tilbe ham, hvert folk på sitt sted.
36002012	Også dere etiopiere blir gjennomboret av mitt sverd.
36002013	Han rekker sin hånd ut mot Norden og ødelegger Assur og gjør Ninive til et øde sted, tørt som en ørken.
36002014	Der skal flokker hvile, alle slags ville dyr. Både pelikaner og hegrer skal overnatte på søylehodene der. Fuglesang høres i vinduene, grus ligger på dørterskelen, for sederpanelet er revet av.
36002015	Dette er den jublende byen, som bodde så trygt, som sa i sitt hjerte: Jeg og ingen annen! Hvor er den blitt til en ørken, et leie for ville dyr! Hver den som går forbi, blåser av den og rister hånlig med hånden.
36003001	Ve den gjenstridige og urene, byen som er full av vold!
36003002	Den hører ikke på noen og tar ikke imot tukt. Den setter ikke sin lit til Herren, den holder seg ikke nær til sin Gud.
36003003	Høvdingene i den er brølende løver. Dommerne er som ulver om kvelden, de gjemmer ikke noe til om morgenen.
36003004	Dens profeter er storskrytere, troløse menn. Dens prester vanhelliger det som er hellig, de gjør vold på loven.
36003005	Herren råder der med rettferd, han gjør ikke urett. Hver morgen lar han sin dom komme fram for lyset, det slår ikke feil. Men den urettferdige kjenner ikke til skam.
36003006	Jeg har utryddet hedningefolk. Deres murtinder er ødelagt. Jeg har gjort deres gater øde, så ingen går gjennom dem. Deres byer er herjet, så det ikke finnes folk, det bor ikke noen der.
36003007	Jeg sa: Bare du vil frykte meg, ta imot tukt! Da skal din bolig ikke bli utryddet, ikke noe skje av det som jeg har besluttet mot deg. Men dess tidligere gikk de i gang med å gjøre ondt.
36003008	Derfor, vent på meg, sier Herren, på den dagen jeg reiser meg for å ta hærfang! For min dom er at jeg samler hedningefolk, sanker riker sammen, utøser min harme over dem, all min brennende vrede. For ved min nidkjærhets ild skal hele jorden bli fortært.
36003009	Da vil jeg gi folkene nye, rene lepper, så de påkaller Herrens navn og tjener ham med ett sinn.
36003010	Fra landet bortenfor Etiopias elver skal de føre mine tilbedere, mitt spredte folk, som offergave til meg.
36003011	På den dagen skal du ikke mer skamme deg over alle de gjerningene som du forbrøt deg med mot meg. For da vil jeg rydde bort hos deg dem som jubler så stolt, og du skal ikke mer opphøye deg selv på mitt hellige berg.
36003012	Men jeg vil la det bli tilbake hos deg et bøyet og ringe folk, og de skal ta sin tilflukt til Herrens navn.
36003013	Israels rest skal ikke gjøre urett. De skal ikke tale løgn, og det skal ikke finnes en svikefull tunge i deres munn. For de skal finne føde og leve i ro, og ingen skal forferde dem.
36003014	Rop med fryd, Sions datter! Rop høyt, Israel! Gled deg og fryd deg av fullt hjerte, Jerusalems datter!
36003015	Herren har tatt bort dine straffedommer, han har ryddet bort din fiende. Israels konge, Herren, er i din midte, du skal ikke mer se noe ondt.
36003016	På den dagen skal det bli sagt til Jerusalem: Frykt ikke, Sion! La ikke hendene synke!
36003017	Herren din Gud er i din midte, en helt som frelser. Han fryder seg over deg med glede, han tier i sin kjærlighet, han jubler over deg med fryderop.
36003018	Dem som sørger for høytidens skyld, samler jeg. De er fra deg, vanære tynger på dem.
36003019	Se, jeg skal på den tiden ha med alle dem å gjøre som plaget deg, og jeg vil frelse det haltende og sanke det bortdrevne, og jeg vil gjøre dem til pris og til ry over hele jorden, hvor de er blitt så vanæret.
36003020	På den tiden vil jeg føre dere hit. På den tiden vil jeg sanke dere. For jeg vil gjøre dere til ry og til pris blant alle jordens folk, når jeg gjør ende på fangenskapet for deres øyne, sier Herren.
37001001	I kong Darius’ andre regjeringsår, i den sjette måneden, på den første dagen i måneden, kom Herrens ord ved profeten Haggai til Serubabel, Sjealtiels sønn, stattholder over Juda, og til Josva, Jehosadaks sønn, ypperstepresten, og det lød så:
37001002	Så sier Herren, hærskarenes Gud: Dette folket sier: Tiden til å bygge Herrens hus er ennå ikke kommet.
37001003	Da kom Herrens ord ved profeten Haggai:
37001004	Er det tid for dere til å bo i bordkledde hus, mens dette huset ligger i ruiner?
37001005	Nå sier Herren, hærskarenes Gud: Legg merke til hvordan det går dere!
37001006	Dere sår mye, men høster lite i hus. Dere spiser, men blir ikke mette. Dere drikker, men slokker ikke tørsten. Dere kler dere, men ingen blir varm. Og den som tjener for lønn, får lønnen i en pung med hull i.
37001007	Så sier Herren, hærskarenes Gud: Legg merke til hvordan det går dere!
37001008	Gå opp i fjellet og hent tømmer! Bygg huset! Så vil jeg ha behag i det og herliggjøre meg, sier Herren.
37001009	Dere venter mye, men se, det blir til lite. Og når dere bærer det i hus, blåser jeg det bort. Hvorfor? sier Herren, hærskarenes Gud. Fordi mitt hus ligger i ruiner, mens dere har det travelt hver med sitt hus.
37001010	Derfor har himmelen over dere holdt duggen tilbake, og jorden kan ikke gi sin grøde.
37001011	Jeg har kalt tørke hit over landet og fjellene, over kornet og mosten og oljen, over alt som jorden bærer, over folk og fe og over alt arbeid dere gjør med hendene.
37001012	Serubabel, Sjealtiels sønn, og Josva, Jehosadaks sønn, ypperstepresten, sammen med resten av folket, hørte da på Herrens, sin Guds røst og på profeten Haggais ord, fordi Herren deres Gud hadde sendt ham. Og folket fryktet Herren.
37001013	Da sa Haggai, Herrens sendebud, i Herrens ærend til folket: Jeg er med dere, sier Herren.
37001014	Og Herren vakte slik iver hos Serubabel, Sjealtiels sønn, stattholderen over Juda, og hos Josva, Jehosadaks sønn, ypperstepresten, og hos resten av folket, at de kom og arbeidet på huset til Herren sin Gud, hærskarenes Gud.
37001015	Det var på den tjuefjerde dagen i måneden, i den sjette måneden i kong Darius’ andre år.
37002001	I den sjuende måneden, på den tjueførste dagen i måneden, kom Herrens ord ved profeten Haggai, og det lød så:
37002002	Si til Serubabel, Sjealtiels sønn, stattholderen over Juda, og til Josva, Jehosadaks sønn, ypperstepresten, og til resten av folket:
37002003	Er det ennå noen igjen av dere som har sett dette huset i dets første herlighet? Og hva synes dere om det nå? Er det ikke som ingen ting i deres øyne?
37002004	Men vær nå frimodig, Serubabel! sier Herren. Vær frimodig, Josva, Jehosadaks sønn, du som er yppersteprest! Vær frimodig, alt folk i landet, sier Herren, og arbeid! For jeg er med dere, sier Herren, hærskarenes Gud.
37002005	Det paktens ord jeg ga dere da dere dro ut av Egypt, skal stå fast. Min Ånd skal bo iblant dere. Frykt ikke!
37002006	For så sier Herren, hærskarenes Gud: Enda en gang, om en liten stund, vil jeg ryste himmelen og jorden, havet og det tørre land.
37002007	Jeg vil ryste alle folkene, slik at alle folkenes lengsel skal komme, og jeg vil fylle dette huset med herlighet, sier Herren, hærskarenes Gud.
37002008	Sølvet er mitt, og gullet er mitt! sier Herren, hærskarenes Gud.
37002009	Dette siste huset skal få en større herlighet enn den det første hadde, sier Herren, hærskarenes Gud. Og på dette stedet vil jeg gi fred, sier Herren, hærskarenes Gud.
37002010	På den tjuefjerde dagen i den niende måneden i Darius’ andre regjeringsår, kom Herrens ord ved profeten Haggai, og det lød så:
37002011	Så sier Herren, hærskarenes Gud: Spør nå prestene hva loven sier:
37002012	Om noen bærer hellig kjøtt i fliken av kappen sin, og kappefliken kommer i berøring med brød eller kokt mat eller vin eller olje eller annen mat, blir da dette hellig? - Prestene svarte: Nei.
37002013	Så sa Haggai: Men om en som er blitt uren ved lik, kommer nær noe av dette, blir det da urent? - Prestene svarte: Ja, det blir urent.
37002014	Da tok Haggai til orde og sa: Slik er det med dette folket. Slik er det med disse menneskene i mine øyne, sier Herren, og slik er det med all deres henders gjerning. Det de ofrer der, det er urent.
37002015	Men legg dere nå på hjertet og gi akt på tiden fra denne dagen og tilbake, før det ble lagt stein på stein i Herrens tempel.
37002016	Kom noen den gang til en haug med kornbånd som han tenkte skulle gi tjue mål, så ble det bare ti. Kom noen til pressekaret for å øse opp femti spann, så ble det bare tjue.
37002017	Jeg slo dere med kornsot og rust, med hagl over alt deres henders arbeid. Men dere vendte dere ikke til meg, sier Herren.
37002018	Legg nå merke til tiden fra denne dagen og fremover, fra den tjuefjerde dagen i den niende måneden like til den dagen da grunnen til Herrens tempel ble lagt. Legg merke til dette:
37002019	Er det ennå såkorn i kornboden? Ennå har verken vintreet eller fikentreet eller granatepletreet eller oljetreet gitt frukt. Men fra i dag av vil jeg velsigne.
37002020	For andre gang kom Herrens ord til Haggai den tjuefjerde dagen i måneden, og det lød så:
37002021	Si til Serubabel, stattholderen over Juda: Jeg vil ryste himmelen og jorden.
37002022	Jeg vil omstyrte kongerikers troner og gjøre til intet hedningerikenes makt. Jeg vil velte vognene og dem som kjører dem, og hestene skal styrte, og de som rider på dem. Den ene skal falle på den andres sverd.
37002023	På den dagen, sier Herren, hærskarenes Gud, vil jeg ta deg, Serubabel, Sjealtiels sønn, min tjener - sier Herren - og gjøre deg til en signetring. For deg har jeg utvalgt, sier Herren, hærskarenes Gud.
38001001	I den åttende måneden i Darius’ andre regjeringsår kom Herrens ord til profeten Sakarja, sønn av Berekja, sønn av Iddo, og det lød så:
38001002	Stor var Herrens vrede mot deres fedre.
38001003	Og du skal si til dem: Så sier Herren, hærskarenes Gud: Vend om til meg, sier Herren, hærskarenes Gud, så vil jeg vende om til dere, sier Herren, hærskarenes Gud.
38001004	Vær ikke lik deres fedre, som de tidligere profeter formante med disse ordene: Så sier Herren, hærskarenes Gud: Vend om fra deres onde veier og deres onde gjerninger! - Men de hørte ikke og aktet ikke på meg, sier Herren.
38001005	Deres fedre, hvor er de? Og profetene, kan de leve til evig tid?
38001006	Men mine ord og mine råd, som jeg bød mine tjenere profetene å forkynne, har ikke de nådd deres fedre? Så måtte de vende om og si: Som Herren, hærskarenes Gud, hadde i sinne å gjøre med oss etter våre veier og gjerninger, slik har han gjort med oss!
38001007	På den tjuefjerde dagen i den ellevte måneden, det er måneden sebat, i Darius’ andre år, kom Herrens ord til profeten Sakarja, sønn av Berekja, sønn av Iddo, og det lød så:
38001008	Jeg hadde et syn om natten: Jeg så en mann som red på en rød hest. Han stanset blant myrtetrærne i dalbunnen. Bak ham var det røde, blakke og hvite hester.
38001009	Da sa jeg: Hva er dette, herre? Og engelen som talte med meg, sa til meg: Jeg vil la deg se hva dette er.
38001010	Da tok mannen som hadde stanset blant myrtetrærne, til orde og sa: Dette er de som Herren har sendt ut for å fare omkring på jorden.
38001011	Og de svarte Herrens engel, som sto blant myrtetrærne, og sa: Vi har dratt omkring på jorden og sett at hele jorden er rolig og stille.
38001012	Da tok Herrens engel til orde og sa: Herre, hærskarenes Gud! Hvor lenge skal det vare før du forbarmer deg over Jerusalem og Judas byer, som du har vært vred på nå i sytti år?
38001013	Og Herren svarte engelen som talte med meg, med gode og trøstefulle ord.
38001014	Og engelen som talte med meg, sa til meg: Rop ut disse ordene: Jeg er meget nidkjær for Jerusalem og Sion!
38001015	Og jeg er meget vred på de trygge hedningefolkene. For jeg var bare litt vred, men de hjalp med til ulykken.
38001016	Derfor sier Herren så: Jeg vender meg igjen til Jerusalem med miskunn. Mitt hus skal bygges der, sier Herren, hærskarenes Gud. Og målesnoren skal strekkes ut over Jerusalem.
38001017	Rop igjen og si: Så sier Herren, hærskarenes Gud: Enda en gang skal mine byer flyte over av det som godt er. Herren skal enda en gang trøste Sion og enda en gang utvelge Jerusalem.
38002001	Jeg løftet mine øyne og fikk se fire horn.
38002002	Da spurte jeg engelen som talte med meg: Hva er dette? Og han sa til meg: Dette er de horn som har spredt Juda, Israel og Jerusalem.
38002003	Så lot Herren meg se fire smeder.
38002004	Da spurte jeg: Hva kommer disse her for? Han svarte: Hornene har spredt Juda, slik at ingen våget å løfte hodet. Og nå er disse kommet for å forferde dem og slå av hornene på de hedningefolkene som løftet horn mot Juda land for å spre folket.
38002005	Så løftet jeg mine øyne og fikk se en mann som hadde en målesnor i hånden.
38002006	Jeg spurte ham: Hvor skal du hen? Han svarte: Jeg skal til Jerusalem for å måle byen og se hvor bred og hvor lang den skal være.
38002007	Og se, engelen som talte med meg, kom fram, og en annen engel kom mot ham.
38002008	Og han sa til ham: Løp av sted og si til den unge mannen der: Jerusalem skal ligge fritt og åpent, fordi det bor slik en mengde mennesker og fe der.
38002009	Og jeg, sier Herren, vil være en ildmur rundt omkring byen. Og jeg vil åpenbare min herlighet der.
38002010	Hør! Hør! Fly bort fra Nordens land, sier Herren. For jeg har spredt dere for himmelens fire vinder, sier Herren.
38002011	Hør! Sion, berg deg unna, du som bor hos Babels datter!
38002012	For så sier Herren, hærskarenes Gud: For sin æres skyld har han sendt meg til hedningefolkene som plyndret dere. For den som rører ved dere, rører ved hans øyesten.
38002013	For se, jeg løfter min hånd mot dem. De skal bli til et rov for dem som nå treller for dem. Og dere skal kjenne at Herren, hærskarenes Gud, har sendt meg.
38002014	Fryd deg høylig og gled deg, du Sions datter! For se, jeg kommer og vil bo hos deg, sier Herren.
38002015	Og mange hedningefolk skal gi seg til Herren på den dagen og bli mitt folk. Jeg vil bo hos deg, og du skal kjenne at Herren, hærskarenes Gud, har sendt meg til deg.
38002016	Herren skal ta Juda til eie som sin arvedel på den hellige jordgrunnen. Han skal enda en gang utvelge Jerusalem.
38002017	Vær stille, alt kjød, for Herrens åsyn! For han har reist seg og er gått ut av sin hellige bolig.
38003001	Så lot han meg se Josva, ypperstepresten, som sto foran Herrens engel, og Satan som sto ved hans høyre side for å anklage ham.
38003002	Men Herren sa til Satan: Herren refse deg, Satan! Herren refse deg, han som har utvalgt Jerusalem! Er ikke denne mannen her en rykende brann, revet ut av ilden?
38003003	Men Josva var kledd i skitne klær der han sto for engelens åsyn.
38003004	Og engelen tok til orde og sa til dem som sto foran ham: Ta de skitne klærne av ham! Og til ham selv sa han: Se, jeg tar din misgjerning bort fra deg og kler deg i høytidsklær.
38003005	Da sa jeg: Sett en ren lue på hans hode! Og de satte den rene luen på hodet hans og hadde på ham andre klær mens Herrens engel sto der.
38003006	Da vitnet Herrens engel for Josva og sa:
38003007	Så sier Herren, hærskarenes Gud: Hvis du går på mine veier og holder mine bud, da skal du også få styre mitt hus og vokte mine forgårder, og jeg vil gi deg adgang sammen med dem som står her.
38003008	Hør nå, Josva, du yppersteprest! Du og dine venner, som sitter her foran deg, dere er varselsmenn. For se, jeg lar min tjener Spire komme.
38003009	For se, den steinen jeg har lagt foran Josva - på denne ene steinen er sju øyne rettet! Se, jeg skjærer ut på den de tegnene den skal ha, sier Herren, hærskarenes Gud. Og jeg tar dette landets misgjerning bort på én dag.
38003010	På den dagen, sier Herren, hærskarenes Gud, skal dere innby hverandre til gjestebud under vintreet og fikentreet.
38004001	Engelen som talte med meg, kom så tilbake og vekket meg som når en mann vekkes av sin søvn.
38004002	Og han sa til meg: Hva ser du? Jeg svarte: Jeg ser en lysestake som er helt igjennom av gull. På toppen har den et oljekar, og den har sju lamper med sju rør til hver av lampene som er på den.
38004003	Og to oljetrær står ved siden av den, ett på høyre og ett på venstre side av oljekaret.
38004004	Og jeg tok til orde og sa til engelen som talte med meg: Hva er dette, herre?
38004005	Engelen som talte med meg, svarte: Vet du ikke hva dette er? Jeg sa: Nei, herre!
38004006	Da tok han til orde og sa til meg: Dette er Herrens ord til Serubabel: Ikke ved makt og ikke ved kraft, men ved min Ånd, sier Herren, hærskarenes Gud.
38004007	Hvem er du, du store fjell som reiser deg foran Serubabel? Bli til en slette! Han skal føre toppsteinen fram under høye rop: Nåde, nåde være med den!
38004008	Og Herrens ord kom til meg, og det lød så:
38004009	Serubabels hender har grunnlagt dette huset, og hans hender skal fullføre det. Og du skal kjenne at Herren, hærskarenes Gud, har sendt meg til dere.
38004010	For hvem har foraktet den lille begynnelses dag? Med glede ser de blyloddet i Serubabels hånd, disse sju Herrens øyne som farer omkring over hele jorden.
38004011	Da tok jeg til orde og sa til ham: Hva er disse to oljetrærne på høyre og venstre side av lysestaken?
38004012	Og jeg tok annen gang til orde og sa til ham: Hva er de to oljegreinene tett ved de to gullrørene som gullet strømmer ut av?
38004013	Da sa han til meg: Vet du ikke hva disse er? Jeg svarte: Nei, herre!
38004014	Da sa han: Det er de to salvet med olje som står hos all jordens herre.
38005001	Så løftet jeg igjen mine øyne og fikk se en flyvende bokrull.
38005002	Og han sa til meg: Hva ser du? Jeg svarte: Jeg ser en flyvende bokrull, som er tjue alen lang og ti alen bred.
38005003	Da sa han til meg: Dette er den forbannelse som går ut over hele landet. Etter det som står på den ene siden av bokrullen, skal hver den som stjeler, bli utryddet. Og etter det som står på den andre siden, skal hver den som sverger falskt, bli utryddet.
38005004	Jeg har latt den gå ut, sier Herren, hærskarens Gud. Den skal gå inn i tyvens hus og den skal gå inn i huset til den som sverger falskt ved mitt navn, og den skal bli i hans hus og fortære det, både treverket og steinene.
38005005	Engelen som talte med meg, kom så fram, og han sa til meg: Løft dine øyne og se hva det er, dette som kommer fram der!
38005006	Jeg spurte: Hva er det? Han svarte: Det er en efa som kommer fram der. Og han sa: Slik skal det se ut med dem i hele landet.
38005007	Da ble et blylokk løftet opp, og det viste seg en kvinne som satt i efaen.
38005008	Og han sa: Dette er ugudeligheten. Så støtte han henne ned i efaen og slo blylokket til over åpningen.
38005009	Deretter løftet jeg mine øyne og fikk se to kvinner som kom fram. Og vinden fylte deres vinger, for de hadde vinger som storkevinger. De løftet efaen opp, så den svevet mellom jorden og himmelen.
38005010	Da sa jeg til engelen som talte med meg: Hvor skal de hen med efaen?
38005011	Han svarte: De skal til Sinears land for å bygge et hus for henne der. Og når det er ferdig, skal hun settes ned der på sitt sted.
38006001	Så løftet jeg igjen mine øyne og fikk se fire vogner som kom fram mellom to fjell. Og fjellene var kobberfjell.
38006002	For den første vognen var det røde hester. For den andre vognen var det svarte hester.
38006003	For den tredje vognen var det hvite hester. Og for den fjerde vognen var det flekkete, sterke hester.
38006004	Da tok jeg til orde og sa til engelen som talte med meg: Hva er dette, herre?
38006005	Engelen svarte: Dette er himmelens fire vinder, som nå farer ut etter at de har fremstilt seg for all jordens herre.
38006006	Vognen som er forspent med de svarte hestene, dro ut mot Nordens land, og de hvite dro ut etter dem. De flekkete hestene dro ut mot Sydens land.
38006007	Og de sterkeste hestene dro ut. De ønsket å få dra omkring på jorden, og han sa: Gå! Dra omkring på jorden! - Og de dro omkring på jorden.
38006008	Så ropte han høyt på meg og sa til meg: Se, de som drar ut mot Nordens land, de stiller min Ånd til ro i Nordens land.
38006009	Og Herrens ord kom til meg, og det lød så:
38006010	Ta imot gavene fra de bortførte, fra Heldai, Tobia og Jedaja - gå selv på denne dag inn i Josjias, Sefanjas sønns hus - for dit er de kommet fra Babel -
38006011	og ta imot sølv og gull av dem og lag kroner og sett dem på Josvas, Jehosadaks sønns, yppersteprestens hode!
38006012	Og si til ham: Så sier Herren, hærskarenes Gud: Se, det skal komme en mann som heter Spire. Han skal spire fram av sin rot, og han skal bygge Herrens tempel.
38006013	Ja, han skal bygge Herrens tempel. Han skal vinne herlighet og sitte og herske på sin kongetrone, og han skal være prest der han sitter på sin trone, og freds råd skal det være mellom dem begge.
38006014	Kronene skal være til et minne i Herrens tempel om Helem og Tobia og Jedaja og Hen, Sefanjas sønn.
38006015	Langt bortefra skal de komme og bygge på Herrens tempel. Og dere skal kjenne at Herren, hærskarenes Gud, har sendt meg til dere. Dette skal skje dersom dere hører på Herrens, deres Guds røst.
38007001	I kong Darius’ fjerde år, kom Herrens ord til Sakarja på den fjerde dagen i den niende måneden, i måneden kislev.
38007002	For Betel hadde sendt Sareser og Regem-Melek og hans menn for å bønnfalle Herren
38007003	og spørre prestene i Herrens, hærskarenes Guds hus og profetene: Skal vi gråte og faste i den femte måneden, som vi nå har gjort i så mange år?
38007004	Da kom Herrens, hærskarenes Guds ord til meg, og det lød så:
38007005	Si til alt folket i landet og til prestene: Når dere har fastet og klaget i den femte og i den sjuenede måneden, og det nå i sytti år*, er det da for min skyld dere har fastet?
38007006	Og når dere spiser og drikker, er det da ikke dere selv som spiser, og dere selv som drikker?
38007007	Minnes dere ikke de ordene Herren lot utrope ved de tidligere profeter, da Jerusalem lå der i ro og fred med sine byer rundt om, og likeså sydlandet og lavlandet?
38007008	Og Herrens ord kom til Sakarja, og det lød så:
38007009	Så sa Herren, hærskarenes Gud: Døm rettferdige dommer og vis miskunn og barmhjertighet mot hverandre.
38007010	Undertrykk ikke enker og farløse, fremmede og arminger, og tenk ikke ut ondt mot hverandre i deres hjerte!
38007011	Men de ville ikke akte på det. I sin gjenstridighet satte de skulderen imot. Sine ører gjorde de døve, så de ikke hørte.
38007012	Sitt hjerte gjorde de hardt som en diamant, så de ikke hørte på loven og de ordene Herren, hærskarenes Gud, sendte ved sin Ånd gjennom de tidligere profeter. Derfor kom det en stor vrede fra Herren, hærskarenes Gud.
38007013	Og likesom han ropte, og de ikke hørte, slik, sa Herren, hærskarenes Gud, skal de rope, og jeg vil ikke høre.
38007014	Jeg spredte dem som i en stormvind blant alle hedningefolkene som de ikke kjente. Og landet skal ligge øde etter dem, så ingen drar fram eller tilbake der. Og slik gjorde de det herlige landet til en ørken.
38008001	Herrens, hærskarenes Guds ord kom, og det lød så:
38008002	Så sier Herren, hærskarenes Gud: Jeg er meget nidkjær for Sion. Ja, med stor harme er jeg nidkjær for henne.
38008003	Så sier Herren: Jeg vender tilbake til Sion og vil bo i Jerusalem. Og Jerusalem skal kalles den trofaste by. Og Herrens, hærskarenes Guds berg, skal kalles det hellige berg.
38008004	Så sier Herren, hærskarenes Gud: Enda en gang skal gamle menn og kvinner sitte på torgene i Jerusalem, hver med sin stav i hånden for sin høye alders skyld.
38008005	Og torgene i byen skal være fulle av gutter og jenter, som leker på torgene.
38008006	Så sier Herren, hærskarenes Gud: Om dette kan være umulig i deres øyne som er blitt igjen av dette folket i de dager, mon det da også skulle være umulig i mine øyne? sier Herren, hærskarenes Gud.
38008007	Så sier Herren, hærskarenes Gud: Se, jeg frelser mitt folk fra de land der solen går opp, og fra de land der den går ned.
38008008	Og jeg lar dem komme hit, og de skal bo i Jerusalem. De skal være mitt folk, og jeg vil være deres Gud i sannhet og rettferdighet.
38008009	Så sier Herren, hærskarenes Gud: La hendene være sterke, dere som i denne tiden hører disse ordene av de profetenes munn, som talte på den dagen da grunnen ble lagt til Herrens, hærskarenes Guds hus, templet som skulle bygges!
38008010	For før den tid hadde verken mennesker eller dyr noen lønn for sitt strev. Og ingen hadde fred for fienden, enten han dro ut eller han dro inn. For jeg slapp alle mennesker løs mot hverandre.
38008011	Men nå vil jeg ikke være som i tidligere dager mot dem som er blitt igjen av dette folket, sier Herren, hærskarenes Gud.
38008012	Nå skal såkornet være fredet. Vintreet skal gi sin frukt. Jorden skal gi sin grøde. Himmelen skal gi sin dugg, og jeg vil la dem som er blitt tilbake av dette folket, få alt dette til eie.
38008013	Og det skal skje at likesom dere var en forbannelse blant folkeslagene, du Judas hus og du Israels hus, så vil jeg nå frelse dere, så dere skal bli en velsignelse. Frykt ikke! La hendene være sterke.
38008014	For så sier Herren, hærskarenes Gud: Likesom jeg satte meg fore å gjøre dere ondt da deres fedre vakte min vrede, sier Herren, hærskarenes Gud, og jeg ikke angret det,
38008015	slik har jeg i disse dager satt meg fore å gjøre vel mot Jerusalem og Judas hus. Frykt ikke!
38008016	Dette er det dere skal gjøre: Tal sannhet med hverandre. Døm rettferdige dommer på tinget, dommer som skaper fred.
38008017	Tenk ikke ut ondt mot hverandre i hjertene. Elsk ikke falsk ed. For alt dette hater jeg, sier Herren.
38008018	Og Herrens, hærskarenes Guds ord kom til meg, og det lød så:
38008019	Så sier Herren, hærskarenes Gud: Fasten i den fjerde måneden og i den femte og i den sjuende og i den tiende* måneden skal bli til fryd og glede og til glade høytider for Judas hus. Elsk sannhet og fred!
38008020	Så sier Herren, hærskarenes Gud: Enda en gang skal det skje at hele folkeslag og mange byers innbyggere skal komme hit.
38008021	Innbyggerne i den ene byen skal gå til den andre og si: La oss gå av sted for å bønnfalle Herren og for å søke ham, Herren, hærskarenes Gud! - Jeg vil gå! Jeg òg!
38008022	Og mange folkeslag og tallrike hedningefolk skal komme for å søke Herren, hærskarenes Gud, i Jerusalem, og bønnfalle Herren.
38008023	Så sier Herren, hærskarenes Gud: I de dager skal det skje at ti menn av alle hedningefolkenes tungemål skal gripe fatt i kappefliken til en jødisk mann og si: Vi vil gå med dere, for vi har hørt at Gud er med dere!
38009001	Dette utsagnet er Herrens ord mot Hadraks land, og i Damaskus slår det seg ned - når menneskene og alle Israels stammer vender sitt øye til Herren.
38009002	Ordet gjelder også Hamat, som grenser til det, og Tyrus og Sidon, fordi de er så kloke der!
38009003	Tyrus bygde seg en festning, og dynget opp sølv som støv og fint gull som avfall på gatene.
38009004	Se, Herren skal la fremmede få det til eie og styrte dets murer i havet, og selv skal det fortæres av ild.
38009005	Asjkelon ser det og frykter, Gasa vrir seg i angst, likeså Ekron, fordi dets håp er blitt til skamme. Gasa skal miste sin konge, og i Asjkelon skal ingen bo.
38009006	I Asjdod skal det bo et blandingsfolk, og jeg vil utrydde filistrenes stolthet.
38009007	Jeg vil ta offerblodet ut av deres munn og det motbydelige offerkjøttet bort fra deres tenner. Da skal det også av dem bli igjen en rest for vår Gud, og de skal være som fyrster i Juda. Ekron skal være som en jebusitt.
38009008	Jeg vil slå leir til vern for mitt hus mot krigshærer som kommer og går. Ingen voldsherre skal mer komme over dem. For nå ser jeg med egne øyne hvordan det er.
38009009	Rop med fryd, Sions datter! Rop høyt, Jerusalems datter! Se, din konge kommer til deg. Rettferdig er han og full av frelse, ydmyk er han og rir på et esel, på den unge eselfolen.
38009010	Og jeg vil utrydde vognene i Efra’im og hestene i Jerusalem. Alle krigsbuer skal avskaffes, og han skal tale fred til hedningene. Hans herredømme skal nå fra hav til hav og fra elven til jordens ender.
38009011	For ditt paktsblods skyld vil jeg også fri dine fanger ut av brønnen som det ikke er vann i.
38009012	Vend tilbake til festningen, dere fanger som har håp! Også i dag forkynner jeg at jeg vil gi dere dobbelt igjen.
38009013	For jeg spenner Juda som min bue og legger Efra’im på buen. Jeg egger dine sønner, Sion, mot dine sønner, Javan. Jeg gjør deg lik en kjempes sverd.
38009014	Og Herren skal åpenbare seg over dem. Hans pil skal fare ut som lynet. Herren Herren skal blåse i hornet og fare fram i stormen fra sør.
38009015	Herren, hærskarenes Gud, skal verne dem. De skal sluke sine fiender. De skal trå slyngesteinene under føtter. De skal drikke og larme som av vin. De skal fylles som en skål, som alterets hjørner.
38009016	Herren deres Gud skal frelse dem på den dagen. Han skal frelse sitt folk som en hjord. For de er som edelsteiner i en krone og stråler over hans land.
38009017	Hvor herlig er det ikke, og hvor fagert! Av dets korn skal unge menn og av dets vin skal jomfruer blomstre opp.
38010001	Be Herren om regn i senregnets tid! Herren sender lynstråler, og regnskyll skal han gi dem, så hver mann får grøde på sin mark.
38010002	For husgudene talte usant, og spåmennene skuet løgn. Tomme drømmer forkynte de, og den trøsten de ga, var intet verd. Derfor måtte folket dra av sted som sauer og lide ondt, fordi det ikke var noen hyrde.
38010003	Mot hyrdene er min vrede opptent, og bukkene vil jeg hjemsøke. For Herren, hærskarenes Gud, ser til sin hjord, Judas hus, og gjør den lik sin stolte stridshest.
38010004	Fra det skal hjørnesteinene komme, fra det naglene, fra det krigsbuene - fra det skal alle herskere utgå.
38010005	De skal være lik kjemper som tråkker sine fiender ned i krigen som avfall på gatene. Ja, stride skal de, for Herren er med dem. Og de som rir på hester, skal bli til skamme.
38010006	Jeg vil styrke Judas hus og frelse Josefs hus og føre dem hjem. For jeg forbarmer meg over dem, og de skal være som om jeg aldri hadde forkastet dem. For jeg er Herren deres Gud og vil bønnhøre dem.
38010007	Efra’ims menn skal være lik kjemper, og deres hjerter skal bli glade som av vin. Deres barn skal se det og glede seg, deres hjerter skal fryde seg i Herren.
38010008	Jeg vil plystre på dem og samle dem, for jeg har forløst dem. De skal bli tallrike, som de før har vært.
38010009	Jeg vil så dem ut blant folkene. Men i de fjerne land skal de komme meg i hu. De skal leve med sine barn og komme tilbake.
38010010	Jeg vil føre dem tilbake fra landet Egypt og samle dem fra Assur og føre dem til Gileads land og til Libanon, og der skal det ikke bli rom nok for dem.
38010011	Han skal dra fram gjennom havet, gjennom farer, og slå ned bølgene i havet. Alle Nilens dyp skal tørkes ut. Assurs stolthet skal støtes ned. Kongespiret skal vike fra Egypt.
38010012	Jeg vil gjøre dem sterke i Herren, og i hans navn skal de gå fram, sier Herren.
38011001	Lukk opp dine porter, Libanon, så ilden kan fortære dine sedrer!
38011002	Jamre deg, du sypress, fordi sederen er falt, fordi de herlige trærne er ødelagt! Jamre dere, Basans eiketrær, fordi den utilgjengelige skogen er felt!
38011003	Hør hvor gjeterne jamrer fordi deres herlighet er ødelagt! Hør hvor de unge løvene brøler fordi Jordans tette skog er ødelagt.
38011004	Så sa Herren min Gud: Røkt slaktefårene!
38011005	De som kjøper dem, slakter dem uten å bøte for det. Og de som selger dem, sier: Lovet være Herren, nå blir jeg rik! - Og deres hyrder sparer dem ikke.
38011006	For jeg vil ikke lenger spare landets innbyggere, sier Herren. Men jeg vil overgi menneskene i hverandres hender og i hendene på deres konge. De skal herje landet, og jeg vil ikke redde noen av deres hånd.
38011007	Så røktet jeg slaktefårene, ja, også de usleste av fårene. Jeg tok meg to staver, den ene kalte jeg godhet, og den andre kalte jeg samband. Og jeg røktet fårene.
38011008	Jeg gjorde de tre hyrdene til intet i én måned. Jeg ble lei av dem, og de likte heller ikke meg.
38011009	Og jeg sa: Jeg vil ikke røkte dere lenger! Det som er nær ved å dø, får dø. Det som er nær ved å bli tilintetgjort, får bli tilintetgjort. Og de som blir igjen, får fortære hverandre.
38011010	Så tok jeg min stav, godhet, og brøt den i stykker for å gjøre til intet den pakten som jeg hadde gjort med alle folkeslagene.
38011011	Den ble gjort til intet på den dagen. Og slik skjønte de usleste av fårene, de som aktet på meg, at det var Herrens ord.
38011012	Deretter sa jeg til dem: Om dere så synes, så gi meg min lønn, men hvis ikke, så la det være! Så veide de opp til meg min lønn, tretti sølvpenger.
38011013	Da sa Herren til meg: Kast dem bort til pottemakeren, den herlige pris som jeg er aktet verd av dem! Og jeg tok de tretti sølvpengene og kastet dem inn i Herrens hus til pottemakeren.
38011014	Så brøt jeg i stykker den andre staven, samband, for å gjøre brorskapet mellom Juda og Israel til intet.
38011015	Og Herren sa til meg: Ta deg igjen en stav - en dårlig hyrdes stav!
38011016	For se, jeg lar en hyrde stå fram i landet, en som ikke ser til dem som er nær ved å ommkomme, og ikke leter etter det som er kommet bort, og ikke leger det som har fått skade, og ikke sørger for det som holder seg oppe, men eter kjøttet av de fete og til og med river klovene av dem.
38011017	Ve den dårlige hyrden, som forlater fårene! Sverd over hans arm og over hans høyre øye! Hans arm skal visne bort, og hans høyre øye skal utslokkes.
38012001	Dette utsagnet er Herrens ord om Israel. Så sier Herren, som utspente himmelen og grunnfestet jorden og dannet menneskets ånd i hans indre:
38012002	Se, jeg gjør Jerusalem til en tumleskål for alle folkeslagene rundt omkring. Når Jerusalem blir beleiret, skal det også gå ut over Juda.
38012003	Det skal skje på den dagen at jeg vil gjøre Jerusalem til en løftestein for alle folkene. Alle som løfter på den, skal såre seg selv. Ja, alle jordens hedningefolk skal samle seg mot det.
38012004	På den dagen, sier Herren, vil jeg slå hver hest med skyhet og dens rytter med vanvidd. Men over Judas hus vil jeg opplate mine øyne, og alle folkenes hester vil jeg slå med blindhet.
38012005	Judas stammehøvdinger skal si i sitt hjerte: Jerusalems innbyggere har styrke ved Herren, hærskarenes Gud, deres Gud!
38012006	På den dagen vil jeg gjøre Judas stammehøvdinger lik et fyrfat mellom vedtrær og et ildbluss blant kornbånd. De skal fortære alle folkene rundt omkring, til høyre og til venstre. Og Jerusalemfolket skal fremdeles bo på sitt sted, i Jerusalem.
38012007	Herren skal frelse Judas telter først, for at ikke Davids hus og Jerusalems innbyggere skal ha større herlighet enn Juda.
38012008	På den dagen skal Herren verne Jerusalems innbyggere. Den iblant dem som snubler, skal på den dagen være som David. Og Davids hus skal være som Gud, som Herrens engel foran dem.
38012009	På den dagen vil jeg søke å ødelegge alle de hedningefolkene som drar opp mot Jerusalem.
38012010	Men over Davids hus og over Jerusalems innbyggere vil jeg utgyte nådens og bønnens Ånd, og da skal de skue opp til meg som de har gjennomstunget. Og de skal sørge over ham som en sørger over sin enbårne sønn, og klage sårt over ham slik som en klager over sin førstefødte.
38012011	På den dagen skal sorgen bli stor i Jerusalem, som sorgen over ulykken i Hadadrimmon i Megiddons dal.
38012012	Og landet skal sørge, hver slekt for seg: Davids hus’ slekt for seg og deres kvinner for seg, Natans hus’ slekt for seg og deres kvinner for seg,
38012013	Levis hus’ slekt for seg og deres kvinner for seg, sjime’ittenes slekt for seg og deres kvinner for seg,
38012014	likeså de andre slektene, hver slekt for seg og deres kvinner for seg.
38013001	På den dagen skal det være en åpnet kilde for Davids hus og for Jerusalems innbyggere mot synd og urenhet.
38013002	Og det skal skje på den dagen, sier Herren, hærskarenes Gud, at jeg vil utrydde avgudenes navn av landet, og de skal ikke lenger minnes. Også profetene og den urene ånd vil jeg få bort fra landet.
38013003	Om noen heretter står fram som profet, da skal hans far og mor, hans egne foreldre, si til ham: Du skal ikke leve, for du har talt løgn i Herrens navn! - Og hans far og mor, hans egne foreldre, skal gjennombore ham mens han profeterer.
38013004	På den dagen skal alle profetene skamme seg over sine syner når de vil profetere, og de skal ikke kle seg i en lodden kappe for å lyve.
38013005	Men han skal si: Jeg er ikke noen profet! Jeg er en jorddyrker, for det var en som kjøpte meg til trell i min ungdom.
38013006	Og om noen spør ham: Hva er det for sår du har på kroppen? - da skal han svare: Det er sår jeg har fått i mine elskeres hus.
38013007	Sverd! Våkn opp mot min hyrde, mot den mann som er min neste! sier Herren, hærskarenes Gud. Slå hyrden, og fårene skal spres. Og jeg vil igjen ta meg av de små.
38013008	I hele landet, sier Herren, skal to tredjedeler utryddes og omkomme, bare en tredjedel skal bli spart.
38013009	Og denne tredjedelen vil jeg la gå gjennom ilden og rense den, som en renser sølv, og prøve den, som en prøver gull. De skal påkalle mitt navn, og jeg vil bønnhøre dem. Jeg vil si: De er mitt folk! - og de skal si: Herren er min Gud!
38014001	Se, det kommer en Herrens dag, da det hærfanget som er tatt fra deg, skal skiftes ut i din midte.
38014002	For jeg vil samle alle hedningefolkene til krig mot Jerusalem. Byen skal bli inntatt, husene plyndret, og kvinnene bli skjendet. Halvdelen av byen skal måtte gå i landflyktighet, men resten av folket skal ikke bli utryddet av byen.
38014003	For Herren skal dra ut og stride mot disse hedningefolkene, som han før har stridd på kampens dag.
38014004	På den dagen skal hans føtter stå på Oljeberget, som ligger midt imot Jerusalem i øst. Og Oljeberget skal revne tvert over mot øst og vest, så det blir en stor dal. Den ene halvdelen av fjellet viker mot nord, og den andre halvdelen mot sør.
38014005	Og dere skal flykte til dalen mellom mine fjell. For dalen mellom fjellene skal nå like til Asel. Dere skal flykte som dere flyktet for jordskjelvet i Judas konge Ussias dager. Da skal Herren min Gud komme, og alle hellige med deg, min Gud!
38014006	På den dagen skal lyset bli borte, de herlige himmellys skal bli formørket.
38014007	Det skal komme en dag - Herren kjenner den - det skal verken være dag eller natt, men mot kveldstid, da skal det bli lys.
38014008	På den dagen skal levende vann strømme ut fra Jerusalem, den ene halvdelen til havet i øst og den andre halvdelen til havet i vest. Både sommer og vinter skal det være slik.
38014009	Da skal Herren bli konge over hele jorden. På den dagen skal Herren være én og hans navn ett.
38014010	Hele landet, fra Geba til Rimmon sør for Jerusalem, skal bli til en slette. Og byen skal heve seg høyt og trone på sitt sted, like fra Benjamin-porten til det stedet hvor den tidligere port var, til Hjørneporten, og fra Hananels tårn til kongens vinpresser.
38014011	Og folket skal bo der. Det skal aldri mer lyses bann over det. Jerusalem skal ligge der trygt.
38014012	Men Herren skal la denne plagen ramme alle de folkene som har kjempet mot Jerusalem: Han skal la kjøttet råtne på dem mens de står på sine føtter, og deres øyne skal råtne i sine huler, og tungen skal råtne i deres munn.
38014013	På den dagen skal Herren sende en stor redsel over dem, så de tar fatt på hverandre og løfter hånd mot hverandre.
38014014	Også Juda skal stride i Jerusalem. Fra alle kanter skal hedningefolkenes gods sankes sammen, gull og sølv og klær i stor mengde.
38014015	Den samme plagen skal også ramme hestene, muldyrene, kamelene, eslene og alle andre dyr i leirene.
38014016	Alle de som blir tilbake av alle de hedningefolkene som angrep Jerusalem, skal år etter år dra opp for å tilbe Kongen, Herren, hærskarenes Gud, og for å delta i løvhyttefesten.
38014017	Men om noen av jordens ætter ikke drar opp til Jerusalem for å tilbe Kongen, Herren, hærskarenes Gud, så skal det ikke komme regn hos dem.
38014018	Om egypterne ikke drar opp og ikke møter fram, da skal det ikke komme regn hos dem heller. Den samme plagen skal ramme dem, som Herren lar ramme de hedningefolkene som ikke drar opp for å delta i løvhyttefesten.
38014019	Slik skal den straffen være som rammer Egypt og alle de hedningefolkene som ikke drar opp for å delta i løvhyttefesten.
38014020	På den dagen skal det stå på hestenes bjeller: Helliget til Herren! Og grytene i Herrens hus skal være som offerskåler foran alteret.
38014021	Og hver gryte i Jerusalem og Juda skal være helliget til Herren, hærskarenes Gud. Alle de som ofrer, skal komme og ta av dem til å koke i. På den dagen skal det ikke mer være noen som driver handel i Herrens, hærskarenes Guds hus.
39001001	Dette utsagnet er Herrens ord til Israel ved Malaki.
39001002	Jeg har elsket dere, sier Herren. Men dere sier: Hvordan har du vist oss din kjærlighet? - Var ikke Esau bror til Jakob, sier Herren. Likevel har jeg elsket Jakob,
39001003	men Esau hatet jeg, og jeg gjorde hans fjell til en ørken og hans arveland til bolig for ørkenens sjakaler.
39001004	Når Edom sier: Vi er knust, men vi skal bygge ruinene opp igjen! - da sier Herren, hærskarenes Gud: De kan bygge opp, men jeg skal rive ned. De skal kalles ugudelighetens land, det folket Herren er vred på til evig tid.
39001005	Dere skal se det med egne øyne, og dere skal si: Herren er stor over Israels grenser!
39001006	En sønn ærer sin far og en tjener sin herre. Er nå jeg far, hvor er da min ære? Og er jeg herre, hvor er da frykten for meg? sier Herren, hærskarenes Gud til dere prester - dere som forakter mitt navn. Men dere sier: Hvordan har vi vist forakt for ditt navn?
39001007	Ved å bære fram uren mat på mitt alter. Men dere sier: Hvordan har vi krenket din renhet? - Ved å si: Herrens bord er ingen ære verd!
39001008	Når dere kommer med et blindt dyr for å ofre det, er det da intet ondt i det? Og når dere bringer et dyr som halter eller er sykt, er det da ikke noe ondt i det? Kom med slike gaver til din stattholder! Tror du han vil være tilfreds med deg, eller ta nådig imot deg? sier Herren, hærskarenes Gud.
39001009	Og bønnfall nå Gud at han må være oss nådig! - Med egne hender har dere gjort dette, kan han da være nådig mot dere? sier Herren, hærskarenes Gud.
39001010	Om det bare var noen iblant dere som ville stenge tempeldørene, så dere ikke forgjeves tenner ild på mitt alter! Jeg har ikke behag i dere, sier Herren, hærskarenes Gud. Jeg har ikke lyst til offergaver fra deres hånd.
39001011	Fra solens oppgang til dens nedgang skal mitt navn bli stort blant hedningefolkene. På hvert sted skal det brennes røkelse og bæres fram offergaver for mitt navn, rene offergaver. For mitt navn skal bli stort blant folkeslagene, sier Herren, hærskarenes Gud.
39001012	Men dere vanhelliger mitt navn ved å si: Herrens bord er urent, og maten som gis til det, er lite verd.
39001013	Og dere sier: Å for et strev! - Dere blåser foraktelig av det, sier Herren, hærskarenes Gud. Og dere bærer fram slikt som er røvet, og dyr som er halte eller syke. Slikt bærer dere fram som offergave! Skulle slike gaver fra dere behage meg? sier Herren.
39001014	Forbannet være den som farer med svik, den som har hanndyr i sin buskap og gjør et løfte, men likevel ofrer et dyr som har lyte. For jeg er en stor konge, sier Herren, hærskarenes Gud, og mitt navn er fryktet blant folkeslagene.
39002001	Og nå, dere prester! Nå kommer dette budet til dere:
39002002	Dersom dere ikke vil høre og ikke legge dere det på hjertet, så dere gir mitt navn ære, sier Herren, hærskarenes Gud, så vil jeg sende forbannelsen mot dere. Og jeg vil forbanne deres velsignelser. Ja, jeg har alt forbannet dem, fordi dere ikke legger dere dette på hjertet.
39002003	Se, jeg truer deres ætt. Jeg kaster møkk i ansiktet på dere, møkk av deres høytidsofre, og dere skal selv bli kastet opp i den.
39002004	Da skal dere kjenne at jeg har sendt dette budet til dere, for at min pakt med Levi skal stå fast, sier Herren, hærskarenes Gud.
39002005	Den pakten jeg hadde med ham, var liv og fred, det ga jeg ham for at han skulle frykte meg. Og han fryktet meg og hadde ærefrykt for mitt navn.
39002006	Sannhets lov var i hans munn, urett ble ikke funnet på hans lepper. I fred og ærlighet vandret han med meg, og mange omvendte han fra misgjerning.
39002007	For en prests lepper skal bevare kunnskap, lov skal hentes fra hans munn, for han er sendebud fra Herren, hærskarenes Gud.
39002008	Men dere har veket av fra veien og har fått mange til å støte an mot loven. Dere har fordervet Levi-pakten, sier Herren, hærskarenes Gud.
39002009	Derfor har jeg gjort dere foraktet og små for hele folket. For dere akter ikke på mine veier, men gjør forskjell på folk for loven.
39002010	Har vi ikke alle én far? Har ikke én Gud skapt oss? Hvorfor er vi da troløse mot hverandre, så vi vanhelliger våre fedres pakt?
39002011	Juda har handlet troløst, vemmelige ting har de gjort i Israel og i Jerusalem. Juda har vanhelliget Herrens helligdom, som Herren elsker, og har tatt en fremmed guds datter til ekte.
39002012	Hos den mann som gjør dette, vil Herren utrydde fra Jakobs telt alle de som våker og svarer, selv om de bærer fram offergaver til Herren, hærskarenes Gud.
39002013	Og dette er det andre dere gjør: Dere dekker Herrens alter med tårer, med gråt og sukk. Han vil ikke mer se på offergaven eller ta imot noe med glede av deres hånd.
39002014	Og dere sier: Hvorfor? - Fordi Herren har vært vitne mellom deg og din ungdoms hustru. Du har vært utro mot henne, enda hun er din ektefelle og din hustru som du har inngått pakt med.
39002015	Men har ikke en gjort det og er enda blitt i live? - Men hva gjorde denne ene? Han ville oppnå den ætt Gud hadde lovt ham. Men dere skal ta vare på deres liv. Mot din ungdoms hustru må du ikke være troløs.
39002016	For jeg hater skilsmisse, sier Herren, Israels Gud. Ved det dekker en sin kledning med vold, sier Herren, hærskarenes Gud. Så ta vare på deres liv og vær ikke troløse.
39002017	Dere har trettet Herren med deres ord. Men dere sier: Hva er det vi har trettet ham med? - Ved å si: Hver den som gjør ondt, er god i Herrens øyne, i slike har han velbehag! - eller: Hvor er Gud, han som dømmer?
39003001	Se, jeg sender min budbærer, han skal rydde vei foran meg. Brått skal han komme til sitt tempel, Herren som dere søker, paktens engel som dere inderlig lengter etter. Se, han kommer, sier Herren, hærskarenes Gud.
39003002	Men hvem kan utholde den dagen han kommer? Hvem kan bli stående når han åpenbarer seg? For han er som smelter-ild og som vasker-lut.
39003003	Han skal sitte og smelte og rense sølvet. Han skal rense Levis barn, lutre dem som sølv og gull. Og de skal bære fram for Herren offergaver i rettferdighet.
39003004	Da skal Judas og Jerusalems offergaver behage Herren, som i eldgamle dager, som i de tidligste år.
39003005	Jeg vil komme til dere og holde dom. Jeg skal være snar til å vitne mot trollmennene og ekteskapsbryterne og mot dem som sverger falskt, mot dem som holder tilbake dagarbeiderens lønn og undertrykker enken og den farløse, de som bøyer retten for den fremmede, og som ikke frykter meg, sier Herren, hærskarenes Gud.
39003006	Jeg, Herren, har ikke forandret meg, og dere, Jakobs barn, er ikke tilintetgjort.
39003007	Helt fra deres fedres dager har dere veket av fra mine lover og ikke holdt dem. Vend om til meg, så vil jeg vende meg til dere, sier Herren, hærskarenes Gud. Men dere sier: Hva skal vi vende om fra?
39003008	Skal et menneske rane fra Gud, siden dere raner fra meg? Men dere sier: Hva har vi røvet fra deg? - Tienden og de hellige gaver.
39003009	Forbannelsen har rammet dere, og fra meg røver dere, hele folket.
39003010	Bær hele tienden inn i forrådshuset, så det finnes mat i mitt hus. Prøv meg på denne måten, sier Herren, hærskarenes Gud, om jeg ikke vil åpne himmelens luker for dere og øse ut velsignelser over dere i rikelig mål!
39003011	Jeg vil true eter-gresshoppen for deres skyld, så den ikke ødelegger markens grøde for dere. Og vintreet på marken skal ikke slå feil for dere, sier Herren, hærskarenes Gud.
39003012	Da skal alle folkeslag prise dere lykkelige, for da skal deres land være et herlig land, sier Herren, hærskarenes Gud.
39003013	Deres ord har vært sterke mot meg, sier Herren. Men dere sier: Hva har vi sagt oss imellom?
39003014	Dere har sagt: Fåfengt er det å tjene Gud! Hva vinning har det gitt oss at vi har aktet på hans bud, at vi gikk i botsdrakt for Herrens, hærskarenes Guds skyld?
39003015	Nå vil vi prise de overmodige lykkelige! Ikke bare går det dem vel, disse som gjør det onde, men de frister Gud og slipper likevel fri.
39003016	Da talte de med hverandre, de som frykter Herren. Og Herren lyttet og hørte det. For hans åsyn ble det skrevet en minnebok for dem som frykter Herren og høyakter hans navn.
39003017	De skal være mine, sier Herren, hærskarenes Gud, min eiendom, den dagen jeg gjør mitt verk. Og jeg vil være mild mot dem, likesom en mann er mild mot sin sønn som tjener ham.
39003018	Da skal dere igjen se forskjell mellom den rettferdige og den ugudelige, mellom den som tjener Gud og den som ikke tjener ham.
39004001	For se, dagen kommer! Den brenner som en ovn. Da skal alle overmodige og hver den som gjør ondt, være som halm, og dagen som kommer skal sette dem i brann, sier Herren, hærskarenes Gud, så den ikke levner dem rot eller grein.
39004002	Men for dere som frykter mitt navn, skal rettferdighetens sol gå opp med legedom under sine vinger. Og dere skal gå ut og springe som kalver når de slipper ut fra fjøset.
39004003	Da skal dere tråkke ned de ugudelige. De skal være som aske under fotsålene deres på den dagen jeg skaper, sier Herren, hærskarenes Gud.
39004004	Husk min tjeners, Mose lov, den jeg ga ham på Horeb for hele Israel, både lover og bud!
39004005	Se, jeg sender dere Elia, profeten, før Herrens dag kommer, den store og forferdelige.
39004006	Han skal vende fedrenes hjerte til barna, og barnas hjerte til deres fedre, så jeg ikke skal komme og slå landet med bann.
40001001	Ættetavle for Jesus Messias, Davids sønn, Abrahams sønn:
40001002	Abraham fikk sønnen Isak. Isak fikk Jakob. Jakob fikk Juda og hans brødre.
40001003	Juda fikk sønnene Peres og Serah med Tamar. Peres fikk Hesron. Hesron fikk Ram.
40001004	Ram fikk sønnen Aminadab. Aminadab fikk Nahson. Nahson fikk Salmon.
40001005	Salmon fikk sønnen Boas med Rahab. Boas fikk Obed med Rut. Obed fikk Isai.
40001006	Isai ble far til kong David. David fikk Salomo med Urias kone.
40001007	Salomo fikk sønnen Rehabeam. Rehabeam fikk Abia. Abia fikk Asa.
40001008	Asa fikk sønnen Josjafat. Josjafat fikk Joram. Joram fikk Ussia.
40001009	Ussia fikk sønnen Jotam. Jotam fikk Akas. Akas fikk Hiskia.
40001010	Hiskia fikk sønnen Manasse. Manasse fikk Amon. Amon fikk Josjia.
40001011	Josjia fikk Jekonja og hans brødre på den tiden da folket ble bortført til Babylon.
40001012	Etter bortførelsen til Babylon fikk Jekonja sønnen Sjealtiel. Sjealtiel fikk Serubabel.
40001013	Serubabel fikk sønnen Abiud. Abiud fikk Eljakim. Eljakim fikk Asor.
40001014	Asor fikk sønnen Sadok. Sadok fikk Akim. Akim fikk Eliud.
40001015	Eliud fikk sønnen Eleasar. Eleasar fikk Mattan. Mattan fikk Jakob.
40001016	Jakob ble far til Josef, Marias mann. Av henne ble Jesus født, han som kalles Messias.
40001017	Slik er det i alt fjorten slektledd fra Abraham til David, fjorten ledd fra David til bortførelsen til Babylon, og fjorten ledd fra bortførelsen til Babylon inntil Messias.
40001018	Med Jesu Kristi fødsel gikk det slik til: Hans mor, Maria, var forlovet med Josef. Men før de var kommet sammen, viste det seg at hun var med barn, ved Den Hellige Ånd.
40001019	Josef, hennes mann, var rettferdig, og ville ikke føre skam over henne. Han ville skille seg fra henne i stillhet.
40001020	Mens han nå tenkte på dette, se, da viste en Herrens engel seg for ham i en drøm og sa: Josef, Davids sønn! Frykt ikke for å ta Maria, din hustru, hjem til deg. For det som er unnfanget i henne, er av Den Hellige Ånd.
40001021	Hun skal føde en sønn, og du skal gi ham navnet Jesus, for han skal frelse sitt folk fra deres synder.
40001022	Alt dette skjedde for at det skulle bli oppfylt som Herren hadde sagt ved profeten:
40001023	Se, jomfruen skal bli med barn og føde en sønn, og de skal gi ham navnet Immanuel - det betyr: Med oss er Gud.
40001024	Da Josef var våknet av søvnen, gjorde han som Herrens engel hadde pålagt ham, og han førte sin hustru hjem til seg.
40001025	Men han levde ikke med henne før hun hadde født sin sønn. Og han ga ham navnet Jesus.
40002001	Da Jesus var født i Betlehem i Judea, i kong Herodes’ dager, se, da kom noen vismenn fra Østerland til Jerusalem.
40002002	De sa: Hvor er den jødenes konge som er født nå? For vi så hans stjerne i Østen, og er kommet for å tilbe ham.
40002003	Da kong Herodes hørte det, ble han forferdet, og hele Jerusalem med ham.
40002004	Han samlet alle yppersteprestene og folkets skriftlærde og spurte dem ut om hvor Messias skulle bli født.
40002005	De sa til ham: I Betlehem i Judea, for så er skrevet ved profeten:
40002006	Du Betlehem i Juda land er slett ikke den ringeste blant fyrstene i Juda. For fra deg skal gå ut en høvding som skal være hyrde for mitt folk Israel.
40002007	Da kalte Herodes hemmelig vismennene til seg, og spurte dem nøye ut om tiden da stjernen hadde vist seg.
40002008	Så sendte han dem til Betlehem og sa: Gå av sted og spør nøye ut om barnet. Og når dere har funnet det, da meld fra til meg, for at også jeg kan komme og tilbe det.
40002009	Da de hadde hørt hva kongen sa, dro de av sted. Og se, stjernen som de hadde sett i Østen, gikk foran dem inntil den kom og ble stående over stedet der barnet var.
40002010	Og da de så stjernen, ble de over all måte glade.
40002011	De gikk inn i huset, og fikk se barnet med Maria, dets mor, og de falt ned og tilba det. Så åpnet de skrinene sine og bar fram gaver til barnet: gull, røkelse og myrra.
40002012	Men da de i en drøm ble varslet at de ikke skulle vende tilbake til Herodes, dro de en annen vei hjem til landet sitt.
40002013	Da de var dratt bort, se, da viser en Herrens engel seg for Josef i en drøm og sier: Stå opp, ta barnet og dets mor med deg og flykt til Egypt! Bli der til jeg sier fra til deg. For Herodes kommer til å lete etter barnet for å drepe det.
40002014	Han sto da opp, tok barnet og dets mor om natten, og dro av sted til Egypt.
40002015	Der ble han til Herodes var død, for at det skulle bli oppfylt som Herren hadde talt ved profeten: Fra Egypt kalte jeg min sønn.
40002016	Da Herodes så at han var blitt narret av vismennene, ble han meget vred. Han sendte folk og lot drepe alle guttebarn i Betlehem og alle bygdene i omegnen, de som var to år eller yngre, i samsvar med det han hadde fått vite av vismennene om tiden.
40002017	Da ble det oppfylt som er talt ved profeten Jeremia, som sier:
40002018	En røst ble hørt i Rama, gråt og stor klage. Rakel gråt over sine barn og ville ikke la seg trøste, for de er ikke mer.
40002019	Men da Herodes var død, se, da viste en Herrens engel seg i en drøm for Josef i Egypt,
40002020	og sa: Stå opp, ta med deg barnet og dets mor og dra til Israels land. For de som ville barnet til livs, er døde.
40002021	Og han sto opp, tok med seg barnet og dets mor, og kom til Israels land.
40002022	Men da han fikk høre at Arkelaus var blitt konge i Judea etter sin far Herodes, var han redd for å dra dit. Varslet av Gud i en drøm, dro han til områdene i Galilea.
40002023	Da han kom dit, bosatte han seg i en by som heter Nasaret, for at det skulle bli oppfylt som var talt ved profetene, at han skulle kalles en nasareer.
40003001	I de dager sto døperen Johannes fram og forkynte i Judeas ørken.
40003002	Han sa: Omvend dere, for himlenes rike er kommet nær!
40003003	Det er ham det er talt om av profeten Jesaja, som sier: Det er en røst av en som roper i ørkenen: Rydd Herrens vei, gjør hans stier rette!
40003004	Denne Johannes var kledd i en kappe av kamelhår og hadde et lærbelte om livet, og maten hans var gresshopper og vill honning.
40003005	Da dro folk fra Jerusalem og hele Judea og hele landet ved Jordan ut til ham
40003006	og ble døpt av ham i elven Jordan, idet de bekjente syndene sine.
40003007	Men da han fikk se mange fariseere og saddukeere komme til hans dåp, sa han til dem: Ormeyngel! Hvem lærte dere å flykte fra den kommende vrede?
40003008	Så bær da frukt som er omvendelsen verdig.
40003009	Og tro ikke at dere kan si ved dere selv: Vi har Abraham til far. For jeg sier dere: Gud kan reise opp barn for Abraham av disse steinene.
40003010	Øksen ligger allerede ved roten av trærne. Hvert tre som ikke bærer god frukt, blir hogd ned og kastet på ilden.
40003011	Jeg døper dere med vann til omvendelse. Men han som kommer etter meg, er sterkere enn jeg - jeg er ikke engang verdig til å bære skoene hans! Han skal døpe dere med Den Hellige Ånd og ild.
40003012	Han har sin kasteskovl i hånden og skal rense sin treskeplass. Hveten vil han samle i låven, men agnene skal han brenne opp med ild som ikke kan slokkes.
40003013	Da dro Jesus fra Galilea til Jordan og kom til Johannes for å bli døpt av ham.
40003014	Men Johannes nektet ham det, og sa: Jeg trenger å bli døpt av deg, og du kommer til meg!
40003015	Men Jesus svarte ham og sa: La det nå skje! For slik er det riktig av oss å fullføre all rettferdighet. Da lot han det skje.
40003016	Da Jesus var blitt døpt, steg han straks opp av vannet. Og se, himmelen åpnet seg for ham, og han så Guds Ånd stige ned som en due og komme over ham.
40003017	Og se, det lød en røst fra himmelen: Dette er min Sønn, den elskede! I ham har jeg velbehag.
40004001	Da ble Jesus av Ånden ført ut i ørkenen for å fristes av djevelen.
40004002	Og da han hadde fastet i førti dager og førti netter, ble han til sist sulten.
40004003	Og fristeren kom til ham og sa: Er du Guds Sønn, så si at disse steinene skal bli til brød!
40004004	Men han svarte og sa: Det står skrevet: Mennesket lever ikke av brød alene, men av hvert ord som går ut av Guds munn.
40004005	Da tok djevelen ham med seg til den hellige by og stilte ham på templets øverste hjørne.
40004006	Og han sier til ham: Er du Guds Sønn, så kast deg ned! For det står skrevet: Han skal gi sine engler befaling om deg, og de skal bære deg på hendene, for at du ikke skal støte din fot mot noen stein.
40004007	Jesus sa til ham: Det står også skrevet: Du skal ikke friste Herren din Gud.
40004008	Igjen tok djevelen ham med opp på et meget høyt fjell, og viste ham alle verdens riker og deres herlighet.
40004009	Og han sa til ham: Alt dette vil jeg gi deg, dersom du vil falle ned og tilbe meg.
40004010	Da sa Jesus til ham: Bort fra meg, Satan! For det står skrevet: Herren din Gud skal du tilbe, og ham alene skal du tjene.
40004011	Da forlot djevelen ham, og se, engler kom og tjente ham.
40004012	Da Jesus fikk høre at Johannes var blitt kastet i fengsel, dro han bort til Galilea.
40004013	Han forlot Nasaret og bosatte seg i Kapernaum, som ligger ved Galilea-sjøen, i Sebulons og Naftalis landområder,
40004014	for at det skulle bli oppfylt som er talt ved profeten Jesaja:
40004015	Sebulons land og Naftalis land ved veien mot sjøen, landet på andre siden av Jordan, hedningenes Galilea,
40004016	det folket som satt i mørke, har sett et stort lys, og for dem som satt i dødens land og skygge - for dem er et lys opprunnet.
40004017	Fra den tiden begynte Jesus å forkynne og si: Omvend dere, for himlenes rike er kommet nær!
40004018	Da han vandret langs Galilea-sjøen, fikk han se to brødre, Simon, som kalles Peter, og hans bror, Andreas. De var i ferd med å kaste not i sjøen, for de var fiskere.
40004019	Han sier til dem: Følg meg, så vil jeg gjøre dere til menneskefiskere.
40004020	De forlot da straks garna sine og fulgte ham.
40004021	På veien videre derfra fikk han se to andre brødre, Jakob, sønn av Sebedeus, og hans bror, Johannes. De satt i båten sammen med sin far Sebedeus, i ferd med å bøte garn, og han kalte dem.
40004022	Og de forlot straks båten og sin far og fulgte ham.
40004023	Jesus dro omkring i hele Galilea. Han lærte i deres synagoger, forkynte evangeliet om riket og helbredet alle slags sykdommer og plager blant folket.
40004024	Ryktet om ham kom ut over hele Syria. Og de førte til ham alle som hadde ondt og som led av forskjellige sykdommer og plager, både besatte, månesyke og lamme. Og han helbredet dem.
40004025	Og store folkemengder fulgte ham, fra Galilea, Dekapolis, Jerusalem, Judea og bygdene på andre siden av Jordan.
40005001	Da han så folket, gikk han opp i fjellet. Der satte han seg, og disiplene hans kom til ham.
40005002	Han tok til orde, lærte dem og sa:
40005003	Salige er de fattige i ånden, for himlenes rike er deres.
40005004	Salige er de som sørger, for de skal trøstes.
40005005	Salige er de nedbøyde, for de skal arve jorden.
40005006	Salige er de som hungrer og tørster etter rettferdigheten, for de skal mettes.
40005007	Salige er de barmhjertige, for de skal finne barmhjertighet.
40005008	Salige er de rene av hjertet, for de skal se Gud.
40005009	Salige er de som stifter fred, for de skal kalles Guds barn.
40005010	Salige er de som blir forfulgt for rettferdighets skyld, for himlenes rike er deres.
40005011	Ja, salige er dere når de spotter og forfølger dere og lyver allslags ondt på dere for min skyld.
40005012	Gled og fryd dere, for stor er den lønn dere har i himmelen. For slik forfulgte de profetene før dere.
40005013	Dere er jordens salt! Men om saltet mister sin kraft, hva skal det da saltes med? Det duger ikke lenger til noe, uten til å kastes ut og tråkkes ned av menneskene.
40005014	Dere er verdens lys! En by som ligger på et fjell, kan ikke skjules.
40005015	Heller ikke tenner noen et lys og setter det under et kar, men i lysestaken. Da lyser det for alle som er i huset.
40005016	Slik skal dere la lyset deres skinne for menneskene, så de kan se de gode gjerningene dere gjør og prise deres Far i himmelen.
40005017	Dere må ikke tro at jeg er kommet for å oppheve loven eller profetene! Jeg er ikke kommet for å oppheve, men for å oppfylle.
40005018	For sannelig sier jeg dere: Før himmel og jord forgår, skal ikke den minste bokstav eller en eneste tøddel i loven forgå, før det er skjedd alt sammen.
40005019	Den som da bryter et eneste av disse minste budene, og lærer menneskene dette, han skal kalles den minste i himlenes rike. Men den som holder dem og lærer andre dem, han skal kalles stor i himlenes rike.
40005020	For jeg sier dere: Hvis ikke deres rettferdighet overgår de skriftlærdes og fariseernes, kommer dere aldri inn i himlenes rike.
40005021	Dere har hørt det er sagt til de gamle: Du skal ikke slå i hjel, men den som slår i hjel, skal være skyldig for domstolen.
40005022	Men jeg sier dere: Den som uten grunn harmes på sin bror, skal være skyldig for domstolen. Og den som sier til sin bror: Raka! skal være skyldig for Rådet. Og den som sier: Du dåre! skal være skyldig til helvetes ild.
40005023	Om du da bærer fram ditt offer til alteret, og der kommer til å tenke på at din bror har grunn til å klage på deg,
40005024	da la ditt offer ligge der foran alteret, og gå først bort og forlik deg med din bror. Kom så og bær fram ditt offer!
40005025	Skynd deg å være føyelig overfor din motstander mens du ennå er med ham på veien! Ellers vil motstanderen overgi deg til dommeren, og dommeren overgi deg til vakten, og du bli kastet i fengsel.
40005026	Sannelig sier jeg deg: Du slipper ikke ut derfra før du har betalt til siste øre!
40005027	Dere har hørt det er sagt: Du skal ikke bryte ekteskapet!
40005028	Men jeg sier dere: Hver den som ser på en kvinne for å begjære henne, har allerede brutt ekteskapet med henne i sitt hjerte.
40005029	Om ditt høyre øye frister deg til fall, da riv det ut og kast det fra deg! For det er bedre for deg at du mister ett av dine lemmer enn at hele ditt legeme blir kastet i helvete.
40005030	Og om din høyre hånd frister deg til fall, da hogg den av og kast den fra deg! For det er bedre for deg å miste ett av dine lemmer, enn at hele ditt legeme kommer i helvete.
40005031	Det er sagt: Den som skiller seg fra sin hustru, skal gi henne skilsmissebrev.
40005032	Men jeg sier dere: Hver den som skiller seg fra sin hustru av noen annen grunn enn hor, er årsak til at hun bryter ekteskapet. Og den som gifter seg med en fraskilt kvinne, bryter ekteskapet.
40005033	Likeså har dere hørt det er sagt til de gamle: Du skal ikke sverge falsk ed, men holde for Herren dine eder.
40005034	Men jeg sier dere: Dere skal i det hele ikke sverge, verken ved himmelen, for den er Guds trone,
40005035	eller ved jorden, for den er hans fotskammel, eller ved Jerusalem - for det er den store konges by.
40005036	Heller ikke skal du sverge ved hodet ditt, for du kan ikke gjøre et eneste hår hvitt eller sort.
40005037	La deres tale være ja, ja - nei, nei! Det som er mer enn dette, er av det onde.
40005038	Dere har hørt det er sagt: Øye for øye, og tann for tann!
40005039	Men jeg sier dere: Sett dere ikke imot den som gjør det onde mot dere. Om noen slår deg på høyre kinn, så vend også det andre til.
40005040	Vil noen føre sak mot deg for å ta din kappe, så la ham også få ytterplagget!
40005041	Og om noen tvinger deg til å følge ham én mil, da gå to med ham!
40005042	Gi til den som ber deg, og vend deg ikke bort fra den som vil låne av deg.
40005043	Dere har hørt det er sagt: Du skal elske din neste og hate din fiende!
40005044	Men jeg sier dere: Elsk deres fiender, velsign dem som forbanner dere, gjør vel imot dem som hater dere, og be for dem som forfølger dere,
40005045	for at dere kan være barn av deres Far i himmelen. For han lar sin sol gå opp over onde og gode, og lar det regne over rettferdige og urettferdige.
40005046	Om dere nå elsker dem som elsker dere, hva lønn har dere da? Gjør ikke også tollerne det samme?
40005047	Og om dere hilser bare på deres brødre, hva stort gjør dere da? Gjør ikke også tollerne det samme?
40005048	Vær da fullkomne, likesom deres himmelske Far er fullkommen.
40006001	Ta dere i vare så dere ikke gir deres almisse for øynene på folk, for å bli sett av dem. Da har dere ingen lønn hos deres Far i himmelen.
40006002	Når du gir almisse, skal du ikke gjøre det kjent med basun, slik hyklerne gjør i synagogene og på gatene, for å bli æret av mennesker. Sannelig sier jeg dere: De har alt fått sin lønn!
40006003	Men når du gir almisse, da la ikke din venstre hånd vite hva den høyre gjør,
40006004	slik at din gave kan være i det skjulte. Og din Far, som ser i det skjulte, skal lønne deg i det åpenbare.
40006005	Og når dere ber, da vær ikke som hyklerne. De vil gjerne stå i synagogene og på gatehjørnene og be, for å vise seg for folk. Sannelig sier jeg dere: De har alt fått sin lønn!
40006006	Men du, når du ber, da gå inn i lønnkammeret ditt og lukk din dør, og be til din Far som er i lønndom. Og din Far, som ser i det skjulte, skal lønne deg i det åpenbare.
40006007	Når dere ber, skal dere ikke ramse opp mange ord likesom hedningene, for de tror at de blir bønnhørt når de bruker mange ord.
40006008	Vær ikke som dem! For deres Far vet hva dere trenger til før dere ber ham.
40006009	Slik skal dere da be: Fader vår, du som er i himmelen! Helliget vorde ditt navn.
40006010	Komme ditt rike. Skje din vilje, som i himmelen, så òg på jorden.
40006011	Gi oss i dag vårt daglige brød.
40006012	Og forlat oss vår skyld, som vi òg forlater våre skyldnere.
40006013	Og led oss ikke inn i fristelse, men fri oss fra det onde. For ditt er riket og makten og æren i evighet. Amen.
40006014	For dersom dere tilgir menneskene deres overtredelser, da skal også deres himmelske Far tilgi dere.
40006015	Men om dere ikke tilgir menneskene deres overtredelser, da skal heller ikke deres Far tilgi det dere har forbrutt.
40006016	Når dere faster, skal dere ikke gå med mørkt ansikt, slik hyklerne gjør. De gjør ansiktet sitt ukjennelig for å vise folk at de faster. Sannelig sier jeg dere: De har alt fått sin lønn.
40006017	Men du, når du faster, da salv ditt hode og vask ditt ansikt,
40006018	så ikke menneskene ser at du faster, men bare din Far som er i det skjulte. Og din Far, som ser i det skjulte, skal lønne deg.
40006019	Samle dere ikke skatter på jorden, hvor møll og rust tærer, og hvor tyver bryter inn og stjeler.
40006020	Men samle dere skatter i himmelen, der verken møll eller rust tærer, og tyver ikke bryter inn og stjeler.
40006021	For hvor din skatt er, der vil også hjertet ditt være.
40006022	Øyet er legemets lys. Er ditt øye friskt, da vil hele ditt legeme være opplyst.
40006023	Men om ditt øye er sykt, da blir hele legemet mørkt. Er nå selve lyset i deg mørke, hvor dypt blir da mørket!
40006024	Ingen kan tjene to herrer. For enten vil han hate den ene og elske den andre, eller han vil holde seg til den ene og forakte den andre. Dere kan ikke tjene både Gud og mammon.
40006025	Derfor sier jeg dere: Vær ikke bekymret for livet, hva dere skal ete og hva dere skal drikke, heller ikke for legemet, hva dere skal kle dere med. Er ikke livet mer enn maten, og legemet mer enn klærne?
40006026	Se på fuglene under himmelen! Ikke sår de, ikke høster de, ikke samler de i hus, men deres Far i himmelen gir dem føde. Er ikke dere langt mer verd enn de?
40006027	Hvem av dere kan vel med all sin bekymring legge en eneste alen til sin livslengde?
40006028	Og hvorfor er dere bekymret for klærne? Legg merke til liljene på marken, hvordan de vokser! De strever ikke og spinner ikke!
40006029	Men jeg sier dere: Selv ikke Salomo i all sin prakt var kledd som en av dem.
40006030	Men kler Gud slik gresset på marken, det som står i dag og i morgen kastes i ovnen, skal han da ikke mye mer kle dere - dere lite troende?
40006031	Vær derfor ikke bekymret og si: Hva skal vi ete? eller: Hva skal vi drikke? eller: Hva skal vi kle oss med?
40006032	For alt slikt søker hedningene etter. Men deres himmelske Far vet at dere trenger alt dette.
40006033	Søk da først Guds rike og hans rettferdighet, så skal dere få alt dette i tillegg!
40006034	Vær da ikke bekymret for morgendagen. For morgendagen skal bekymre seg for seg selv. Hver dag har nok med sin egen plage.
40007001	Døm ikke, for at dere ikke skal bli dømt!
40007002	For med den dommen som dere dømmer, skal dere selv dømmes, og med det målet dere måler, skal dere selv bli tilmålt.
40007003	Hvorfor ser du flisen i din brors øye, men bjelken i ditt eget øye blir du ikke var?
40007004	Eller hvordan kan du si til din bror: La meg trekke flisen ut av øyet ditt! og se, det er en bjelke i ditt eget øye?
40007005	Du hykler! Dra først bjelken ut av ditt eget øye! Så kan du se å dra flisen ut av din brors øye.
40007006	Gi ikke hundene det hellige, og kast ikke deres perler for svin. De vil bare tråkke dem ned med føttene sine, og snu seg mot dere og rive dere i stykker.
40007007	Be, så skal dere få. Let, så skal dere finne. Bank på, så skal det bli lukket opp for dere.
40007008	For hver den som ber, han får, den som leter, han finner, og den som banker på, skal det bli lukket opp for.
40007009	Eller er det vel et menneske iblant dere som vil gi sønnen sin en stein når han ber om brød,
40007010	eller gi ham en orm når han ber om en fisk?
40007011	Når da dere, som er onde, vet å gi deres barn gode gaver, hvor mye mer skal da deres Far i himmelen gi gode gaver til dem som ber ham!
40007012	Derfor, alt dere vil at menneskene skal gjøre mot dere, gjør det også mot dem! For dette er loven og profetene.
40007013	Gå inn gjennom den trange porten! For vid er den porten, og bred er den veien som fører til fortapelsen, og mange er de som går inn gjennom den.
40007014	For trang er den porten, og smal er den veien som fører til livet, og få er de som finner den.
40007015	Vokt dere for de falske profetene! De kommer til dere i fåreham, men innvendig er de glupende ulver.
40007016	På fruktene skal dere kjenne dem. Sanker en vel druer av tornebusker, eller fiken av tistler?
40007017	Slik bærer hvert godt tre god frukt, men et dårlig tre bærer dårlig frukt.
40007018	Et godt tre kan ikke bære dårlig frukt, heller ikke kan et dårlig tre bære god frukt.
40007019	Hvert tre som ikke bærer god frukt, blir hogd ned og kastet på ilden.
40007020	Derfor skal dere kjenne dem på deres frukter.
40007021	Ikke enhver som sier til meg: Herre, Herre! skal komme inn i himlenes rike, men den som gjør min himmelske Fars vilje.
40007022	Mange skal si til meg på den dagen: Herre, Herre! har vi ikke profetert i ditt navn, drevet ut onde ånder i ditt navn og gjort mange kraftige gjerninger i ditt navn?
40007023	Men da skal jeg åpent si til dem: Jeg har aldri kjent dere. Vik bort fra meg, dere som gjorde mot loven!
40007024	Derfor - hver den som hører disse mine ord og gjør etter dem, han blir lik en forstandig mann som bygde huset sitt på fjellgrunn.
40007025	Og regnet skylte ned, og flommen kom, og vindene blåste og kastet seg mot dette huset. Men det falt ikke, for det var grunnlagt på fjell.
40007026	Men den som hører disse mine ord og ikke gjør etter dem, han blir lik en uforstandig mann, som bygde huset sitt på sand.
40007027	Og regnet skylte ned og flommen kom, og vindene blåste og kastet seg mot dette huset. Og det falt, og fallet var stort.
40007028	Og det skjedde da Jesus hadde endt denne talen, da var folket slått med undring over hans lære.
40007029	For han lærte dem som en som hadde myndighet, og ikke som deres skriftlærde.
40008001	Da han gikk ned fra fjellet, fulgte mye folk ham.
40008002	Og se, en spedalsk kom og falt ned for ham og sa: Herre! om du vil, så kan du gjøre meg ren.
40008003	Jesus rakte ut hånden, rørte ved ham og sa: Jeg vil, bli ren! Og straks ble mannen renset for sin spedalskhet.
40008004	Og Jesus sa til ham: Se til at du ikke forteller det til noen, men gå og vis deg for presten, og bær fram det offeret som Moses har påbudt, til et vitnesbyrd for dem.
40008005	Da han gikk inn i Kapernaum, kom en høvedsmann til ham, ba ham
40008006	og sa: Herre, tjeneren min ligger verkbrudden hjemme og har store smerter.
40008007	Jesus sier til ham: Jeg skal komme og helbrede ham.
40008008	Men høvedsmannen svarte og sa: Herre, jeg er ikke verdig til at du går inn under mitt tak. Men si bare et ord, så blir gutten frisk.
40008009	For jeg er selv en mann som står under overordnede, og jeg har soldater under meg. Sier jeg til en av dem: Gå! så går han, og til en annen: Kom! så kommer han, og til min tjener: Gjør dette! så gjør han det.
40008010	Da Jesus hørte dette, undret han seg og sa til dem som fulgte ham: Sannelig sier jeg dere: Ikke hos noen i Israel har jeg funnet så stor tro!
40008011	Men det sier jeg dere: Mange skal komme fra øst og vest og sitte til bords med Abraham, Isak og Jakob i himlenes rike,
40008012	men rikets barn skal kastes ut i mørket utenfor. Der skal de gråte og skjære tenner.
40008013	Og Jesus sa til høvedsmannen: Gå hjem, det skal skje deg som du har trodd! Og tjeneren ble helbredet i samme stund.
40008014	Da Jesus kom inn i Peters hus, så han at hans svigermor lå til sengs og hadde feber.
40008015	Han rørte ved hennes hånd. Da forlot feberen henne, og hun sto opp og tjente ham.
40008016	Da det var blitt kveld, brakte de til ham mange som var besatt av onde ånder, og han drev åndene ut med et ord. Og alle som var syke, helbredet han,
40008017	for at det skulle bli oppfylt som er talt ved profeten Jesaja, som sier: Han tok på seg våre plager og bar våre sykdommer.
40008018	Da Jesus så mye folk omkring seg, bød han disiplene å fare med ham over til den andre siden av sjøen.
40008019	Da kom en skriftlærd til ham og sa: Mester, jeg vil følge deg hvor du så går!
40008020	Jesus sier til ham: Revene har huler, og himmelens fugler har reder, men Menneskesønnen har ikke det han kan helle sitt hode til.
40008021	Men en annen, en av disiplene hans, sa til ham: Herre, la meg først få gå bort og begrave min far.
40008022	Men Jesus sa til ham: Følg du meg, og la de døde begrave sine døde.
40008023	Så gikk han i båten, og disiplene fulgte ham.
40008024	Og se, det blåste opp en kraftig storm på sjøen, så båten ble skjult av bølgene. Men han sov.
40008025	Da gikk disiplene bort til ham og vekket ham og sa: Herre, frels oss! Vi går under!
40008026	Han svarte: Hvorfor er dere så redde, dere lite troende? Så reiste han seg og truet vindene og sjøen, og det ble blikkstille.
40008027	Mennene undret seg og sa: Hva er dette for en, siden både vinden og sjøen adlyder ham?
40008028	Da han var kommet over til den andre siden, til Gadarener-landet, kom to besatte mot ham fra gravene. De var meget ville, så ingen kunne komme forbi på den veien.
40008029	Og se, de skrek ut: Hva har vi med deg å gjøre, du Guds Sønn? Er du kommet hit for å pine oss før tiden?
40008030	Nå gikk det en stor svineflokk og beitet et godt stykke fra dem.
40008031	Og de onde åndene bønnfalt ham og sa: Dersom du driver oss ut, så send oss inn i svineflokken!
40008032	Han sa til dem: Gå! Og de for ut av mennene og inn i svinene. Og se, hele flokken satte utfor stupet og ned i sjøen, og de omkom i vannet.
40008033	Men gjeterne tok flukten og dro inn til byen. Der fortalte de alt sammen, og hva som var hendt med de besatte.
40008034	Og se, hele byen kom ut for å møte Jesus, og da de så ham, bønnfalt de ham om å dra bort fra bygdene deres.
40009001	Han gikk da om bord i båten og satte over sjøen og kom til sin egen by.
40009002	Og se, de bar til ham en mann som var lam og lå på en båre. Da Jesus så deres tro, sa han til den lamme: Vær frimodig, sønn! Dine synder er deg forlatt!
40009003	Og se, noen av de skriftlærde sa ved seg selv: Denne spotter Gud!
40009004	Men Jesus så hva de tenkte, og sa: Hvorfor har dere onde tanker i hjertet?
40009005	Hva er lettest, å si: Dine synder er deg forlatt - eller å si: Stå opp og gå?
40009006	Men for at dere skal vite at Menneskesønnen har makt på jorden til å forlate synder - og nå taler han til den lamme: Stå opp, ta sengen din og gå hjem til ditt hus.
40009007	Og han reiste seg opp og gikk hjem til sitt hus.
40009008	Men da folket så det, ble de grepet av frykt, og de priste Gud som hadde gitt mennesker så stor en makt.
40009009	Da Jesus gikk videre derfra, så han en mann ved navn Matteus sitte på tollboden. Han sa til ham: Følg meg! Og han sto opp og fulgte ham.
40009010	Og det skjedde ved måltidet i hans hus, se, da kom mange tollere og syndere og spiste sammen med Jesus og disiplene hans.
40009011	Da fariseerne så det, sa de til disiplene hans: Hvorfor eter deres mester sammen med tollere og syndere?
40009012	Men da Jesus hørte det, sa han: Det er ikke de friske som trenger lege, men de som har ondt.
40009013	Gå bort og lær hva dette betyr: Barmhjertighet er det jeg vil ha, ikke offer! Jeg er ikke kommet for å kalle rettferdige, men for å kalle syndere.
40009014	Da kom Johannes’ disipler til ham og sa: Hvorfor faster vi og fariseerne så mye, men disiplene dine faster ikke?
40009015	Og Jesus sa til dem: Kan vel brudesvennene sørge så lenge brudgommen er hos dem? Men de dager skal komme da brudgommen blir tatt fra dem, og da skal de faste.
40009016	Ingen setter en lapp av ukrympet tøy på et gammelt klesplagg, for da river en slik lapp med seg mer av plagget, og riften blir verre.
40009017	Heller ikke fyller en ny vin i gamle skinnsekker, for da vil sekkene revne, så vinen spilles, og sekkene blir ødelagt. Nei, ny vin fyller en i nye skinnsekker, da blir begge deler bevart.
40009018	Mens han talte dette til dem, se, da kom en synagogeforstander og falt ned for ham og sa: Min datter er nettopp død, men kom og legg din hånd på henne, så vil hun leve.
40009019	Jesus sto opp og fulgte ham, og disiplene gikk med.
40009020	Og se, en kvinne som hadde lidd av blødninger i tolv år, kom bakfra og rørte ved minnedusken på kappen hans.
40009021	For hun sa ved seg selv: Om jeg bare får røre ved kappen hans, så blir jeg helbredet.
40009022	Men Jesus vendte seg om, og da han så henne, sa han: Vær frimodig, datter! Din tro har frelst deg. Og kvinnen ble frisk fra samme stund.
40009023	Og da Jesus kom til synagogeforstanderens hus og så fløytespillerne og den larmende hopen, sa han:
40009024	Gå bort! Piken er ikke død, hun sover. Men de bare lo av ham.
40009025	Men da folkehopen var drevet ut, gikk han inn og tok piken ved hånden, og hun reiste seg opp.
40009026	Og ryktet om dette spredte seg over hele landet der omkring.
40009027	Da Jesus gikk videre derfra, fulgte to blinde menn etter ham og ropte: Miskunn deg over oss, du Davids sønn!
40009028	Etter at han var kommet i hus, gikk de blinde inn til ham. Og han spurte dem: Tror dere at jeg kan gjøre dette? De svarer: Ja, Herre!
40009029	Da rørte han ved øynene deres og sa: Det skje dere etter deres tro!
40009030	Og øynene deres ble åpnet. Jesus talte strengt til dem og sa: Se til at ingen får vite dette.
40009031	Men de gikk ut og spredte ryktet om ham over hele landet der omkring.
40009032	Da disse var gått ut, se, da førte de til ham en stum mann som var besatt.
40009033	Og da den onde ånden var drevet ut, talte den stumme. Og folket undret seg og sa: Aldri har slikt vært sett i Israel.
40009034	Men fariseerne sa: Det er ved de onde ånders fyrste han driver de onde ånder ut.
40009035	Og Jesus dro omkring i alle byene og landsbyene. Han lærte i synagogene deres og forkynte evangeliet om riket, og han helbredet all sykdom og alle plager.
40009036	Da han så folket, fikk han inderlig medynk med dem, for de var herjet og forkomne som får uten hyrde.
40009037	Da sa han til disiplene sine: Høsten er stor, men arbeiderne få.
40009038	Be derfor høstens herre at han vil drive arbeidere ut til sin høst!
40010001	Og han kalte til seg sine tolv disipler og ga dem makt over urene ånder, så de kunne drive dem ut, og til å helbrede alle slags sykdommer og plager.
40010002	Dette er de tolv apostlenes navn: Først Simon, han som kalles Peter, og hans bror Andreas. Jakob, sønn av Sebedeus, og hans bror Johannes.
40010003	Filip og Bartolomeus. Tomas og Matteus, tolleren. Jakob, sønn av Alfeus, og Lebbeus med tilnavnet Taddeus.
40010004	Simon Kananeus og Judas Iskariot, han som forrådte ham.
40010005	Disse tolv sendte Jesus ut og bød dem: Gå ikke på veien til hedningene, og gå ikke inn i noen av samaritanernes byer,
40010006	men gå heller til de tapte får av Israels hus!
40010007	Når dere går av sted, så forkynn: Himlenes rike er kommet nær!
40010008	Helbred syke, vekk opp døde, rens spedalske, driv ut onde ånder! For intet har dere fått det, for intet skal dere gi det.
40010009	Skaff dere ikke gull, sølv eller kobber til å ha i beltet.
40010010	Ta ikke sekk med på reisen, ikke to kapper, ikke sko eller stav. For arbeideren er sin føde verd.
40010011	Når dere kommer inn i en by eller landsby, så spør etter hvem som der er verdig. Der skal dere bli til dere drar bort.
40010012	Når dere kommer inn i et hus, så hils det med fred.
40010013	Om da huset er det verd, skal deres fred komme over det. Men om det ikke er det verd, da skal freden vende tilbake til dere selv.
40010014	Og er det noen som ikke tar imot dere og ikke hører deres ord, da gå ut av det huset eller den byen og rist støvet av føttene!
40010015	Sannelig sier jeg dere: Sodomas og Gomorras land skal få det tåleligere på dommens dag enn den byen!
40010016	Se, jeg sender dere som får blant ulver. Vær da kloke som slanger og enfoldige som duer.
40010017	Men ta dere i vare for menneskene! For de skal overgi dere til domstolene og hudstryke dere i sine synagoger.
40010018	Og dere skal føres fram for landshøvdinger og konger for min skyld, til vitnesbyrd for dem og for hedningene.
40010019	Men når de overgir dere, vær da ikke bekymret for hvordan dere skal tale eller hva dere skal si. For det skal bli gitt dere i samme stund hva dere skal si.
40010020	For det er ikke dere som taler, men deres Fars Ånd taler i dere.
40010021	Bror skal overgi bror til døden, og en far sitt barn. Og barn skal reise seg mot foreldre og volde deres død.
40010022	Og dere skal bli hatet av alle for mitt navns skyld. Men den som holder ut til enden, han skal bli frelst.
40010023	Når de forfølger dere i én by, så flykt til en annen. For sannelig sier jeg dere: Dere skal ikke bli ferdig med byene i Israel før Menneskesønnen kommer!
40010024	En disippel står ikke over sin mester, heller ikke står en tjener over sin herre.
40010025	Det er nok for disippelen at han blir som sin mester, og for tjeneren å bli som sin herre. Har de kalt husherren Be’elsebul, hvor mye mer da hans husfolk!
40010026	Frykt da ikke for dem! For ingen ting er tildekket som ikke skal bli åpenbart, og ikke noe er skjult som ikke skal bli kjent.
40010027	Det jeg sier dere i mørket, tal det i lyset! Det som dere får hvisket i øret, forkynn det fra hustakene!
40010028	Frykt ikke for dem som dreper legemet, men ikke kan drepe sjelen. Frykt heller for ham som kan ødelegge både sjel og legeme i helvete!
40010029	Selges ikke to spurver for en skilling? Men uten deres Far faller ikke én av dem til jorden.
40010030	Men endog hårene dere har på hodet, er talt alle sammen.
40010031	Frykt derfor ikke! Dere er mer verd enn mange spurver.
40010032	Derfor, hver den som bekjenner meg for menneskene, ham skal også jeg kjennes ved for min Far i himmelen.
40010033	Men den som fornekter meg for menneskene, ham skal også jeg fornekte for min Far i himmelen.
40010034	Dere må ikke tenke at jeg er kommet for å bringe fred på jorden. Jeg er ikke kommet for å bringe fred, men sverd.
40010035	Jeg er kommet for å sette skille mellom en mann og hans far, mellom en datter og hennes mor, mellom en svigerdatter og hennes svigermor,
40010036	og en manns husfolk skal bli hans fiender.
40010037	Den som elsker far eller mor mer enn meg, er meg ikke verd. Den som elsker sønn eller datter mer enn meg, er meg ikke verd.
40010038	Og den som ikke tar sitt kors og følger etter meg, er meg ikke verd.
40010039	Den som finner sitt liv, skal miste det. Men den som mister sitt liv for min skyld, skal finne det.
40010040	Den som tar imot dere, tar imot meg. Og den som tar imot meg, tar imot ham som har sendt meg.
40010041	Den som tar imot en profet fordi han er profet, skal få en profets lønn. Og den som tar imot en rettferdig fordi han er rettferdig, skal få en rettferdig manns lønn.
40010042	Og den som gir én av disse små om så bare et beger kaldt vann fordi han er en disippel, sannelig sier jeg dere: Han skal ikke miste sin lønn!
40011001	Og det skjedde da Jesus var ferdig med å gi sine tolv disipler disse forskriftene, da dro han derfra for å lære og forkynne i byene deres.
40011002	Da nå Johannes i fengselet fikk høre om Messias’ gjerninger, sendte han bud med disiplene sine og spurte ham:
40011003	Er du den som skal komme, eller skal vi vente en annen?
40011004	Og Jesus svarte og sa til dem: Gå og fortell Johannes hva dere hører og ser:
40011005	Blinde ser og lamme går omkring, spedalske blir renset og døve hører, døde står opp, og evangeliet forkynnes for fattige.
40011006	Og salig er den som ikke tar anstøt av meg.
40011007	Da disse var gått bort, begynte Jesus å tale til folket om Johannes: Hva gikk dere ut i ørkenen for å se? - et siv som svaier i vinden?
40011008	Eller hva gikk dere ut for å se? - en mann kledd i fine klær? Se, de som bærer fine klær, er i kongenes hus.
40011009	Men hva gikk dere da ut for å se? - en profet? Ja, jeg sier dere: endog mer enn en profet.
40011010	Det er om ham dette er skrevet: Se, jeg sender min budbærer foran deg, han skal rydde din vei for deg.
40011011	Sannelig sier jeg dere: Noen større enn døperen Johannes er ikke reist opp blant dem som er født av kvinner. Men den minste i himlenes rike er større enn han.
40011012	Men fra døperen Johannes’ dager til nå trenger de seg inn i himlenes rike med makt, og de som trenger seg inn, river det til seg.
40011013	For alle profetene og loven, like til Johannes, profeterte.
40011014	Og om dere vil ta imot det: Han er den Elia som skal komme.
40011015	Den som har ører, han høre!
40011016	Men hvem skal jeg ligne denne slekt med? Den ligner små barn som sitter på torgene og roper til sine lekekamerater:
40011017	Vi spilte på fløyte for dere, men dere ville ikke danse. Vi sang klagesanger, men dere ville ikke gråte!
40011018	For Johannes kom, han verken åt eller drakk, og de sier: Han er besatt av en ond ånd!
40011019	Menneskesønnen kom, han eter og drikker, og de sier: Se, for en storeter og vindrikker, tolleres og synderes venn! Men visdommen er rettferdiggjort av sine barn.
40011020	Så begynte han å refse de byene hvor de fleste av hans kraftige gjerninger var gjort, fordi de ikke hadde omvendt seg.
40011021	Ve deg, Korasin! Ve deg, Betsaida! Dersom de mektige gjerningene som er gjort i dere, var blitt gjort i Tyrus og Sidon, da hadde de for lenge siden omvendt seg og kledd seg i sekk og aske.
40011022	Det sier jeg dere: Tyrus og Sidon skal få det tåleligere enn dere på dommens dag!
40011023	Og du Kapernaum, som er blitt opphøyet like til himmelen! Like til dødsriket skal du bli nedstøtt. For dersom de kraftige gjerningene som er gjort i deg, var gjort i Sodoma, da var den blitt stående til denne dag.
40011024	Det sier jeg dere: Sodomas land skal få det tåleligere enn du på dommens dag.
40011025	På den tiden tok Jesus til orde og sa: Jeg priser deg, Far, himmelens og jordens herre, fordi du har skjult dette for vise og forstandige, men åpenbart det for umyndige.
40011026	Ja, Far, for slik skjedde det som var deg til behag.
40011027	Alt er overgitt til meg av min Far. Og ingen kjenner Sønnen uten Faderen, heller ikke kjenner noen Faderen uten Sønnen, og den som Sønnen vil åpenbare det for.
40011028	Kom til meg, alle som strever og har tungt å bære, og jeg vil gi dere hvile!
40011029	Ta mitt åk på dere og lær av meg, for jeg er nedbøyd og ydmyk av hjertet. Så skal dere finne hvile for deres sjeler.
40011030	For mitt åk er gagnlig, og min byrde er lett.
40012001	På den tiden gikk Jesus gjennom kornåkrene på en sabbat. Disiplene hans var sultne, og begynte å plukke aks og ete.
40012002	Men da fariseerne så det, sa de til ham: Se, disiplene dine gjør noe som det ikke er tillatt å gjøre på sabbaten.
40012003	Men han svarte: Har dere ikke lest hva David gjorde, da han var sulten, både han og de som var med ham,
40012004	hvordan han gikk inn i Guds hus og åt skuebrødene, som verken han selv eller de som var med ham, hadde lov til å ete, men bare prestene?
40012005	Eller har dere ikke lest i loven at prestene på sabbaten vanhelliger sabbaten i templet, og likevel er de uten skyld?
40012006	Jeg sier dere: Her er det som er større enn templet!
40012007	Hadde dere visst hva dette betyr: Jeg har behag i barmhjertighet, ikke i offer, så hadde dere ikke fordømt de uskyldige.
40012008	For Menneskesønnen er herre over sabbaten.
40012009	Så gikk han videre og kom til synagogen deres.
40012010	Og se, der var en mann som hadde en vissen hånd. Og de spurte ham: Er det tillatt å helbrede på sabbaten? Det var for å få noe å anklage ham for.
40012011	Men han sa til dem: Hvem blant dere som har en sau, ville vel ikke gripe fatt i den og dra den opp, dersom den falt ned i en grøft på en sabbat?
40012012	Hvor mye mer verd er ikke et menneske enn en sau! Så er det da tillatt å gjøre godt på sabbaten.
40012013	Så sier han til mannen: Rekk hånden ut! Og han rakte den ut, og hånden ble frisk igjen som den andre.
40012014	Men fariseerne gikk ut og la planer mot ham om å få ryddet ham av veien.
40012015	Men da Jesus fikk vite det, dro han bort derfra. Mange fulgte ham, og han helbredet dem alle.
40012016	Og han påla dem strengt at de ikke skulle gjøre ham kjent,
40012017	for at det skulle bli oppfylt som er talt ved profeten Jesaja, som sier:
40012018	Se, min tjener som jeg har utvalgt, ham som jeg elsker, som min sjel har behag i; jeg vil legge min Ånd på ham, og han skal forkynne rett for hedningefolkene.
40012019	Han skal ikke trette og ikke rope. Heller ikke skal noen høre hans røst på gatene.
40012020	Han skal ikke knuse et knekket siv, og ikke slokke en rykende veke, inntil han har ført retten fram til seier.
40012021	Og til hans navn skal hedningefolkene sette sitt håp.
40012022	Deretter førte de til ham en besatt som var blind og stum. Jesus helbredet ham, slik at den stumme kunne både tale og se.
40012023	Hele folkemengden ble slått av undring og sa: Han skulle vel ikke være Davids-sønnen?
40012024	Men da fariseerne hørte det, sa de: Det er bare ved Be’elsebul, de onde ånders fyrste, at han driver de onde åndene ut.
40012025	Men Jesus visste hva de tenkte, og sa til dem: Hvert rike som ligger i strid med seg selv, blir lagt øde, og ingen by og ikke noe hjem som ligger i strid med seg selv, vil bli stående.
40012026	Dersom nå Satan driver Satan ut, da er han kommet i strid med seg selv. Hvordan kan da riket hans bli stående?
40012027	Og dersom det nå er ved Be’elsebuls hjelp jeg driver de onde åndene ut, ved hvem er det da deres egne sønner driver dem ut? Derfor skal de dømme dere.
40012028	Men er det ved Guds Ånd jeg driver ut de onde åndene, da er jo Guds rike kommet til dere.
40012029	Eller hvordan kan noen gå inn i den sterkes hus og røve eiendelene hans, om han ikke først har bundet den sterke? Da først kan han plyndre huset hans.
40012030	Den som ikke er med meg, er mot meg, og den som ikke samler med meg, han sprer.
40012031	Derfor sier jeg dere: All synd og spott skal menneskene få forlatelse for, men spott mot Ånden skal ikke bli forlatt.
40012032	Den som taler et ord mot Menneskesønnen, skal få forlatelse. Men den som taler mot Den Hellige Ånd, skal ikke få forlatelse, verken i denne tidsalder eller i den som kommer.
40012033	La enten treet være godt og dets frukt god, eller la treet være dårlig og dets frukt dårlig. For på frukten skal treet kjennes.
40012034	Ormeyngel! Hvordan kan dere tale godt, dere som er onde? For det hjertet flyter over av, det taler munnen.
40012035	Et godt menneske bærer fram gode ting fra sitt gode forråd, og et ondt menneske bærer fram onde ting fra sitt onde forråd.
40012036	Men det sier jeg dere: Hvert unyttig ord som menneskene sier, skal de gjøre regnskap for på dommens dag.
40012037	For etter dine ord skal du bli kjent rettferdig, og etter dine ord skal du bli fordømt.
40012038	Noen av de skriftlærde og fariseerne svarte ham da og sa: Mester, vi vil gjerne se et tegn av deg.
40012039	Men han svarte og sa til dem: En ond og utro slekt krever tegn. Men tegn skal ikke gis den, uten profeten Jonas tegn.
40012040	For likesom Jona var tre dager og tre netter i storfiskens buk, slik skal Menneskesønnen være tre dager og tre netter i jordens hjerte.
40012041	Menn fra Ninive skal stå fram i dommen sammen med denne slekt og fordømme den. For de omvendte seg ved det som Jona forkynte - og se, her er mer enn Jona!
40012042	Dronningen fra Syden skal stå fram i dommen sammen med denne slekt og fordømme den. For hun kom fra de fjerneste strøk av jorden for å høre Salomos visdom - og se, her er mer enn Salomo!
40012043	Når den urene ånden har forlatt et menneske, flakker den om i tørre trakter og leter etter et hvilested, men finner det ikke.
40012044	Da sier den: Jeg vil vende tilbake til huset mitt som jeg gikk ut av. Når den så kommer dit, finner den det ledig, feid og pyntet.
40012045	Da går den bort og tar med seg sju andre ånder, verre enn den selv, og de flytter inn og bor der. Og for det mennesket blir det siste verre enn det første. Slik skal det også gå med denne onde slekt.
40012046	Mens han ennå talte til folket, se, da sto hans mor og hans brødre utenfor og ville få ham i tale.
40012047	Og en sa til ham: Se, din mor og dine brødre står utenfor og vil få deg i tale!
40012048	Men han svarte den som sa det til ham: Hvem er min mor, og hvem er mine brødre?
40012049	Og han rakte hånden ut mot disiplene sine og sa: Se, det er min mor og mine brødre!
40012050	For den som gjør min himmelske Fars vilje, han er min bror og søster og mor.
40013001	Samme dag gikk Jesus ut av huset og satte seg ved sjøen.
40013002	Det samlet seg mye folk omkring ham, så han steg ut i en båt og satte seg der. Og alt folket sto på stranden.
40013003	Han talte mye til dem i lignelser og sa: Se, en såmann gikk ut for å så.
40013004	Og da han sådde, falt noe ved veien, og fuglene kom og åt det opp.
40013005	Noe falt på steingrunn, hvor det ikke hadde mye jord. Det skjøt straks opp fordi det ikke hadde dyp jord.
40013006	Men da solen steg opp, ble det avsvidd, og fordi det ikke hadde rot, visnet det.
40013007	Noe falt blant torner, og tornene vokste opp og kvalte det.
40013008	Men noe falt i god jord og bar frukt: noe hundre foll, noe seksti foll, og noe tretti foll.
40013009	Den som har ører, han høre!
40013010	Disiplene kom da til ham og sa: Hvorfor taler du til dem i lignelser?
40013011	Han svarte dem og sa: Fordi dere er det gitt å få kjenne himlenes rikes mysterier, men dem er det ikke gitt.
40013012	For den som har, til ham skal det bli gitt, og han skal ha overflod. Men den som ikke har, skal bli fratatt endog det han har.
40013013	Derfor taler jeg til dem i lignelser. For de ser, og likevel ser de ikke. De hører, og likevel hører de ikke, og forstår ikke.
40013014	På dem blir Jesajas profeti oppfylt som sier: Dere skal høre og høre, men ikke forstå, se og se, men ikke skjelne.
40013015	For dette folks hjerte er blitt sløvt, og med ørene hører de tungt, og sine øyne har de lukket til, så de ikke skal se med øynene eller høre med ørene og forstå med hjertet, og omvende seg så jeg kunne få lege dem.
40013016	Men dere - salige er deres øyne fordi de ser, og deres ører fordi de hører.
40013017	Sannelig sier jeg dere: Mange profeter og rettferdige har lengtet etter å se det som dere ser, men fikk ikke se det, og å høre det som dere hører, men fikk ikke høre det.
40013018	Så hør da dere lignelsen om såmannen:
40013019	Hver den som hører ordet om riket og ikke forstår det, til ham kommer den onde og røver det som er sådd i hjertet. Dette er den som ble sådd ved veien.
40013020	Den som ble sådd på steingrunn, er den som straks tar imot ordet med glede når han hører det,
40013021	men han har ingen rot i seg, og holder ut bare en tid. Når det blir trengsel eller forfølgelse for ordets skyld, faller han straks fra.
40013022	Den som ble sådd blant torner, er den som hører ordet, men tidens bekymring og rikdommens bedrag kveler ordet, så det blir uten frukt.
40013023	Men den som ble sådd i den gode jord, det er den som hører ordet og forstår det. Han bærer frukt, og en gir hundre foll, en seksti foll, en tretti foll.
40013024	En annen lignelse fremsatte han for dem og sa: Himlenes rike kan lignes med en mann som hadde sådd godt korn i åkeren sin.
40013025	Mens folkene sov, kom fienden hans og sådde ugress blant hveten, og gikk så bort.
40013026	Men da strået skjøt opp og satte aks, da kom også ugresset til syne.
40013027	Tjenerne gikk da til husbonden og sa: Herre, var det ikke godt korn du sådde i åkeren din? Hvor har den da ugresset fra?
40013028	Han sa til dem: Dette har en fiende gjort. Da spurte tjenerne ham: Vil du at vi skal gå og sanke det sammen?
40013029	Han sa: Nei, for da ville dere også komme til å rive opp hveten når dere sanker ugresset sammen.
40013030	La dem begge vokse sammen til høsten. Når det så er tid for innhøsting, vil jeg si til høstfolkene: Sank først ugresset sammen og bind det i bunter for å brenne det. Men hveten skal dere samle i låven min.
40013031	Han fremsatte en annen lignelse for dem og sa: Himlenes rike er likt et sennepsfrø som en mann tok og sådde i åkeren sin.
40013032	Det er mindre enn noe annet frø, men når det vokser opp, er det større enn hagevekstene og blir til et tre, slik at fuglene under himmelen kommer og bygger rede i greinene.
40013033	En annen lignelse fortalte han dem: Himlenes rike er likt en surdeig som en kvinne skjulte i tre kar mel, til alt var blitt gjennomsyret.
40013034	Alt dette talte Jesus til folket i lignelser, og uten lignelser talte han ikke noe til dem,
40013035	for at det skulle bli oppfylt som er sagt ved profeten: Jeg vil åpne min munn i lignelser, jeg vil fremsi det som har vært skjult fra verdens grunnvoll ble lagt.
40013036	Deretter lot han folket dra bort, og gikk inn i huset. Og disiplene hans gikk til ham og sa: Forklar oss lignelsen om ugresset i åkeren.
40013037	Han svarte og sa: Den som sår det gode kornet, er Menneskesønnen.
40013038	Åkeren er verden. Det gode kornet er rikets barn. Ugresset er den ondes barn.
40013039	Fienden som sådde det, er djevelen. Høsten er enden på denne tidsalder. Høstfolkene er engler.
40013040	Likesom ugresset blir sanket sammen og oppbrent med ild, slik skal det gå ved enden på denne tidsalder.
40013041	Menneskesønnen skal sende ut sine engler, og de skal sanke ut av hans rike alt som volder anstøt, og de som lever i lovløshet.
40013042	Og de skal kaste dem i ildovnen. Der skal de gråte og skjære tenner.
40013043	Da skal de rettferdige skinne som solen i sin Fars rike. Den som har ører, han høre!
40013044	Himlenes rike er likt en skatt som var skjult i en åker. En mann fant den, og gjemte den igjen. I sin glede gikk han så bort og solgte alt han eide, og kjøpte åkeren.
40013045	Igjen er himlenes rike likt en kjøpmann som søkte etter vakre perler.
40013046	Da han så fant en meget verdifull perle, gikk han bort og solgte alt han eide, og kjøpte den.
40013047	Igjen er himlenes rike likt en not som kastes i havet og samler fisk av alle slag.
40013048	Når den er full, drar fiskerne den opp på stranden. De setter seg ned og samler de gode fiskene i kar, men kaster ut de dårlige.
40013049	Slik skal det skje ved verdens ende. Englene skal gå ut og skille de onde fra de rettferdige,
40013050	og kaste dem i ildovnen. Der skal de gråte og skjære tenner.
40013051	Har dere forstått alt dette? De sier til ham: Ja!
40013052	Da sa han til dem: Derfor er hver skriftlærd som er opplært for himlenes rike, lik en husbond som bærer fram av sitt forråd, nytt og gammelt.
40013053	Og det skjedde da Jesus hadde endt disse lignelsene, da dro han bort derfra.
40013054	Han kom til hjemstedet sitt og lærte dem i synagogen deres, så de ble slått av undring og sa: Hvor har han slik visdom fra og slike kraftige gjerninger?
40013055	Er han ikke tømmermannens sønn? Heter ikke hans mor Maria, og hans brødre Jakob og Josef og Simon og Judas?
40013056	Og søstrene hans, er de ikke alle her hos oss? Hvor har han vel alt dette fra?
40013057	Og de tok anstøt av ham. Men Jesus sa til dem: En profet blir ikke foraktet noe annet sted enn på sitt hjemsted og i sitt hus.
40013058	Og han gjorde ikke mange kraftige gjerninger der, på grunn av deres vantro.
40014001	På den tiden fikk fjerdingsfyrsten Herodes høre ryktet om Jesus.
40014002	Han sa da til sine tjenere: Dette er døperen Johannes. Han er stått opp fra de døde, og derfor virker disse kreftene i ham.
40014003	Herodes hadde nemlig latt Johannes gripe, han hadde lagt ham i lenker og kastet ham i fengsel på grunn av Herodias, som var hans bror Filips kone.
40014004	For Johannes hadde sagt til Herodes: Det er ikke tillatt for deg å ha henne.
40014005	Han ville helst ha drept ham, men fryktet for folket, for de holdt Johannes for en profet.
40014006	Men da Herodes feiret fødselsdagen sin, danset Herodias’ datter for gjestene, og Herodes syntes godt om henne.
40014007	Derfor lovte han med ed å gi henne hva hun så ba om.
40014008	Da fikk moren henne til å si: Gi meg døperen Johannes’ hode på et fat.
40014009	Kongen ble ille til mote, men på grunn av eden og av hensyn til gjestene, bød han at det skulle gis henne.
40014010	Han sendte folkene sine av sted og lot Johannes halshogge i fengselet.
40014011	Hans hode ble så båret inn på et fat og gitt til piken, og hun bar det til sin mor.
40014012	Men Johannes’ disipler kom og tok hans legeme og begravde det. Så gikk de og fortalte det til Jesus.
40014013	Da Jesus hørte dette, dro han bort derfra i en båt til et øde sted, hvor han kunne være for seg selv. Men folk fikk vite det, og de fulgte etter ham til fots fra byene.
40014014	Og da han steg i land, fikk han se mye folk. Han kjente inderlig medynk med dem og helbredet de syke blant dem.
40014015	Men da det led mot kveld, kom disiplene til ham og sa: Stedet er øde, og det er alt sent på dagen. Send derfor folket fra deg, så de kan dra bort i landsbyene og kjøpe seg mat!
40014016	Jesus sa da til dem: De behøver ikke gå bort. Dere skal gi dem mat!
40014017	Men de sa til ham: Vi har ikke her noe annet enn fem brød og to fisker.
40014018	Da sa han: Bring dem hit til meg.
40014019	Så bød han folket å sette seg ned i gresset, og han tok de fem brødene og de to fiskene, så opp mot himmelen og ba velsignelsesbønnen. Og han brøt brødene og ga dem til disiplene, og disiplene delte ut til folket.
40014020	Alle spiste og ble mette. Og de samlet opp stykkene som ble til overs - tolv kurver fulle.
40014021	Men de som hadde spist, var omkring fem tusen menn, utenom kvinner og barn.
40014022	Og straks nødde han disiplene til å gå i båten og dra i forveien for ham over til den andre siden, mens han sendte folket fra seg.
40014023	Da han hadde sendt folket fra seg, gikk han opp i fjellet for å være for seg selv og be. Og da kvelden kom, var han der alene.
40014024	Men båten var alt midt ute på sjøen, og den stampet hardt mot bølgene, for vinden var imot.
40014025	Men i den fjerde nattevakt kom han til dem, gående på sjøen.
40014026	Da disiplene fikk se ham der han gikk på sjøen, ble de slått av skrekk og sa: Det er et spøkelse! Og de skrek av redsel.
40014027	Men Jesus talte straks til dem og sa: Vær ved godt mot, det er meg. Frykt ikke!
40014028	Da svarte Peter ham og sa: Herre, er det deg, da byd meg å komme til deg på vannet!
40014029	Han sa: Kom! Og Peter steg ut av båten og gikk bortover vannet mot Jesus.
40014030	Men da han så det veldige uværet, ble han redd, og begynte å synke. Da ropte han: Herre, frels meg!
40014031	Jesus rakte straks hånden ut og grep tak i ham, og han sa til ham: Du lite troende! Hvorfor tvilte du?
40014032	Og da de steg opp i båten, la stormen seg.
40014033	Men de som var i båten, kom og falt ned for ham og sa: Sannelig, du er Guds Sønn!
40014034	Da de var kommet over, la de til ved Gennesaret-landet.
40014035	Folk der på stedet kjente ham igjen, og de sendte bud rundt i hele omlandet, og førte til ham alle som hadde ondt.
40014036	Og de ba ham om at de bare måtte få røre ved minnedusken på kappen hans. Og alle som rørte ved ham, ble helbredet.
40015001	Da kom fariseere og skriftlærde fra Jerusalem til Jesus og sa:
40015002	Hvorfor bryter disiplene dine de gamles forskrifter? De vasker jo ikke hendene når de holder måltid.
40015003	Men han svarte dem og sa: Og hvorfor bryter så dere Guds bud på grunn av deres egne forskrifter?
40015004	For Gud har påbudt og sagt: Hedre din far og din mor! - og: Den som bruker vondord mot far eller mor, skal visselig dø.
40015005	Men dere sier: Dersom noen sier til sin far eller mor: Det du skulle hatt av meg til hjelp, skal være en gave til templet!
40015006	- så trenger han slett ikke å hedre sin far eller sin mor. Dermed har dere gjort Guds bud ugyldig på grunn av deres egne forskrifter.
40015007	Hyklere! Rett profeterte Jesaja om dere da han sa:
40015008	Dette folket ærer meg med leppene, men deres hjerte er langt borte fra meg.
40015009	Men de dyrker meg forgjeves idet de kommer med lærdommer som er menneskebud.
40015010	Og han kalte folket til seg og sa til dem: Hør og forstå!
40015011	Ikke det som kommer inn gjennom munnen, gjør mennesket urent, men det som går ut av munnen, det gjør mennesket urent.
40015012	Da gikk disiplene hans til ham og sa: Vet du at fariseerne tok anstøt da de hørte dette ordet?
40015013	Men han svarte og sa: Hver plante som min himmelske Far ikke har plantet, skal bli rykket opp med rot.
40015014	La dem fare! De er blinde veiledere for blinde, og når en blind leder en blind, faller de begge i grøften.
40015015	Da svarte Peter og sa til ham: Forklar denne lignelsen for oss!
40015016	Men Jesus sa: Er dere ennå uten forstand, dere også?
40015017	Forstår dere ikke at alt som kommer inn gjennom munnen, går ned i magen og kastes ut den naturlige veien?
40015018	Men det som går ut av munnen, det kommer fra hjertet, og dette er det som gjør mennesket urent.
40015019	For fra hjertet kommer onde tanker, mord, hor, utukt, tyveri, falskt vitnesbyrd, spott.
40015020	Disse tingene er det som gjør mennesket urent. Men å ete med uvaskede hender gjør ikke mennesket urent.
40015021	Så brøt Jesus opp derfra, og dro bort til bygdene ved Tyrus og Sidon.
40015022	Og se, en kana’aneisk kvinne fra disse traktene kom og ropte til ham og sa: Herre, du Davids sønn, miskunn deg over meg! Min datter plages ille av en ond ånd.
40015023	Men han svarte henne ikke et ord. Disiplene hans kom da og ba ham og sa: Vis henne bort, for hun går og roper etter oss!
40015024	Men han svarte og sa: Jeg er ikke utsendt til andre enn de fortapte får av Israels hus!
40015025	Da kom hun og falt ned for ham og sa: Herre, hjelp meg!
40015026	Han svarte og sa: Det er ikke pent å ta brødet fra barna og kaste det til de små hundene!
40015027	Men hun sa: Det er sant, Herre! Men de små hundene eter jo av smulene som faller fra bordet hos deres herrer.
40015028	Da sa Jesus til henne: Kvinne, din tro er stor! Det skal skje deg som du vil. Og datteren hennes ble helbredet fra samme stund.
40015029	På vei videre derfra gikk Jesus langs Galilea-sjøen, og han gikk opp i fjellet og satte seg der.
40015030	Og mye folk kom til ham. De hadde med seg lamme, blinde, vanføre, stumme og mange andre, og de la dem ved føttene hans, og han helbredet dem.
40015031	Og folket undret seg da de så at stumme talte, vanføre ble friske, lamme gikk og blinde så. Og de lovpriste Israels Gud.
40015032	Men Jesus kalte disiplene til seg og sa: Jeg har medynk med folket, for de har alt vært hos meg i tre dager, og har ikke noe å spise. Jeg vil ikke sende dem bort fastende, for da kunne de bli ganske utmattet på veien.
40015033	Disiplene sa til ham: Hvor skal vi få brød fra her i ødemarken til å mette så mange?
40015034	Og Jesus sa til dem: Hvor mange brød har dere? De sa: Sju - og noen få småfisker.
40015035	Da bød han folket å sette seg ned på marken.
40015036	Så tok han de sju brødene og fiskene, og da han hadde bedt takkebønn, brøt han dem og ga dem til disiplene, og disiplene ga til folket.
40015037	Og de spiste alle sammen og ble mette. Så tok de opp de stykkene som ble til overs - sju store kurver fulle.
40015038	Men de som hadde spist, var fire tusen menn, utenom kvinner og barn.
40015039	Og da han hadde sendt folket bort, steg han i båten, og kom til traktene ved Magadan.
40016001	Fariseerne og saddukeerne kom til ham og fristet ham, og ba ham vise dem et tegn fra himmelen.
40016002	Men han svarte og sa til dem: Om kvelden sier dere: Det blir godvær, for himmelen er rød.
40016003	Og om morgenen: I dag blir det uvær, for himmelen er rød og mørk. Himmelens utseende vet dere å tyde, men tidenes tegn kan dere ikke tyde!
40016004	En ond og utro slekt krever tegn, men tegn skal ikke gis den, uten Jona-tegnet. Og han forlot dem og gikk bort.
40016005	Og da de kom over til den andre siden, hadde disiplene glemt å ta med brød.
40016006	Jesus sa til dem: Se til å ta dere i vare for fariseernes og saddukeernes surdeig.
40016007	Da tenkte de ved seg selv og sa: Det er fordi vi ikke har tatt med brød.
40016008	Men Jesus visste det, og sa: Dere lite troende! Hvorfor tenker dere ved dere selv at det er fordi dere ikke har tatt brød med?
40016009	Forstår dere ennå ikke? Husker dere ikke de fem brødene til de fem tusen, og hvor mange kurver dere tok opp,
40016010	eller de sju brødene til de fire tusen, og hvor mange store kurver dere da tok opp?
40016011	Dere må da skjønne at jeg ikke snakket til dere om brød! Men ta dere i vare for fariseernes og saddukeernes surdeig!
40016012	Da forsto de at han ikke hadde ment at de skulle ta seg i vare for surdeigen i brød, men for fariseernes og saddukeernes lære.
40016013	Da Jesus var kommet til traktene ved Cæsarea Filippi, spurte han disiplene sine: Hvem sier folk at Menneskesønnen er?
40016014	De svarte: Noen sier døperen Johannes, andre Elia, andre igjen Jeremia eller en av profetene.
40016015	Han sier til dem: Men dere, hvem sier dere at jeg er?
40016016	Da svarte Simon Peter og sa: Du er Messias, den levende Guds Sønn.
40016017	Jesus svarte ham og sa: Salig er du, Simon, Jonas sønn! For det er ikke kjøtt og blod som har åpenbart dette for deg, men min Far i himmelen.
40016018	Jeg sier deg at du er Peter, og på denne klippen vil jeg bygge min menighet, og dødsrikets porter skal ikke få makt over den.
40016019	Jeg vil gi deg nøklene til himlenes rike, og det du binder på jorden, skal være bundet i himmelen, og det du løser på jorden, skal være løst i himmelen.
40016020	Så bød han disiplene strengt at de ikke skulle si til noen at han var Messias.
40016021	Fra den tiden begynte Jesus å gjøre det klart for disiplene sine at han måtte dra til Jerusalem, og at han skulle lide meget av de eldste og yppersteprestene og de skriftlærde, at han skulle bli slått i hjel, og at han skulle reises opp på den tredje dagen.
40016022	Da tok Peter ham til side og ga seg til å irettesette ham og sa: Gud fri deg, Herre! Dette må aldri skje deg!
40016023	Men han snudde seg og sa til Peter: Vik bak meg, Satan! Du er til anstøt for meg, for du har ikke sans for det som hører Gud til, men bare for det som hører menneskene til.
40016024	Da sa Jesus til disiplene sine: Om noen vil komme etter meg, da må han fornekte seg selv, ta sitt kors opp og følge meg.
40016025	For den som vil berge sitt liv, skal miste det. Men den som mister sitt liv for min skyld, skal finne det.
40016026	For hva gagner det et menneske om han vinner hele verden, men tar skade på sin sjel? Eller hva kan et menneske gi til vederlag for sin sjel?
40016027	For Menneskesønnen skal komme i sin Fars herlighet med sine engler, og da skal han gi enhver igjen etter hans gjerning.
40016028	Sannelig sier jeg dere: Noen av dem som her står, skal ikke smake døden før de ser Menneskesønnen komme i sitt rike.
40017001	Seks dager etter tok Jesus med seg Peter, Jakob og hans bror Johannes, og førte dem opp på et høyt fjell, hvor de var for seg selv.
40017002	Og han ble forvandlet for øynene deres. Hans ansikt skinte som solen, og klærne hans ble hvite som lyset.
40017003	Og se, Moses og Elia viste seg for dem, og talte med ham.
40017004	Da tok Peter til orde og sa til Jesus: Herre, det er godt at vi er her! Om du vil, så skal jeg bygge tre hytter her, en til deg, en til Moses og en til Elia.
40017005	Ennå mens han talte, se, da kom en lysende sky og skygget over dem. Og se, det lød en røst ut fra skyen, som sa: Dette er min Sønn, den elskede! I ham har jeg velbehag: Hør ham!
40017006	Da disiplene hørte dette, falt de ned på sitt ansikt, fylt av frykt.
40017007	Og Jesus gikk bort og rørte ved dem og sa: Stå opp og frykt ikke!
40017008	Men da de så opp, så de ingen uten Jesus alene.
40017009	Og da de var på vei ned fra fjellet, bød Jesus dem og sa: Fortell ingen om dette synet før Menneskesønnen er reist opp fra de døde.
40017010	Og disiplene spurte ham og sa: Hvorfor sier da de skriftlærde at Elia først må komme?
40017011	Han svarte: Elia kommer nok, og han skal sette alt i rette stand.
40017012	Men jeg sier dere at Elia allerede er kommet, og de kjente ham ikke, men gjorde med ham det som de ville. Slik skal også Menneskesønnen lide under dem.
40017013	Da forsto disiplene at det var om døperen Johannes han talte til dem.
40017014	Da de var kommet til folkemengden, kom en mann fram til ham, falt på kne for ham
40017015	og sa: Herre, forbarm deg over sønnen min! Han er månesyk og lider ille, for ofte faller han i ilden og ofte i vannet.
40017016	Jeg brakte ham til disiplene dine, men de var ikke i stand til å helbrede ham.
40017017	Da svarte Jesus og sa: Å du vantro og fordervede slekt! Hvor lenge skal jeg være hos dere? Hvor lenge skal jeg tåle dere? Før ham hit til meg!
40017018	Og Jesus truet ham, og den onde ånden for ut av ham. Og gutten ble helbredet fra samme stund.
40017019	Da disiplene ble alene med Jesus, gikk de til ham og spurte: Hvorfor kunne ikke vi drive den ut?
40017020	Han sa til dem: For deres vantros skyld! Sannelig sier jeg dere: Om dere har tro som et sennepsfrø, kan dere si til dette fjellet: Flytt deg herfra og dit! Og det skal flytte seg. Og ingen ting skal være umulig for dere.
40017021	Men dette slaget farer ikke ut uten ved bønn og faste.
40017022	Mens de gikk omkring i Galilea, sa Jesus til dem: Menneskesønnen skal overgis i menneskers hender,
40017023	og de skal slå ham i hjel, og på den tredje dagen skal han reises opp. Da ble de dypt bedrøvet.
40017024	Da de kom til Kapernaum, gikk de som krevde inn tempelskatten, til Peter og sa: Betaler ikke deres mester tempelskatt?
40017025	Han svarte: Jo! Men da han kom inn i huset, kom Jesus ham i forkjøpet og sa: Hva mener du, Simon? Hvem er det kongene på jorden krever toll eller skatt av? Er det av sine barn eller av fremmede?
40017026	Han sa: Av de fremmede! Da sa Jesus: Så er altså barna fri!
40017027	Men for at vi ikke skal støte dem, gå ned til sjøen og kast ut en fiskekrok, og ta den første fisken som kommer opp. Når du åpner munnen på den, vil du finne en stater. Ta den og gi dem for meg og for deg!
40018001	I samme stund kom disiplene til Jesus og sa: Hvem er den største i himlenes rike?
40018002	Han kalte da et lite barn til seg og stilte det midt iblant dem, og sa:
40018003	Sannelig sier jeg dere: Uten at dere omvender dere og blir som barn, kommer dere slett ikke inn i himlenes rike.
40018004	Den som gjør seg liten som dette barnet, han er den største i himlenes rike.
40018005	Og den som tar imot ett slikt lite barn for mitt navns skyld, tar imot meg.
40018006	Men den som forfører én av disse små som tror på meg, for ham var det bedre om en kvernstein ble hengt om halsen på ham og han ble senket i havets dyp.
40018007	Ve verden for forførelser! For forførelser må komme, men ve det mennesket som forførelsen kommer ved!
40018008	Om din hånd eller din fot frister deg til fall, da hogg den av og kast den fra deg! Det er bedre for deg å gå halt eller vanfør inn til livet, enn å ha begge hender eller begge føtter og bli kastet i den evige ild.
40018009	Og om ditt øye frister deg til fall, da riv det ut og kast det fra deg! Det er bedre for deg å gå enøyd inn til livet, enn å ha begge øyne og bli kastet i helvetes ild.
40018010	Se til at dere ikke forakter én av disse små! For jeg sier dere at deres engler i himmelen ser alltid min himmelske Fars åsyn.
40018011	For Menneskesønnen er kommet for å frelse det som var fortapt.
40018012	Hva mener dere? Dersom en mann har hundre sauer og én av dem går seg vill, forlater han ikke da de nittini i fjellet, og går av sted og leter etter den som har gått seg vill?
40018013	Og skulle han finne den, sannelig sier jeg dere: Han gleder seg mer over den ene enn over de nittini som ikke har gått seg vill.
40018014	Slik er det heller ikke deres himmelske Fars vilje at en eneste av disse små skal gå fortapt.
40018015	Men om din bror synder mot deg, så gå og tal ham til rette, han og du alene. Hører han på deg, har du vunnet din bror.
40018016	Men hører han ikke, så ta med deg en eller to andre, for at enhver sak skal stå fast ved to eller tre vitners utsagn.
40018017	Men vil han ikke høre på dem, da si det til menigheten. Hører han heller ikke på menigheten, da skal han være for deg som en hedning og en toller!
40018018	Sannelig sier jeg dere: Alt dere binder på jorden, skal være bundet i himmelen, og alt dere løser på jorden, skal være løst i himmelen.
40018019	Igjen sier jeg dere: Alt det to av dere på jorden blir enige om å be om, skal de få av min Far i himmelen.
40018020	For hvor to eller tre er samlet i mitt navn, der er jeg midt iblant dem.
40018021	Da gikk Peter til ham og sa: Herre, hvor mange ganger skal min bror kunne synde mot meg, og jeg tilgi ham - inntil sju ganger?
40018022	Jesus sa til ham: Ikke sju ganger, sier jeg deg, men sytti ganger sju!
40018023	Derfor er himlenes rike å ligne med en konge som ville gjøre opp regnskapet med tjenerne sine.
40018024	Da han begynte med oppgjøret, ble det ført fram for ham en som skyldte ti tusen talenter.
40018025	Men da han ikke hadde noe å betale med, bød hans herre at han skulle selges, han og hans kone og barn og alt han eide, og gjelden betales.
40018026	Tjeneren kastet seg da ned for ham og sa: Ha tålmodighet med meg, så skal jeg betale deg alt sammen!
40018027	Herren hadde da inderlig medynk med denne tjeneren, han løslot ham og etterga ham gjelden.
40018028	Men da tjeneren kom ut, møtte han en av medtjenerne sine som skyldte ham hundre denarer. Han grep fatt i ham, tok strupetak på ham og sa: Betal det du skylder!
40018029	Medtjeneren falt da ned for ham, bønnfalt ham og sa: Ha tålmodighet med meg, så skal jeg betale deg!
40018030	Men han ville ikke. Tvert imot, han gikk av sted og fikk kastet ham i fengsel, der skulle han sitte til han hadde betalt det han skyldte.
40018031	Men da medtjenerne hans så det som hendte, ble de svært bedrøvet, og de gikk og fortalte sin herre alt som var skjedd.
40018032	Da kalte hans herre ham for seg og sa til ham: Du onde tjener! Hele gjelden din etterga jeg deg, fordi du ba meg.
40018033	Burde da ikke også du vise barmhjertighet mot medtjeneren din, slik jeg viste barmhjertighet mot deg?
40018034	Og hans herre ble vred, og overga ham til dem som piner, inntil han betalte alt han skyldte.
40018035	Slik skal også min himmelske Far gjøre mot dere, om ikke hver og en av hjertet tilgir sin bror.
40019001	Og det skjedde da Jesus hadde endt denne talen, da dro han bort fra Galilea og kom til de trakter av Judea som ligger på andre siden av Jordan.
40019002	Og mye folk fulgte ham, og han helbredet dem der.
40019003	Fariseerne kom da til ham for å friste ham, og de sa: Er det tillatt for en mann å skille seg fra sin kone av hvilken som helst grunn?
40019004	Han svarte og sa: Har dere ikke lest at han som skapte dem, fra begynnelsen skapte dem til mann og kvinne,
40019005	og sa: Derfor skal mannen forlate far og mor og holde seg til sin hustru, og de to skal være ett kjød?
40019006	Så er de ikke lenger to, men ett kjød. Derfor, det som Gud har sammenføyd, det skal et menneske ikke skille.
40019007	De sa til ham: Hvorfor har da Moses bestemt at en skulle gi ektefellen skilsmissebrev og skille seg fra henne?
40019008	Han sa til dem: Fordi dere har så hardt et hjerte, tillot Moses at dere skiller dere fra deres koner. Men fra begynnelsen av var det ikke slik.
40019009	Men jeg sier dere: Den som skiller seg fra sin hustru av noen annen grunn enn hor, og gifter seg med en annen, han begår ekteskapsbrudd. Og den som gifter seg med en fraskilt kvinne, han begår ekteskapsbrudd.
40019010	Disiplene sa til ham: Er mannens forhold til ektefellen slik, er det ikke godt å gifte seg!
40019011	Men han sa til dem: Ikke alle fatter dette ordet, bare de som det er gitt.
40019012	For det er gjeldinger som er født slik av mors liv. Og det er gjeldinger som er gjeldet av mennesker, og det er gjeldinger som har gjeldet seg selv for himlenes rikes skyld. Den som er i stand til å fatte dette, han fatte det!
40019013	Så bar de små barn til ham for at han skulle legge hendene på dem og be, men disiplene truet dem.
40019014	Da sa Jesus: La de små barna være, og hindre dem ikke fra å komme til meg, for himlenes rike hører slike til.
40019015	Og han la sine hender på dem, og dro så bort derfra.
40019016	Og se, det kom en til ham og sa: Mester, hva godt skal jeg gjøre for å få evig liv?
40019017	Men han sa: Hvorfor spør du meg om det gode? Det er bare én som er god! Men vil du gå inn til livet, så hold budene!
40019018	Han sa til ham: Hvilke bud? Disse, sa Jesus: Du skal ikke slå i hjel! Du skal ikke bryte ekteskapet! Du skal ikke stjele! Du skal ikke vitne falskt!
40019019	Du skal hedre din far og din mor! Og du skal elske din neste som deg selv!
40019020	Den unge mannen sa da til ham: Alt dette har jeg holdt. Hva er det så jeg mangler?
40019021	Jesus sa til ham: Vil du være fullkommen, da gå og selg det du eier, og gi det til de fattige. Så skal du få en skatt i himmelen. Kom så og følg meg!
40019022	Men da den unge mannen hørte dette, gikk han bedrøvet bort, for han hadde stor rikdom.
40019023	Jesus sa til disiplene sine: Sannelig sier jeg dere: Det er vanskelig for en rik å komme inn i himlenes rike.
40019024	Igjen sier jeg dere: Det er lettere for en kamel å gå gjennom et nåløye, enn for en rik å komme inn i Guds rike.
40019025	Da disiplene hørte dette, ble de rent forferdet og sa: Hvem kan da bli frelst?
40019026	Men Jesus så på dem og sa til dem: For mennesker er dette umulig, men for Gud er alt mulig.
40019027	Da tok Peter til orde og sa til ham: Se, vi har forlatt alt og fulgt deg. Hva skal da vi få?
40019028	Jesus sa til dem: Sannelig sier jeg dere: I gjenfødelsen - når Menneskesønnen sitter på sin herlighets trone - da skal også dere som har fulgt meg, sitte på tolv troner og dømme Israels tolv stammer.
40019029	Og hver den som har forlatt hus eller brødre eller søstre eller far eller mor eller barn eller åkrer for mitt navns skyld, skal få hundrefoll igjen, og arve evig liv!
40019030	Men mange som er de første, skal bli de siste, og de siste de første!
40020001	For himlenes rike er likt en husbond som gikk ut tidlig om morgenen for å leie arbeidere til vingården sin.
40020002	Da han var blitt enig med arbeiderne om en denar for dagen, sendte han dem av sted til vingården.
40020003	Da han gikk ut ved den tredje time, så han andre stå ledige på torget.
40020004	Han sa til dem: Gå også dere bort til vingården, og det som rett er, vil jeg gi dere.
40020005	Og de gikk av sted. På ny gikk han ut ved den sjette og niende time, og gjorde likedan.
40020006	Og da han gikk ut ved den ellevte time, fant han noen stående der, og han sa til dem: Hvorfor står dere her ledige hele dagen?
40020007	De svarte ham: Fordi ingen har leid oss. Han sa til dem: Gå også dere bort til vingården.
40020008	Da det var blitt kveld, sa eieren av vingården til forvalteren: Kall arbeiderne fram og gi dem lønnen. Begynn med de siste og fortsett til de første.
40020009	De som var leid ved den ellevte time, kom da fram og fikk en denar hver.
40020010	Og da de første kom, trodde de at de skulle få mer, men også de fikk en denar hver.
40020011	Men da de hadde fått den, knurret de mot husbonden
40020012	og sa: Disse siste har bare arbeidet én time, og du stiller dem likt med oss, vi som har båret dagens byrde og hete!
40020013	Men han svarte en av dem og sa: Venn, jeg gjør deg ingen urett! Ble du ikke enig med meg om en denar?
40020014	Ta det som ditt er, og gå! Men jeg vil gi denne siste det samme som deg.
40020015	Har jeg ikke lov til å gjøre med mitt hva jeg vil? Eller er ditt øye ondt fordi jeg er god?
40020016	Slik skal de siste bli de første, og de første de siste. For mange er kalt, men få utvalgt.
40020017	På veien opp til Jerusalem tok Jesus de tolv disiplene til side, så de ble for seg selv, og sa til dem:
40020018	Se, vi går opp til Jerusalem, og Menneskesønnen skal bli overgitt til yppersteprestene og de skriftlærde, og de skal dømme ham til døden.
40020019	De skal overgi ham til hedningene, til å bli hånet og hudstrøket og korsfestet. Og på den tredje dagen skal han reises opp.
40020020	Så kom mor til Sebedeus-sønnene til ham med sønnene sine, og falt på kne for ham for å be ham om noe.
40020021	Han sa til henne: Hva vil du? Hun sa til ham: Si at disse to sønnene mine skal sitte hos deg i ditt rike, en ved din høyre side og en ved din venstre.
40020022	Men Jesus svarte og sa: Dere vet ikke hva dere ber om. Kan dere drikke det begeret jeg må drikke? De sier til ham: Det kan vi.
40020023	Han sier til dem: Mitt beger skal dere nok drikke. Men å sitte ved min høyre og min venstre side, det står det ikke til meg å gi, men det er for dem som det er beredt for av min Far.
40020024	Da de ti hørte dette, ble de harme på de to brødrene.
40020025	Men Jesus kalte dem til seg og sa: Dere vet at fyrstene hersker over folkene sine, og stormennene deres har makt over dem.
40020026	Slik skal det ikke være blant dere. Men den som vil være stor blant dere, han skal være de andres tjener,
40020027	og den som vil være den første blant dere, skal være de andres trell,
40020028	likesom Menneskesønnen ikke er kommet for å la seg tjene, men for selv å tjene og gi sitt liv til en løsepenge i manges sted.
40020029	Og da de dro ut fra Jeriko, fulgte mye folk etter ham.
40020030	Og se, to blinde satt der ved veien. Da de fikk høre at Jesus dro forbi, ropte de og sa: Herre, du Davids sønn, miskunn deg over oss!
40020031	Folket truet dem og sa at de skulle tie, men de ropte bare høyere: Herre, miskunn deg over oss, du Davids sønn!
40020032	Da stanset Jesus, og kalte dem til seg og sa: Hva vil dere jeg skal gjøre for dere?
40020033	De sa til ham: Herre, at øynene våre må bli åpnet!
40020034	Jesus ble grepet av medynk og rørte ved øynene deres. Straks fikk de synet sitt igjen, og de fulgte ham.
40021001	Da de nærmet seg Jerusalem og kom til Betfage ved Oljeberget, sendte Jesus to disipler av sted
40021002	og sa til dem: Gå inn i landsbyen like foran dere. Der skal dere straks finne en eselhoppe som står bundet, og en fole sammen med den. Løs dem og lei dem hit til meg.
40021003	Hvis noen sier noe til dere, skal dere svare: Herren har bruk for dem! Da skal han straks sende dem.
40021004	Men dette skjedde for at det skulle bli oppfylt som var sagt ved profeten:
40021005	Si til Sions datter: Se, din konge kommer til deg, ydmyk, ridende på et esel - på trelldyrets fole.
40021006	Disiplene gikk da av sted og gjorde som Jesus hadde pålagt dem.
40021007	De hentet eselet og folen, og la kappene sine på dem, og han satte seg på dem.
40021008	Mange i den store folkemengden bredte kappene sine ut på veien, andre hogg greiner av trærne og strødde på veien.
40021009	Folkemengden som gikk foran, og de som fulgte etter, ropte og sa: Hosianna, Davids sønn! Velsignet være han som kommer i Herrens navn! Hosianna i det høyeste!
40021010	Og da han dro inn i Jerusalem, kom hele byen i bevegelse, og de spurte: Hvem er dette?
40021011	Og folket svarte: Dette er profeten Jesus fra Nasaret i Galilea.
40021012	Og Jesus gikk inn i Guds tempel og drev ut alle dem som solgte og kjøpte der, og han veltet pengevekslernes bord og duekremmernes benker,
40021013	og han sa til dem: Det står skrevet: Mitt hus skal kalles et bønnens hus. Men dere gjør det til en røverhule!
40021014	I templet kom det blinde og lamme til ham, og han helbredet dem.
40021015	Men da yppersteprestene og de skriftlærde så de undergjerningene han gjorde, og barna som ropte i templet: Hosianna, Davids sønn! - da ble de harme.
40021016	Og de sa til ham: Hører du hva disse sier? Men Jesus sa til dem: Ja! Har dere aldri lest: Fra småbarns og diebarns munn har du beredt deg lovprisning?
40021017	Og han forlot dem og dro ut av byen til Betania, og der overnattet han.
40021018	Tidlig neste morgen, da han var på vei tilbake til byen, ble han sulten.
40021019	Han fikk da se et fikentre like ved veien og gikk bort til det. Men han fant ikke noe på det uten bare blad. Da sier han til det: Aldri i evighet skal det mer vokse frukt på deg! Og straks visnet fikentreet.
40021020	Da disiplene så dette, undret de seg og sa: Hvordan gikk det til at fikentreet straks visnet?
40021021	Jesus svarte og sa til dem: Sannelig sier jeg dere: Hvis dere har tro og ikke tviler, da skal dere ikke bare kunne gjøre slikt som dette med fikentreet. Men om dere så sier til dette fjellet: Løft deg opp og kast deg i havet! - så skal det skje.
40021022	Og alt dere ber om med tro i deres bønn, det skal dere få.
40021023	Da han var kommet inn i templet og lærte der, kom yppersteprestene og folkets eldste til ham og sa: Med hvilken myndighet gjør du dette? Og hvem har gitt deg en slik fullmakt?
40021024	Men Jesus svarte og sa til dem: Jeg vil også spørre dere om en ting. Svar meg på det, så skal jeg si dere hvilken myndighet jeg har til å gjøre dette.
40021025	Johannes’ dåp, hvor var den fra? fra himmelen eller fra mennesker? Men da tenkte de med seg selv og sa til hverandre: Sier vi: fra himmelen! - da vil han si til oss: Hvorfor trodde dere ham da ikke?
40021026	Men svarer vi: Fra mennesker! - da frykter vi for folket, siden alle holder Johannes for en profet.
40021027	De svarte da Jesus og sa: Vi vet ikke! Og han sa til dem: Da sier heller ikke jeg dere med hvilken myndighet jeg gjør dette.
40021028	Men hva mener dere: En mann hadde to sønner, og han gikk til den ene og sa: Sønn, gå i dag og arbeid i vingården!
40021029	Han svarte: Jeg vil ikke! Men senere angret han det og gikk.
40021030	Faren gikk til den andre og sa det samme. Denne svarte: Ja, herre! - men han gikk ikke.
40021031	Hvem av disse to gjorde nå farens vilje? De svarer: Den første. Jesus sier til dem: Sannelig sier jeg dere: Tollere og horkvinner går før dere inn i Guds rike.
40021032	For Johannes kom til dere på rettferds vei, og dere trodde ham ikke. Men tollere og horkvinner, de trodde ham. Dere så det, men likevel angret dere heller ikke senere, så dere trodde ham.
40021033	Hør en annen lignelse: En husbond plantet en vingård og satte opp et gjerde omkring den, gravde ut en vinpresse i den og bygde et vakttårn. Så leide han den ut til noen vingårdsmenn og dro utenlands.
40021034	Da det led mot frukttiden, sendte han tjenerne sine til vingårdsmennene for å ta imot den frukten han skulle ha.
40021035	Men vingårdsmennene grep tjenerne hans - en slo de, en drepte de, en steinet de.
40021036	Han sendte da ut andre tjenere, flere enn de første, men de gjorde på samme måte med dem.
40021037	Til slutt sendte han sønnen sin til dem, og sa: De vil nok vise aktelse for sønnen min!
40021038	Men da vingårdsmennene så sønnen, sa de seg imellom: Dette er arvingen. Kom, la oss slå ham i hjel, så kan vi overta arven hans!
40021039	Og de grep ham, kastet ham ut av vingården og slo ham i hjel.
40021040	Når nå vingårdens herre kommer, hva skal han da gjøre med disse vingårdsmennene?
40021041	De sier til ham: Han skal brått ødelegge disse onde mennene, og vingården skal han leie ut til andre vingårdsmenn, som gir ham frukten i rett tid.
40021042	Da sa Jesus til dem: Har dere aldri lest i Skriftene: Steinen som bygningsmennene forkastet, den er blitt hjørnestein. Av Herren er dette gjort, og underfullt er det i våre øyne.
40021043	Derfor sier jeg dere: Guds rike skal bli tatt fra dere, og bli gitt til et folk som bærer dets frukter.
40021044	Og den som faller på denne steinen, skal knuses. Men den som steinen faller på, skal den smuldre til støv.
40021045	Da yppersteprestene og fariseerne hørte hans lignelser, skjønte de at det var dem han talte om.
40021046	Og de søkte å gripe ham, men fryktet for folket, for det holdt ham for en profet.
40022001	Jesus tok igjen til orde og talte til dem i lignelser. Han sa:
40022002	Himlenes rike er å ligne med en konge som gjorde bryllup for sønnen sin.
40022003	Han sendte tjenerne sine ut for å kalle de innbudte til bryllupet. Men de ville ikke komme.
40022004	Da sendte han andre tjenere ut, og sa: Si til de innbudte: Se, jeg har gjort i stand mitt måltid, oksene og gjøfeet er slaktet, og alt er ferdig. Kom til bryllupet!
40022005	Men de brydde seg ikke om det og gikk sin vei, en til sin åker, og en til sin handel.
40022006	Men andre la hånd på tjenerne hans, de mishandlet dem og slo dem i hjel.
40022007	Da ble kongen harm, han sendte ut sine krigshærer og drepte disse morderne og satte ild på byen deres.
40022008	Så sa han til tjenerne sine: Bryllupsfesten er jo ferdig, men de innbudte var den ikke verd.
40022009	Gå derfor ut til veikryssene, og be inn til bryllupet alle som dere treffer på.
40022010	Så gikk da disse tjenerne ut på veiene og fikk sammen alle dem de fant, både onde og gode, og bryllupshuset ble fullt av gjester.
40022011	Men da kongen gikk inn for å se gjestene, så han der en mann som ikke hadde bryllupsklær på.
40022012	Han sier til ham: Venn, hvordan er du kommet inn her uten bryllupsklær? Men han tidde.
40022013	Da sa kongen til tjenerne: Bind hender og føtter på ham og kast ham ut i mørket utenfor! Der skal de gråte og skjære tenner.
40022014	For mange er kalt, men få er utvalgt.
40022015	Da gikk fariseerne bort og rådslo om hvordan de kunne fange ham i ord.
40022016	De sendte disiplene sine til ham sammen med herodianerne, og lot dem si: Mester, vi vet at du er sannferdig, og du lærer Guds vei i sannhet. Du bryr deg ikke om hva noen sier, for du gjør ikke forskjell på folk.
40022017	Si oss hva du mener: Er det tillatt å gi keiseren skatt, eller er det ikke?
40022018	Men Jesus merket deres ondskap og sa: Hvorfor frister dere meg, dere hyklere?
40022019	Vis meg mynten som skatten betales med! De rakte ham en denar.
40022020	Og han sier til dem: Hvem har sitt bilde og sin påskrift her?
40022021	De sier til ham: Keiseren. Da sier han til dem: Gi da keiseren det som keiserens er, og Gud det som Guds er!
40022022	Da de hørte dette, undret de seg, og de forlot ham og gikk bort.
40022023	Samme dag kom noen saddukeere til ham, de som sier at det ikke er noen oppstandelse, og de spurte ham
40022024	og sa: Mester! Moses har sagt: Om en mann dør barnløs, skal hans bror gifte seg med hans kone og holde oppe slekten for sin bror.
40022025	Nå var det hos oss sju brødre. Den første giftet seg og døde. Og da han ikke hadde barn, etterlot han sin kone til broren.
40022026	På samme måte gikk det med den andre og den tredje, ja, med alle sju.
40022027	Men sist av alle døde også kvinnen.
40022028	Men i oppstandelsen, hvem av de sju skal da ha henne til kone? Alle har jo hatt henne.
40022029	Men Jesus svarte og sa til dem: Dere farer vill, fordi dere ikke kjenner Skriftene og heller ikke Guds kraft.
40022030	For i oppstandelsen verken tar de til ekte eller blir gitt til ekte, men de er som Guds engler i himmelen.
40022031	Men når det gjelder de dødes oppstandelse, har dere da ikke lest det som er talt til dere av Gud, som sier:
40022032	Jeg er Abrahams Gud og Isaks Gud og Jakobs Gud. Han er ikke de dødes Gud, men de levendes.
40022033	Folket som hørte dette, ble slått av undring over hans lære.
40022034	Men da fariseerne hørte at han hadde stoppet munnen på saddukeerne, samlet de seg om ham.
40022035	Og en av dem, en lovlærd, fristet ham og sa:
40022036	Mester! Hvilket bud er det største i loven?
40022037	Han sa til ham: Du skal elske Herren din Gud av hele ditt hjerte og av hele din sjel og av all din forstand.
40022038	Dette er det største og første budet.
40022039	Men et annet er like stort: Du skal elske din neste som deg selv.
40022040	På disse to budene hviler hele loven og profetene.
40022041	Men mens fariseerene var samlet, spurte Jesus dem:
40022042	Hva mener dere om Messias? Hvem er han sønn av? De sier til ham: Av David.
40022043	Han sier til dem: Hvordan kan da David i Ånden kalle ham Herre? Han sier jo:
40022044	Herren sa til min Herre: Sett deg ved min høyre hånd, til jeg får lagt dine fiender til skammel for dine føtter!
40022045	Når nå David kaller ham Herre, hvordan kan han da være hans sønn?
40022046	Og ingen var i stand til å svare ham et ord. Heller ikke våget noen å spørre ham mer fra den dagen.
40023001	Da talte Jesus til folket og til disiplene sine
40023002	og sa: På Mose stol sitter de skriftlærde og fariseerne.
40023003	Alt som de sier til dere, skal dere derfor gjøre og holde. Men gjør ikke etter gjerningene deres. For de sier det, men de gjør det ikke.
40023004	De binder sammen tunge byrder og lesser dem på menneskenes skuldrer, men selv vil de ikke røre dem med en finger.
40023005	Alle sine gjerninger gjør de for å bli sett av menneskene. De gjør bønneremmene sine brede og sine minnedusker store.
40023006	De vil gjerne ha hedersplassene i gjestebudene og de fremste setene i synagogene,
40023007	få hilsninger på torgene og bli kalt rabbi av menneskene.
40023008	Men dere skal ikke la dere kalle rabbi, for én er deres mester, men dere er alle brødre.
40023009	Og dere skal ikke kalle noen på jorden far, for én er deres Far, han som er i himmelen.
40023010	La heller ikke noen kalle dere lærere, for én er deres lærer, Messias.
40023011	Men den største blant dere skal være tjener for de andre.
40023012	Den som opphøyer seg selv, skal fornedres, og den som fornedrer seg selv, skal opphøyes.
40023013	Ve dere, skriftlærde og fariseere, dere hyklere, som stenger himlenes rike for menneskene! Selv går dere ikke inn, og dem som er i ferd med å gå inn, tillater dere ikke å gå inn.
40023014	Ve dere, skriftlærde og fariseere, dere hyklere, som eter opp enkers hus, og for et syns skyld holder lange bønner. Derfor skal dere få dess strengere dom.
40023015	Ve dere, skriftlærde og fariseere, dere hyklere, som farer omkring over hav og land for å vinne en eneste tilhenger. Og når han er blitt det, gjør dere ham til et helvetes barn, to ganger verre enn dere selv!
40023016	Ve dere, blinde veiledere, som sier: Om noen sverger ved templet, så betyr det ingen ting, men sverger han ved gullet i templet, da er han bundet av eden.
40023017	Dårer og blinde! Hva er størst: Gullet, eller templet som helliger gullet?
40023018	Og: Det å sverge ved alteret er ingen ting, men den som sverger ved offergaven som ligger på alteret, han er bundet.
40023019	Dere blinde! Hva er størst: Gaven, eller alteret som helliger gaven?
40023020	Derfor, den som sverger ved alteret, han sverger ved det og ved alt det som ligger på det.
40023021	Og den som sverger ved templet, sverger både ved det og ved ham som bor i det.
40023022	Og den som sverger ved himmelen, han sverger ved Guds trone og ved ham som sitter på den.
40023023	Ve dere, skriftlærde og fariseere, dere hyklere, som gir tiende av mynte og anis og karve, men lar ugjort det som veier tyngre i loven: rettferd, barmhjertighet og troskap. Dette burde gjøres, og det andre ikke forsømmes.
40023024	Blinde veiledere! Dere avsiler myggen, men sluker kamelen!
40023025	Ve dere, skriftlærde og fariseere, dere hyklere, som gjør beger og fat rene utvendig, men innvendig er de fulle av rov og urenhet.
40023026	Du blinde fariseer! Rens først begeret og fatet innvendig, så at også det utvendige blir rent!
40023027	Ve dere, skriftlærde og fariseere, dere hyklere, som ligner kalkede graver som utvendig er vakre å se til, men innvendig er fulle av dødningeben og all slags urenhet.
40023028	Slik synes også dere i det ytre rettferdige for folk, men innvendig er dere fulle av hykleri og lovløshet.
40023029	Ve dere, skriftlærde og fariseere, dere hyklere, som bygger profetenes gravsteder og pryder minnesmerkene over de rettferdige,
40023030	og sier: Hadde vi levd i våre fedres dager, så hadde vi ikke vært medskyldige med dem i profetenes blod!
40023031	Slik vitner dere om dere selv at dere er barn av dem som slo profetene i hjel.
40023032	Så fyll da opp deres fedres mål!
40023033	Slanger! Ormeyngel! Hvordan skal dere unnfly dommen til helvete?
40023034	Derfor, se, jeg sender til dere profeter og vismenn og skriftlærde. Noen av dem skal dere drepe og korsfeste, andre skal dere hudstryke i synagogene deres og forfølge fra by til by.
40023035	Slik skal det komme over dere, alt det rettferdige blod som er blitt utøst på jorden, fra den rettferdige Abels blod like til blodet av Sakarja, Barakias sønn, han som dere slo i hjel mellom templet og alteret.
40023036	Sannelig sier jeg dere: Alt dette skal komme over denne slekten!
40023037	Jerusalem, Jerusalem! Du som slår i hjel profetene og steiner dem som er sendt til deg! Hvor ofte jeg ville samle dine barn, som en høne samler kyllingene sine under vingene. Men dere ville ikke.
40023038	Se, huset deres skal bli liggende øde!
40023039	For jeg sier dere: Fra nå av skal dere ikke se meg før dere sier: Velsignet være han som kommer i Herrens navn!
40024001	Jesus forlot templet og gikk ut. Da kom disiplene hans for å vise ham tempelbygningene.
40024002	Men han svarte og sa til dem: Ser dere ikke alt dette? Sannelig sier jeg dere: Her skal ikke bli stein tilbake på stein som ikke skal brytes ned.
40024003	Da han satt på Oljeberget, og disiplene var alene med ham, kom de til ham og spurte: Si oss, når skal dette skje? Og hva skal være tegnet på ditt komme og på denne tidsalders ende?
40024004	Jesus svarte og sa til dem: Se til at ingen fører dere vill!
40024005	For mange skal komme i mitt navn og si: Jeg er Messias! Og de skal føre mange vill.
40024006	Dere vil høre om kriger og rykter om krig. Se til at dere ikke lar dere skremme. For alt dette må skje, men ennå er ikke enden kommet.
40024007	For folk skal reise seg mot folk, og rike mot rike, og det skal bli hunger og jordskjelv både her og der.
40024008	Men alt dette er begynnelsen på fødselsveene.
40024009	Da skal de overgi dere til trengsel og slå dere i hjel. Og dere skal hates av alle folkeslag for mitt navns skyld.
40024010	Mange skal da falle fra, og de skal angi hverandre og hate hverandre.
40024011	Mange falske profeter skal stå fram, og de skal forføre mange.
40024012	Og fordi lovløsheten tar overhånd, skal kjærligheten bli kald hos de fleste.
40024013	Men den som holder ut til enden, han skal bli frelst!
40024014	Og dette evangeliet om riket skal bli forkynt over hele jorden til et vitnesbyrd for alle folkeslag, og så skal enden komme.
40024015	Når dere da ser ødeleggelsens styggedom, som profeten Daniel har talt om, stå på det hellige sted - forstå det, enhver som leser! -
40024016	da må de som er i Judea, flykte opp i fjellene.
40024017	Den som er på taket, må ikke gå ned for å ta med seg noe i huset.
40024018	Og den som er ute på marken, må ikke vende hjem for å hente kappen sin.
40024019	Stakkars dem som er med barn og dem som gir die i de dager.
40024020	Men be om at dere slipper å flykte om vinteren eller på sabbaten.
40024021	For da skal det bli en trengsel så stor som det ikke har vært fra verdens begynnelse til nå, og heller ikke mer skal bli!
40024022	Og dersom ikke de dagene ble forkortet, da ville ikke noe kjød bli frelst! Men for de utvalgtes skyld skal de dagene bli forkortet.
40024023	Om noen da sier til dere: Se, her er Messias, eller der, så tro det ikke!
40024024	For falske messiaser og falske profeter skal stå fram og gjøre store tegn og under, for å føre også de utvalgte vill, om det var mulig.
40024025	Se, jeg har sagt dere det på forhånd.
40024026	Om de altså sier til dere: Se, han er ute i ørkenen! - så gå ikke dit ut. Eller: Han er i rommene der inne! - så tro det ikke.
40024027	For som lynet går ut fra øst og skinner like til vest, slik skal Menneskesønnens komme være.
40024028	Der hvor åtselet er, der skal gribbene samles.
40024029	Men straks etter de dagenes trengsel skal solen bli formørket og månen skal ikke gi sitt skinn. Stjernene skal falle ned fra himmelen, og himmelens krefter skal rokkes.
40024030	Da skal Menneskesønnens tegn vise seg på himmelen, og alle folk på jorden skal bryte ut i klagerop, og de skal se Menneskesønnen komme på himmelens skyer med kraft og stor herlighet.
40024031	Han skal sende ut sine engler med veldig basunklang, og de skal samle hans utvalgte fra de fire vindretninger, fra himmelens ene ende til den annen.
40024032	Lær en lignelse av fikentreet: Når greinene har fått sevje og bladene springer ut, da vet dere at sommeren er nær.
40024033	Slik skal dere også, når dere ser alt dette, vite at han er nær og står for døren.
40024034	Sannelig sier jeg dere: Denne slekt skal slett ikke forgå før alt dette skjer.
40024035	Himmel og jord skal forgå, men mine ord skal slett ikke forgå.
40024036	Men den dagen og timen kjenner ingen, ikke engang himmelens engler, men bare min Far.
40024037	Og som Noahs dager var, slik skal Menneskesønnens komme være.
40024038	For likesom de i dagene før vannflommen åt og drakk, tok til ekte og ga til ekte, helt til den dagen da Noah gikk inn i arken,
40024039	og de visste ikke av det før vannflommen kom og tok dem alle, slik skal det også være når Menneskesønnen kommer.
40024040	Da skal to menn være ute på marken, den ene blir tatt med, den andre blir latt tilbake.
40024041	To kvinner skal male sammen på kvernen, den ene blir tatt med, den andre blir latt tilbake.
40024042	Våk derfor! For dere vet ikke hva dag deres Herre kommer.
40024043	Men det skjønner dere, at dersom husbonden visste hva for en nattevakt tyven kom i, så ville han våke og ikke la ham bryte inn i huset sitt.
40024044	Vær derfor beredt, dere også! For Menneskesønnen kommer i den time dere ikke tenker.
40024045	Hvem er da den tro og kloke tjener som hans herre har satt over tjenestefolkene sine for at han skal gi dem mat i rett tid?
40024046	Salig er den tjeneren som hans herre finner i ferd med å gjøre dette, når han kommer!
40024047	Sannelig sier jeg dere: Han skal sette ham over alt han eier!
40024048	Men dersom den onde tjeneren sier i sitt hjerte: Det varer lenge før min herre kommer!
40024049	og han så gir seg til å slå medtjenerne sine, og eter og drikker med drankere,
40024050	da skal tjenerens herre komme en dag han ikke venter det, og en time han ikke tenker.
40024051	Og han skal hogge ham ned og gi ham hans del med hyklerne. Der skal de gråte og skjære tenner.
40025001	Da skal himlenes rike være å ligne med ti jomfruer som tok lampene sine og gikk ut for å møte brudgommen.
40025002	Men fem av dem var uforstandige og fem kloke.
40025003	De uforstandige tok lampene sine, men de tok ikke olje med seg.
40025004	Men de kloke hadde også tatt med seg olje i kannene sammen med lampene sine.
40025005	Da det dro ut før brudgommen kom, slumret de alle inn og sov.
40025006	Men midt på natten lød det et rop: Se, brudgommen kommer! Gå ham i møte!
40025007	Da våknet alle jomfruene og gjorde lampene sine i stand.
40025008	Men de uforstandige sa til de kloke: Gi oss av deres olje, for lampene våre slokner!
40025009	Men de kloke svarte: Nei, det ville ikke bli nok både til oss og til dere. Gå heller til dem som selger og kjøp til dere selv.
40025010	Mens de var borte for å kjøpe, kom brudgommen. Og de som var rede, gikk inn med ham til bryllupsfesten. Og døren ble stengt.
40025011	Til sist kom da også de andre jomfruene, og de sa: Herre, herre, lukk opp for oss!
40025012	Men han svarte og sa: Sannelig sier jeg dere: Jeg kjenner dere ikke!
40025013	Våk derfor! For dere kjenner ikke dagen eller timen.
40025014	For det er som med en mann som var i ferd med å dra utenlands. Han kalte til seg tjenerne sine og overlot dem eiendommen sin.
40025015	Til en ga han fem talenter, til en annen to, til en tredje én talent - hver av dem etter som de hadde evne til. Så dro han utenlands.
40025016	Han som hadde fått fem talenter, gikk straks bort og drev handel med dem, og tjente fem til.
40025017	Han som hadde fått to, gjorde det samme, og tjente to til.
40025018	Men han som hadde fått den ene talenten, gikk bort og gravde i jorden og gjemte sin herres penger.
40025019	Etter lang tid kom så disse tjenernes herre og holdt regnskap med dem.
40025020	Da kom han fram som hadde fått de fem talentene. Han hadde med seg fem talenter til, og sa: Herre, du ga meg fem talenter, se, jeg har tjent fem talenter til!
40025021	Hans herre sa til ham: Vel gjort, du gode og tro tjener! Du har vært tro over lite, jeg vil sette deg over meget. Gå inn til din herres glede!
40025022	Så kom han fram som hadde fått de to talentene, og sa: Herre, du ga meg to talenter, se, jeg har tjent to talenter til!
40025023	Og hans herre sa til ham: Vel gjort, du gode og tro tjener! Du har vært tro over lite, jeg vil sette deg over meget. Gå inn til din herres glede!
40025024	Men også han kom fram som hadde fått den ene talenten, og han sa: Herre, jeg visste at du er en hard mann, som høster der du ikke sådde, og sanker hvor du ikke strødde.
40025025	Derfor ble jeg redd. Jeg gikk og gjemte talenten din i jorden. Se, her har du ditt.
40025026	Men hans herre svarte og sa til ham: Du onde og late tjener! Du visste at jeg høster der jeg ikke sådde og sanker hvor jeg ikke strødde.
40025027	Da burde du ha overlatt pengene mine til utlånerne, så hadde jeg fått mitt igjen med renter når jeg kom.
40025028	Ta derfor fra ham talenten og gi den til ham som har de ti talentene.
40025029	For hver den som har, til ham skal det bli gitt, og han skal ha overflod. Men den som ikke har, skal bli fratatt selv det han har.
40025030	Og kast den unyttige tjeneren ut i mørket utenfor. Der skal de gråte og skjære tenner.
40025031	Men når Menneskesønnen kommer i sin herlighet, og alle englene med ham, da skal han sitte på sin herlighets trone.
40025032	Og alle folkeslag skal samles fremfor ham. Han skal skille dem fra hverandre, likesom gjeteren skiller sauene fra geitene.
40025033	Han skal stille sauene ved sin høyre side, og geitene ved sin venstre.
40025034	Da skal kongen si til dem ved sin høyre side: Kom hit, dere som er velsignet av min Far! Arv det riket som er beredt for dere fra verdens grunnvoll ble lagt.
40025035	For jeg var sulten, og dere ga meg mat. Jeg var tørst, og dere ga meg å drikke. Jeg var fremmed, og dere tok imot meg.
40025036	Jeg var naken, og dere kledde meg. Jeg var syk, og dere så til meg. Jeg var i fengsel, og dere kom til meg.
40025037	Da skal de rettferdige svare ham og si: Herre, når så vi deg sulten og ga deg mat, eller tørst og ga deg å drikke?
40025038	Når så vi deg fremmed og tok imot deg, eller naken og ga deg klær?
40025039	Når så vi deg syk eller i fengsel og kom til deg?
40025040	Og kongen skal svare og si til dem: Sannelig sier jeg dere: Alt dere gjorde mot én av disse mine minste brødre, det gjorde dere mot meg.
40025041	Så skal han si til dem på venstre side: Gå bort fra meg, dere som er forbannet, til den evige ild, som er beredt for djevelen og englene hans.
40025042	For jeg var sulten, og dere ga meg ikke mat. Jeg var tørst, og dere ga meg ikke å drikke.
40025043	Jeg var fremmed, og dere tok ikke imot meg. Jeg var naken, og dere kledde meg ikke. Jeg var syk og i fengsel, og dere så ikke til meg.
40025044	Da skal de svare ham, også de, og si: Herre, når så vi deg sulten eller tørst eller fremmed eller naken eller syk eller i fengsel, og tjente deg ikke?
40025045	Da skal han svare dem og si: Sannelig sier jeg dere: Det dere ikke gjorde mot én av disse minste, det har dere heller ikke gjort mot meg.
40025046	Og disse skal gå bort til evig pine, men de rettferdige til evig liv.
40026001	Og det skjedde da Jesus hadde endt hele denne talen, da sa han til disiplene sine:
40026002	Dere vet at om to dager er det påske, og da skal Menneskesønnen overgis til å bli korsfestet.
40026003	Yppersteprestene og folkets eldste kom nå sammen i huset til ypperstepresten, som hette Kaifas.
40026004	De rådslo om å gripe Jesus med list og slå ham i hjel.
40026005	Men de sa: Ikke på høytiden, for at det ikke skal bli oppstyr blant folket.
40026006	Men da Jesus var i Betania, i Simon den spedalskes hus,
40026007	da kom en kvinne til ham med en alabastkrukke full av kostbar salve. Den helte hun ut over hans hode mens han lå til bords.
40026008	Men da disiplene så det, ble de harme og sa: Hva skal denne sløsingen tjene til?
40026009	Salven kunne jo vært solgt for mange penger og gitt til de fattige.
40026010	Men da Jesus merket det, sa han til dem: Hvorfor gjør dere det vanskelig for kvinnen? Det er en god gjerning hun har gjort mot meg!
40026011	De fattige har dere alltid hos dere, men meg har dere ikke alltid.
40026012	For da hun helte denne salven ut over mitt legeme, gjorde hun meg i stand til min gravferd.
40026013	Sannelig sier jeg dere: Hvor som helst i hele verden dette evangeliet blir forkynt, skal også det hun gjorde, fortelles til minne om henne.
40026014	Da gikk en av de tolv, han som hette Judas Iskariot, til yppersteprestene.
40026015	Og han sa: Hva vil dere gi meg for at jeg skal utlevere ham til dere? De veide da opp tretti sølvpenger til ham.
40026016	Fra da av søkte han anledning til å forråde ham.
40026017	På den første dagen av de usyrede brøds høytid kom disiplene til Jesus og sa til ham: Hvor vil du at vi skal gjøre i stand for deg til å ete påskelammet?
40026018	Han sa: Gå inn i byen til en mann der og si til ham: Mesteren sier: Min tid er nær. Hos deg vil jeg holde påskemåltid sammen med disiplene mine.
40026019	Disiplene gjorde som Jesus hadde pålagt dem, og gjorde i stand påskemåltidet.
40026020	Da det var blitt kveld, gikk han til bords med de tolv.
40026021	Mens de spiste, sa han: Sannelig sier jeg dere: En av dere skal forråde meg.
40026022	De ble da dypt bedrøvet, og den ene etter den andre begynte å si til ham: Det er vel ikke meg, Herre?
40026023	Men han svarte og sa: Den som dyppet hånden i fatet sammen med meg, han skal forråde meg.
40026024	Menneskesønnen går bort, som det er skrevet om ham. Men ve det mennesket som forråder Menneskesønnen. Det hadde vært godt for det mennesket om han aldri var født.
40026025	Men Judas, han som forrådte ham, tok til orde og sa: Det er vel ikke meg, rabbi? Han sier til ham: Du sa det.
40026026	Mens de nå holdt måltid, tok Jesus et brød, ba velsignelsesbønnen og brøt det, ga disiplene og sa: Ta, et!Dette er mitt legeme.
40026027	Og han tok et beger, takket, ga dem og sa: Drikk av det alle.
40026028	For dette er mitt blod, den nye pakts blod, som utgytes for mange til syndenes forlatelse.
40026029	Men jeg sier dere: Fra nå av skal jeg ikke drikke av denne vintreets frukt, før den dagen jeg drikker den ny med dere i min Fars rike.
40026030	Og da de hadde sunget lovsangen, gikk de ut til Oljeberget.
40026031	Da sier Jesus til dem: I denne natt kommer dere alle til å ta anstøt av meg, for det står skrevet: Jeg vil slå hyrden, og hjordens får skal bli spredt.
40026032	Men etter at jeg er blitt reist opp, skal jeg gå i forveien for dere til Galilea.
40026033	Men Peter svarte og sa til ham: Om så alle tar anstøt av deg, skal jeg aldri ta anstøt!
40026034	Jesus sa til ham: Sannelig sier jeg deg: I denne natt, før hanen galer, skal du fornekte meg tre ganger.
40026035	Peter sier til ham: Om jeg så måtte dø med deg, skal jeg så visst ikke fornekte deg! På samme måte talte alle disiplene.
40026036	Så kom Jesus med dem til et sted som heter Getsemane, og han sa til disiplene: Sett dere her, mens jeg går dit bort for å be!
40026037	Han tok med seg Peter og de to Sebedeus-sønnene, og sorg og angst kom over ham.
40026038	Da sier han til dem: Min sjel er bedrøvet inntil døden! Bli her og våk med meg.
40026039	Og han gikk et lite stykke fram, falt på sitt ansikt og ba: Far! Er det mulig, så la dette begeret gå meg forbi! Men ikke som jeg vil, bare som du vil.
40026040	Han kommer tilbake til disiplene og finner dem sovende. Og han sier til Peter: Så var dere da ikke i stand til å våke én time med meg!
40026041	Våk og be for at dere ikke må komme i fristelse! Ånden er villig, men kjødet er skrøpelig.
40026042	Så gikk han bort og ba for andre gang: Min Far! Kan ikke dette begeret gå meg forbi uten at jeg må drikke det, da skje din vilje!
40026043	Da han kom tilbake, fant han dem igjen sovende, for øynene deres var tunge av søvn.
40026044	Og han lot dem være, og gikk igjen bort og ba for tredje gang med de samme ordene.
40026045	Deretter kom han tilbake til disiplene og sa til dem: Dere sover ennå og hviler dere? Se, timen er nær da Menneskesønnen skal overgis i synderes hender.
40026046	Stå opp, la oss gå. Se, han er nær som forråder meg.
40026047	Og mens han ennå talte, se, da kom Judas, en av de tolv, og sammen med ham en stor flokk som var væpnet med sverd og stokker. De kom fra yppersteprestene og folkets eldste.
40026048	Han som forrådte ham, hadde gitt dem et tegn og sagt: Den jeg kysser, han er det. Grip ham!
40026049	Og han gikk straks bort til Jesus og sa: Vær hilset, rabbi! Og han kysset ham flere ganger.
40026050	Men Jesus sa til ham: Venn, hvorfor er du her? Da gikk de fram og la hånd på Jesus og tok ham til fange.
40026051	Og se, en av dem som var med Jesus, rakte ut hånden og dro sverdet. Han slo yppersteprestens tjener og hogg øret av ham.
40026052	Da sa Jesus til ham: Stikk sverdet ditt tilbake på plass. For alle som griper til sverd, skal falle for sverd.
40026053	Eller tror du ikke jeg kunne be min Far, og så ville han nå sende meg mer enn tolv legioner engler?
40026054	Men hvordan skulle da Skriftene bli oppfylt, at så må skje?
40026055	I samme stund sa Jesus til flokken: Dere har rykket ut som mot en røver med sverd og stokker for å gripe meg. Dag etter dag satt jeg i templet og lærte, men da grep dere meg ikke.
40026056	Men alt dette er skjedd for at profetenes skrifter skulle bli oppfylt. Da forlot alle disiplene ham og flyktet.
40026057	De som hadde grepet Jesus, førte ham nå til Kaifas, ypperstepresten. Der var de skriftlærde og de eldste samlet.
40026058	Men Peter fulgte etter ham på avstand til yppersteprestens gård. Der gikk han inn og satte seg med tjenerne for å se hvordan det ville ende.
40026059	Men yppersteprestene og hele Rådet søkte falskt vitnesbyrd mot Jesus, slik at de kunne få dømt ham til døden.
40026060	Men de fant ikke noe, enda mange falske vitner kom fram. Men til sist kom to fram og sa:
40026061	Denne mannen har sagt: Jeg kan bryte ned Guds tempel og bygge det opp igjen på tre dager!
40026062	Da sto ypperstepresten opp og sa til ham: Svarer du ingenting? Hva er det disse vitner imot deg?
40026063	Men Jesus tidde. Og ypperstepresten sa til ham: Jeg tar deg i ed ved den levende Gud at du skal si oss om du er Messias, Guds Sønn!
40026064	Jesus sier til ham: Du har sagt det! Men jeg sier dere: Fra nå av skal dere se Menneskesønnen sitte ved kraftens høyre hånd og komme på himmelens skyer.
40026065	Da flerret ypperstepresten klærne sine og sa: Han har spottet Gud! Hva skal vi nå med vitner? Se, nå har dere hørt gudsbespottelsen.
40026066	Hva mener dere? De svarte og sa: Han er skyldig til døden.
40026067	Da spyttet de ham i ansiktet og slo ham med knyttneven. Andre slo ham med stokker,
40026068	og de sa: Spå oss, Messias: Hvem var det som slo deg?
40026069	Men Peter satt utenfor på gårdsplassen. Da kom en tjenestepike bort til ham og sa: Også du var med Jesus fra Galilea.
40026070	Men han nektet så alle hørte det, og sa: Jeg skjønner ikke hva du snakker om!
40026071	Men da han gikk ut i portgangen, fikk en annen pike se ham og sa til dem som var der: Også denne var med Jesus fra Nasaret.
40026072	Og igjen nektet han med ed: Jeg kjenner ikke det mennesket!
40026073	Men litt etter kom de som sto der, bort til Peter og sa: Visst er du også en av dem! Målet ditt røper deg.
40026074	Da ga han seg til å forbanne seg og sverge: Jeg kjenner ikke det mennesket! Og straks gol hanen.
40026075	Da mintes Peter Jesu ord, at han hadde sagt til ham: Før hanen galer, skal du fornekte meg tre ganger. Og han gikk ut og gråt bittert.
40027001	Da det nå var blitt morgen, holdt alle yppersteprestene og folkets eldste råd mot Jesus, for å få ham dømt til døden.
40027002	Og de bandt ham, og førte ham bort og overga ham til landshøvdingen Pilatus.
40027003	Da Judas, som forrådte ham, så at Jesus var blitt domfelt, angret han. Han kom tilbake til yppersteprestene og de eldste med de tretti sølvpengene,
40027004	og sa: Jeg har syndet da jeg forrådte uskyldig blod! Men de sa: Hva kommer det oss ved? Det blir din sak.
40027005	Da kastet han sølvpengene inn i templet, og gikk bort og hengte seg.
40027006	Men yppersteprestene tok sølvpengene og sa: Det er ikke tillatt å legge dem i tempelkisten, for det er blodpenger.
40027007	De rådslo da med hverandre, og kjøpte så pottemakerens åker for pengene, til gravsted for fremmede.
40027008	Derfor blir denne marken kalt Blodåkeren den dag i dag.
40027009	Da ble det oppfylt som var talt ved profeten Jeremia, som sier: Og de tok de tretti sølvpengene, den verdsattes verdi, ham som Israels barn lot verdsette,
40027010	og de ga dem for pottemakerens åker, slik Herren hadde påbudt meg.
40027011	Men Jesus ble stilt fram for landshøvdingen. Og landshøvdingen spurte ham: Er du jødenes konge? Jesus sa til ham: Du sier det!
40027012	Og mens yppersteprestene og de eldste anklaget ham, svarte han ingen ting.
40027013	Da sier Pilatus til ham: Hører du ikke alt det de vitner imot deg?
40027014	Men han svarte ham ikke på et eneste ord, så landshøvdingen ble meget forundret.
40027015	Men på høytiden pleide landshøvdingen å gi en fange fri, den folket selv ville.
40027016	På denne tiden hadde de en beryktet fange som hette Barabbas.
40027017	Mens de nå var samlet, sa Pilatus til dem: Hvem vil dere at jeg skal gi dere fri, Barabbas eller Jesus, som blir kalt Messias?
40027018	For han visste at det var av misunnelse de hadde overgitt ham.
40027019	Men mens han satt på dommersetet, sendte hans kone bud til ham og lot si: Ha ikke noe å gjøre med denne rettferdige! For jeg har i natt lidd meget i drømme for hans skyld.
40027020	Men yppersteprestene og de eldste overtalte folket til å be om å få Barabbas frigitt, men Jesus drept.
40027021	Landshøvdingen tok da til orde og sa til dem: Hvem av de to vil dere at jeg skal gi dere fri? De svarte: Barabbas.
40027022	Pilatus sier til dem: Hva skal jeg da gjøre med Jesus, som kalles Messias? De sier alle: Korsfest ham!
40027023	Men han sa: Hva ondt har han da gjort? Men de ropte enda høyere og sa: Korsfest ham!
40027024	Pilatus så at ingen ting nyttet, men at oppstyret bare ble verre. Han tok da vann og toet sine hender mens folket så på, og sa: Jeg er uskyldig i denne rettferdige mannens blod. Dette får dere svare for.
40027025	Og hele flokken svarte og sa: Hans blod komme over oss og over våre barn!
40027026	Da ga han dem Barabbas fri, men lot Jesus hudstryke og overga ham til å korsfestes.
40027027	Da tok landshøvdingens soldater Jesus med seg inn i borgen, og samlet hele vaktstyrken om ham.
40027028	De kledde av ham og la en skarlagenrød kappe om ham.
40027029	Og de flettet en krone av torner og satte på hodet hans, og ga ham en rørstav i høyre hånd. De falt på kne for ham og hånte ham og sa: Vær hilset, du jødenes konge!
40027030	Og de spyttet på ham, tok rørstaven og slo ham i hodet.
40027031	Etter at de slik hadde hånet ham, tok de kappen av ham og kledde ham i hans egne klær. Og de førte ham bort for å korsfeste ham.
40027032	Mens de var på vei ut, møtte de en mann fra Kyréne som hette Simon. Ham tvang de til å bære korset hans.
40027033	Og de kom til et sted som kalles Golgata - det betyr Hodeskalle-stedet.
40027034	De ga ham da vin blandet med galle, men da han hadde smakt det, ville han ikke drikke.
40027035	Da de hadde korsfestet ham, delte de klærne hans mellom seg ved loddkasting.
40027036	Og de satt der og holdt vakt over ham.
40027037	Over hodet hans hadde de festet en innskrift med klagemålet mot ham: Dette er Jesus, jødenes konge.
40027038	Da ble to røvere korsfestet sammen med ham, en på høyre side og en på venstre.
40027039	De som gikk forbi, spottet ham, ristet på hodet
40027040	og sa: Du som river ned templet og bygger det opp igjen på tre dager! Frels deg selv! Er du Guds Sønn, da stig ned av korset!
40027041	På samme måte spottet også yppersteprestene ham, sammen med de skriftlærde og de eldste, og sa:
40027042	Andre har han frelst, seg selv kan han ikke frelse! Han er Israels konge, la ham nå stige ned fra korset, så skal vi tro på ham!
40027043	Han har satt sin lit til Gud, la nå Gud fri ham om han har behag i ham. Han sa jo: Jeg er Guds Sønn.
40027044	Også røverne som var korsfestet sammen med ham, hånte ham på samme måte.
40027045	Men fra den sjette time falt det et mørke over hele landet, like til den niende time.
40027046	Og ved den niende time ropte Jesus med høy røst: Eli, Eli, lama sabaktani? Det betyr: Min Gud, min Gud, hvorfor har du forlatt meg?
40027047	Da noen av dem som sto der, hørte det, sa de: Han roper på Elia!
40027048	Og straks løp en av dem til, tok en svamp og fylte den med vineddik. Han satte den på en rørstav og tilbød ham å drikke.
40027049	Men de andre sa: Vent, la oss se om Elia kommer for å frelse ham!
40027050	Men Jesus ropte igjen med høy røst og oppga ånden.
40027051	Og se, forhenget i templet revnet i to, ovenfra og ned. Og jorden skalv, og klippene revnet.
40027052	Gravene åpnet seg, og mange av legemene til de hellige som var sovnet inn, sto opp.
40027053	Etter Jesu oppstandelse gikk de ut av gravene, og kom inn i den hellige by og viste seg for mange.
40027054	Men da høvedsmannen og de som holdt vakt over Jesus sammen med ham, så jordskjelvet og det som skjedde, ble de grepet av redsel og sa: I sannhet, dette var Guds Sønn!
40027055	Mange kvinner som hadde fulgt Jesus fra Galilea og tjent ham, sto der på avstand og så på.
40027056	Blant dem var Maria Magdalena, Maria som var mor til Jakob og Joses, og mor til Sebedeus-sønnene.
40027057	Men da det var blitt kveld, kom en rik mann fra Arimatea, som hette Josef. Han var også blitt en disippel av Jesus.
40027058	Han gikk til Pilatus og ba om å få Jesu legeme. Da befalte Pilatus at det skulle gis ham.
40027059	Josef tok da legemet og svøpte det i rent linklede,
40027060	og la det i sin nye grav, som han hadde hogd ut i berget. Så rullet han en stor stein for inngangen til graven, og gikk bort.
40027061	Men Maria Magdalena og den andre Maria var der og satt rett imot graven.
40027062	Neste dag, som var dagen etter forberedelsesdagen, samlet yppersteprestene og fariseerne seg hos Pilatus.
40027063	De sa: Herre, vi kom til å minnes hva denne forføreren sa da han ennå levde: Etter tre dager blir jeg reist opp!
40027064	Gi derfor påbud om at det skal holdes vakt ved graven til den tredje dagen, så ikke disiplene hans skal komme og stjele ham, og så si til folket: Han er reist opp fra de døde! Da ville den siste forførelsen bli verre enn den første.
40027065	Pilatus sa til dem: Her har dere vaktmannskap. Gå bort og vokt graven som best dere kan!
40027066	De gikk da og sikret graven ved å forsegle steinen og sette ut vakter.
40028001	Etter sabbaten, da det lysnet mot første dag i uken, kom Maria Magdalena og den andre Maria for å se til graven.
40028002	Og se, det ble et stort jordskjelv. For en Herrens engel steg ned fra himmelen, gikk fram og rullet steinen til side og satte seg på den.
40028003	Han var som lyn å se til, og klærne hans var hvite som snø.
40028004	De som holdt vakt, skalv av redsel for ham, og de ble som døde.
40028005	Men engelen tok til orde og sa til kvinnene: Frykt ikke! Jeg vet at dere søker Jesus, den korsfestede.
40028006	Han er ikke her, han er blitt reist opp, slik som han sa. Kom og se stedet hvor han lå!
40028007	Skynd dere nå av sted og si til disiplene hans: Han er reist opp fra de døde. Og se, han går i forveien for dere til Galilea, der skal dere se ham. Se, jeg har sagt dere dette!
40028008	De skyndte seg da bort fra graven med frykt og stor glede. De løp av sted for å fortelle det til disiplene hans.
40028009	Og se, Jesus kom i møte med dem, og sa: Vær hilset! De gikk da fram og omfavnet føttene hans og tilba ham.
40028010	Da sier Jesus til dem: Frykt ikke! Gå og si til mine brødre at de skal dra til Galilea. Der skal de se meg.
40028011	Mens de ennå var på veien, se, da kom noen av vaktstyrken inn til byen og meldte fra til yppersteprestene om alt som var skjedd.
40028012	Da kom disse sammen med de eldste til rådslagning, og de ga soldatene rikelig med penger
40028013	og sa: Dere skal si: Disiplene hans kom om natten og stjal ham mens vi sov.
40028014	Og skulle det komme landshøvdingen for øre, skal vi tale vel med ham så dere kan være trygge.
40028015	De tok imot pengene og gjorde som de fikk beskjed om. Og dette ryktet ble spredt blant jødene og har holdt seg til denne dag.
40028016	Men de elleve disiplene dro til Galilea, til fjellet hvor Jesus hadde satt dem stevne.
40028017	Og da de fikk se ham, falt de ned og tilba ham. Men noen tvilte.
40028018	Og Jesus trådte fram, talte til dem og sa: Meg er gitt all makt i himmel og på jord!
40028019	Gå derfor ut og gjør alle folkeslag til disipler, idet dere døper dem til Faderens og Sønnens og Den Hellige Ånds navn,
40028020	og lærer dem å holde alt det jeg har befalt dere. Og se, jeg er med dere alle dager inntil verdens ende!
41001001	Begynnelsen til Jesu Kristi, Guds Sønns evangelium.
41001002	Som det står skrevet i profetene: Se, jeg sender min budbærer foran deg, han skal rydde din vei.
41001003	Det er en røst av en som roper i ørkenen: Rydd Herrens vei, gjør hans stier rette!
41001004	Slik sto døperen Johannes fram i ørkenlandet og forkynte omvendelses dåp til syndenes forlatelse.
41001005	Og hele Judea-landet og alle i Jerusalem dro ut til ham, og de ble døpt av ham i elven Jordan idet de bekjente sine synder.
41001006	Johannes gikk kledd i klær av kamelhår og hadde lærbelte om livet, og maten hans var gresshopper og vill honning.
41001007	Han forkynte og sa: Etter meg kommer han som er sterkere enn jeg - jeg er ikke engang verdig til å bøye meg ned og løse skoremmen hans.
41001008	Jeg har døpt dere med vann, men han skal døpe dere med Den Hellige Ånd.
41001009	Og det skjedde i de dager at Jesus kom fra Nasaret i Galilea og ble døpt av Johannes i Jordan.
41001010	Straks han steg opp av vannet, så han himmelen åpne seg og Ånden komme ned over ham som en due.
41001011	Og det lød en røst fra himmelen: Du er min Sønn, den elskede, i deg har jeg velbehag.
41001012	Og straks drev Ånden ham ut i ørkenen.
41001013	Der i ørkenen var han i førti dager, og ble fristet av Satan. Han holdt til blant de ville dyr, og englene tjente ham.
41001014	Men etter at Johannes var satt i fengsel, kom Jesus til Galilea og forkynte Guds evangelium.
41001015	Han sa: Tidens mål er fullt, og Guds rike er kommet nær. Omvend dere og tro på evangeliet!
41001016	Da han gikk langs Galilea-sjøen, fikk han se Simon og hans bror Andreas. De holdt på å kaste not i sjøen, for de var fiskere.
41001017	Jesus sa til dem: Følg meg, så vil jeg gjøre dere til menneskefiskere.
41001018	Og straks forlot de garna sine og fulgte ham.
41001019	Da han var kommet litt lenger fram, så han Jakob, sønn av Sebedeus, og hans bror Johannes. De satt i båten og bøtte garn.
41001020	Straks kalte han dem. Og de forlot sin far Sebedeus og leiefolkene i båten, og fulgte ham.
41001021	De gikk så inn i Kapernaum. Og på sabbaten gikk han straks inn i synagogen og lærte.
41001022	De var slått av undring over hans lære, for han lærte dem som en som hadde myndighet, og ikke som de skriftlærde.
41001023	Det var da i synagogen deres en mann med en uren ånd, og han skrek høyt
41001024	og sa: Hva har vi med deg å gjøre, Jesus fra Nasaret? Du er kommet for å ødelegge oss. Jeg vet hvem du er, du Guds Hellige!
41001025	Men Jesus truet den og sa: Ti stille, og far ut av ham!
41001026	Og den urene ånden rev og slet i ham, skrek med høy røst og for ut av ham.
41001027	Da ble alle forferdet, og de spurte hverandre: Hva er dette? En ny lære! Med myndighet befaler han til og med de onde åndene, og de adlyder ham.
41001028	Og ryktet om ham kom straks ut overalt der omkring i Galilea.
41001029	Straks de var kommet ut fra synagogen, gikk de inn i huset til Simon og Andreas, sammen med Jakob og Johannes.
41001030	Simons svigermor lå til sengs med feber, og straks talte de til ham om henne.
41001031	Han gikk bort til henne, grep hånden hennes og reiste henne opp. Og feberen forlot henne, og hun tjente dem.
41001032	Men da det var blitt kveld og solen var gått ned, brakte de til ham alle som var syke og de som var besatt av onde ånder.
41001033	Og hele byen var samlet utenfor døren.
41001034	Han helbredet mange som led av forskjellige slags sykdommer, og drev ut mange onde ånder. Men han tillot ikke åndene å tale, for de kjente ham.
41001035	Tidlig om morgenen, mens det ennå var ganske mørkt, sto han opp og gikk ut. Han dro bort til et øde sted og ba der.
41001036	Simon og de som var sammen med ham, skyndte seg etter ham.
41001037	Og de fant ham og sa til ham: Alle leter etter deg!
41001038	Han sier til dem: La oss gå andre steder - til småbyene her omkring, så jeg kan forkynne Ordet der også. For det er derfor jeg er kommet.
41001039	Så dro han omkring i hele Galilea og forkynte i synagogene deres, og han drev ut de onde åndene.
41001040	Da kom en spedalsk til ham. Han ba ham og falt på kne for ham og sa til ham: Om du vil, så kan du gjøre meg ren!
41001041	Jesus fikk medynk med ham, rakte ut hånden, rørte ved ham og sa: Jeg vil, bli ren!
41001042	Og straks forlot spedalskheten ham, og han var ren.
41001043	Men Jesus talte strengt til ham og sendte ham straks bort,
41001044	og sa til ham: Se til at du ikke sier dette til noen. Men gå og vis deg for presten og bær fram det renselsesofferet som Moses har påbudt, til et vitnesbyrd for dem.
41001045	Men han gikk ut og begynte å kunngjøre det og utbredte ryktet vidt og bredt. Derfor kunne Jesus ikke lenger gå åpenlyst inn i noen by. Han var utenfor, på øde steder, og folk kom til ham fra alle kanter.
41002001	Noen dager senere kom Jesus igjen til Kapernaum, og det ble kjent at han var hjemme.
41002002	Straks samlet det seg så mange mennesker at de ikke fikk plass, ikke engang ved døren. Og han talte Ordet til dem.
41002003	De kom da til ham med en som var lam, som ble båret av fire mann.
41002004	På grunn av folkemengden kunne de ikke få båret ham fram til Jesus. De brøt da opp taket over stedet der han var. Og da de hadde fått en åpning, firte de ned båren som den lamme lå på.
41002005	Da Jesus så deres tro, sa han til den lamme: Barn, syndene dine er deg forlatt!
41002006	Men noen av de skriftlærde satt der og tenkte i sitt hjerte:
41002007	Hvordan kan han tale slik? Han spotter Gud! Hvem kan forlate synder uten én, det er Gud?
41002008	Straks merket Jesus i sin ånd at de tenkte slik ved seg selv, og han sa til dem: Hvorfor tenker dere slik i deres hjerter?
41002009	Hva er lettest, å si til den lamme: Dine synder er deg forlatt! - eller å si: Stå opp, ta båren din og gå?
41002010	Men for at dere skal vite at Menneskesønnen har makt på jorden til å forlate synder - og nå taler han til den lamme -:
41002011	Jeg sier deg: Stå opp, ta båren din og gå hjem til ditt hus.
41002012	Og han sto opp, tok straks båren og gikk ut for øynene på dem alle, så alle ble ute av seg selv av undring. Og de priste Gud og sa: Slikt har vi aldri sett.
41002013	Han gikk så ned til sjøen igjen. Hele folkemengden kom til ham, og han lærte dem.
41002014	Da han gikk videre, så han Levi, sønn av Alfeus, sitte på tollboden. Han sa til ham: Følg meg! Og han reiste seg og fulgte ham.
41002015	Og det skjedde da han lå til bords i hans hus, at også mange tollere og syndere spiste sammen med Jesus og disiplene hans - for de var mange, og de fulgte ham.
41002016	Men da de skriftlærde blant fariseerne så at han spiste sammen med tollere og syndere, sa de til disiplene hans: Han eter og drikker med tollere og syndere!
41002017	Da Jesus hørte det, sa han til dem: Det er ikke de friske som trenger lege, men de som har ondt. Jeg er ikke kommet for å kalle rettferdige, men syndere til omvendelse.
41002018	Johannes’ disipler og fariseerne holdt faste, og noen kom og sa til ham: Hvorfor faster både Johannes’ disipler og fariseernes disipler, men disiplene dine faster ikke?
41002019	Jesus sa til dem: Brudesvennene kan vel ikke faste når brudgommen er iblant dem? Så lenge de har brudgommen hos seg, kan de ikke faste.
41002020	Men de dager skal komme da brudgommen blir tatt fra dem, og da skal de faste, på den dagen.
41002021	Ingen syr en lapp av ukrympet tøy på et gammelt klesplagg. For da river den nye lappen med seg mer av det gamle, og riften blir verre.
41002022	Og ingen fyller ny vin i gamle skinnsekker. For da vil vinen sprenge sekkene, vinen vil spilles og sekkene ødelegges. Nei, ny vin i nye skinnsekker.
41002023	Det skjedde at han på en sabbat gikk gjennom kornåkrene. Disiplene begynte da å plukke aks mens de gikk der.
41002024	Fariseerne sa til ham: Se, hvorfor gjør de det som ikke er tillatt på sabbaten?
41002025	Og han sa til dem: Har dere aldri lest hva David gjorde da han var i nød og sultet, han selv og de som var med ham,
41002026	hvordan han gikk inn i Guds hus, da Abjatar var yppersteprest, og åt skuebrødene, som ingen har lov til å ete uten prestene, og ga også dem som var med ham?
41002027	Og han sa til dem: Sabbaten ble til for menneskets skyld, og ikke mennesket for sabbatens skyld.
41002028	Så er da Menneskesønnen herre også over sabbaten.
41003001	Han gikk igjen inn i en synagoge. Der var det en mann som hadde en vissen hånd.
41003002	De voktet nå på Jesus for å se om han ville helbrede mannen på sabbaten, så de kunne få noe å anklage ham for.
41003003	Han sier til mannen med den visne hånden: Reis deg og kom hit fram!
41003004	Så sa han til dem: Er det tillatt på sabbaten å gjøre godt eller å gjøre ondt, å berge liv eller å slå i hjel? Men de tidde.
41003005	Og han så omkring på dem med harme, full av sorg over deres forherdede hjerter. Så sier han til mannen: Rekk hånden ut! Han rakte den ut, og hånden hans ble frisk igjen.
41003006	Men fariseerne gikk ut, og sammen med herodianerne begynte de straks å holde rådslagning om hvordan de skulle få ryddet ham av veien.
41003007	Jesus dro så ned til sjøen sammen med disiplene sine, og en stor folkemengde fra hele Galilea fulgte ham.
41003008	Også fra Judea og Jerusalem, og fra Idumea, fra landet på den andre siden av Jordan og fra traktene omkring Tyrus og Sidon kom en stor mengde til ham, fordi de hadde hørt om alt det han gjorde.
41003009	Han sa til disiplene sine at en båt skulle holdes klar for ham på grunn av folket, for at de ikke skulle trenge seg inn på ham.
41003010	For han helbredet mange, så alle som hadde plager, trengte seg fram mot ham for å få røre ved ham.
41003011	Og når de urene åndene så ham, falt de ned for ham, ropte og sa: Du er Guds Sønn!
41003012	Men han bød dem strengt at de ikke skulle gjøre ham kjent.
41003013	Han gikk så opp i fjellet. Der kalte han til seg dem han selv ville, og de kom til ham.
41003014	Han tok ut tolv som skulle være sammen med ham, og som han kunne sende ut for å forkynne
41003015	og ha makt til å helbrede sykdommer og drive ut onde ånder:
41003016	Simon, som han ga navnet Peter,
41003017	Jakob, sønn av Sebedeus, og Johannes, Jakobs bror - disse ga han tilnavnet Boanerges, det er tordensønner -
41003018	og Andreas og Filip og Bartolomeus og Matteus og Tomas og Jakob, sønn av Alfeus, og Taddeus og Simon Kananeus
41003019	og Judas Iskariot, han som forrådte ham.
41003020	De kom så hjem, og det samlet seg på nytt en mengde folk, så de ikke engang kunne få seg mat.
41003021	Da hans nærmeste hørte dette, dro de av sted for å ta hånd om ham, for de sa: Han er helt fra seg!
41003022	Men de skriftlærde som var kommet ned fra Jerusalem, sa: Han er besatt av Be’elsebul! Det er ved de onde ånders fyrste han driver de onde åndene ut.
41003023	Han kalte dem da til seg og sa til dem i lignelser: Hvordan kan Satan drive Satan ut?
41003024	Om et rike kommer i strid med seg selv, så kan det riket ikke bli stående.
41003025	Og om et hus kommer i strid med seg selv, kan dette huset ikke bli stående.
41003026	Dersom Satan har reist seg mot seg selv og er kommet i strid med seg selv, så kan han ikke bli stående. Da er det forbi med ham.
41003027	Men ingen kan gå inn i den sterkes hus og røve det han eier, uten at han først har bundet den sterke. Da kan han plyndre hans hus.
41003028	Sannelig sier jeg dere: Alle synder og all spott skal menneskenes barn få forlatelse for, hvor meget de så spotter.
41003029	Men den som spotter Den Hellige Ånd, han får i all evighet ikke forlatelse, men han er skyldig i en evig synd.
41003030	For de hadde sagt: Han er besatt av en uren ånd!
41003031	Da kom Jesu mor og hans brødre. De ble stående utenfor, og sendte bud inn og ba ham komme ut.
41003032	Og folk satt omkring ham, og de sa til ham: Se, din mor og dine brødre er utenfor og spør etter deg.
41003033	Han svarte dem og sa: Hvem er min mor og mine brødre?
41003034	Og han så på dem som satt omkring ham, og sa: Se, her er min mor og mine brødre!
41003035	Den som gjør Guds vilje, han er min bror og søster og mor.
41004001	Han begynte igjen å lære ved sjøen. Det samlet seg mye folk om ham, så han steg ut i en båt og satt i den ute på sjøen. Hele folkemengden var der på land ved sjøen.
41004002	Han lærte dem mye i lignelser, og mens han lærte dem, sa han:
41004003	Hør! Se, en såmann gikk ut for å så.
41004004	Så skjedde det da han sådde, at noe falt ved veien, og fuglene kom og åt det opp.
41004005	Og noe falt på steingrunn, der det ikke var mye jord, og det skjøt straks opp, fordi det ikke hadde dyp jord.
41004006	Og da solen steg, ble det avsvidd, og fordi det ikke hadde rot, visnet det.
41004007	Og noe falt blant torner, og tornene vokste opp og kvalte det, så det ikke bar frukt.
41004008	Men noe falt i god jord og bar frukt. Det skjøt opp og vokste, og noe bar tretti, noe seksti, og noe hundre foll.
41004009	Og han sa: Den som har ører å høre med, han høre!
41004010	Da han var blitt alene, kom de tolv og de andre som var med ham, og spurte ham om lignelsene.
41004011	Han sa til dem: Til dere blir Guds rikes mysterium gitt. Men til dem som er utenfor, blir alt sagt i lignelser,
41004012	for at de skal se og se og ikke skjelne, og høre og høre og ikke forstå, for at de ikke skal omvende seg og få forlatelse.
41004013	Og han sier til dem: Forstår dere ikke denne lignelsen? Hvordan skal dere da forstå alle lignelsene?
41004014	Såmannen sår ordet.
41004015	Men de ved veien er de som ordet blir sådd i, og når de har hørt det, kommer straks Satan og tar bort ordet som er sådd i dem.
41004016	Og på samme måte de som blir sådd på steingrunn. Det er de som straks tar imot ordet med glede når de får høre det.
41004017	De har ingen rot i seg og holder bare ut en tid. Når det kommer trengsel eller forfølgelse for ordets skyld, faller de straks fra.
41004018	Andre igjen er de som ble sådd blant torner. Det er de som hører ordet,
41004019	men verdens bekymringer, rikdommens bedrag og lyst til andre ting kommer inn og kveler ordet, så det blir uten frukt.
41004020	Men dette er de som ble sådd i den gode jord: de som hører ordet og tar imot det og bærer frukt: noen tretti foll, noen seksti foll, noen hundre foll.
41004021	Og han sa til dem: Kommer vel lyset inn for å bli satt under et kar eller under sengen? Kommer det ikke for å bli satt i lysestaken?
41004022	Ingen ting er skjult som ikke skal bli åpenbart. Heller ikke er noe blitt gjemt, uten at det skal komme for dagen.
41004023	Om noen har ører å høre med, han høre!
41004024	Og han sa til dem: Gi akt på det dere hører! Med det mål dere selv måler med, skal dere bli tilmålt, og dere skal få enda mer.
41004025	For til den som har, skal det bli gitt. Men den som ikke har, skal bli fratatt endog det han har.
41004026	Og han sa: Med Guds rike er det som når en mann kaster såkornet i jorden.
41004027	Han sover og står opp, natt og dag, og kornet spirer og vokser seg høyt - hvordan det går til, vet han ikke.
41004028	Av seg selv bærer jorden grøde: først strå, så aks, så fullmodent korn i akset.
41004029	Men når grøden er moden, sender han straks sigden ut, for høsten er kommet.
41004030	Han sa: Hva skal vi ligne Guds rike med? Hva lignelse skal vi bruke om det?
41004031	Det er som sennepsfrøet. Når det blir sådd i jorden, er det mindre enn noe annet frø på jorden.
41004032	Og når det er sådd, vokser det opp og blir større enn alle hagevekster. Det skyter store greiner, slik at himmelens fugler kan bygge rede i skyggen av det.
41004033	I mange slike lignelser talte han Ordet til dem, så mye de var i stand til å høre.
41004034	Uten lignelser talte han ikke til dem. Men når han var alene med sine egne disipler, utla han for dem alt sammen.
41004035	Samme dag, da det var blitt kveld, sa han til dem: La oss sette over til andre siden av sjøen.
41004036	Og de forlot folket og tok ham med seg i båten slik han var. Andre båter var også med ham.
41004037	Da kom det en voldsom kastevind, og bølgene slo inn i båten så den holdt på å fylles.
41004038	Men han selv lå og sov på en pute bak i båten. De vekker ham og sier til ham: Mester, bryr du deg ikke om at vi går under?
41004039	Da reiste han seg, og han truet vinden og sa til sjøen: Ti, vær stille! Og vinden la seg, og det ble blikk stille.
41004040	Så sa han til dem: Hvorfor er dere så redde? Har dere ennå ikke tro?
41004041	De ble slått av stor frykt og sa seg imellom: Hvem er dette, siden både vinden og sjøen adlyder ham?
41005001	De kom så over til den andre siden av sjøen, til Gerasener-landet.
41005002	Da han var steget ut av båten, kom det straks en mann mot ham fra gravene. Han var besatt av en uren ånd,
41005003	og hadde sitt tilhold i gravene. Ingen var lenger i stand til å binde ham, ikke engang med lenker.
41005004	For han var ofte blitt bundet med fotjern og lenker, men hadde revet lenkene av og hadde sprengt fotjernene, og ingen kunne rå med ham.
41005005	Hele tiden, natt og dag, for han omkring i gravene og fjellene, og han skrek og slo seg selv med steiner.
41005006	Da han nå så Jesus langt bortefra, kom han løpende og falt ned for ham.
41005007	Han ropte med høy røst og sa: Hva har jeg med deg å gjøre, Jesus, du Den Høyeste Guds Sønn? Jeg besverger deg ved Gud at du ikke må pine meg!
41005008	For han hadde sagt til ham: Du urene ånd, far ut av mannen!
41005009	Han spurte ham: Hva er ditt navn? og han svarte: Legion er navnet mitt, for vi er mange.
41005010	Og han bønnfalt ham om at han ikke måtte sende dem ut av bygden.
41005011	Nå gikk det en stor svineflokk på beite der ved fjellet.
41005012	De urene åndene ba ham og sa: Send oss i svinene, så vi kan fare inn i dem.
41005013	Han ga dem lov til det. Da for de urene åndene ut av mannen og inn i svinene. Og hele flokken av svin, omkring to tusen i tallet, styrtet seg utfor stupet, ned i sjøen, og de druknet i sjøen.
41005014	De som gjette dem, tok flukten, og de fortalte om dette i byen og i grendene. Folk kom da ut for å se hva som var skjedd.
41005015	Da de kom fram til Jesus, fikk de se den besatte sitte der påkledd og ved sans og samling, han som hadde vært besatt av legionen. Og de ble slått av frykt.
41005016	De som hadde sett det, fortalte dem hvordan det var gått til med den besatte, og hva som var skjedd med svinene.
41005017	Og de begynte å bønnfalle ham om å dra bort fra bygdene deres.
41005018	Da han gikk i båten, ba han som hadde vært besatt, om å få bli med ham.
41005019	Han lot ham ikke få lov til det, men sa til ham: Gå hjem til dine egne og fortell alt det Herren har gjort for deg, og at han har vist barmhjertighet mot deg.
41005020	Han gikk da av sted og begynte å gjøre kjent i Dekapolis alt det Jesus hadde gjort for ham. Og alle undret seg.
41005021	Og da Jesus var fart over med båten til den andre siden igjen, samlet mye folk seg om ham. Og han var ved sjøen.
41005022	Og en av synagogeforstanderne, ved navn Jairus, kommer dit. Da han får se Jesus, kaster han seg ned for hans føtter,
41005023	han ber ham inntrengende og sier: Datteren min ligger på det siste. Kom og legg hendene på henne, for at hun kan bli helbredet og leve!
41005024	Han gikk da med ham. En stor folkemengde fulgte med, og de trengte seg om ham.
41005025	Der var også en kvinne som hadde hatt blødninger i tolv år.
41005026	Hun hadde lidd meget under mange leger. Alt det hun eide, hadde hun brukt uten å bli hjulpet, det var heller blitt verre med henne.
41005027	Hun hadde hørt om Jesus, og kom nå bakfra i folkemengden og rørte ved kappen hans.
41005028	For hun sa: Kan jeg få røre, om så bare ved klærne hans, så blir jeg frisk.
41005029	Da stanset blødningen med en gang, og hun kjente i sitt legeme at hun var helbredet for sin plage.
41005030	Straks merket Jesus på seg selv at en kraft gikk ut fra ham. Han vendte seg om i folkemengden og sa: Hvem var det som rørte ved klærne mine?
41005031	Disiplene hans sa til ham: Du ser at folket trenger seg på deg, og så spør du: Hvem rørte ved meg?
41005032	Og han så seg omkring for å få øye på henne som hadde gjort dette.
41005033	Men kvinnen, som visste hva som var skjedd med henne, kom redd og skjelvende fram. Hun falt ned for ham og fortalte ham hele sannheten.
41005034	Han sa da til henne: Datter, din tro har frelst deg. Gå bort i fred, og vær helbredet fra din plage!
41005035	Mens han ennå talte, kom det noen fra synagogeforstanderens hus og sa: Din datter er død. Hvorfor bryr du Mesteren lenger?
41005036	Men Jesus hørte det som ble sagt, og sa til synagogeforstanderen: Frykt ikke, bare tro!
41005037	Han lot ingen følge med seg uten Peter og Jakob og Johannes, Jakobs bror.
41005038	De kommer så til synagogeforstanderens hus. Der ser han et stort oppstyr, folk som storgråter og jamrer høyt.
41005039	Idet han kommer inn, sier han til dem: Hvorfor larmer og gråter dere? Barnet er ikke død, hun sover.
41005040	Men de bare lo av ham. Han driver alle ut, tar med seg barnets far og mor og dem som er med ham, og går inn der barnet er.
41005041	Så tar han barnet ved hånden og sier til henne: Talita kumi! Det betyr: Pike, jeg sier deg: Stå opp!
41005042	Straks sto piken opp og gikk omkring, for hun var tolv år gammel. Og de ble helt ute av seg av undring.
41005043	Han påla dem strengt at ingen måtte få vite dette, og sa at hun måtte få noe å spise.
41006001	Han gikk så bort derfra og kom til sitt hjemsted, og disiplene hans fulgte ham.
41006002	Da det ble sabbat, begynte han å lære i synagogen. Mange som hørte ham, ble meget forundret, og sa: Hvor har han dette fra? Hva er det for en visdom som er gitt ham? Og slike kraftige gjerninger som skjer ved hans hender!
41006003	Er ikke dette tømmermannen, Marias sønn, bror til Jakob, Joses, Judas og Simon? Og er ikke søstrene hans her hos oss? - Og de tok anstøt av ham.
41006004	Jesus sa til dem: En profet blir ikke foraktet andre steder enn på sitt hjemsted, blant sine slektninger og i sitt eget hus.
41006005	Og han kunne ikke gjøre noen mektig gjerning der, unntatt at han la hendene på noen få syke og helbredet dem.
41006006	Og han undret seg over deres vantro. Han dro så rundt i landsbyene der omkring og lærte.
41006007	Han kalte de tolv til seg, og begynte å sende dem ut, to og to. Og han ga dem makt over de urene ånder.
41006008	Han påla dem at de ikke skulle ta med seg noe annet enn en stav på veien - ikke brød, ikke sekk, ikke kobberpenger i beltet.
41006009	De skulle ha sko på føttene, men ikke ha på seg to kapper.
41006010	Og han sa til dem: Når dere tar inn i et hus, så skal dere bo der til dere reiser fra stedet igjen.
41006011	Er det et sted de ikke tar imot dere og ikke vil høre på dere, så dra derfra, og rist av dere støvet under føttene til et vitnesbyrd mot dem.
41006012	De dro da ut og forkynte for folket at de skulle omvende seg.
41006013	Og de drev ut mange onde ånder, og salvet mange syke med olje og helbredet dem.
41006014	Kong Herodes fikk også høre om ham, for hans navn var nå blitt kjent, og han sa: Døperen Johannes er stått opp fra de døde, derfor virker disse kreftene i ham.
41006015	Andre sa: Det er Elia. Andre igjen sa: Han er en profet, som en av profetene.
41006016	Men da Herodes hørte dette, sa han: Johannes, han som jeg halshogde, er stått opp fra de døde!
41006017	Herodes hadde sendt ut folk for å gripe Johannes, og han hadde latt ham binde og kaste i fengsel. Dette gjorde han på grunn av Herodias, hans bror Filips kone, for han hadde giftet seg med henne.
41006018	Johannes hadde nemlig sagt til Herodes: Det er ikke tillatt for deg å ha din brors kone.
41006019	Herodias hadde da lagt Johannes for hat og søkte å få ham drept, men hun kunne ikke få satt det igjennom.
41006020	For Herodes var redd for Johannes, da han visste at han var en rettferdig og hellig mann, og han holdt sin hånd over ham. Når han hørte på ham, kom han i tvil om mangt og meget, men han hørte ham gjerne.
41006021	Så kom det en laglig dag. På sin fødselsdag holdt Herodes et gjestebud for sine stormenn og krigshøvdinger, og for de fremste menn i Galilea.
41006022	Herodias’ datter kom da inn og danset. Både Herodes og gjestene syntes godt om henne, og kongen sa til den unge piken: Be meg om hva du vil, så skal jeg gi deg det!
41006023	Han sverget på det og sa til henne: Hva du ber meg om, det skal jeg gi deg, om det så er halvdelen av riket mitt.
41006024	Hun gikk da ut og spurte sin mor: Hva skal jeg be om? Hun svarte: Om døperen Johannes’ hode.
41006025	Straks skyndte hun seg inn til kongen, og hun ba ham og sa: Jeg vil at du nå med en gang skal gi meg døperen Johannes’ hode på et fat!
41006026	Da ble kongen meget bedrøvet. Men på grunn av sine eder, og av hensyn til gjestene, ville han ikke avvise henne.
41006027	Kongen sendte da straks av sted en av livvakten med ordre om å hente hans hode. Han gikk da av sted og halshogde ham i fengselet.
41006028	Han bar så inn hodet på et fat og ga det til piken, og piken ga det til sin mor.
41006029	Da disiplene hans fikk høre dette, kom de og hentet hans legeme og la det i en grav.
41006030	Apostlene samlet seg igjen hos Jesus og fortalte ham alt det de hadde gjort, og hva de hadde lært folket.
41006031	Han sier da til dem: Kom med til et øde sted hvor vi kan være for oss selv, og hvil dere litt! For det var mange som kom og gikk, så de ikke engang fikk tid til å spise.
41006032	Så dro de bort med båten til et øde sted for å være for seg selv.
41006033	Men folket så dem dra bort, og mange kjente dem. Fra alle byene kom de nå løpende til fots, og de nådde fram før dem.
41006034	Da han steg i land, fikk han se mye folk. Han hadde inderlig medynk med dem, for de var som får uten hyrde. Og han begynte å lære dem meget.
41006035	Da det allerede var blitt sent på dagen, kom disiplene hans til ham og sa: Stedet er øde, og det er alt langt på dag.
41006036	Send folket fra deg, så de kan dra bort i bygdene og landsbyene her omkring og kjøpe seg noe å spise.
41006037	Men han svarte og sa til dem: Dere skal gi dem mat! De sier til ham: Skal vi gå av sted og kjøpe brød for to hundre denarer og gi dem å spise?
41006038	Han sier til dem: Hvor mange brød har dere? Gå og se etter. Da de hadde fått vite det, sa de: Fem brød og to fisker.
41006039	Han bød dem da å la alle sette seg i grupper i det grønne gresset.
41006040	De satte seg så ned, flokk ved flokk, noen på hundre, andre på femti.
41006041	Så tok han de fem brødene og de to fiskene, så opp mot himmelen og ba velsignelsesbønnen. Så brøt han brødene og ga dem til disiplene for at de skulle gi til folket, og de to fiskene delte han ut til dem alle.
41006042	Og de spiste alle og ble mette.
41006043	Og de tok opp tolv fulle kurver med brødstykker og det som var igjen av fisken.
41006044	De som hadde spist av brødene, var fem tusen mann.
41006045	Straks nødde han disiplene sine til å gå i båten og dra i forveien over til den andre siden, til Betsaida, mens han selv sendte folket av sted.
41006046	Og da han hadde tatt avskjed med dem, gikk han opp i fjellet for å be.
41006047	Da kvelden kom, var båten midt ute på sjøen, og han var alene på land.
41006048	Han så at de slet hardt med å ro, for de hadde vinden imot. I den fjerde nattevakt kom han til dem vandrende på sjøen, og ville gå forbi dem.
41006049	Men da de fikk se ham der han gikk på sjøen, trodde de at det var et spøkelse, og satte i et skrik.
41006050	For de så ham alle og ble slått av skrekk. Men straks talte han til dem og sa: Vær frimodige! Det er meg, frykt ikke.
41006051	Han steg da opp i båten til dem, og stormen stilnet. Men de var helt ute av seg av forundring.
41006052	For de hadde ikke fått forstand av det som var skjedd med brødene, men deres hjerte var forherdet.
41006053	Da de hadde krysset sjøen, la de til ved Gennesaret-landet, og fortøyde der.
41006054	Og da de steg ut av båten, ble han straks gjenkjent.
41006055	Folk løp omkring i hele nabolaget, og begynte å bære de syke i bårene deres dit hvor de hørte at Jesus var.
41006056	Hvor han kom, til landsbyer, byer eller bygder, la de sine syke ut på torgene. De ba ham at de måtte få røre, om så bare ved minnedusken på kappen hans. Og alle som rørte ved ham, ble helbredet.
41007001	Fariseerne og noen av de skriftlærde som var kommet fra Jerusalem, samlet seg om ham.
41007002	De fikk se at noen av disiplene hans spiste brødet med vanhellige, det vil si uvaskede hender.
41007003	Fariseerne og alle jødene spiser nemlig ikke før de har vasket hendene med en håndfull vann. Slik holder de fast ved de gamles forskrifter.
41007004	Og når de kommer fra torget, spiser de ikke før de har vasket seg. Også mange andre overleverte skikker holder de fast ved, som å vaske drikkekar, fat og kobberkjeler og benker.
41007005	Da spurte fariseerne og de skriftlærde ham: Hvorfor følger ikke disiplene dine de gamles forskrifter, men eter brødet med vanhellige hender?
41007006	Da sa han til dem: Rett profeterte Jesaja om dere, hyklere, slik det står skrevet: Dette folket ærer meg med leppene, men deres hjerte er langt borte fra meg.
41007007	Forgjeves dyrker de meg, for de lærer fra seg lærdommer som er menneskebud.
41007008	Dere forlater Guds bud og holder fast på menneskers forskrifter.
41007009	Og han sa til dem: Vakkert setter dere Guds bud til side for å holde deres egne forskrifter!
41007010	For Moses har sagt: Du skal hedre din far og din mor! og: Den som bruker vondord mot far eller mor, skal visselig dø.
41007011	Men dere sier: Dersom en mann sier til far eller mor: Det du skulle hatt til hjelp av meg, skal være en korban - det vil si en gave til templet,
41007012	da lar dere ham ikke lenger få gjøre noe for far eller mor.
41007013	Slik gjør dere Guds ord ugyldig med de forskriftene dere har gitt videre. Og mange lignende ting gjør dere.
41007014	Han kalte da igjen folket til seg, og han sa til dem: Hør på meg alle, og forstå!
41007015	Det er ikke noe utenfor mennesket som kan gjøre ham uren når det kommer inn i ham. Men det som går ut fra mennesket, det er det som gjør mennesket urent.
41007016	Om noen har ører å høre med, han høre!
41007017	Da han var kommet inn i et hus, bort fra folket, spurte disiplene ham om lignelsen.
41007018	Han sier til dem: Er dere også like uforstandige? Skjønner dere ikke at det som kommer inn i mennesket utenfra, ikke kan gjøre ham uren,
41007019	fordi det ikke kommer inn i hjertet, men går ned i magen og ut den naturlige veien, og slik blir all mat renset.
41007020	Han la til: Det som kommer ut fra mennesket, det gjør mennesket urent.
41007021	For innenfra, fra menneskehjertet, er det de onde tankene kommer: utukt, tyveri, mord,
41007022	hor, griskhet, ondskap, svik, utskeielser, ondt øye, spott, hovmod, uforstand.
41007023	Alt dette onde kommer innenfra og gjør mennesket urent.
41007024	Han brøt så opp og dro bort derfra til bygdene ved Tyrus og Sidon. Der tok han inn i et hus, og ville ikke at noen skulle få vite det. Men det kunne ikke holdes skjult.
41007025	En kvinne der hadde en datter som var besatt av en uren ånd. Straks hun fikk høre om ham, kom hun inn og kastet seg ned for hans føtter.
41007026	Hun var en hedningekvinne, av syro-fønikisk ætt. Hun ba ham drive den onde ånden ut av datteren hennes.
41007027	Han sa til henne: La først barna bli mette, for det er ikke pent å ta brødet fra barna og kaste det til de små hundene!
41007028	Hun svarte og sa til ham: Ja, Herre, men de små hundene under bordet eter jo smulene etter barna!
41007029	Da sa han til henne: For dette ordets skyld - gå du hjem. Den onde ånden er fart ut av din datter.
41007030	Hun gikk da hjem til huset sitt og fant piken liggende på sengen, og den onde ånden var fart ut.
41007031	Da han dro bort igjen fra bygdene ved Tyrus, tok han veien gjennom Sidon til Galilea-sjøen, midt gjennom Dekapolis-landet.
41007032	De førte til ham en mann som var døv og hadde vanskelig for å tale, og de ba ham legge hånden på ham.
41007033	Han tok ham da med seg avsides, bort fra folket. Han stakk fingrene i ørene hans, spyttet og rørte ved tungen hans.
41007034	Han så opp mot himmelen, sukket, og sa til mannen: Effata! Det betyr: Lukk deg opp!
41007035	Straks ble ørene hans åpnet, og tungens bånd ble løst, slik at han talte rent.
41007036	Han bød dem at de ikke skulle fortelle dette til noen. Men jo mer han forbød dem det, dess mer gjorde de det kjent.
41007037	De var overmåte forundret og sa: Han har gjort alle ting vel! Han gjør det så at både de døve hører og de stumme taler.
41008001	På denne tiden skjedde det igjen at en stor folkemengde var samlet, og de hadde ikke noe å spise. Han kalte da disiplene til seg og sa:
41008002	Jeg har inderlig medynk med folket. For de har alt vært hos meg i tre dager, og de har ikke noe å spise.
41008003	Sender jeg dem hjem fastende, vil de bli utmattet på veien. Noen av dem er jo kommet langveis fra.
41008004	Hans disipler svarte ham: Hvor skulle noen få tak i nok brød til å mette alle disse her i ørkenen?
41008005	Han spurte dem: Hvor mange brød har dere? De svarte: Sju.
41008006	Da bød han folket å sette seg ned på marken. Han tok de sju brødene og holdt takkebønn. Så brøt han dem og ga til disiplene sine for at de skulle dele ut. Og de delte ut til folket.
41008007	De hadde også noen få småfisker. Han ba velsignelsesbønnen og bød at også de skulle deles ut.
41008008	Alle spiste og ble mette, og de tok opp det som var til overs av brødstykkene, sju store kurver.
41008009	De var omkring fire tusen. Og han lot dem dra bort.
41008010	Straks etter gikk han i båten sammen med disiplene sine, og han kom til bygdene ved Dalmanuta.
41008011	Da kom fariseerne ut og ga seg i ordstrid med ham. For å sette ham på prøve, krevde de et tegn fra himmelen av ham.
41008012	Han sukket i sin ånd og sa: Hvorfor krever denne slekt tegn? Sannelig sier jeg dere: Ikke skal det bli gitt denne slekt noe tegn.
41008013	Og han forlot dem. Han steg igjen i båten og dro over til den andre siden.
41008014	Men de hadde glemt å ta med brød, og hadde bare et eneste brød med seg i båten.
41008015	Da bød han dem og sa: Se til å ta dere i vare for fariseernes surdeig og for Herodes’ surdeig!
41008016	Da sa de seg imellom: Dette sier han fordi vi ikke har tatt med brød.
41008017	Han merket det, og sa til dem: Hvorfor tenker dere at det var fordi dere ikke har brød med? Forstår eller skjønner dere ennå ingen ting? Har dere slike harde hjerter?
41008018	Har dere øyne, og ser ikke? Har dere ører, og hører ikke? Minnes dere ikke
41008019	da jeg brøt de fem brødene til de fem tusen, hvor mange kurver fulle av brødstykker dere da tok opp? De sier til ham: Tolv.
41008020	Og da jeg brøt de sju brødene til de fire tusen, hvor mange store kurver fulle av stykker tok dere da opp? De sier: Sju.
41008021	Han sier til dem: Forstår dere ennå ikke?
41008022	De kommer så til Betsaida. Og de fører til ham en blind mann og ber ham røre ved ham.
41008023	Han tok da den blinde ved hånden og førte ham utenfor landsbyen. Han spyttet i øynene hans og la hendene på ham. Så spurte han: Ser du noe?
41008024	Han så opp og sa: Jeg ser mennesker, for jeg ser noe likesom trær gå omkring.
41008025	Så la Jesus hendene på øynene hans igjen. Da så mannen klart og var helbredet, han kunne se alt tydelig.
41008026	Og han sendte ham hjem og sa: Du skal ikke gå inn i landsbyen eller fortelle det til noen i landsbyen.
41008027	Så dro Jesus og disiplene ut til landsbyene ved Cæsarea Filippi. På veien spurte han disiplene sine og sa til dem: Hvem sier folk at jeg er?
41008028	De svarte ham og sa: Noen sier døperen Johannes, andre Elia, andre igjen en av profetene.
41008029	Og han spurte dem: Men dere, hvem sier dere at jeg er? Peter svarte og sa til ham: Du er Messias.
41008030	Han bød dem da strengt at de ikke skulle si dette om ham til noen.
41008031	Og han begynte å lære dem at Menneskesønnen måtte lide meget og bli forkastet av de eldste, av yppersteprestene og de skriftlærde, at han skulle bli slått i hjel, og at han skulle stå opp etter tre dager.
41008032	Han talte åpent om dette. Peter tok ham da til side og begynte å irettesette ham.
41008033	Men han vendte seg til disiplene og så på dem, og han irettesatte Peter og sa: Vik bak meg, Satan! For du har ikke sans for det som hører Gud til, men bare for det som hører menneskene til.
41008034	Så kalte han til seg folket sammen med disiplene sine, og han sa til dem: Den som vil følge etter meg, han må fornekte seg selv, ta sitt kors opp og følge meg.
41008035	For den som vil berge sitt liv, skal miste det. Men den som mister sitt liv for min skyld og for evangeliets skyld, skal berge det.
41008036	For hva gagner det et menneske om han vinner hele verden, men tar skade på sin sjel?
41008037	For hva kan vel et menneske gi til vederlag for sin sjel?
41008038	For den som skammer seg over meg og mine ord i denne utro og syndige slekt, ham skal også Menneskesønnen skamme seg ved når han kommer i sin Fars herlighet med de hellige engler.
41009001	Og han sa til dem: Sannelig sier jeg dere: Noen av dem som står her, skal ikke smake døden før de ser at Guds rike er kommet med kraft!
41009002	Seks dager etter tok Jesus med seg Peter, Jakob og Johannes og førte dem opp på et høyt fjell. Der var de for seg selv, helt alene. Og han ble forvandlet for øynene deres.
41009003	Hans klær ble så skinnende hvite at ingen på jorden som bleker klær, kan få dem så hvite.
41009004	Og Elia viste seg for dem sammen med Moses, og de samtalte med Jesus.
41009005	Da tok Peter til orde og sa til Jesus: Rabbi, det er godt at vi er her; la oss bygge tre hytter, en til deg, en til Moses og en til Elia!
41009006	Han visste ikke hva han skulle si, for de var slått av frykt.
41009007	Da kom det en sky og overskygget dem, og en røst lød ut fra skyen: Dette er min Sønn, den elskede. Hør ham!
41009008	Og med ett, da de så seg omkring, så de ikke lenger noen hos seg uten Jesus alene.
41009009	Og da de gikk ned fra fjellet, bød han dem at de ikke skulle fortelle noen hva de hadde sett, før Menneskesønnen var stått opp fra de døde.
41009010	De holdt fast ved dette ordet, og de talte med hverandre om hva det er å stå opp fra de døde.
41009011	De spurte ham og sa: Hvorfor sier de skriftlærde at Elia må komme først?
41009012	Han svarte dem: Elia kommer først og setter alt i rette stand. Og hvordan står det skrevet om Menneskesønnen? At han skal lide meget og bli foraktet.
41009013	Men jeg sier dere: Elia er kommet, og de gjorde med ham alt det de ville, slik det står skrevet om ham.
41009014	Da de kom til disiplene, så de en stor folkemengde omkring dem og noen skriftlærde som var i ordstrid med dem.
41009015	Og straks alt folket fikk se ham, ble de forferdet, og de løp til og hilste ham.
41009016	Han spurte dem: Hva er det dere strides med dem om?
41009017	En i folkemengden svarte ham: Mester, jeg har ført til deg sønnen min, som er besatt av en stum ånd.
41009018	Når den tar tak i ham, sliter den i ham, han fråder og skjærer tenner og visner bort. Jeg sa til disiplene dine at de skulle drive den ut, men de var ikke i stand til det.
41009019	Han sa da til dem: Du vantro slekt! Hvor lenge skal jeg være hos dere? Hvor lenge skal jeg tåle dere? Før ham til meg!
41009020	De førte gutten til ham, og da han så Jesus, begynte straks ånden å rive og slite i gutten så han falt til jorden, veltet seg og frådet.
41009021	Og han spurte hans far: Hvor lang tid har det vært slik med ham? Han svarte: Fra barndommen av.
41009022	Ofte har den kastet ham i ild og i vann for å gjøre ende på ham. Men om du kan gjøre noe, ha medynk med oss og hjelp oss.
41009023	Jesus sa til ham: Om du kan tro, alt er mulig for den som tror.
41009024	Straks ropte guttens far: Jeg tror! Hjelp min vantro!
41009025	Da Jesus så at folket stimlet sammen, truet han den urene ånden og sa til den: Du stumme og døve ånd, jeg befaler deg: Far ut av ham og gå aldri mer inn i ham!
41009026	Da skrek den høyt og slet hardt i ham og for ut av ham. Han lå som livløs, og mange sa: Han er død.
41009027	Men Jesus grep ham ved hånden og reiste ham opp, og han sto opp.
41009028	Da han var kommet inn i hus, spurte disiplene hans ham i enerom: Hvorfor kunne ikke vi drive den ut?
41009029	Han sa til dem: Dette slaget kan ikke bli drevet ut uten ved bønn og faste.
41009030	Da de dro bort derfra, gikk de gjennom Galilea, men han ville ikke at noen skulle få vite det.
41009031	For han lærte disiplene sine og sa til dem: Menneskesønnen skal overgis i menneskers hender, og de skal slå ham i hjel, og når han er ihjelslått, skal han stå opp tre dager etter.
41009032	Men de skjønte ikke det han sa, og de våget ikke å spørre ham.
41009033	De kom så til Kapernaum, og da han var kommet inn i huset, spurte han dem: Hva var det dere snakket sammen om på veien?
41009034	Men de tidde, for på veien hadde de snakket med hverandre om hvem som var den største.
41009035	Da satte han seg ned, kalte de tolv til seg og sa til dem: Om noen vil være den første, han skal være den siste av alle, og alles tjener.
41009036	Så tok han et lite barn og stilte det midt iblant dem, og han tok det på armene og sa til dem:
41009037	Den som tar imot ett slikt lite barn for mitt navns skyld, tar imot meg. Og den som tar imot meg, tar ikke imot meg, men ham som sendte meg.
41009038	Johannes sa til ham: Mester! vi så en som ikke er i følge med oss, drive ut onde ånder i ditt navn, og vi forbød ham det fordi han ikke var i følge med oss.
41009039	Men Jesus sa: Forby ham det ikke! For ingen som gjør en kraftig gjerning i mitt navn, vil snart etter kunne tale ondt om meg.
41009040	For den som ikke er imot oss, er for oss.
41009041	For den som gir dere et beger vann å drikke i mitt navn, fordi dere hører Kristus til, sannelig sier jeg dere: Han skal slett ikke miste sin lønn.
41009042	Men den som forfører én av disse små som tror på meg, for ham var det bedre om det var hengt en kvernstein om halsen hans og han var kastet i havet.
41009043	Om din hånd frister deg, da hogg den av! Det er bedre for deg at du går vanfør inn til livet, enn at du har dine to hender og går bort til helvete, til den uslokkelige ild,
41009044	hvor deres orm aldri dør og ilden ikke slokner.
41009045	Og om din fot frister deg til fall, så hogg den av! Det er bedre for deg at du går halt inn til livet enn at du har dine to føtter og blir kastet i helvete,
41009046	hvor deres orm aldri dør og ilden ikke slokner.
41009047	Og om ditt øye frister deg, da riv det ut! Det er bedre for deg at du går enøyd inn i Guds rike enn at du har to øyne og blir kastet i helvete,
41009048	hvor deres orm aldri dør og ilden ikke slokner.
41009049	For hver og en skal saltes med ild, og hvert offer skal saltes med salt.
41009050	Salt er en god ting. Men hvis saltet mister sin kraft, hva vil dere så salte det med? Ha salt i dere selv og hold fred med hverandre!
41010001	Så brøt han opp derfra og dro til bygdene i Judea og landet på andre siden av Jordan. Igjen samlet mengder av folk seg om ham, og igjen lærte han dem, som han pleide.
41010002	Noen fariseere kom da til ham, og for å friste ham, spurte de: Har en mann lov til å skille seg fra sin kone?
41010003	Han svarte og sa til dem: Hva har Moses foreskrevet dere?
41010004	De sa: Moses tillot å skrive et skilsmissebrev og skille seg fra henne.
41010005	Men Jesus sa til dem: Fordi dere har så hardt et hjerte, skrev han dette budet for dere.
41010006	Men fra skapningens begynnelse gjorde Gud dem til mann og kvinne.
41010007	Derfor skal mannen forlate sin far og sin mor og holde seg til sin hustru,
41010008	og de to skal være ett kjød. Så er de da ikke lenger to, men ett kjød.
41010009	Derfor, det som Gud har sammenføyd, det skal ikke et menneske skille.
41010010	Da de var kommet inn i huset, spurte disiplene ham igjen om dette.
41010011	Han sier til dem: Den som skiller seg fra sin hustru og gifter seg med en annen, begår ekteskapsbrudd mot henne.
41010012	Og dersom en kvinne skiller seg fra sin mann og gifter seg med en annen, så begår hun ekteskapsbrudd.
41010013	Og de bar små barn til ham for at han skulle røre ved dem; men disiplene truet dem som bar dem.
41010014	Men da Jesus så det, ble han harm og sa til dem: La de små barna komme til meg, hindre dem ikke! For Guds rike hører slike til.
41010015	Sannelig sier jeg dere: Den som ikke tar imot Guds rike som et lite barn, skal slett ikke komme inn i det!
41010016	Og han tok dem på fanget og la hendene på dem og velsignet dem.
41010017	Og da han gikk ut på veien, kom en løpende og falt på kne for ham og spurte ham: Gode mester, hva skal jeg gjøre for å arve evig liv?
41010018	Men Jesus sa til ham: Hvorfor kaller du meg god? Ingen er god uten én, det er Gud.
41010019	Budene kjenner du: Du skal ikke slå i hjel. Du skal ikke bryte ekteskapet. Du skal ikke stjele. Du skal ikke vitne falskt. Du skal ikke bedra noen. Hedre din far og din mor.
41010020	Han sa til ham: Mester! Alt dette har jeg holdt fra jeg var ung.
41010021	Da så Jesus på ham og fikk ham kjær. Og han sa til ham: Én ting mangler du: Gå bort og selg alt du eier, og gi det til de fattige. Så skal du få en skatt i himmelen. Kom så og følg meg!
41010022	Men han ble trist til sinns for dette ordet og gikk bedrøvet bort, for han var meget rik.
41010023	Jesus så seg omkring og sa til disiplene sine: Hvor vanskelig det vil være for dem som har rikdommer å komme inn i Guds rike!
41010024	Disiplene ble forferdet over hans ord. Men Jesus tok igjen til orde og sa: Barn, hvor vanskelig det er for dem som setter sin lit til sin rikdom, å komme inn i Guds rike!
41010025	Det er lettere for en kamel å gå gjennom et nåløye enn for en rik å komme inn i Guds rike!
41010026	Da ble de enda mer forferdet og sa til hverandre: Hvem kan da bli frelst?
41010027	Jesus så på dem og sa: For mennesker er det umulig, men ikke for Gud. For alt er mulig for Gud!
41010028	Peter tok da til orde og sa til ham: Se, vi har forlatt alt og fulgt deg.
41010029	Jesus svarte og sa: Sannelig sier jeg dere: Det er ingen som har forlatt hus eller brødre eller søstre eller mor eller far eller barn eller åkrer for min skyld og for evangeliets skyld,
41010030	uten at han skal få hundrefoll igjen: Her i tiden hus, brødre, søstre, mødre, barn og åkrer - sammen med forfølgelser - og i den kommende verden evig liv.
41010031	Men mange som er de første, skal bli de siste, og de siste de første!
41010032	De var nå på vei opp til Jerusalem, og Jesus gikk foran dem. De var forferdet, og de som fulgte med, var redde. Han tok da igjen de tolv til side og begynte å tale til dem om det som skulle hende ham:
41010033	Se, vi drar opp til Jerusalem, og Menneskesønnen skal overgis til yppersteprestene og de skriftlærde. De skal dømme ham til døden og overgi ham til hedningene,
41010034	og de skal håne ham og spytte på ham, hudstryke ham og slå ham i hjel. Og etter tre dager skal han stå opp.
41010035	Jakob og Johannes, Sebedeus-sønnene, kom til ham og sa: Mester, vi vil at du skal gjøre for oss det vi ber deg om!
41010036	Han sa til dem: Hva vil dere så at jeg skal gjøre for dere?
41010037	De sa til ham: Gi oss at den ene av oss må sitte ved din høyre og den andre ved din venstre side i din herlighet!
41010038	Men Jesus sa til dem: Dere vet ikke hva dere ber om! Kan dere drikke det begeret jeg drikker eller døpes med den dåpen jeg blir døpt med?
41010039	De sa til ham: Det kan vi! Men Jesus sa til dem: Det begeret jeg drikker, skal dere få drikke, og den dåpen jeg døpes med, skal dere bli døpt med.
41010040	Men å sitte ved min høyre eller venstre side, det står ikke til meg å gi, men det gis til dem det er beredt for.
41010041	Da de ti hørte dette, ble de harme på Jakob og Johannes.
41010042	Men Jesus kalte dem til seg og sa til dem: Dere vet at de som gjelder for å være fyrster for folkene, hersker over dem, og deres stormenn bruker makt over dem.
41010043	Slik skal det ikke være blant dere, men den som vil være stor blant dere, skal være alles tjener.
41010044	Og den som vil være den første blant dere, skal være alles trell.
41010045	For Menneskesønnen er ikke kommet for å la seg tjene, men for selv å tjene og gi sitt liv som løsepenge i manges sted.
41010046	De kom så til Jeriko. Og da han dro ut fra Jeriko sammen med disiplene sine og en stor folkemengde, satt Timeus’ sønn, Bartimeus, en blind tigger, ved veien.
41010047	Da han hørte at det var Jesus fra Nasaret, begynte han å rope: Jesus, du Davids sønn, miskunn deg over meg!
41010048	Mange truet ham for å få ham til å tie, men han ropte bare enda høyere: Du Davids sønn, miskunn deg over meg!
41010049	Jesus sto da stille og sa: Kall ham hit! Og de ropte på den blinde og sa til ham: Vær frimodig! Stå opp, han kaller på deg.
41010050	Han kastet kappen av seg, sprang opp og kom til Jesus.
41010051	Jesus tok så til orde og sa til ham: Hva vil du jeg skal gjøre for deg? Den blinde sa til ham: Rabbuni, at jeg må få synet igjen.
41010052	Jesus sa til ham: Gå bort, din tro har frelst deg! Og straks fikk han synet igjen, og fulgte ham på veien.
41011001	Da de nærmet seg Jerusalem og kom til Betfage og Betania ved Oljeberget, sendte han to av disiplene sine av sted, og sa til dem:
41011002	Gå bort til den landsbyen som ligger like foran dere. Straks dere kommer inn i den, skal dere finne en fole som står bundet, en som ennå ikke noe menneske har sittet på. Løs den og før den hit!
41011003	Og dersom noen sier til dere: Hvorfor gjør dere dette? - da skal dere si: Herren har bruk for den, og han sender den straks tilbake hit.
41011004	De gikk da av sted og fant folen bundet ved en dør ut mot gaten, og de løste den.
41011005	Noen av dem som sto der, sa da til dem: Hva er det dere gjør? Løser dere folen?
41011006	Men de svarte dem slik Jesus hadde sagt, og de lot dem få den.
41011007	Så førte de folen til Jesus. De la klærne sine på den, og han satte seg på den.
41011008	Mange bredte ut klærne sine på veien, andre strødde løvgreiner som de hogg på markene.
41011009	De som gikk foran, og de som fulgte etter, ropte: Hosianna! Velsignet være han som kommer i Herrens navn!
41011010	Velsignet være vår far Davids rike som kommer! Hosianna i det høyeste!
41011011	Og han gikk inn i Jerusalem, inn i templet. Der så han seg omkring overalt. Men da det allerede var sent på dagen, dro han ut til Betania sammen med de tolv.
41011012	Dagen etter, da de gikk ut fra Betania, ble han sulten.
41011013	Langt borte så han et fikentre med løv, og han gikk for å se om han kanskje kunne finne noe på det. Men da han kom bort til det, fant han ikke annet enn blad, for det var ikke fikentid.
41011014	Da tok han til orde og sa til det: Aldri i evighet skal noen mer ete frukt av deg! Og disiplene hans hørte dette.
41011015	De kom så til Jerusalem. Og han gikk inn i templet og begynte å drive ut dem som solgte og kjøpte i templet, og han veltet pengevekslernes bord og duekremmernes benker.
41011016	Og han tillot ikke noen å bære redskap gjennom templet.
41011017	Og han lærte dem og sa: Står det ikke skrevet: Mitt hus skal kalles et bønnens hus for alle folk? Men dere har gjort det til en røverhule!
41011018	Dette fikk yppersteprestene og de skriftlærde høre, og de prøvde å finne råd til å få ryddet ham av veien. For de fryktet for ham, fordi hele folket var slått av undring over hans lære.
41011019	Da det ble kveld, dro han ut av byen.
41011020	Tidlig om morgenen gikk de forbi fikentreet, og da så de at det var visnet fra roten av.
41011021	Da mintes Peter hva Jesus hadde sagt, og sa til ham: Rabbi! Se, fikentreet som du forbannet, er visnet!
41011022	Jesus svarte og sa til dem: Ha tro til Gud!
41011023	Sannelig sier jeg dere at den som sier til dette fjellet: Løft deg og kast deg i havet! - og ikke tviler i sitt hjerte, men tror at det han sier skal skje, for ham skal det skje.
41011024	Derfor sier jeg dere: Alt dere ber om i bønnen, tro bare at dere får det, så skal det bli gitt dere.
41011025	Og når dere står og ber, så tilgi om dere har noe imot noen, for at også deres Far i himmelen skal tilgi dere deres overtredelser.
41011026	Men om dere ikke tilgir, da skal heller ikke deres Far i himmelen tilgi dere overtredelsene deres.
41011027	De kom så igjen til Jerusalem. Og da han gikk omkring i templet, kom yppersteprestene og de skriftlærde og de eldste til ham,
41011028	og de sa: Med hvilken myndighet gjør du dette? Eller hvem ga deg denne fullmakten til å gjøre disse tingene?
41011029	Men Jesus sa til dem: Jeg vil også spørre dere om én ting. Svar meg på det, så skal jeg si dere med hvilken myndighet jeg gjør dette.
41011030	Johannes’ dåp, var den fra himmelen eller fra mennesker? Svar meg!
41011031	De tenkte da ved seg selv og sa: Hvis vi sier: Fra himmelen, - så vil han si: Hvorfor trodde dere ham da ikke?
41011032	Eller skal vi si: Fra mennesker? Men de fryktet for folket. For alle mente om Johannes at han virkelig var en profet.
41011033	De svarte da Jesus: Vi vet ikke. Og Jesus sa til dem: Så sier heller ikke jeg dere med hvilken myndighet jeg gjør dette.
41012001	Han begynte så å tale til dem i lignelser: En mann plantet en vingård. Han satte opp et gjerde omkring den, gravde en vinpresse og bygde et vakttårn. Så leide han den ut til vingårdsmenn og dro utenlands.
41012002	Da tiden kom, sendte han en tjener til vingårdsmennene for å få sin del av vingårdens frukt hos dem.
41012003	Men de grep ham og slo ham og sendte ham tomhendt bort.
41012004	På nytt sendte han dem en annen tjener. Ham slo de i hodet og vanæret ham.
41012005	Han sendte også en annen, og ham slo de i hjel. Og slik med mange andre: Noen slo de og noen drepte de.
41012006	Nå hadde han bare sin eneste sønn igjen, som han elsket. Ham sendte han til sist til dem, idet han sa: De vil nok vise aktelse for min sønn!
41012007	Men disse vingårdsmennene sa til hverandre: Dette er arvingen. Kom, la oss slå ham i hjel, så blir arven vår.
41012008	Så grep de ham og slo ham i hjel og kastet ham ut av vingården.
41012009	Hva skal nå vingårdens herre gjøre? Han skal komme og gjøre ende på vingårdsmennene og overlate vingården til andre.
41012010	Har dere ikke lest dette i Skriften: Den steinen som bygningsmennene forkastet, den er blitt hjørnestein,
41012011	av Herren er dette gjort, og det er underfullt i våre øyne?
41012012	De søkte å gripe ham, men fryktet for folket. De skjønte nemlig at det var dem han hadde talt om i lignelsen. Og de forlot ham og gikk bort.
41012013	Så sendte de til ham noen av fariseerne og herodianerne for å fange ham i ord.
41012014	De kom og sa til ham: Mester, vi vet at du er sannferdig. Du bryr deg ikke om hva noen sier, og gjør ikke forskjell på folk, men lærer Guds vei i sannhet. Si oss: Er det tillatt å gi keiseren skatt, eller ikke? Skal vi betale eller ikke betale?
41012015	Men han skjønte deres hykleri og sa til dem: Hvorfor frister dere meg? Kom hit med en denar så jeg får se på den!
41012016	De ga ham da en. Og han sier til dem: Hvem har sitt bilde og sin påskrift her? De sa til ham: Keiseren.
41012017	Og Jesus sa til dem: Gi keiseren det som keiserens er, og Gud det som Guds er! - Og de undret seg meget over ham.
41012018	Noen saddukeere kom så til ham - de som sier at det ikke er noen oppstandelse. De spurte ham og sa:
41012019	Mester! Moses har foreskrevet oss at dersom en mann dør og etterlater seg kone, men ingen barn, da skal hans bror gifte seg med enken og holde oppe slekten for sin bror.
41012020	Nå var det sju brødre. Den første tok seg en kone, men døde uten å etterlate seg barn.
41012021	Den andre tok henne da, men døde uten å etterlate seg barn, den tredje likeså.
41012022	Ingen av de sju etterlot seg barn. Sist av alle døde også kvinnen.
41012023	Men i oppstandelsen, når de står opp, hvem skal da ha henne til kone? Alle de sju har jo hatt henne til kone?
41012024	Jesus sa til dem: Er det ikke derfor dere farer vill, fordi dere ikke kjenner Skriftene og heller ikke Guds kraft?
41012025	For når de står opp fra de døde, verken tar de til ekte eller blir gitt til ekte, men de er som englene i himmelen.
41012026	Men når det gjelder de døde, at de reises opp, har dere ikke lest i Moseboken, i fortellingen om tornebusken, at Gud talte til ham og sa: Jeg er Abrahams Gud og Isaks Gud og Jakobs Gud!
41012027	Han er ikke de dødes Gud, men de levendes. Dere farer ganske vill.
41012028	En av de skriftlærde, som hadde hørt på ordskiftet og forsto at Jesus hadde svart dem godt, kom da bort til ham og spurte: Hva er det første av alle budene?
41012029	Jesus svarte: Dette er det første av alle budene: Hør, Israel! Herren vår Gud, Herren er én,
41012030	og du skal elske Herren din Gud av hele ditt hjerte og av hele din sjel og av all din fornuft og av all din makt. Dette er det første budet.
41012031	Det andre, som er like stort, er dette: Du skal elske din neste som deg selv! Det finnes ikke noe annet bud som er større enn disse.
41012032	Den skriftlærde sa til ham: Godt, Mester! Det er sant det du sier, at han er én, og at det ikke er noen annen uten ham.
41012033	Og det å elske ham av hele hjertet og av all forstand og av all makt, og å elske sin neste som seg selv, det er mer enn alle brennoffer og slaktoffer.
41012034	Da Jesus så at han svarte forstandig, sa han til ham: Du er ikke langt borte fra Guds rike! Og ingen våget å spørre ham mer.
41012035	Mens Jesus lærte i templet, tok han til orde og sa: Hvordan kan de skriftlærde si at Messias er Davids sønn?
41012036	David har jo selv sagt i Den Hellige Ånd: Herren sa til min Herre: Sett deg ved min høyre hånd, til jeg får lagt dine fiender til skammel for dine føtter!
41012037	David selv kaller ham altså Herre. Hvordan kan han da være hans sønn? - Og den store folkemengden hørte ham gjerne.
41012038	Mens han lærte dem, sa han: Ta dere i vare for de skriftlærde! De vil gjerne gå omkring i side kapper og bli hilst på torgene.
41012039	De vil gjerne ha de fremste seter i synagogene og hedersplassene i gjestebudene.
41012040	De eter opp enkers hus, og for syns skyld holder de lange bønner. De skal få dess hardere dom.
41012041	Og Jesus satte seg rett imot tempelkisten, og så på hvordan folket la penger i kisten. Og mange rike ga mye.
41012042	Da kom det en fattig enke og la to skjerver - det er én øre.
41012043	Og han kalte til seg disiplene sine og sa til dem: Sannelig sier jeg dere: Denne fattige enken har gitt mer enn alle de andre som la i tempelkisten.
41012044	For de ga alle av sin overflod, men hun ga av sin fattigdom alt det hun eide, alt det hun hadde å leve av.
41013001	Da han gikk ut av templet, sa en av disiplene hans til ham: Mester! Se for noen steiner og for noen bygninger!
41013002	Jesus svarte og sa til ham: Ser du disse store bygningene? Det skal ikke bli stein tilbake på stein som ikke skal bli brutt ned.
41013003	Og da han satt på Oljeberget rett imot templet, og de var alene, spurte Peter, Jakob, Johannes og Andreas ham:
41013004	Si oss: Når skal dette skje? Og hva er tegnet når alt dette skal fullbyrdes?
41013005	Jesus begynte å si til dem: Se til at ikke noen fører dere vill!
41013006	Mange skal komme i mitt navn og si: Det er meg! og de skal føre mange vill.
41013007	Men når dere hører krig og rykter om krig, da la dere ikke skremme! For dette må skje, men enden er ikke ennå.
41013008	For folk skal reise seg mot folk og rike mot rike. Det skal være jordskjelv mange steder, og det skal være hungersnød og opprør. Dette er begynnelsen til fødselsveene.
41013009	Men ta dere i vare! De skal overgi dere til domstolene, og dere skal bli hudstrøket i synagoger. Og dere skal bli fremstilt for landshøvdinger og konger for mitt navns skyld, til et vitnesbyrd for dem.
41013010	Og først må evangeliet forkynnes for alle folkeslag.
41013011	Men når de fører dere fram og utleverer dere, vær da ikke på forhånd bekymret for hva dere skal si. Nei, tal det som blir gitt dere i samme stund! For det er ikke dere som taler, men Den Hellige Ånd.
41013012	Bror skal overgi bror til døden, og en far sitt barn. Og barn skal reise seg mot foreldrene og volde deres død.
41013013	Og dere skal bli hatet av alle for mitt navns skyld. Men den som holder ut til enden, han skal bli frelst.
41013014	Men når dere ser ødeleggelsens styggedom stå der han ikke bør stå - den som leser, han forstå det! - da må de som er i Judea, flykte opp i fjellene.
41013015	Den som er på taket, må ikke stige ned i huset og ikke gå inn for å hente noe fra huset sitt.
41013016	Og den som er ute på markene, må ikke vende tilbake for å hente kappen sin.
41013017	Stakkars dem som er med barn og dem som gir die, i de dager!
41013018	Men be om at det ikke må skje om vinteren.
41013019	For i de dager skal det være så stor en trengsel som det ikke har vært inntil nå fra skapningens begynnelse, da Gud skapte verden, og heller ikke skal bli.
41013020	Dersom Herren ikke forkortet de dagene, ble intet kjød frelst. Men for de utvalgtes skyld, dem som han har utvalgt, har han forkortet de dagene.
41013021	Om noen da sier til dere: Se, her er Messias! eller: Se der! - så tro det ikke.
41013022	For falske messiaser og falske profeter skal stå fram. Og de skal gjøre tegn og under for å føre også de utvalgte vill, om det var mulig.
41013023	Men vær på vakt! Jeg har sagt dere alt på forhånd.
41013024	Men i de dager, etter denne trengsel, skal solen bli formørket og månen ikke gi sitt skinn.
41013025	Stjernene skal falle ned fra himmelen, og himmelkreftene skal rokkes.
41013026	Og da skal de se Menneskesønnen komme i skyene med stor kraft og herlighet.
41013027	Da skal han sende ut englene og samle sine utvalgte fra de fire vindretninger, fra jordens ende til himmelens ende.
41013028	Lær en lignelse av fikentreet: Når greinene har fått sevje og bladene springer ut, da vet dere at sommeren er nær.
41013029	Slik skal dere også, når dere ser dette skje, vite at han er nær og står for døren.
41013030	Sannelig sier jeg dere: Denne slekt skal slett ikke forgå før alt dette skjer.
41013031	Himmel og jord skal forgå, men mine ord skal slett ikke forgå.
41013032	Men denne dagen eller timen kjenner ingen, ikke engang englene i himmelen, ikke engang Sønnen, men bare Faderen.
41013033	Vær på vakt, våk! For dere vet ikke når tiden er der.
41013034	Det er likesom med en mann som dro utenlands. Han forlot sitt hus og overlot styret til tjenerne sine og satte enhver til hans gjerning, og dørvokteren befalte han å våke.
41013035	Våk derfor! For dere vet ikke når husets herre kommer, om det blir sent på kveld eller ved midnatt eller ved hanegal eller tidlig om morgenen -
41013036	for at han ikke skal finne dere sovende når han plutselig kommer!
41013037	Det jeg sier til dere, sier jeg til alle: Våk!
41014001	Det var nå to dager til påsken og de usyrede brøds høytid. Og yppersteprestene og de skriftlærde søkte å finne råd for hvordan de kunne gripe ham med list og slå ham i hjel.
41014002	For de sa: Ikke på høytiden, for at det ikke skal bli oppstyr blant folket.
41014003	Han var nå i Betania, i Simon den spedalskes hus. Og mens han lå til bords der, kom en kvinne som hadde en alabastkrukke med ekte, meget kostbar nardussalve. Hun brøt i stykker alabastkrukken og helte salven ut over hodet hans.
41014004	Men noen ble harme og sa seg imellom: Hva skal det tjene til å sløse bort salven slik?
41014005	Denne salven kunne jo ha vært solgt for mer enn tre hundre denarer og gitt til de fattige. Og de skjente på henne.
41014006	Men Jesus sa: La henne være! Hvorfor plager dere henne? Hun har gjort en god gjerning mot meg.
41014007	De fattige har dere alltid hos dere, og når dere vil, kan dere gjøre vel mot dem. Men meg har dere ikke alltid.
41014008	Hun gjorde det hun kunne. Hun har på forhånd salvet mitt legeme til gravferden.
41014009	Sannelig sier jeg dere: Hvor som helst i hele verden evangeliet blir forkynt, skal også det hun gjorde, fortelles til minne om henne.
41014010	Og Judas Iskariot, en av de tolv, gikk til yppersteprestene for å forråde ham til dem.
41014011	Men da de hørte dette, ble de glade, og lovte å gi ham penger. Og han søkte et beleilig tidspunkt til å forråde ham.
41014012	På den første dagen i de usyrede brøds høytid, da påskelammet ble slaktet, sa disiplene hans til ham: Hvor vil du vi skal gå og gjøre i stand, så du kan ete påskelammet?
41014013	Han sendte da to av disiplene sine av sted og sa til dem: Gå inn i byen, og der vil det komme imot dere en mann som bærer en krukke vann. Følg etter ham.
41014014	Og der hvor han går inn, skal dere si til husbonden: Mesteren sier: Hvor er et rom for meg, der jeg kan ete påskelammet med disiplene mine?
41014015	Han vil da vise dere et stort rom ovenpå, ferdig og fullt utstyrt. Der skal dere stelle til for oss.
41014016	Disiplene gikk da av sted. De kom til byen og fant det slik han hadde sagt dem. De gjorde i stand påskelammet.
41014017	Da det var blitt kveld, kom han med de tolv.
41014018	Og mens de lå til bords og spiste, sa Jesus: Sannelig sier jeg dere: En av dere skal forråde meg - en som spiser sammen med meg.
41014019	Da begynte de å bli bedrøvet og si til ham, en etter en: Det er vel ikke meg?
41014020	Men han sa til dem: Det er en av de tolv, en som dypper i fatet sammen med meg.
41014021	Menneskesønnen går bort, som det står skrevet om ham. Men ve det mennesket som forråder Menneskesønnen. Det hadde vært godt for det mennesket om han aldri var født.
41014022	Mens de holdt måltid, tok Jesus et brød, ba velsignelsesbønnen og brøt det, ga dem og sa: Ta det! Dette er mitt legeme.
41014023	Og han tok et beger, takket og ga dem, og de drakk alle av det.
41014024	Og han sa til dem: Dette er mitt blod, paktens blod, som blir utgytt for mange.
41014025	Sannelig sier jeg dere: Jeg skal ikke mer drikke av vintreets frukt før den dagen jeg drikker den ny i Guds rike.
41014026	Da de hadde sunget lovsangen, gikk de ut til Oljeberget.
41014027	Og Jesus sa til dem: Dere skal alle ta anstøt, for det er skrevet: Jeg vil slå hyrden, og fårene skal spres.
41014028	Men etter at jeg er blitt reist opp, skal jeg gå i forveien for dere til Galilea.
41014029	Men Peter sa til ham: Om så alle tar anstøt, vil ikke jeg gjøre det!
41014030	Jesus sa da til ham: Sannelig sier jeg deg: I dag, i denne natt, før hanen galer to ganger, skal du fornekte meg tre ganger.
41014031	Men Peter tok enda sterkere i og sa: Om jeg så må dø med deg, skal jeg så visst ikke fornekte deg. Det samme sa de alle.
41014032	De kom så til et sted som heter Getsemane. Og han sa til disiplene sine: Sett dere her mens jeg ber.
41014033	Da tok han med seg Peter, Jakob og Johannes, og angst og forferdelse kom over ham.
41014034	Han sier til dem: Min sjel er bedrøvet inntil døden. Bli her og våk!
41014035	Så gikk han et lite stykke fram, falt til jorden og ba at timen måtte gå ham forbi, om det var mulig.
41014036	Og han sa: Abba, Far! Alt er mulig for deg. Ta dette begeret fra meg! Men ikke som jeg vil, bare som du vil!
41014037	Han kommer så og finner dem sovende, og han sier til Peter: Simon, sover du? Var du ikke i stand til å våke én time?
41014038	Våk og be, for at dere ikke skal komme i fristelse! Ånden er villig, men kjødet er skrøpelig.
41014039	Så gikk han igjen bort og ba, og sa de samme ordene.
41014040	Og han kom tilbake og fant dem igjen sovende, for øynene deres var tunge av søvn. Og de visste ikke hva de skulle svare ham.
41014041	Tredje gang kommer han så til dem og sier: Sover dere ennå og hviler? Det er nok. Timen er kommet. Se, Menneskesønnen overgis i synderes hender.
41014042	Stå opp, la oss gå. Se, han som forråder meg, er nær.
41014043	Og straks, mens han ennå talte, kom Judas, en av de tolv, og med ham en flokk væpnet med sverd og stokker. De kom fra yppersteprestene og de skriftlærde og de eldste.
41014044	Han som forrådte ham, hadde gitt dem et tegn og sagt: Den som jeg kysser, han er det. Grip ham og før ham bort med sikker vakt!
41014045	Da han kom, gikk han straks bort til ham og sa: Rabbi! og kysset ham flere ganger.
41014046	Så la de hånd på ham og grep ham.
41014047	Men en av dem som sto der, dro sverdet. Han slo til yppersteprestens tjener og hogg øret av ham.
41014048	Da tok Jesus til orde og sa til dem: Dere har rykket ut som mot en røver med sverd og stokker, for å gripe meg.
41014049	Dag etter dag var jeg hos dere og lærte i templet, og dere grep meg ikke. Men dette er skjedd for at Skriftene skulle bli oppfylt.
41014050	Og alle forlot ham og flyktet.
41014051	En ung mann som fulgte ham, hadde kastet et linklede over nakne kroppen. Og de grep ham.
41014052	Men han slapp linkledet og flyktet naken bort.
41014053	De førte så Jesus til ypperstepresten. Og alle yppersteprestene og de eldste og de skriftlærde kom sammen.
41014054	Men Peter fulgte etter ham på avstand, helt inn på gårdsplassen hos ypperstepresten. Der satt han sammen med tjenerne og varmet seg ved ilden.
41014055	Yppersteprestene og hele Rådet søkte vitnesbyrd mot Jesus for å få dømt ham til døden, men de fant ikke noe.
41014056	For mange vitnet falskt mot ham, men vitnesbyrdene deres stemte ikke overens.
41014057	Noen sto fram og vitnet falskt mot ham og sa:
41014058	Vi har hørt ham si: Jeg skal bryte ned dette templet som er gjort med hender, og på tre dager skal jeg bygge opp et annet som ikke er gjort med hender.
41014059	Og enda stemte ikke vitnesbyrdene deres overens.
41014060	Da reiste ypperstepresten seg og sto fram midt iblant dem. Han spurte Jesus og sa: Svarer du ikke noe? Hva er det disse vitner mot deg?
41014061	Men han tidde og ga ikke noe svar. Igjen spurte ypperstepresten ham, og sa til ham: Er du Messias, Den Velsignedes Sønn?
41014062	Og Jesus sa: Jeg er. Dere skal se Menneskesønnen sitte ved Kraftens høyre hånd og komme med himmelens skyer.
41014063	Ypperstepresten flerret da klærne sine og sa: Hva skal vi nå med vitner?
41014064	Dere har hørt gudsbespottelsen. Hva mener dere? De dømte ham alle å være skyldig til døden.
41014065	Og noen begynte å spytte på ham. De dekket ansiktet hans, slo ham med knyttneven og sa til ham: Spå nå! Og tjenerne slo ham i ansiktet.
41014066	Mens Peter var nede på gårdsplassen, kom en av yppersteprestens tjenestepiker.
41014067	Og da hun fikk øye på Peter, som satt og varmet seg, så hun på ham og sa: Også du var sammen med denne nasareeren Jesus.
41014068	Men han nektet og sa: Jeg verken vet eller forstår hva du snakker om! Og han gikk ut i portrommet. Og hanen gol.
41014069	Da piken fikk øye på ham, begynte hun igjen å si til dem som sto der: Han der er en av dem!
41014070	Men han nektet igjen. Kort etter sa igjen de som sto der: Visst er du en av dem, du er jo galileer.
41014071	Men han ga seg til å forbanne seg og sverge: Jeg kjenner ikke dette mennesket dere taler om.
41014072	Og straks gol hanen for andre gang. Da mintes Peter det ordet som Jesus hadde sagt til ham: Før hanen galer to ganger, skal du fornekte meg tre ganger. Og han tok det til hjertet og gråt.
41015001	Og straks om morgenen rådslo yppersteprestene med de eldste og de skriftlærde og hele Rådet. Og de bandt Jesus, førte ham bort og overga ham til Pilatus.
41015002	Pilatus spurte ham da: Er du jødenes konge? Han svarte ham og sa: Du sier det.
41015003	Og yppersteprestene kom med mange anklager mot ham.
41015004	Igjen spurte Pilatus ham og sa: Svarer du ingenting? Se hvor alvorlige anklager de fører mot deg.
41015005	Men Jesus svarte ikke noe mer, så Pilatus undret seg.
41015006	Men hver høytid pleide han å gi dem én fange fri, den som de ba om.
41015007	Nå var det en som hette Barabbas, som satt fengslet sammen med noen andre opprørere. De hadde begått et mord under oppstanden.
41015008	Folket kom nå opp og begynte å be Pilatus om å gjøre for dem som han pleide.
41015009	Men Pilatus svarte dem og sa: Vil dere at jeg skal gi dere jødenes konge fri?
41015010	For han visste at det var av misunnelse yppersteprestene hadde overgitt Jesus til ham.
41015011	Men yppersteprestene egget folket til å be om at han heller skulle gi dem Barabbas fri.
41015012	Pilatus tok da igjen til orde og sa til dem: Hva vil dere da jeg skal gjøre med ham dere kaller jødenes konge?
41015013	De ropte igjen: Korsfest ham!
41015014	Pilatus sa til dem: Hva ondt har han da gjort? - Men de ropte enda høyere: Korsfest ham!
41015015	Da Pilatus gjerne ville gjøre folket til lags, ga han dem Barabbas fri. Men Jesus lot han hudstryke og overga ham til å korsfestes.
41015016	Soldatene førte ham da bort, inn i gården - det er borgen - og kalte sammen hele vaktstyrken.
41015017	Og de kledde ham i en purpurkappe, og de flettet en tornekrone som de satte på ham.
41015018	Så begynte de å hilse ham: Vær hilset, du jødenes konge!
41015019	De slo ham i hodet med en rørstav og spyttet på ham, og de bøyde kne og hyllet ham.
41015020	Da de slik hadde spottet ham, tok de av ham purpurkappen og kledde ham i hans egne klær. Så førte de ham ut for å korsfeste ham.
41015021	En mann kom forbi på vei inn fra landet, Simon fra Kyréne, far til Aleksander og Rufus. Ham tvang de til å bære hans kors.
41015022	Og de førte ham til stedet Golgata, som betyr Hodeskallestedet.
41015023	De ga ham å drikke vin blandet med myrra, men han tok den ikke.
41015024	Da korsfestet de ham, og delte klærne hans mellom seg, og kastet lodd om hva hver skulle få.
41015025	Det var den tredje time da de korsfestet ham.
41015026	Innskriften med anklagen mot ham lød: Jødenes konge.
41015027	Sammen med ham korsfestet de to røvere, en på hans høyre og en på hans venstre side.
41015028	Og Skriften ble oppfylt, som sier: Og han ble regnet blant ugjerningsmenn.
41015029	De som gikk forbi, spottet ham. De ristet på hodet og sa: Nå, du som river ned templet og bygger det opp igjen på tre dager!
41015030	Frels deg selv og stig ned fra korset!
41015031	På samme måte spottet også yppersteprestene ham seg imellom, sammen med de skriftlærde, og de sa: Andre har han frelst, seg selv kan han ikke frelse.
41015032	La nå Messias, Israels konge, stige ned fra korset, så vi kan se og tro! Også de som var korsfestet sammen med ham, hånte ham.
41015033	Da den sjette time kom, ble det et mørke over hele landet, og det varte til den niende time.
41015034	Og ved den niende time ropte Jesus med høy røst: Elo’i, Elo’i, lama sabaktani? Det betyr: Min Gud, min Gud, hvorfor har du forlatt meg?
41015035	Noen av dem som sto der og hørte det, sa da: Se, han roper på Elia!
41015036	En løp da til og fylte en svamp med vineddik. Han satte den på en rørstav og tilbød ham å drikke, og sa: Vent, la oss se om Elia kommer for å ta ham ned!
41015037	Men Jesus ropte med høy røst og utåndet.
41015038	Og forhenget i templet revnet i to, fra øverst til nederst.
41015039	Men da høvedsmannen, som sto der like foran ham, så at han utåndet med slikt et rop, sa han: Sannelig, denne mannen var Guds Sønn!
41015040	Det var også noen kvinner der som sto på avstand og så på. Blant dem var Maria Magdalena og Maria, mor til Jakob den yngre og Joses og Salome.
41015041	De hadde fulgt ham og tjent ham da han var i Galilea. Der var også mange andre kvinner som hadde gått med ham opp til Jerusalem.
41015042	Det var alt blitt kveld. Og da det var forberedelsesdagen, det vil si dagen før sabbaten,
41015043	kom Josef fra Arimatea, en høyt aktet rådsherre, som selv ventet på Guds rike. Han tok mot til seg og gikk inn til Pilatus og ba om Jesu legeme.
41015044	Men Pilatus undret seg over at han alt skulle være død. Han kalte til seg høvedsmannen og spurte om det var lenge siden han døde.
41015045	Da han hadde fått det å vite av høvedsmannen, ga han legemet til Josef.
41015046	Så kjøpte Josef linklede, tok Jesus ned og svøpte ham i linkledet. Han la ham i en grav som var hogd ut i berget, og rullet en stein for inngangen til graven.
41015047	Men Maria Magdalena og Maria, mor til Joses, så hvor han ble lagt.
41016001	Og da sabbaten var til ende, kjøpte Maria Magdalena og Maria, Jakobs mor, og Salome velluktende oljer for å gå og salve ham.
41016002	Meget tidlig den første dagen i uken kom de til graven, da solen gikk opp.
41016003	De sa til hverandre: Hvem skal rulle steinen bort fra gravåpningen for oss?
41016004	Men da de så opp, fikk de se at steinen var rullet bort. Den var nemlig meget stor.
41016005	Da de kom inn i graven, så de en ung mann sitte der på høyre side, kledd i en hvit, lang kappe, og de ble forferdet.
41016006	Men han sier til dem: Frykt ikke! Dere søker Jesus fra Nasaret, den korsfestede. Han er blitt reist opp, han er ikke her! Se, der er stedet hvor de la ham.
41016007	Men gå og si til disiplene hans og til Peter: Han går i forveien for dere til Galilea. Der skal dere se ham, slik han sa til dere.
41016008	De gikk da ut og flyktet i hast bort fra graven, skjelvende og grepet av forferdelse. De sa ikke et ord til noen, for de var redde.
41016009	Etter at Jesus var stått opp, tidlig den første dagen i uken, viste han seg først for Maria Magdalena, som han hadde drevet sju onde ånder ut av.
41016010	Hun gikk av sted og fortalte det til dem som hadde vært med ham, og som nå sørget og gråt.
41016011	Og da de fikk høre at han levde, og at hun hadde sett ham, trodde de det ikke.
41016012	Deretter åpenbarte han seg i en annen skikkelse for to av dem mens de gikk på veien og skulle ut på landet.
41016013	Også disse kom og fortalte det til de andre, men heller ikke dem trodde de.
41016014	Til sist åpenbarte han seg for de elleve selv, mens de holdt måltid. Han refset dem for deres vantro og for deres harde hjerter, fordi de ikke hadde trodd dem som hadde sett ham etter at han var blitt reist opp.
41016015	Og han sa til dem: Gå ut i all verden og forkynn evangeliet for all skapningen!
41016016	Den som tror og blir døpt, skal bli frelst; men den som ikke tror, skal bli fordømt.
41016017	Og disse tegnene skal følge dem som tror: I mitt navn skal de drive ut onde ånder. De skal tale med nye tungemål.
41016018	De skal ta slanger i hendene, og om de drikker dødelig gift, skal det ikke skade dem. På syke skal de legge sine hender, og de skal bli helbredet.
41016019	Så ble Herren Jesus, etter at han hadde talt dette til dem, tatt opp til himmelen, og han satte seg ved Guds høyre hånd.
41016020	Men de gikk ut og forkynte overalt. Og Herren virket med og stadfestet Ordet ved de tegnene som fulgte med.
42001001	Ettersom mange alt har tatt seg fore å nedtegne historien om de ting som er blitt fullført blant oss,
42001002	slik de har overgitt det til oss, de som fra begynnelsen var øyenvitner og Ordets tjenere,
42001003	så har også jeg nå gått nøye gjennom alt sammen fra begynnelsen av, og besluttet meg for å skrive det ned i sammenheng for deg, gjeveste Teofilus,
42001004	for at du skal lære å kjenne hvor pålitelige de lærdommene er som du er blitt undervist i.
42001005	I de dager, da Herodes var konge i Jødeland, var det en prest som hette Sakarja, av Abias skift. Hans kone var av Arons døtre, og hun hette Elisabet.
42001006	Begge var rettferdige for Gud og vandret ulastelig etter alle Herrens bud og forskrifter.
42001007	De hadde ikke barn, for Elisabet var ufruktbar, og begge var kommet langt opp i årene.
42001008	Så skjedde det, da turen var kommet til hans skift, og han gjorde prestetjeneste for Gud,
42001009	at det falt på ham ved loddtrekning - slik skikken var i prestetjenesten - å gå inn i Herrens tempel og brenne røkelse.
42001010	Hele folkemengden sto utenfor og ba i røkofferets stund.
42001011	Da viste en Herrens engel seg for ham, han sto på høyre side av røkofferalteret.
42001012	Sakarja ble forferdet da han så ham, og frykt falt på ham.
42001013	Men engelen sa til ham: Frykt ikke, Sakarja! For din bønn er hørt. Din hustru, Elisabet, skal føde deg en sønn, og du skal gi ham navnet Johannes.
42001014	Han skal bli deg til glede og fryd, og mange skal glede seg over hans fødsel.
42001015	For han skal være stor for Herren. Vin og sterk drikk skal han ikke drikke, og han skal bli fylt av Den Hellige Ånd like fra sin mors liv,
42001016	og mange av Israels barn skal han omvende til Herren deres Gud.
42001017	Han skal gå foran ham i Elias ånd og kraft, for å vende fedres hjerter til barn og ulydige til rettferdiges sinnelag. Han skal forberede et folk vel skikket for Herren.
42001018	Sakarja sa til engelen: Hvordan skal jeg vite dette? Jeg er jo gammel, og min kone er kommet langt opp i årene.
42001019	Engelen svarte og sa til ham: Jeg er Gabriel, som står for Guds åsyn. Jeg er sendt for å tale til deg og bringe deg dette gledesbudet.
42001020	Se, du skal bli stum og ikke kunne tale før den dagen når dette skjer, fordi du ikke trodde mine ord, som skal bli oppfylt i sin tid.
42001021	Folket sto og ventet på Sakarja og undret seg over at han drøyde så lenge i templet.
42001022	Men da han kom ut, kunne han ikke tale til dem. De skjønte da at han hadde sett et syn i templet. Han gjorde tegn til dem, men var og ble stum.
42001023	Da så dagene for hans prestetjeneste var fullført, dro han hjem til sitt hus.
42001024	Men en tid etter dette ble hans kone Elisabet med barn. Hun trakk seg tilbake i ensomhet i fem måneder, og sa:
42001025	Slik har Herren gjort det for meg i de dager da han så til meg for å ta bort min vanære blant mennesker.
42001026	Men i den sjette måneden ble engelen Gabriel sendt av Gud til en by i Galilea som heter Nasaret,
42001027	til en jomfru som var forlovet med en mann som hette Josef, av Davids ætt. Og jomfruens navn var Maria.
42001028	Engelen kom inn til henne og sa: Vær hilset, du som har fått nåde! Herren er med deg, velsignet er du blant kvinner!
42001029	Men hun ble forferdet over hans ord og grunnet på hva slags hilsen dette kunne være.
42001030	Og engelen sa til henne: Frykt ikke, Maria! For du har funnet nåde hos Gud.
42001031	Se, du skal bli med barn og føde en sønn, og du skal gi ham navnet Jesus.
42001032	Han skal være stor og kalles Den Høyestes Sønn. Gud Herren skal gi ham hans far Davids trone,
42001033	og han skal være konge over Jakobs hus til evig tid, og det skal ikke være ende på hans kongedømme.
42001034	Men Maria sa til engelen: Hvordan skal dette gå til da jeg ikke vet av mann?
42001035	Engelen svarte og sa til henne: Den Hellige Ånd skal komme over deg, og Den Høyestes kraft skal overskygge deg. Derfor skal også det hellige som blir født, kalles Guds Sønn.
42001036	Og se, Elisabet, din slektning, har også unnfanget en sønn i sin høye alder. Hun som ble kalt ufruktbar, er nå alt i sjette måned.
42001037	For ingenting er umulig for Gud.
42001038	Da sa Maria: Se, jeg er Herrens tjenerinne. Det skje meg etter ditt ord! - Og engelen forlot henne.
42001039	Men Maria brøt opp i de dager og skyndte seg til fjellbygdene, til en by i Juda.
42001040	Hun kom inn i Sakarjas hus og hilste på Elisabet.
42001041	Og det skjedde at da Elisabet hørte Marias hilsen, da sprang barnet i hennes liv. Elisabet ble fylt med Den Hellige Ånd.
42001042	Hun ropte med høy røst og sa: Velsignet er du blant kvinner, og velsignet er frukten av ditt morsliv!
42001043	Hvordan kan dette hende meg at min Herres mor kommer til meg?
42001044	For se, da lyden av din hilsen nådde mitt øre, sprang barnet i mitt liv av fryd!
42001045	Salig er hun som trodde! For fullbyrdet skal det bli som er sagt henne av Herren.
42001046	Og Maria sa: Min sjel opphøyer Herren,
42001047	og min ånd fryder seg i Gud, min Frelser,
42001048	fordi han har sett til sin tjenerinnes ringhet. For se, fra nå av skal alle slekter prise meg salig,
42001049	fordi han har gjort store ting mot meg, han, den mektige, og hellig er hans navn.
42001050	Hans miskunn er fra slekt til slekt over dem som frykter ham.
42001051	Han gjorde storverk med sin arm, han spredte dem som var overmodige i sitt hjertes tanker.
42001052	Han støtte mektige ned av deres troner og opphøyet de små.
42001053	Hungrende mettet han med gode gaver, men rikfolk sendte han tomhendte bort.
42001054	Han tok seg av Israel, sin tjener, for å komme i hu sin miskunn,
42001055	- slik han hadde talt til våre fedre - mot Abraham og hans ætt, til evig tid.
42001056	Og Maria ble hos henne omkring tre måneder. Så vendte hun hjem til sitt hus.
42001057	Tiden var nå kommet da Elisabet skulle føde, og hun fødte en sønn.
42001058	Og da hennes naboer og slektninger fikk høre at Herren hadde vist sin store miskunnhet mot henne, gledet de seg sammen med henne.
42001059	På den åttende dagen skjedde det så at de kom for å omskjære barnet, og de ville kalle ham Sakarja etter faren.
42001060	Men da tok hans mor til orde og sa: Nei, han skal hete Johannes!
42001061	De sa til henne: Det er da ingen i slekten din som har det navnet.
42001062	De gjorde så tegn til hans far for å få vite hva han ville at barnet skulle hete.
42001063	Han ba da om en tavle, og skrev disse ordene: Johannes er navnet hans. Og de undret seg alle.
42001064	Men i det samme ble hans munn åpnet og hans tunge løst, og han talte og lovet Gud.
42001065	Og det kom frykt over alle som bodde der omkring, og i hele fjellandet i Judea talte de med hverandre om alt dette som hadde hendt.
42001066	Alle som hørte om det, la seg det på hjertet, og de sa: Hva skal det da bli av dette barnet? For Herrens hånd var med ham.
42001067	Og hans far, Sakarja, ble fylt av Den Hellige Ånd, han talte profetisk og sa:
42001068	Lovet være Herren, Israels Gud, fordi han så til sitt folk og forløste det!
42001069	Han oppreiste for oss et frelsens horn i sin tjener Davids hus,
42001070	slik han fra gammel tid av har talt ved sine hellige profeters munn -
42001071	en frelse fra våre fiender og fra alle deres hånd som hater oss,
42001072	for å gjøre miskunn mot våre fedre og komme sin hellige pakt i hu,
42001073	det løftet han ga Abraham, vår far, med ed,
42001074	om å fri oss fra våre fienders hånd og gi oss å tjene ham uten frykt
42001075	i hellighet og rettferd for hans åsyn alle vårt livs dager.
42001076	Og du, barn, skal kalles Den Høyestes profet. For du skal gå fram for Herrens åsyn for å rydde hans veier,
42001077	for å lære hans folk frelse å kjenne ved at deres synder blir forlatt,
42001078	på grunn av vår Guds inderlige miskunnhet, som lot soloppgang fra det høye gjeste oss,
42001079	for å lyse for dem som sitter i mørke og dødsskygge, for å styre våre føtter inn på fredens vei.
42001080	Men barnet vokste opp og ble sterkt i ånden. Han var i ødemarken til den dagen da han skulle stå fram for Israel.
42002001	Og det skjedde i de dager at det gikk ut et bud fra keiser Augustus at all verden skulle skrives inn i manntall.
42002002	Dette var den første innskrivning, i den tid Kvirinius var landshøvding i Syria.
42002003	Og alle gikk for å la seg innskrive, hver til sin by.
42002004	Også Josef dro opp fra Galilea, fra byen Nasaret, til Judea, til Davids by, som heter Betlehem, fordi han var av Davids hus og ætt,
42002005	for å la seg innskrive sammen med Maria, sin forlovede, som var med barn.
42002006	Men det skjedde mens de var der, da kom tiden da hun skulle føde.
42002007	Og hun fødte sin sønn, den førstefødte. Hun svøpte ham og la ham i en krybbe, fordi det ikke var rom for dem i herberget.
42002008	Det var noen gjetere der på stedet som var ute på marken og holdt nattevakt over flokken sin.
42002009	Og se, en Herrens engel sto hos dem, og Herrens herlighet lyste om dem. Og de ble meget forferdet.
42002010	Men engelen sa til dem: Frykt ikke! For se, jeg forkynner dere en stor glede - en glede for alt folket.
42002011	I dag er det født dere en frelser, som er Messias, Herren - i Davids by.
42002012	Og dette skal dere ha til tegn: Dere skal finne et barn som er svøpt og ligger i en krybbe.
42002013	Og med ett var det sammen med engelen en himmelsk hærskare, som lovpriste Gud og sa:
42002014	Ære være Gud i det høyeste, og fred på jorden, i mennesker Guds velbehag.
42002015	Og det skjedde, da englene var fart opp fra dem til himmelen, da sa gjeterne til hverandre: La oss nå gå rett til Betlehem og se dette som har skjedd, det som Herren har kunngjort oss.
42002016	De skyndte seg av sted, og de fant både Maria og Josef, og barnet som lå i krybben.
42002017	Da de hadde sett det, fortalte de om det ordet som var talt til dem om dette barnet.
42002018	Og alle som hørte det, undret seg over det som ble sagt dem av gjeterne.
42002019	Men Maria tok vare på alle disse ordene og grunnet på dem i sitt hjerte.
42002020	Gjeterne vendte så tilbake, og de priste og lovet Gud for alt det de hadde hørt og sett, slik det var blitt sagt dem.
42002021	Da åtte dager var gått, og han skulle omskjæres, fikk han navnet Jesus, som han var kalt av engelen før han ble unnfanget i mors liv.
42002022	Og da deres renselsesdager etter Moseloven var til ende, tok de ham med opp til Jerusalem for å fremstille ham for Herren,
42002023	slik det står skrevet i Herrens lov: Alt av mannkjønn som åpner mors liv, skal kalles hellig for Herren.
42002024	Og de skulle gi det offeret som Herrens lov foreskriver, et par turtelduer eller to dueunger.
42002025	Og se, det var en mann i Jerusalem som hette Simeon, en rettferdig og gudfryktig mann. Han ventet på Israels trøst, og Den Hellige Ånd var over ham.
42002026	Det var åpenbart for ham av Den Hellige Ånd at han ikke skulle se døden før han hadde sett Herrens Messias.
42002027	Han kom til templet, drevet av Ånden. Da foreldrene kom inn med barnet Jesus for å gjøre med ham som skikken var etter loven,
42002028	tok Simeon ham i armene sine og lovet Gud, og sa:
42002029	Herre, nå kan du la din tjener fare herfra i fred, etter ditt ord,
42002030	for mine øyne har sett din frelse,
42002031	som du har beredt for alle folks åsyn,
42002032	et lys til åpenbaring for hedningene, og en herlighet for ditt folk Israel.
42002033	Og Josef og hans mor undret seg over det som ble sagt om ham.
42002034	Og Simeon velsignet dem og sa til hans mor, Maria: Se, denne er satt til fall og oppreisning for mange i Israel, og til et tegn som blir motsagt,
42002035	men også din egen sjel skal et sverd gjennombore, for at mange hjerters tanker skal bli åpenbart.
42002036	Og det var en profetinne der, Anna, Fanuels datter, av Asjers stamme. Hun var kommet høyt opp i årene. Etter sin jomfrutid hadde hun levd sju år med sin mann.
42002037	Deretter hadde hun levd som enke til en alder av åttifire år. Hun forlot aldri templet, men tjente Gud i faste og bønn dag og natt.
42002038	I samme stund sto også hun fram og lovpriste Gud, og hun talte om ham til alle dem som ventet på forløsning for Jerusalem.
42002039	Da de hadde fullført alt etter Herrens lov, vendte de tilbake til Galilea, til sin by Nasaret.
42002040	Men barnet vokste og ble sterkt, han ble fylt av visdom, og Guds velbehag var over ham.
42002041	Hvert år dro foreldrene hans til Jerusalem til påskefesten.
42002042	Og da han var tolv år gammel, dro de dit opp, som skikken var ved høytiden.
42002043	Og da de hadde vært der disse dagene til ende og de dro hjem igjen, ble barnet Jesus tilbake i Jerusalem, og foreldrene hans visste det ikke.
42002044	Men da de trodde at han var i reisefølget, gikk de en dagsreise fram og lette etter ham blant slektninger og kjente.
42002045	Da de ikke fant ham, vendte de tilbake til Jerusalem og lette etter ham.
42002046	Og det skjedde etter tre dager at de fant ham i templet. Der satt han midt blant lærerne og hørte på dem og spurte dem.
42002047	Og alle som hørte ham, var forundret over hans forstand og over de svarene han ga.
42002048	Da de så ham, ble de forundret, og hans mor sa: Barn, hvorfor gjorde du dette mot oss? Se, din far og jeg har engstet oss og lett etter deg.
42002049	Og han sa til dem: Hvorfor lette dere etter meg? Visste dere ikke at jeg må være i min Fars hus?
42002050	Men de forsto ikke det ordet han talte til dem.
42002051	Så gikk han med dem og kom til Nasaret, og han var lydig mot dem. Men hans mor gjemte alle disse ordene i sitt hjerte.
42002052	Og Jesus gikk fram i visdom og alder og i velvilje hos Gud og mennesker.
42003001	I det femtende året av keiser Tiberius’ regjering, mens Pontius Pilatus var landshøvding i Judea, Herodes fjerdingsfyrste i Galilea, hans bror Filip fjerdingsfyrste i landene Iturea og Trakonitis, og Lysanias fjerdingsfyrste i Abilene,
42003002	og mens Annas og Kaifas var yppersteprester, - da kom Guds ord til Johannes, Sakarjas sønn, i ørkenen.
42003003	Og han dro omkring i hele landet ved Jordan og forkynte omvendelses dåp til syndenes forlatelse,
42003004	som det står skrevet i boken med profeten Jesajas ord: Det er en røst av en som roper i ørkenen: Rydd Herrens vei, gjør hans stier rette!
42003005	Hver dal skal fylles opp, hvert fjell og hver haug skal senkes. Det krokete skal rettes ut, og de ujevne veier skal bli jevne.
42003006	Og alt kjød skal se Guds frelse.
42003007	Han sa da til folket som dro ut til ham for å bli døpt av ham: Ormeyngel! Hvem lærte dere å flykte fra den kommende vrede?
42003008	Bær da frukt som er omvendelsen verdig! Begynn ikke å si til dere selv: Vi har Abraham til far! For jeg sier dere: Gud kan vekke opp barn for Abraham av disse steinene.
42003009	Øksen ligger allerede ved roten av trærne. Hvert tre som ikke bærer god frukt, blir hogd ned og kastet på ilden.
42003010	Folket spurte ham og sa: Hva skal vi da gjøre?
42003011	Han svarte dem og sa: Den som har to kapper, skal dele med den som ingen har. Og den som har mat, skal gjøre likeså.
42003012	Også noen tollere kom for å bli døpt, og de sa til ham: Mester, hva skal vi gjøre?
42003013	Han sa til dem: Krev ikke inn mer enn det dere har fått pålegg om!
42003014	Også noen soldater spurte ham og sa: Og vi, hva skal vi gjøre? Han sa til dem: Press ikke penger av noen med vold eller falske anklager, og la dere nøye med den lønnen dere har.
42003015	Folket gikk nå i forventning, og i sitt hjerte grunnet alle på om Johannes kanskje skulle være Messias.
42003016	Da svarte Johannes dem alle og sa: Jeg døper dere med vann, men han kommer som er sterkere enn jeg. Jeg er ikke engang verdig til å løse skoremmen hans. Han skal døpe dere med Den Hellige Ånd og ild.
42003017	Han har sin kasteskovl i hånden for å rense sin treskeplass og samle hveten i låven. Men agnene skal han brenne opp med uslokkelig ild.
42003018	Han ga også mange andre formaninger til folket, og forkynte evangeliet for dem.
42003019	Men fjerdingsfyrsten Herodes ble refset av ham på grunn av sin brorkone Herodias, og for alt det onde Herodes hadde gjort.
42003020	Han la da også dette til alt det andre, at han kastet Johannes i fengsel.
42003021	Men det skjedde, da alt folket lot seg døpe, og Jesus var blitt døpt og ba, da åpnet himmelen seg.
42003022	Og Den Hellige Ånd kom ned over ham i legemlig skikkelse, som en due, og det lød en røst fra himmelen: Du er min Sønn, den elskede. I deg har jeg velbehag.
42003023	Og Jesus selv var omkring tretti år da han begynte sin gjerning. Han var, etter det folk holdt ham for, sønn av Josef, sønn av Eli,
42003024	sønn av Mattat, sønn av Levi, sønn av Melki, sønn av Jannai, sønn av Josef,
42003025	sønn av Mattatias, sønn av Amos, sønn av Nahum, sønn av Esli, sønn av Naggai,
42003026	sønn av Ma’at, sønn av Mattatias, sønn av Simei, sønn av Josek, sønn av Joda,
42003027	sønn av Johanan, sønn av Resa, sønn av Serubabel, sønn av Sjealtiel, sønn av Neri,
42003028	sønn av Melki, sønn av Addi, sønn av Kosam, sønn av Elmadam, sønn av Er,
42003029	sønn av Josva, sønn av Elieser, sønn av Jorim, sønn av Mattat, sønn av Levi,
42003030	sønn av Simeon, sønn av Juda, sønn av Josef, sønn av Jonam, sønn av Eljakim,
42003031	sønn av Melea, sønn av Manna, sønn av Mattata, sønn av Natan, sønn av David,
42003032	sønn av Isai, sønn av Obed, sønn av Boas, sønn av Salmon, sønn av Nahson,
42003033	sønn av Aminadab, sønn av Ram, sønn av Hesron, sønn av Peres, sønn av Juda,
42003034	sønn av Jakob, sønn av Isak, sønn av Abraham, sønn av Tarah, sønn av Nakor,
42003035	sønn av Serug, sønn av Re’u, sønn av Peleg, sønn av Eber, sønn av Sjelah,
42003036	sønn av Kenan, sønn av Arpaksad, sønn av Sem, sønn av Noah, sønn av Lamek,
42003037	sønn av Metusalah, sønn av Enok, sønn av Jared, sønn av Malalael, sønn av Kenan,
42003038	sønn av Enosj, sønn av Set, sønn av Adam, Guds sønn.
42004001	Fylt av Den Hellige Ånd vendte Jesus tilbake fra Jordan, og han ble av Ånden ført omkring i ørkenen.
42004002	I førti dager ble han fristet av djevelen. I disse dagene spiste han ikke noe, og da de var til ende, ble han sulten.
42004003	Da sa djevelen til ham: Er du Guds Sønn, da si til denne steinen at den skal bli til brød!
42004004	Jesus svarte ham: Det står skrevet: Mennesket lever ikke av brød alene, men av hvert Guds ord.
42004005	Djevelen førte ham da opp på et høyt fjell og viste ham alle verdens riker i et øyeblikk.
42004006	Og djevelen sa til ham: Til deg vil jeg gi makten over alt dette og disse rikenes herlighet. For til meg er det overgitt, og jeg gir det til hvem jeg vil.
42004007	Om du bare ville falle ned og tilbe meg, da skal det alt sammen være ditt.
42004008	Men Jesus svarte og sa til ham: Det står skrevet: Herren din Gud skal du tilbe, og ham alene skal du tjene.
42004009	Så førte han ham til Jerusalem og stilte ham på templets øverste hjørne. Og han sa til ham: Er du Guds Sønn, så kast deg ned herfra!
42004010	For det står skrevet: Han skal gi sine engler befaling om deg at de skal bevare deg,
42004011	og de skal bære deg på hendene for at du ikke skal støte din fot mot noen stein.
42004012	Men Jesus svarte og sa til ham: Det er sagt: Du skal ikke friste Herren din Gud!
42004013	Da djevelen hadde fullført hele fristelsen, gikk han bort fra ham inntil en laglig tid.
42004014	I Åndens kraft vendte Jesus tilbake til Galilea, og ryktet om ham kom ut over hele landet der omkring.
42004015	Og han lærte i synagogene deres, og ble prist av alle.
42004016	Og han kom til Nasaret, hvor han var oppfostret. På sabbatsdagen gikk han inn i synagogen, slik han pleide å gjøre, og sto opp for å lese for dem.
42004017	De ga ham da profeten Jesajas bok, og da han hadde åpnet boken, fant han stedet der det står skrevet:
42004018	Herrens Ånd er over meg, for han har salvet meg til å forkynne evangeliet for fattige. Han har sendt meg for å forkynne for fanger at de skal få frihet og for blinde at de skal få syn, for å sette undertrykte fri,
42004019	for å forkynne et nådens år fra Herren.
42004020	Han lukket boken, ga den til tjeneren og satte seg. Alle som var i synagogen hadde øynene sine festet på ham.
42004021	Han begynte så med å si til dem: I dag er dette Skriftens ord blitt oppfylt for ørene deres.
42004022	Alle ga ham vitnesbyrd og undret seg over de nådens ord som lød fra hans munn. Og de sa: Er ikke dette Josefs sønn?
42004023	Da sa Jesus til dem: Dere vil sikkert si til meg dette ordspråket: Lege, leg deg selv! Alt dette som vi har hørt er skjedd i Kapernaum, gjør det også her på hjemstedet ditt!
42004024	Men han sa: Sannelig sier jeg dere: Ingen profet blir godtatt på sitt hjemsted.
42004025	Sannelig sier jeg dere: Det var mange enker i Israel i Elias dager, den gang himmelen var lukket i tre år og seks måneder, da det ble stor hungersnød over hele landet.
42004026	Men ikke til noen av dem ble Elia sendt, bare til en enke i Sarepta i Sidons land.
42004027	Og mange spedalske var det i Israel på profeten Elisjas tid. Men ingen av dem ble renset, bare syreren Na’aman.
42004028	Alle i synagogen ble fylt av harme da de hørte dette.
42004029	De reiste seg og drev ham ut av byen, og førte ham ut mot pynten av det fjellet som byen deres var bygd på, for å styrte ham utfor stupet.
42004030	Men han gikk midt gjennom flokken og dro bort.
42004031	Han dro ned til Kapernaum, en by i Galilea, og lærte dem der på sabbaten.
42004032	De var slått av undring over hans lære, for hans tale var med myndighet.
42004033	I synagogen var det en mann som var besatt av en uren ånd, og han ropte med høy røst:
42004034	Å! Hva har vi med deg å gjøre, Jesus fra Nasaret? Du er kommet for å ødelegge oss! Jeg vet hvem du er, du Guds Hellige!
42004035	Men Jesus truet den og sa: Ti stille og far ut av ham! Den onde ånden kastet mannen ned midt iblant dem, og for så ut av ham uten å skade ham.
42004036	Da kom det forferdelse over dem alle, de samtalte med hverandre og sa: Hva er dette for et ord? Med myndighet og kraft befaler han de urene åndene, og de farer ut.
42004037	Og ryktet om ham kom ut til hvert sted i omegnen.
42004038	Han sto så opp og forlot synagogen, og han kom inn i Simons hus. Men Simons svigermor lå syk med høy feber, og de ba ham hjelpe henne.
42004039	Han trådte da til og sto over henne og truet feberen, og den forlot henne. Straks sto hun opp og tjente dem.
42004040	Men ved solnedgang kom alle med sine syke, som led av mange slags sykdommer, og de førte dem til ham. Og han la hendene på hver enkelt av dem og helbredet dem.
42004041	Også onde ånder for ut av mange, mens de ropte og sa: Du er Guds Sønn! Og han truet dem og tillot dem ikke å tale, fordi de visste at han var Messias.
42004042	Da det var blitt dag, gikk han ut og dro bort til et øde sted. Folket lette etter ham, og de kom til ham og holdt på ham for at han ikke skulle gå fra dem.
42004043	Men han sa til dem: Også i de andre byene må jeg forkynne evangeliet om Guds rike, for til det er jeg utsendt.
42004044	Og han forkynte i synagogene i Galilea.
42005001	Så skjedde det at folket trengte seg sammen om ham for å høre Guds ord. Og han sto ved Gennesaret-sjøen.
42005002	Da så han to båter som lå ved stranden. Fiskerne var gått ut av dem; de holdt på å skylle garna.
42005003	Han gikk da om bord i en av båtene, som tilhørte Simon, og ba ham legge litt ut fra land. Og han satte seg og lærte folket fra båten.
42005004	Da han sluttet å tale, sa han til Simon: Legg ut på dypet og kast ut garna til fangst!
42005005	Simon svarte og sa til ham: Mester, vi har strevd hele natten og ikke fått noe. Men på ditt ord vil jeg kaste ut garna.
42005006	De gjorde så, og de fanget så mye fisk at garna holdt på å revne.
42005007	De vinket da til lagsbrødrene i den andre båten at de skulle komme og ta i med dem. De kom, og de fylte begge båtene slik at de holdt på å synke.
42005008	Men da Simon Peter så dette, falt han ned for Jesu knær og sa: Herre, gå fra meg, for jeg er en syndig mann!
42005009	For redsel kom over ham og alle dem som var sammen med ham, over fiskefangsten de hadde fått.
42005010	Likedan var det med Sebedeus-sønnene, Jakob og Johannes, som var i lag med Simon. Men Jesus sa til Simon: Frykt ikke! Fra nå av skal du fange mennesker.
42005011	De rodde da båtene til lands, og de forlot alt og fulgte ham.
42005012	Og det skjedde, mens han var i en av byene, se, da var det en mann der som var full av spedalskhet. Da han fikk se Jesus, falt han ned på sitt ansikt, ba ham og sa: Herre, om du vil, kan du rense meg!
42005013	Han rakte ut hånden, rørte ved ham og sa: Jeg vil, bli ren! Og straks forlot spedalskheten ham.
42005014	Og han bød ham at han ikke skulle si det til noen: Men gå og vis deg for presten, og bær fram renselsesofferet, slik Moses har påbudt, til vitnesbyrd for dem.
42005015	Men ordet om ham kom bare enda mer ut, og mye folk kom for å høre og for å bli helbredet for sine sykdommer.
42005016	Men han dro seg tilbake til øde steder og var der i bønn.
42005017	En av dagene mens han lærte, satt det noen fariseere og skriftlærde der. De var kommet fra hver by i Galilea og Judea og Jerusalem. Og Herrens kraft var hos ham til å helbrede.
42005018	Se, da kom det noen menn bærende med en mann på en båre. Han var lam. De prøvde å bære ham inn og legge ham ned foran ham,
42005019	men de fant ingen vei til å få båret ham inn på grunn av folkemengden. Da steg de opp på taket, og mellom taksteinene firte de ham ned på båren, midt foran Jesus.
42005020	Men da han så deres tro, sa han: Menneske, dine synder er deg forlatt!
42005021	Da begynte de skriftlærde og fariseerne å tenke og si: Hvem er denne som taler spottord? Hvem kan forlate synder uten Gud alene?
42005022	Men Jesus kjente tankene deres, og han svarte og sa til dem: Hva er det dere tenker i deres hjerter?
42005023	Hva er lettest å si: Dine synder er deg forlatt! - eller å si: Stå opp og gå?
42005024	Men for at dere skal vite at Menneskesønnen har makt på jorden til å forlate synder - så talte han til den lamme: Jeg sier deg: Stå opp og ta båren din og gå hjem til ditt hus!
42005025	Og straks sto han opp for øynene på dem, og han tok opp det han lå på, og gikk hjem til sitt hus mens han priste Gud.
42005026	Da ble de alle grepet av undring, og de priste Gud. De ble fylt av frykt og sa: I dag har vi sett utrolige ting!
42005027	Deretter gikk han ut. Og han så en toller som hette Levi sitte på tollboden. Han sa til ham: Følg meg!
42005028	Og han forlot alt og sto opp og fulgte ham.
42005029	Levi gjorde så et stort gjestebud for ham hjemme i sitt hus. Og det var en stor mengde tollere og andre som lå til bords med dem.
42005030	Fariseerne og deres skriftlærde knurret da mot disiplene hans og sa: Hvorfor eter og drikker dere sammen med tollere og syndere?
42005031	Men Jesus svarte og sa til dem: Det er ikke de friske som trenger lege, men de som har ondt!
42005032	Jeg er ikke kommet for å kalle rettferdige, men syndere til omvendelse.
42005033	De sa til ham: Johannes’ disipler faster ofte og holder bønner. Det samme gjør fariseernes disipler. Men disiplene dine eter og drikker.
42005034	Jesus sa til dem: Kan dere vel få brudesvennene til å faste så lenge brudgommen er hos dem?
42005035	Men de dager skal komme da brudgommen blir tatt fra dem, da skal de faste, i de dagene.
42005036	Han sa også en lignelse til dem: Ingen river en lapp av et nytt klesplagg og setter den på et gammelt. Ellers river han også det nye i stykker, og lappen av det nye passer ikke til det gamle.
42005037	Og ingen fyller ny vin i gamle skinnsekker, for da vil den nye vinen sprenge sekkene, vinen renner ut og sekkene blir ødelagt.
42005038	Men ny vin skal fylles i nye skinnsekker.
42005039	Og ingen som har drukket gammel vin, har lyst på ny. Han sier: Den gamle er god.
42006001	Det skjedde på den nestførste sabbaten at Jesus gikk gjennom kornåkrene, og disiplene hans plukket aks, gned dem ut med hendene og spiste.
42006002	Noen av fariseerne sa da: Hvorfor gjør dere noe som ikke er tillatt på sabbaten?
42006003	Jesus svarte dem og sa: Har dere virkelig ikke lest hva David gjorde da han var sulten, han og de som var med ham,
42006004	hvordan han gikk inn i Guds hus og tok og åt skuebrødene, som ingen andre enn prestene har lov til å ete, og ga også til dem som var med ham?
42006005	Og han sa til dem: Menneskesønnen er herre også over sabbaten.
42006006	Og det skjedde på en annen sabbat at han gikk inn i synagogen og lærte. Der var det en mann med en vissen høyrehånd.
42006007	De skriftlærde og fariseerne voktet på Jesus for å se om han ville helbrede på sabbaten, for å finne noe å anklage ham for.
42006008	Men han visste hva de tenkte, og sa til mannen med den visne hånden: Reis deg og stå fram! Og han reiste seg og kom fram.
42006009	Jesus sa da til dem: Jeg spør dere: Er det tillatt på sabbaten å gjøre godt eller å gjøre ondt, å berge liv eller å ødelegge det?
42006010	Han så omkring på dem alle og sa til mannen: Rekk hånden ut! Han gjorde det, og hånden hans ble frisk.
42006011	Men de ble fra seg av raseri, og de samtalte med hverandre om hva de skulle gjøre med Jesus.
42006012	I disse dagene skjedde det at han gikk opp i fjellet for å be. Og han ble der hele natten i bønn til Gud.
42006013	Da det ble dag, kalte han til seg disiplene sine, og av dem valgte han ut tolv, som han også kalte apostler:
42006014	Simon, som han også ga navnet Peter, og hans bror Andreas, og Jakob og Johannes og Filip og Bartolomeus og
42006015	Matteus og Tomas og Jakob, Alfeus’ sønn, og Simon, som ble kalt seloten,
42006016	og Judas, Jakobs sønn, og Judas Iskariot, som ble forræder.
42006017	Og han gikk ned sammen med dem og ble stående på en slette. Der var en stor flokk av disiplene hans og en stor folkemengde fra hele Judea, Jerusalem og kystlandet ved Tyrus og Sidon.
42006018	De var kommet for å høre ham og bli helbredet for sine sykdommer. Også de som var plaget av urene ånder, ble helbredet.
42006019	Og hele folkemengden prøvde å få røre ved ham, for det gikk en kraft ut fra ham og helbredet alle.
42006020	Og han løftet sine øyne, så på sine disipler og sa: Salige er dere fattige, for Guds rike er deres.
42006021	Salige er dere som nå hungrer, for dere skal bli mettet. Salige er dere som nå gråter, for dere skal le.
42006022	Salige er dere når menneskene hater dere, og når de støter dere ut, spotter dere og kaster deres navn fra seg som noe ondt for Menneskesønnens skyld.
42006023	Gled dere på den dagen og spring av fryd! For se, stor er den lønn dere har i himmelen. For på samme vis gjorde deres fedre med profetene.
42006024	Men ve dere som er rike, for dere har alt fått deres trøst.
42006025	Ve dere som nå er mette, for dere skal hungre! Ve dere som nå ler, for dere skal sørge og gråte!
42006026	Ve dere når alle mennesker taler vel om dere, for det gjorde også deres fedre med de falske profetene!
42006027	Men til dere som hører, sier jeg: Elsk deres fiender, gjør vel imot dem som hater dere,
42006028	velsign dem som forbanner dere, be for dem som taler ille om dere.
42006029	Om noen slår deg på det ene kinnet, så vend også det andre til! Når en tar ytterkappen din fra deg, så nekt ham heller ikke kappen!
42006030	Gi til hver den som ber deg, og krev ikke tilbake fra den som tar ifra deg det som ditt er.
42006031	Og som dere vil at menneskene skal gjøre mot dere, slik skal dere gjøre mot dem.
42006032	Om dere elsker dem som elsker dere, hva er det å takke dere for? Også syndere elsker jo dem som elsker dem.
42006033	Og om dere gjør vel imot dem som gjør vel imot dere, hva er det å takke dere for? Også syndere gjør det samme.
42006034	Og om dere låner ut til dem som dere håper å få igjen av, hva er det å takke dere for? Også syndere låner ut til syndere for å få likt igjen.
42006035	Men elsk deres fiender! Gjør vel og lån bort uten å vente noe igjen! Da skal deres lønn bli stor, og dere skal være Den Høyestes barn. For han er god mot de utakknemlige og onde.
42006036	Vær barmhjertige, likesom også deres Far er barmhjertig.
42006037	Døm ikke, så skal dere ikke bli dømt. Fordøm ikke, så skal dere ikke bli fordømt. Ettergi, så skal dere bli ettergitt.
42006038	Gi, så skal det bli gitt dere! Et godt mål, stappet, ristet og overfylt, skal bli gitt dere i fanget! For med det samme mål som dere har målt med, skal det måles igjen til dere.
42006039	Han sa også en lignelse til dem: Kan vel en blind lede en blind? Vil de ikke begge falle i grøften?
42006040	En disippel er ikke over sin mester, men enhver som er utlært, blir som sin mester.
42006041	Hvorfor ser du flisen i din brors øye, men bjelken i ditt eget øye blir du ikke var?
42006042	Hvordan kan du si til din bror: Bror, la meg trekke ut flisen i øyet ditt! - du som ikke ser bjelken i ditt eget øye? Hykler! Dra først bjelken ut av ditt eget øye! Så kan du se å dra ut flisen i din brors øye.
42006043	For det er ikke noe godt tre som bærer dårlig frukt. Heller ikke bærer et dårlig tre god frukt.
42006044	For hvert tre kjennes på sin egen frukt. En sanker jo ikke fiken av tistler, heller ikke plukker en druer fra tornebusker.
42006045	Et godt menneske bærer fram det som godt er, av hjertets gode forråd. Og et ondt menneske bærer fram det onde av sitt onde forråd. For det hjertet flyter over av, det taler hans munn.
42006046	Men hvorfor kaller dere meg Herre, Herre! - og gjør ikke det jeg sier?
42006047	Hver den som kommer til meg og hører mine ord og gjør etter dem - hvem han er lik, vil jeg vise dere:
42006048	Han er lik en mann som bygde et hus, og som gravde dypt ned og la grunnmuren på fjell. Da flommen kom, brøt strømmen imot huset, men greide ikke å rokke det, for det var godt bygd.
42006049	Men den som hører og ikke gjør etter det, er lik en mann som bygde et hus på bare marken, uten grunnmur. Strømmen brøt imot huset, og det falt straks sammen, og dette husets fall var stort.
42007001	Da han hadde avsluttet hele sin tale i folkets påhør, gikk han inn i Kapernaum.
42007002	En høvedsmann hadde en tjener som var syk og døden nær. Han satte denne tjeneren meget høyt.
42007003	Da han hørte om Jesus, sendte han noen av jødenes eldste til ham for å be ham komme og helbrede tjeneren hans.
42007004	Da de nå kom til Jesus, ba de ham innstendig og sa: Han er vel verd at du gjør dette for ham.
42007005	For han elsker vårt folk, og det er han som har bygd synagogen for oss.
42007006	Jesus gikk da med dem. Men da han ikke hadde langt igjen til huset, sendte høvedsmannen noen venner til ham og sa: Herre, gjør deg ikke umak! Jeg er ikke verdig til at du går inn under mitt tak.
42007007	Derfor aktet jeg meg heller ikke verdig til å gå til deg. Men si et ord, så blir gutten helbredet.
42007008	For også jeg er en mann som står under myndighet, og har soldater under meg igjen. Sier jeg til den ene: Gå! - så går han, og til en annen: Kom! - så kommer han, og til tjeneren min: Gjør dette! - så gjør han det.
42007009	Men da Jesus hørte dette, undret han seg over ham. Og han vendte seg til folket som fulgte ham, og sa: Jeg sier dere: Ikke engang i Israel har jeg funnet så stor en tro.
42007010	Og da de som var utsendt kom tilbake til huset, fant de tjeneren frisk.
42007011	Dagen etter skjedde det at han dro til en by som heter Nain. Mange av disiplene hans og mye folk gikk dit sammen med ham.
42007012	Da han nærmet seg byporten, se, da ble en død båret ut. Han var sin mors eneste sønn, og hun var enke. Mye folk fra byen var med henne.
42007013	Da Herren så henne, fikk han medynk med henne og sa til henne: Gråt ikke!
42007014	Så gikk han borttil og rørte ved båren. De som bar den, stanset, og han sa: Unge mann, jeg sier deg: Stå opp!
42007015	Da satte den døde seg opp og begynte å tale, og han ga ham til hans mor.
42007016	Alle ble da grepet av frykt, og de priste Gud og sa: En stor profet er reist opp iblant oss, og Gud har gjestet sitt folk.
42007017	Og dette ordet om ham kom ut i hele Judea og i hele landet der omkring.
42007018	Og Johannes’ disipler fortalte ham om alt dette. Da kalte Johannes to av disiplene sine til seg,
42007019	og han sendte dem til Herren for å spørre: Er du den som skal komme, eller skal vi vente en annen?
42007020	Mennene kom da til ham og sa: Døperen Johannes har sendt oss til deg og sier: Er du den som skal komme, eller skal vi vente en annen?
42007021	Nettopp da helbredet han mange for sykdommer og plager og onde ånder, og til mange blinde ga han synet.
42007022	Og Jesus svarte og sa til dem: Gå og fortell Johannes det som dere har sett og hørt: Blinde ser, lamme går, spedalske blir renset, døve hører, døde reises opp, og evangeliet forkynnes for fattige,
42007023	og salig er den som ikke tar anstøt av meg.
42007024	Da utsendingene fra Johannes var gått, begynte Jesus å tale til folket om Johannes: Hva var det dere dro ut i ørkenen for å se? - et siv som svaier i vinden?
42007025	Eller hvorfor gikk dere dit ut? For å se en mann kledd i fine klær? Se, de som går i praktfulle klær og lever i overflod, er i kongeslottene.
42007026	Eller hvorfor var det at dere dro dit ut? For å se en profet? Ja, jeg sier dere, endog mer enn en profet.
42007027	Det er om ham det er skrevet: Se, jeg sender min budbærer foran deg. Han skal rydde din vei for deg.
42007028	Jeg sier dere: Større profet enn Johannes er ingen blant dem som er født av kvinner. Men den minste i Guds rike er større enn han.
42007029	Og hele folket som hørte ham, også tollerne, ga Gud rett og lot seg døpe med Johannes’ dåp.
42007030	Men fariseerne og de lovlærde gjorde Guds råd til intet for seg og lot seg ikke døpe av ham.
42007031	Hvem skal jeg da sammenligne menneskene i denne slekt med? Hva er de lik?
42007032	De ligner barn som sitter på torget og roper til hverandre og sier: Vi spilte på fløyte for dere, men dere ville ikke danse! Vi sang sørgesanger, men dere ville ikke gråte!
42007033	For Johannes, døperen, er kommet, han verken eter brød eller drikker vin, og dere sier: Han er besatt av en ond ånd!
42007034	Menneskesønnen er kommet, han eter og drikker, og dere sier: Se for en storeter og vindrikker, tolleres og synderes venn!
42007035	Og visdommen er rettferdiggjort av alle sine barn.
42007036	En av fariseerne innbød ham da til å spise hos seg. Jesus kom til fariseerens hus og tok plass ved bordet.
42007037	Se, nå var det en kvinne der i byen som var en synderinne. Da hun fikk vite at Jesus lå til bords i fariseerens hus, kom hun dit med en alabastkrukke med salve.
42007038	Hun stilte seg bak Jesus, ved føttene hans, og gråt. Hun begynte å væte føttene hans med tårer og tørket dem med håret sitt, og hun kysset føttene hans mange ganger og salvet dem med salven.
42007039	Men da fariseeren som hadde innbudt ham, så dette, sa han ved seg selv: Var denne mannen en profet, da visste han hvem og hva slags kvinne det er som rører ved ham, at hun er en syndig kvinne.
42007040	Da svarte Jesus og sa til ham: Simon, jeg har noe å si deg. Og han sa: Mester, si det!
42007041	En pengeutlåner hadde to skyldnere. Den ene skyldte ham fem hundre denarer, den andre femti.
42007042	Men da de ikke hadde noe å betale med, etterga han dem begge gjelden. Hvem av dem vil elske ham mest?
42007043	Simon svarte og sa: Jeg antar, den som han etterga mest. Han sa til ham: Du dømte rett!
42007044	Så vendte han seg mot kvinnen og sa til Simon: Ser du denne kvinnen? Jeg kom inn i ditt hus, og du ga meg ikke vann til føttene. Men hun vætte føttene mine med tårer og tørket dem med håret sitt.
42007045	Du ga meg ikke noe kyss. Men hun har ikke holdt opp med å kysse føttene mine fra den stund jeg kom inn.
42007046	Du salvet ikke mitt hode med olje. Men hun salvet føttene mine med salve.
42007047	Derfor sier jeg deg: Hennes mange synder er henne forlatt, derfor elsker hun meget. Men den som lite er tilgitt, elsker lite.
42007048	Og han sa til henne: Dine synder er deg forlatt.
42007049	Da begynte de som var sammen med ham ved bordet å si ved seg selv: Hvem er denne, som endog tilgir synder?
42007050	Men han sa til kvinnen: Din tro har frelst deg. Gå bort i fred!
42008001	Og det skjedde i tiden som fulgte, at han dro omkring fra by til by og fra landsby til landsby og forkynte evangeliet om Guds rike. Og de tolv var med ham,
42008002	og likeså noen kvinner som var blitt helbredet for onde ånder og sykdommer: Maria, med tilnavnet Magdalena, som sju onde ånder var fart ut av,
42008003	Johanna, som var gift med Kusa, embetsmann hos Herodes, Susanna og mange andre, som tjente dem med det de eide.
42008004	Da det nå strømmet mye folk sammen, og de dro ut til ham fra landsbyene, sa han i en lignelse:
42008005	En såmann gikk ut for å så sitt såkorn. Og da han sådde, falt noe ved veien. Det ble tråkket ned, og himmelens fugler åt det opp.
42008006	Noe falt på steingrunn. Og da det vokste opp, visnet det, fordi det ikke hadde væte.
42008007	Noe falt midt iblant torner, og tornene vokste opp sammen med det og kvalte det.
42008008	Men noe falt i god jord. Det vokste opp og bar frukt, hundre foll. - Da han hadde sagt dette, ropte han ut: Den som har ører å høre med, han høre!
42008009	Men disiplene hans spurte ham hva denne lignelsen skulle bety.
42008010	Han sa da: Dere er det gitt å kjenne Guds rikes mysterier. Men til de andre gis det i lignelser, for at de skal se og ikke skjelne, og høre og ikke forstå.
42008011	Men dette er lignelsen: Såkornet er Guds ord.
42008012	De ved veien er de som hører, men så kommer djevelen og tar ordet bort fra deres hjerte, for at de ikke skal tro og bli frelst.
42008013	De på steingrunn er de som tar imot ordet med glede når de hører det. Men de har ingen rot. De tror til en tid, men i prøvelsens stund faller de fra.
42008014	Det som falt blant torner, er de som hører, og mens de vandrer fram, kveles de av bekymringer og rikdom og livets lyst, så de ikke bærer fullmoden frukt.
42008015	Men det i den gode jord, det er de som hører ordet og tar vare på det i et vakkert og godt hjerte, og bærer frukt i utholdenhet.
42008016	Ingen tenner et lys og skjuler det med et kar eller setter det under en seng. Han setter det i lysestaken, for at de som kommer inn, skal se lyset.
42008017	For ingenting er skjult som ikke skal bli åpenbart. Heller ikke er noe gjemt uten at det skal bli kjent og komme for dagen.
42008018	Se derfor til hvordan dere hører! For den som har, til ham skal det bli gitt. Men den som ikke har, skal bli fratatt selv det han synes å ha.
42008019	Hans mor og hans brødre kom til ham, men de kunne ikke nå fram til ham for folket.
42008020	Noen sa da til ham: Din mor og dine brødre står utenfor og vil gjerne få se deg.
42008021	Men han svarte og sa til dem: Min mor og mine brødre, det er de som hører Guds ord og gjør etter det.
42008022	Det skjedde en av dagene at han gikk ut i en båt, og disiplene hans med ham. Og han sa til dem: La oss sette over til den andre siden av sjøen! De la da ut fra land.
42008023	Mens de seilte, sovnet han. Da slo en kastevind ned på sjøen. Båten holdt på å fylles, og de var i fare.
42008024	De gikk da borttil og vekket ham, og sa: Mester, mester, vi går under! Men han sto opp og truet vinden og bølgene, og de la seg, og det ble blikk stille.
42008025	Han sa til dem: Hvor er deres tro? Men de var slått av frykt og undret seg, og sa til hverandre: Hvem er denne, som endog befaler over vindene og vannet, og de adlyder ham?
42008026	Så seilte de inn til Gerasener-landet, som ligger rett overfor Galilea.
42008027	Da han var steget i land, kom det imot ham en mann der fra byen. Han var besatt av onde ånder. I lengre tid hadde han ikke hatt klær på seg. Han bodde ikke i hus, men holdt til i gravene.
42008028	Han satte i et skrik da han fikk se Jesus. Han falt ned for ham og ropte med høy røst: Hva har jeg med deg å gjøre, Jesus, du Den Høyeste Guds Sønn? Jeg ber deg: Pin meg ikke!
42008029	For han befalte den urene ånden å fare ut av mannen. I lange tider hadde den hatt tak på ham. Han hadde vært under bevoktning, bundet med lenker og fotjern. Men han hadde sprengt lenkene, og den onde ånden hadde drevet ham ut i ørkenen.
42008030	Jesus spurte ham: Hva er ditt navn? Han svarte: Legion! For mange onde ånder var fart inn i ham.
42008031	Og de ba ham at han ikke skulle befale dem å fare ned i avgrunnen.
42008032	Men der i fjellet gikk det en stor svineflokk og beitet. Åndene ba ham om at han skulle la dem fare inn i svinene. Og det tillot han dem.
42008033	Da for de onde åndene ut av mannen og inn i svinene. Og hele flokken styrtet utfor stupet, ned i sjøen og druknet.
42008034	Men da gjeterne så det som skjedde, tok de flukten, og fortalte det i byen og i bygdene omkring.
42008035	Folk gikk da ut for å se hva som var hendt. De kom til Jesus og fant mannen som de onde åndene var fart ut av. Han satt ved Jesu føtter, påkledd og ved sans og samling. Og de ble forferdet.
42008036	De som hadde sett det, fortalte dem hvordan den besatte var blitt frelst.
42008037	Hele folkemengden i Gerasener-landet ba da Jesus om å dra bort fra dem. For stor frykt hadde grepet dem. Da gikk han i båten og vendte tilbake.
42008038	Mannen som de onde åndene var fart ut av, ba om å få være med ham. Men Jesus sendte ham bort og sa:
42008039	Gå hjem til ditt hus og fortell alt det Gud har gjort imot deg! Han gikk da av sted og forkynte i hele byen alt det Jesus hadde gjort for ham.
42008040	Da Jesus kom tilbake, tok folket imot ham, for alle ventet på ham.
42008041	Og se, det kom en mann som hette Jairus, som var forstander for synagogen. Han falt ned for Jesu føtter og ba ham om å komme hjem til sitt hus.
42008042	For han hadde en eneste datter, som var omkring tolv år gammel, og hun lå for døden. Men da han gikk av sted, trengte folkemengden seg inn på ham.
42008043	Og det var en kvinne som hadde hatt blødninger i tolv år. Hun hadde brukt til leger alt det hun skulle leve av, men kunne ikke bli helbredet av noen.
42008044	Hun kom nå bakfra og rørte ved minnedusken på kappen hans. Og straks stanset blødningen.
42008045	Og Jesus sa: Hvem var det som rørte ved meg? Men da alle nektet, sa Peter og de som var med ham: Mester! Folkemengden trykker og trenger deg jo!
42008046	Men Jesus sa: Noen rørte ved meg, for jeg kjente at en kraft gikk ut fra meg.
42008047	Da nå kvinnen så at det ikke var skjult, kom hun skjelvende fram. Hun falt ned for ham, og mens alle hørte på, fortalte hun hvorfor hun hadde rørt ved ham, og hvordan hun straks var blitt helbredet.
42008048	Han sa til henne: Datter, din tro har frelst deg. Gå bort i fred!
42008049	Mens han ennå talte, kom en fra synagogeforstanderens hus og sa: Din datter er død. Umak ikke Mesteren mer!
42008050	Men Jesus hørte det og sa til ham: Frykt ikke, bare tro, så skal hun bli frelst.
42008051	Da han gikk inn i huset, lot han ingen bli med seg inn uten Peter, Johannes og Jakob, og barnets far og mor.
42008052	Alle gråt og jamret over henne. Men han sa: Gråt ikke! Hun er ikke død, hun sover.
42008053	Og de lo av ham, for de visste at hun var død.
42008054	Men han tok henne ved hånden og ropte: Barn, stå opp!
42008055	Og hennes ånd vendte tilbake. Hun reiste seg straks opp, og Jesus bød dem gi henne noe å spise.
42008056	Hennes foreldre var helt ute av seg av undring. Men han bød dem at de ikke skulle tale til noen om det som var skjedd.
42009001	Han kalte sammen de tolv og ga dem makt og myndighet over alle onde ånder, og til å helbrede sykdommer.
42009002	Han sendte dem ut for å forkynne Guds rike og helbrede syke.
42009003	Han sa til dem: Ta ikke noe med på veien, verken stav eller sekk eller brød eller penger! Heller ikke skal dere ha to kapper hver.
42009004	I det huset hvor dere tar inn, skal dere bli, og derfra skal dere dra videre.
42009005	Men er det noen som ikke vil ta imot dere, så gå ut fra den byen. Og dere skal riste støvet av føttene til et vitnesbyrd mot dem.
42009006	De gikk så ut og dro fra by til by, og de forkynte evangeliet og helbredet folk overalt.
42009007	Fjerdingsfyrsten Herodes fikk høre om alt det som skjedde. Han ble meget usikker, fordi det ble sagt av noen at Johannes var reist opp fra de døde.
42009008	Men andre sa at Elia hadde vist seg, andre igjen at en av profetene, en av de gamle, var stått opp.
42009009	Og Herodes sa: Johannes lot jeg halshogge, men hvem er så han som jeg hører slike ting om? Og han søkte å få se ham.
42009010	Apostlene kom tilbake og fortalte ham alt det de hadde gjort. Han tok dem da med seg og dro seg tilbake for å være for seg selv ved en by som heter Betsaida.
42009011	Men folket fikk vite det og fulgte etter ham. Han tok vel imot dem og talte til dem om Guds rike. Og han helbredet dem som trengte legedom.
42009012	Men dagen begynte å helle. De tolv kom da til ham og sa: Send folket fra deg så de kan gå bort til landsbyene og bygdene her omkring, hvor de kan ta inn og få seg mat. For her er vi på et øde sted.
42009013	Han sa da til dem: Dere skal gi dem mat! Men de sa: Vi har ikke mer enn fem brød og to fisker, hvis vi da ikke skulle gå bort og kjøpe mat til hele denne folkemengden!
42009014	For det var omkring fem tusen menn. Da sa han til disiplene sine: La dem sette seg i flokker på omkring femti.
42009015	De gjorde så, og fikk alle til å sette seg ned.
42009016	Og han tok de fem brødene og de to fiskene, så opp mot himmelen og ba velsignelsesbønnen over dem. Og han brøt dem og ga til disiplene for at de skulle dele ut til folket.
42009017	Og alle spiste og ble mette. Da de samlet opp de stykkene som var blitt til overs etter dem, ble det tolv kurver.
42009018	Det skjedde en gang at han var alene i bønn, og disiplene var sammen med ham. Da spurte han dem: Hvem sier folk at jeg er?
42009019	De svarte og sa: Johannes døperen, andre sier Elia, andre igjen at en profet, en av de gamle, er stått opp.
42009020	Han sa til dem: Men dere, hvem sier dere at jeg er? Da svarte Peter og sa: Guds Messias.
42009021	Men han forbød dem strengt å si dette til noen.
42009022	Og han sa: Menneskesønnen må lide meget og bli forkastet av de eldste og yppersteprestene og de skriftlærde. Han skal bli slått i hjel, og på den tredje dagen skal han reises opp.
42009023	Han sa til alle: Om noen vil komme etter meg, da må han fornekte seg selv og hver dag ta sitt kors opp og følge meg.
42009024	For den som vil berge sitt liv, skal miste det. Men den som mister sitt liv for min skyld, han skal berge det.
42009025	For hva gagner det et menneske om han vinner hele verden, men mister seg selv eller tar skade på seg selv?
42009026	For den som skammer seg ved meg og mine ord, ham skal også Menneskesønnen skamme seg ved når han kommer i sin og Faderens og de hellige englers herlighet.
42009027	Jeg sier dere for sant: Noen av dem som står her, skal ikke smake døden før de ser Guds rike!
42009028	Omkring åtte dager etter at han hadde sagt dette, skjedde det at han tok med seg Peter, Johannes og Jakob og gikk opp i fjellet for å be.
42009029	Og mens han ba, ble hans ansikt annerledes å se til, og klærne hans ble skinnende hvite.
42009030	Og se, to menn samtalte med ham. Det var Moses og Elia.
42009031	De viste seg i herlighet og talte om hans bortgang, som han skulle fullbyrde i Jerusalem.
42009032	Peter og de som var med ham, var tynget av søvn. Men da de ble fullt våkne, så de hans herlighet og de to mennene som sto sammen med ham.
42009033	Og det skjedde, idet mennene skulle skilles fra ham, at Peter sa til Jesus: Mester, det er godt at vi er her! La oss bygge tre hytter, en til deg, en til Moses og en til Elia. - Han visste ikke hva han sa.
42009034	Mens han talte, kom det en sky og overskygget dem, og de ble forferdet da de kom inn i skyen.
42009035	Og det kom en røst ut fra skyen: Dette er min Sønn, den utvalgte. Hør ham!
42009036	Da røsten kom, så de ingen uten Jesus alene. - De tidde stille og fortalte ingen i de dager noe av det de hadde sett.
42009037	Det skjedde dagen etter, da de kom ned fra fjellet, at en stor folkemengde kom ham i møte.
42009038	Og se, en mann i mengden ropte ut og sa: Mester, jeg ber deg: Se til sønnen min, for han er min eneste!
42009039	Se, en ånd griper ham så han brått setter i et skrik, og den sliter i ham så han fråder. Det er bare så vidt den slipper ham, og ille farer den da med ham.
42009040	Jeg ba disiplene dine at de skulle drive den ut, men de maktet det ikke.
42009041	Jesus svarte og sa: Du vantro og vrange slekt! Hvor lenge skal jeg være hos dere og tåle dere? Før sønnen din hit.
42009042	Men før gutten var kommet fram, rev og slet den onde ånden i ham. Men Jesus truet den urene ånden. Han helbredet gutten og ga ham tilbake til hans far.
42009043	Alle var ute av seg av undring over Guds storhet. Men mens alle undret seg over alt det han gjorde, sa han til disiplene sine:
42009044	Gjem disse ordene i deres ører: Menneskesønnen skal bli overgitt i menneskers hender.
42009045	Men de skjønte ikke dette ordet, det var skjult for dem, så de ikke kunne fatte det. Og de fryktet for å spørre ham om det han hadde sagt.
42009046	Men det kom opp en tanke blant dem om hvem som vel kunne være den største av dem.
42009047	Men Jesus visste hva for tanker de hadde i sitt hjerte, og han tok et lite barn og stilte det ved siden av seg.
42009048	Og han sa til dem: Den som tar imot dette lille barnet for mitt navns skyld, tar imot meg. Og den som tar imot meg, tar imot ham som har sendt meg. For den som er den minste iblant dere alle, han er stor!
42009049	Da svarte Johannes og sa: Mester, vi så en som drev ut onde ånder i ditt navn, og vi forbød ham det, fordi han ikke er i følge med oss.
42009050	Men Jesus sa til ham: Forby det ikke! For den som ikke er imot dere, er for dere.
42009051	Og det skjedde da det led mot tiden da han skulle opptas, da vendte han sitt ansikt mot Jerusalem for å gå dit.
42009052	Han sendte bud foran seg. De dro av sted og kom inn i en samaritansk by for å gjøre i stand for ham.
42009053	Men der ville de ikke ta imot ham, fordi hans ansikt var vendt mot Jerusalem.
42009054	Da disiplene hans, Jakob og Johannes, så det, sa de: Herre, vil du at vi skal by ild fare ned fra himmelen og fortære dem, slik som Elia gjorde?
42009055	Men han vendte seg om og talte strengt til dem og sa: Dere vet ikke hva ånd dere er av.
42009056	For Menneskesønnen er ikke kommet for å ødelegge menneskeliv, men for å frelse. Og de dro til en annen by.
42009057	Mens de gikk videre på veien, sa en til ham: Jeg vil følge deg hvor du så går!
42009058	Jesus sa til ham: Revene har huler, himmelens fugler har reder, men Menneskesønnen har ikke det han kan helle sitt hode til.
42009059	Men til en annen sa han: Følg meg! Han sa: Herre, la meg først få lov til å gå bort og begrave min far.
42009060	Men Jesus sa til ham: La de døde begrave sine døde. Gå du av sted og forkynn Guds rike.
42009061	Det var også en annen som sa: Jeg vil følge deg, Herre. Men la meg først få lov til å si farvel til dem der hjemme.
42009062	Men Jesus sa til ham: Ingen som legger hånden sin på plogen og ser seg tilbake, er skikket for Guds rike.
42010001	Senere utpekte Herren sytti andre og sendte dem ut foran seg, to og to, til hver by og hvert sted hvor han selv skulle komme.
42010002	Han sa til dem: Høsten er stor, men arbeiderne få. Be derfor høstens herre at han vil drive arbeidere ut til sin høst!
42010003	Gå av sted. Se, jeg sender dere som lam midt iblant ulver.
42010004	Bær ikke pung, ikke sekk, ikke sko. Gi dere ikke i snakk med folk langs veien.
42010005	Når dere kommer inn i et hus, så si først: Fred være med dette hus!
42010006	Og er det et fredens barn der, så skal deres fred hvile over ham, men hvis ikke skal den vende tilbake til dere.
42010007	Bli i det huset, og et og drikk det de byr dere, for arbeideren er sin lønn verd. Flytt ikke fra hus til hus.
42010008	Når dere kommer inn i en by og de tar imot dere, så kan dere ete det som blir satt fram for dere.
42010009	Helbred de syke i byen, og si til dem: Guds rike er kommet nær til dere!
42010010	Men hvor dere kommer inn i en by og de ikke tar imot dere, der skal dere gå ut på byens gater og si:
42010011	Til og med støvet fra byen deres, som er blitt hengende ved føttene våre, børster vi av mot dere. Men det skal dere vite, at Guds rike er kommet nær.
42010012	Jeg sier dere: Det skal gå Sodoma tåleligere på den dagen enn den byen!
42010013	Ve deg, Korasin! Ve deg, Betsaida! For dersom de kraftige gjerningene som er gjort i dere, hadde skjedd i Tyrus og Sidon, da ville de forlengst ha omvendt seg og sittet i sekk og aske!
42010014	Men Tyrus og Sidon skal få det tåleligere i dommen enn dere!
42010015	Og du, Kapernaum, som er blitt opphøyet til himmelen! Til dødsriket skal du bli nedstøtt.
42010016	Den som hører dere, hører meg, og den som forkaster dere, forkaster meg. Men den som forkaster meg, forkaster ham som har sendt meg.
42010017	De sytti kom glade tilbake og sa: Herre, til og med de onde åndene adlyder oss i ditt navn!
42010018	Da sa han til dem: Jeg så Satan falle ned fra himmelen som et lyn.
42010019	Se, jeg har gitt dere makt til å trå på slanger og skorpioner og over alt fiendens velde, og ingen ting skal skade dere.
42010020	Men gled dere ikke over dette at åndene er dere lydige! Gled dere heller over at navnene deres er innskrevet i himmelen!
42010021	I samme stund frydet han seg i Den Hellige Ånd og sa: Jeg priser deg, Far, himmelens og jordens Herre, fordi du har skjult dette for vise og forstandige, og åpenbart det for umyndige. Ja, Far, for slik skjedde det som var til velbehag for deg.
42010022	Alle ting er overgitt til meg av min Far. Ingen kjenner til hvem Sønnen er, uten Faderen, og hvem Faderen er, uten Sønnen og den som Sønnen vil åpenbare det for.
42010023	Da han var alene med disiplene, vendte han seg til dem og sa: Salige er de øynene som ser det dere ser!
42010024	For jeg sier dere: Mange profeter og konger har ønsket å se det som dere ser, men fikk ikke se det, og høre det som dere hører, men fikk ikke høre det!
42010025	Og se, en lovkyndig sto fram og fristet ham og sa: Mester, hva skal jeg gjøre for å arve evig liv?
42010026	Han sa til ham: Hva står skrevet i loven? Hvordan leser du?
42010027	Han svarte og sa: Du skal elske Herren din Gud av hele ditt hjerte og av hele din sjel og av all din kraft og av all din forstand, og din neste som deg selv!
42010028	Da sa han til ham: Du svarte rett. Gjør dette, så skal du leve!
42010029	Men han ville rettferdiggjøre seg selv og sa til Jesus: Og hvem er min neste?
42010030	Jesus tok opp dette og sa: En mann gikk fra Jerusalem ned til Jeriko, og han falt blant røvere. De både kledde av ham og slo ham og gikk bort og lot ham ligge igjen halvdød.
42010031	Nå traff det seg slik at en prest dro ned samme veien, og han så mannen og gikk forbi.
42010032	Likeså kom en levitt til stedet og så ham og gikk forbi.
42010033	Men en samaritan som var på reise, kom også dit mannen lå. Og da han så ham, fikk han inderlig medynk med ham.
42010034	Han gikk bort til ham og forbandt sårene hans og helte olje og vin i dem. Og han løftet ham opp på sitt eget dyr og førte ham til et herberge og pleiet ham.
42010035	Neste dag tok han fram to denarer, ga dem til verten og sa: Plei ham! Og hva mer du måtte legge ut, det skal jeg betale deg igjen når jeg kommer tilbake.
42010036	Hvem av disse tre synes du nå viste seg som en neste for ham som var falt blant røvere?
42010037	Han sa: Den som viste barmhjertighet mot ham. Da sa Jesus til ham: Gå du bort og gjør likeså!
42010038	Mens de var på vandring, kom han inn i en landsby, og en kvinne ved navn Marta tok imot ham i sitt hus.
42010039	Hun hadde en søster som hette Maria. Hun satte seg ved Jesu føtter og lyttet til hans ord.
42010040	Men Marta var travelt opptatt med alt som skulle stelles i stand. Hun gikk da bort til dem og sa: Herre, bryr du deg ikke om at søsteren min har latt meg bli alene med å tjene deg? Si da til henne at hun skal hjelpe meg!
42010041	Men Herren svarte og sa til henne: Marta, Marta! Du gjør deg strev og uro med mange ting.
42010042	Men ett er nødvendig. Maria har valgt den gode del, som ikke skal bli tatt fra henne.
42011001	Det skjedde at han var et sted og ba. Da han holdt opp, sa en av disiplene hans til ham: Herre, lær oss å be, slik som Johannes lærte disiplene sine.
42011002	Han sa da til dem: Når dere ber, skal dere si: Fader vår, du som er i himmelen. Helliget vorde ditt navn. Komme ditt rike. Skje din vilje, som i himmelen, så òg på jorden.
42011003	Gi oss hver dag vårt daglige brød.
42011004	Og forlat oss våre synder, for også vi tilgir hver den som står i skyld til oss. Og led oss ikke inn i fristelse, men fri oss fra det onde.
42011005	Og han sa til dem: Sett at en av dere har en venn og kommer til ham midt på natten og sier til ham: Venn, lån meg tre brød!
42011006	For en venn av meg er kommet til meg fra reise, og jeg har ikke noe å sette fram for ham.
42011007	Skulle da han der inne svare: Bry meg ikke! Døren er alt stengt, og småbarna mine er i seng med meg. Jeg kan ikke stå opp og gi deg det.
42011008	Jeg sier dere: Om han ikke står opp og gir ham det fordi han er hans venn, så vil han stå opp fordi han er så pågående, og gi ham alt det han trenger.
42011009	Og jeg sier dere: Be, så skal dere få. Let, så skal dere finne. Bank på, så skal det lukkes opp for dere.
42011010	For hver den som ber, han får. Og den som leter, han finner. Og den som banker på, for ham skal det lukkes opp.
42011011	Hvem av dere som er far, vil gi sønnen sin en stein når han ber om et brød? Eller når han ber om en fisk, gi ham en orm i stedet for fisken?
42011012	Eller når han ber om et egg, gi ham en skorpion?
42011013	Hvis da dere som er onde, vet å gi barna deres gode gaver, hvor mye mer skal da den himmelske Far gi Den Hellige Ånd til dem som ber ham.
42011014	Han drev ut en ond ånd, og den var stum. Men det skjedde da den onde ånden var fart ut, da talte den stumme. Og folket undret seg.
42011015	Men noen av dem sa: Det er ved Be’elsebul, de onde ånders fyrste, han driver de onde åndene ut.
42011016	Andre igjen fristet ham og krevde et tegn fra himmelen av ham.
42011017	Men han visste hva de tenkte, og sa til dem: Hvert rike som kommer i strid med seg selv, blir lagt øde, og hus faller på hus.
42011018	Men om nå Satan er kommet i strid med seg selv, hvordan kan da hans rike bli stående? Dere sier jo at det er ved Be’elsebul jeg driver de onde åndene ut!
42011019	Men er det ved Be’elsebul jeg driver de onde åndene ut, ved hvem er det da deres egne sønner driver dem ut? Derfor skal de være deres dommere!
42011020	Men er det ved Guds finger jeg driver de onde åndene ut, da er jo Guds rike kommet til dere.
42011021	Når den sterke med våpen vokter sin egen gård, får eiendommen hans være i fred.
42011022	Men når en som er sterkere enn han, kommer over ham og overvinner ham, da tar han fra ham våpnene hans, som han hadde satt sin lit til, og byttet hans deler han ut.
42011023	Den som ikke er med meg, han er imot meg. Og den som ikke samler med meg, han sprer.
42011024	Når den urene ånden er fart ut av et menneske, går den gjennom tørre trakter og søker hvile. Når den ikke finner det, sier den: Jeg vil vende tilbake til huset mitt som jeg for ut av.
42011025	Og når den kommer dit, finner den det feid og pyntet.
42011026	Da går den bort og tar med seg sju andre ånder, verre enn den selv. De går inn og bor der. Og for det mennesket blir det siste verre enn det første.
42011027	Som han sa dette, skjedde det at en kvinne i mengden ropte til ham: Salig er det morsliv som har båret deg, og det bryst som du har diet!
42011028	Men han sa: Ja, salige er de som hører Guds ord og tar vare på det!
42011029	Da nå folket strømmet til, tok han til orde: Denne slekt er en ond slekt. Den krever tegn, og tegn skal ikke gis den, uten Jona-tegnet.
42011030	For likesom Jona ble et tegn for folket i Ninive, slik skal også Menneskesønnen bli det for denne slekt.
42011031	Dronningen fra syden skal stå opp i dommen sammen med mennene av denne slekt, og fordømme dem. For hun kom fra jordens ende for å høre Salomos visdom - og se, her er mer enn Salomo!
42011032	Ninives menn skal stå opp i dommen sammen med denne slekt, og fordømme den. For de omvendte seg ved Jonas forkynnelse, og se, her er mer enn Jona!
42011033	Ingen tenner et lys og setter det i kjelleren eller under et kar, men i lysestaken, for at de som kommer inn, kan se skinnet av det.
42011034	Øyet er legemets lys. Når ditt øye er friskt, da er også hele ditt legeme opplyst. Men er det sykt, er også ditt legeme mørkt.
42011035	Se da til at lyset i deg ikke er mørke!
42011036	Hvis altså hele ditt legeme er lyst, og ikke har noen del som er mørk, da vil det være så helt opplyst som når lampen lyser på deg med strålende skinn.
42011037	Da han hadde talt, ba en fariseer ham om å ete hos seg, og Jesus gikk inn og satte seg til bords.
42011038	Men da fariseeren så at han ikke vasket seg først, før måltidet, undret han seg.
42011039	Men Herren sa til ham: Nå, dere fariseere! Dere renser beger og fat utvendig. Men innvendig er dere fulle av rov og ondskap.
42011040	Dårer! Han som skapte det utvendige, har han ikke også skapt det som er innvendig?
42011041	Men gi det som er inni, til almisse, og se, da er alt rent for dere!
42011042	Men ve dere, fariseere! For dere gir tiende av mynte og rute og alle slags hagevekster, og forsømmer rettferd og kjærlighet til Gud. Dette burde gjøres og det andre ikke lates ugjort.
42011043	Ve dere, fariseere! For dere elsker de fremste setene i synagogene og vil gjerne at folk skal hilse på dere på torget.
42011044	Ve dere! For dere er likesom ukjennelige graver, som menneskene går omkring på uten å vite det.
42011045	Da tok en av de lovkyndige til orde og sa til ham: Mester! Når du sier dette, krenker du også oss.
42011046	Men han sa: Ve også over dere lovkyndige! For dere lesser tunge byrder på menneskene, byrder som de vanskelig kan bære, og selv rører dere ikke byrdene med en finger!
42011047	Ve dere, fordi dere bygger gravmæler for profetene, de som deres fedre slo i hjel!
42011048	Altså gir dere vitnesbyrd og samtykke til deres fedres gjerninger. For de slo i hjel, og dere bygger!
42011049	Derfor har Guds visdom sagt: Jeg vil sende til dem profeter og apostler. Noen av dem skal de slå i hjel, og noen skal de forfølge,
42011050	for at alle profeters blod, som er utøst fra verdens grunnvoll ble lagt, skal bli krevd av denne slekt,
42011051	fra Abels blod til Sakarjas blod, han som ble drept mellom alteret og templet. Ja, sier jeg dere, av denne slekt skal det bli krevd.
42011052	Ve dere lovkyndige! For dere har tatt kunnskapens nøkkel. Selv har dere ikke gått inn, og dem som var i ferd med å gå inn, har dere hindret.
42011053	Da han var kommet ut derfra, begynte de skriftlærde og fariseerne å trenge hardt inn på ham og spørre ham ut om mange ting.
42011054	For de lurte på ham for å fange ham i noe av det han sa.
42012001	Imens hadde folket samlet seg i tusenvis, så de holdt på å trå hverandre ned. Da begynte Jesus å tale, først og fremst til disiplene sine: Ta dere i vare for fariseernes surdeig, som er hykleri.
42012002	Men ikke noe er tildekket som ikke skal bli åpenbart, og intet er skjult som ikke skal bli kjent.
42012003	Derfor skal alt det som dere sier i mørket, bli hørt i lyset. Og det som dere hvisket noen i øret inne i kamrene, skal bli ropt ut på hustakene.
42012004	Men til dere, mine venner, sier jeg: Frykt ikke for dem som slår legemet i hjel og deretter ikke kan gjøre mer.
42012005	Jeg skal vise dere hvem dere skal frykte: Frykt for ham som har makt til å slå i hjel og til deretter å kaste i helvete. Ja, sier jeg dere: Ham skal dere frykte.
42012006	Selges ikke fem spurver for to skilling? Og ikke én av dem er glemt hos Gud.
42012007	Men til og med hvert hår dere har på hodet, er talt. Frykt ikke! Dere er mer enn mange spurver.
42012008	Jeg sier dere: Hver den som bekjenner meg for menneskene, ham skal også Menneskesønnen kjennes ved for Guds engler.
42012009	Men den som fornekter meg for menneskene, han skal bli fornektet for Guds engler.
42012010	Og hver den som taler et ord mot Menneskesønnen, han skal få forlatelse. Men den som spotter Den Hellige Ånd, skal ikke få forlatelse.
42012011	Men når de fører dere fram i synagogene og for øvrigheter og myndigheter, så vær ikke bekymret for hvordan eller hva dere skal forsvare dere med, eller hva dere skal si.
42012012	For Den Hellige Ånd skal lære dere i samme stund hva som bør sies.
42012013	En i mengden sa da til ham: Mester, si til min bror at han skal skifte arven med meg!
42012014	Men han sa til ham: Menneske! Hvem har satt meg til å dømme eller skifte mellom dere?
42012015	Han sa til dem: Se til å ta dere i vare for all havesyke! For ingen har sitt liv av sin eiendom, selv om han har overflod.
42012016	Han fortalte dem så en lignelse og sa: En rik mann fikk stor avling av jorden sin.
42012017	Da tenkte han ved seg selv: Hva skal jeg gjøre? Jeg har jo ikke rom nok til å samle avlingen min i.
42012018	Og han sa: Dette vil jeg gjøre: Jeg vil rive ned låvebygningene mine og bygge større. Der vil jeg samle hele min avling og mitt gods.
42012019	Så vil jeg si til min sjel: Sjel! du har mye godt liggende for mange år. Slå deg til ro - et, drikk, vær glad!
42012020	Men Gud sa til ham: Du dåre! I denne natt kreves din sjel av deg. Hvem skal så ha det du har samlet?
42012021	Slik er det med den som samler seg skatter og ikke er rik i Gud.
42012022	Og han sa til disiplene: Derfor sier jeg dere: Vær ikke bekymret for livet, hva dere skal ete, heller ikke for kroppen - hva dere skal kle dere med!
42012023	For livet er mer enn maten og kroppen mer enn klærne.
42012024	Legg merke til ravnene! De verken sår eller høster, de har verken matbod eller låve, og Gud før dem likevel. Hvor mye mer er ikke dere verd enn fuglene!
42012025	Og hvem av dere kan med all sin bekymring legge en alen til sin livslengde?
42012026	Makter dere da ikke engang det minste, hvorfor er dere da bekymret for det andre?
42012027	Gi akt på liljene, hvordan de vokser! De arbeider ikke, de spinner ikke. Men jeg sier dere: Selv ikke Salomo i all sin herlighet var kledd som en av dem!
42012028	Men kler Gud slik gresset på marken, det som står i dag og i morgen kastes i ovnen, hvor mye mer skal han da kle dere, dere lite troende!
42012029	Og søk ikke etter hva dere skal ete og hva dere skal drikke, og la ikke tankene deres fare hit og dit.
42012030	For alt dette søker hedningene i verden etter. Men deres Far vet at dere trenger alt dette.
42012031	Men søk hans rike, så skal dere få dette i tillegg!
42012032	Frykt ikke, du lille hjord! For det har behaget deres Far å gi dere riket.
42012033	Selg det dere eier, og gi det som almisser! Gjør dere pengepunger som ikke eldes, skaff dere en uforgjengelig skatt i himmelen, der hvor ingen tyv kommer til, og møll ikke tærer.
42012034	For hvor din skatt er, der vil også ditt hjerte være.
42012035	La hoftene være ombundet og lampene brennende!
42012036	Og vær dere som folk som venter på sin herre når han vender hjem fra bryllupet, for at de kan åpne for ham straks han kommer og banker på.
42012037	Salige er de tjenere som Herren finner våkne når han kommer! Sannelig sier jeg dere: Han skal binde opp om seg og la dem gå til bords og selv komme og tjene dem.
42012038	Og om han kommer i den annen eller tredje vakt og finner det slik - salige er de!
42012039	Men dette skal dere vite: Dersom husbonden visste i hvilken time tyven kom, da ville han ikke la ham bryte inn i huset sitt.
42012040	Vær da også dere rede! For Menneskesønnen kommer i den time dere ikke tenker.
42012041	Da sa Peter til ham: Herre, er det til oss du taler denne lignelsen, eller også til alle andre?
42012042	Og Herren sa: Hvem er da den tro og kloke forvalter, som herren skal sette over husfolket sitt for å gi dem deres mat i rette tid?
42012043	Salig er den tjener som herren finner i ferd med å gjøre dette når han kommer.
42012044	Sannelig sier jeg dere: Han skal sette ham over alt han eier!
42012045	Men dersom denne tjeneren sier i sitt hjerte: Min herre dryger med å komme! - og han gir seg til å slå tjenerne og pikene og ete og drikke og fylle seg,
42012046	da skal denne tjenerens herre komme en dag da han ikke venter det og i en time som han ikke vet. Og han skal hogge ham ned og gi ham del med de vantro.
42012047	Den tjener som kjente sin herres vilje og ikke stelte i stand eller gjorde etter hans vilje, skal få mange slag.
42012048	Men den som ikke kjente den, og gjorde det som fortjente slag, han skal få færre slag. Hver den som mye er gitt, av ham skal mye kreves. Og den som har fått mye betrodd, av ham skal dess mer fordres.
42012049	Ild er jeg kommet for å kaste på jorden, og hvor jeg skulle ønske at den alt var tent!
42012050	Men en dåp har jeg å døpes med, og hvor jeg gruer til den er fullført!
42012051	Tror dere jeg er kommet for å gi fred på jorden? Nei, sier jeg dere, men strid!
42012052	For fra nå av skal fem i et hus være i strid med hverandre, tre mot to og to mot tre.
42012053	Far skal stå i strid mot sønn, og sønn mot far, mor mot datter og datter mot mor, svigermor mot svigerdatter og svigerdatter mot svigermor.
42012054	Og han sa til folket: Når dere ser en sky stige opp i vest, sier dere straks: Det kommer regn! Og slik skjer det.
42012055	Og når dere ser at det blåser fra sør, sier dere: Det blir varmt! Og det blir slik.
42012056	Hyklere! Jordens og himmelens utseende vet dere å tyde. Hvorfor kan dere da ikke tyde denne tiden?
42012057	Og hvorfor dømmer dere ikke av dere selv hva som er rett?
42012058	For når du går til øvrigheten med din motpart, så gjør deg umak med å komme overens med ham mens du ennå er på veien, for at han ikke skal dra deg for dommeren, og dommeren overgi deg til vokteren, og vokteren kaste deg i fengsel.
42012059	Jeg sier deg: Du skal slett ikke komme ut derfra før du har betalt til siste øre.
42013001	På den tiden kom det noen og fortalte ham om de galileerne som Pilatus hadde drept, så blodet deres hadde blandet seg med blodet av slaktofrene som de bar fram.
42013002	Han svarte og sa til dem: Mener dere at disse galileerne var syndere fremfor alle andre galileere, siden de har lidd dette?
42013003	Nei, sier jeg dere! Men hvis dere ikke omvender dere, så skal dere alle omkomme på samme måten.
42013004	Eller de atten som tårnet ved Siloa falt ned over og drepte - mener dere at de var skyldige fremfor alle mennesker som bor i Jerusalem?
42013005	Nei, sier jeg dere! Men hvis dere ikke omvender dere, skal dere alle omkomme på samme vis.
42013006	Han sa denne lignelsen: En mann hadde et fikentre plantet i vingården sin. Og han kom og lette etter frukt på det, men fant ingen.
42013007	Han sa da til vingårdsmannen: Se, i tre år har jeg nå kommet og lett etter frukt på dette fikentreet, men ikke funnet noe. Hogg det ned. Hvorfor skal det stå her og utarme jorden?
42013008	Men han svarte og sa til ham: Herre, la det få stå også dette året, til jeg får spadd opp rundt det og gjødslet det.
42013009	Kanskje bærer det da frukt neste år. Gjør det ikke det, så får du hogge det ned.
42013010	En sabbat holdt han på å lære folket i en av synagogene.
42013011	Og se, det var en kvinne der som hadde hatt en vanmaktsånd i atten år. Hun var krumbøyd og kunne ikke rette seg opp.
42013012	Da Jesus så henne, kalte han henne til seg og sa til henne: Kvinne, du er løst fra din vanmakt.
42013013	Han la hendene på henne, og straks rettet hun seg opp og priste Gud.
42013014	Da tok synagogeforstanderen til orde - han var harm fordi Jesus helbredet på sabbaten - og han sa til folket: Det er seks dager til å arbeide på, kom derfor på dem og bli helbredet, og ikke på sabbaten.
42013015	Men Herren svarte ham og sa: Hyklere! Løser ikke hver av dere oksen eller eselet fra krybben på sabbaten og leier dem ut så de får drikke?
42013016	Men denne, en Abrahams datter, som Satan har bundet, tenk i atten år, skulle ikke hun bli løst av dette båndet på sabbatsdagen?
42013017	Da han sa dette, ble alle motstanderne hans gjort til skamme, og hele folket gledet seg over alle de herlige ting som skjedde ved ham.
42013018	Så sa han: Hva er Guds rike likt, og hva skal jeg ligne det med?
42013019	Det er likt et sennepsfrø som en mann tok og sådde i hagen sin. Det vokste og ble til et tre, og himmelens fugler bygde rede i greinene.
42013020	Og igjen sa han: Hva skal jeg ligne Guds rike med?
42013021	Det er likt en surdeig som en kvinne tok og skjulte i tre kar mel, til alt var gjennomsyret.
42013022	På sin vandring mot Jerusalem dro han gjennom byer og landsbyer og lærte.
42013023	En sa da til ham: Herre, er det få som blir frelst? Men han sa til dem:
42013024	Strid for å komme inn gjennom den trange døren! For mange, sier jeg dere, skal søke å komme inn og ikke være i stand til det.
42013025	Når husbonden først har reist seg og stengt døren, begynner dere å stå utenfor og banke på døren og si: Herre, lukk opp for oss! Og han skal svare og si til dere: Jeg vet ikke hvor dere er fra.
42013026	Da begynner dere å si: Vi åt og drakk for øynene dine, og du lærte på gatene våre.
42013027	Men han skal svare: Jeg sier dere: Jeg vet ikke hvor dere er fra. Gå bort fra meg, alle dere som gjorde urett.
42013028	Dere skal gråte og skjære tenner når dere får se Abraham og Isak og Jakob og alle profetene i Guds rike, mens dere selv er kastet utenfor.
42013029	Og de skal komme fra øst og vest og fra nord og sør og sitte til bords i Guds rike.
42013030	Og se, noen av de siste skal bli de første, og noen av de første skal bli de siste!
42013031	I samme stund kom noen fariseere til ham og sa: Ta av sted og dra bort herfra, for Herodes vil drepe deg!
42013032	Han sa til dem: Gå og si til den reven: Se, jeg driver ut onde ånder og helbreder syke i dag og i morgen, og den tredje dagen blir jeg ferdig.
42013033	Men i dag og i morgen og dagen etter må jeg vandre videre, for det går ikke an at en profet mister livet utenfor Jerusalem!
42013034	Jerusalem! Jerusalem! Du som slår i hjel profetene og steiner dem som blir sendt til deg. Hvor ofte jeg ville samle dine barn, som en høne samler kyllingene under vingene sine. Men dere ville ikke.
42013035	Se, huset deres skal bli overlatt tomt til dere. Sannelig sier jeg dere: Dere skal ikke se meg før den tiden kommer da dere sier: Velsignet være han som kommer i Herrens navn!
42014001	Det skjedde at han på en sabbat var kommet inn i huset til en av de øverste fariseerne for å holde måltid. Og de voktet nøye på ham.
42014002	Og se, en mann som hadde vattersott, sto foran ham.
42014003	Jesus tok da til orde og sa til de lovkyndige og fariseerne: Er det tillatt å helbrede på sabbaten, eller er det ikke?
42014004	Men de tidde. Da rørte han ved mannen og helbredet ham, og lot ham gå.
42014005	Og han sa til dem: Om noen av dere har en sønn eller en okse som faller ned i en brønn, vil dere ikke straks dra den opp på sabbatsdagen?
42014006	Men de var ikke i stand til å svare ham på dette.
42014007	Og han sa en lignelse til gjestene, da han la merke til hvordan de valgte seg ut de øverste setene:
42014008	Når noen har bedt deg til bryllups, så sett deg ikke øverst ved bordet. For det kan hende at han har bedt en som er gjevere enn du!
42014009	Han som har innbudt både deg og den andre, vil da komme og si til deg: Gi plass til denne! Da må du med skam gå og sette deg nederst.
42014010	Nei, når du blir innbudt, så gå og ta plass nederst! Når så han som har innbudt deg, kommer, kan han si til deg: Venn, flytt deg høyere opp! Da vil du bli æret for øynene på alle dem som ligger til bords sammen med deg.
42014011	For hver den som opphøyer seg selv, skal fornedres, og den som fornedrer seg selv, skal opphøyes.
42014012	Han sa også til ham som hadde innbudt ham: Når du gjør gjestebud til middag eller kvelds, skal du ikke be venner og brødre og slektninger eller rike naboer. For da vil de be deg igjen, og du får gjengjeld.
42014013	Men når du gjør gjestebud, da innby fattige, vanføre, lamme, blinde.
42014014	Da skal du være salig. For de har ikke noe å gi deg igjen. Men du skal få det igjen i de rettferdiges oppstandelse.
42014015	Da en av dem som spiste sammen med ham, hørte dette, sa han: Salig er den som får sitte til bords i Guds rike!
42014016	Da sa han til ham: Det var en mann som gjorde et stort gjestebud og innbød mange.
42014017	Da tiden for gjestebudet var inne, sendte han tjeneren sin for å si til de innbudte: Kom, for nå er det ferdig.
42014018	Men alle som én begynte de å unnskylde seg. Den første sa til ham: Jeg har kjøpt en åker og må gå og se på den. Jeg ber deg: Ha meg unnskyldt!
42014019	En annen sa: Jeg har kjøpt fem par okser, og går for å prøve dem. Jeg ber deg: Ha meg unnskyldt!
42014020	Og en tredje sa: Jeg har tatt meg en kone, og derfor kan jeg ikke komme.
42014021	Da tjeneren kom tilbake, fortalte han sin herre dette. Da ble husbonden harm og sa til tjeneren: Gå i hast ut i byens gater og streder, og før hit inn de fattige og vanføre og blinde og lamme.
42014022	Og tjeneren sa: Herre, det er gjort som du bød, og det er ennå rom.
42014023	Da sa herren til tjeneren: Gå ut på veiene og ved gjerdene og nød folk til å komme inn, så mitt hus kan bli fullt.
42014024	For jeg sier dere: Ingen av de menn som var innbudt, skal smake mitt festmåltid.
42014025	Mye folk vandret nå sammen med ham. Og han vendte seg og sa til dem:
42014026	Om noen kommer til meg, og ikke hater sin far og mor og kone og sine barn og brødre og søstre, ja, også sitt eget liv, da kan han ikke være min disippel.
42014027	Den som ikke bærer sitt kors og følger etter meg, kan ikke være min disippel.
42014028	For hvem av dere som vil bygge et tårn, setter seg ikke først ned og regner etter hva det vil koste, om han har nok til å fullføre det med?
42014029	Ellers kan det hende at han får bygd grunnmuren, men ikke er i stand til å fullføre. Da vil alle som ser det, begynne å spotte ham
42014030	og si: Denne mannen begynte å bygge, men var ikke i stand til å fullføre!
42014031	Eller vil en konge gå i krig mot en annen konge uten først å sette seg ned og overveie om det er mulig med ti tusen mann å møte en som kommer mot ham med tjue tusen?
42014032	Men kan han ikke det, skikker han sendemenn og tinger om fred mens han ennå er langt borte.
42014033	Slik kan ingen av dere være min disippel uten at han oppgir alt han eier.
42014034	Salt er en god ting, men når også saltet mister sin kraft, hva skal det da saltes med?
42014035	Da duger det verken i jord eller gjødsel. Det blir kastet ut. Den som har ører å høre med, han høre!
42015001	Alle tollere og syndere holdt seg nær til ham for å høre ham.
42015002	Og både fariseerne og de skriftlærde knurret og sa: Denne mannen tar imot syndere og eter sammen med dem!
42015003	Da fortalte han denne lignelsen til dem:
42015004	Om noen av dere har hundre sauer og mister én av dem, vil han da ikke forlate de nittini i ødemarken og gå av sted og lete etter den som er kommet bort, til han finner den?
42015005	Og når han har funnet den, legger han den på skuldrene sine og gleder seg.
42015006	Når han kommer hjem, ber han sammen venner og naboer og sier: Gled dere med meg, for jeg har funnet igjen sauen som jeg hadde mistet.
42015007	Jeg sier dere: Slik skal det være større glede i himmelen over én synder som omvender seg, enn over nittini rettferdige som ikke trenger til omvendelse.
42015008	Eller om en kvinne har ti sølvpenger og mister én av dem, tenner hun ikke da et lys og feier huset og leter nøye til hun finner den?
42015009	Og når hun har funnet den, ber hun sammen venninner og naboer og sier: Gled dere med meg, for jeg har funnet igjen sølvpengen som jeg hadde mistet!
42015010	På samme måte, sier jeg dere, blir det glede blant Guds engler over én synder som omvender seg.
42015011	Og han sa: En mann hadde to sønner.
42015012	Den yngste av dem sa til faren: Far, gi meg den delen av boet som faller på meg! Han skiftet da sin eiendom mellom dem.
42015013	Ikke mange dager senere samlet den yngste sønnen sammen alt sitt og dro til et land langt borte, og der sløste han bort alt han eide i et utsvevende liv.
42015014	Men da han hadde satt alt over styr, ble det en svær hungersnød i det landet. Og han begynte å lide nød.
42015015	Da gikk han bort og holdt seg til en av borgerne der i landet, og han sendte ham ut på markene sine for å gjete svin.
42015016	Han ønsket å fylle sin buk med de skolmer som svinene åt. Og ingen ga ham noe.
42015017	Da kom han til seg selv og sa: Hvor mange leiefolk hos min far har overflod av brød, men jeg setter livet til her av sult.
42015018	Jeg vil stå opp og gå til min far, og jeg vil si til ham: Far, jeg har syndet mot himmelen og mot deg.
42015019	Jeg er ikke verdig lenger til å kalles sønnen din. La meg få være som en av leiefolkene dine.
42015020	Og han sto opp og kom til sin far. Men da han ennå var langt borte, så hans far ham, og han fikk inderlig medynk med ham. Han løp ham i møte, falt ham om halsen og kysset ham igjen og igjen.
42015021	Da sa sønnen til ham: Far, jeg har syndet mot himmelen og mot deg. Jeg er ikke lenger verdig til å kalles sønnen din.
42015022	Men faren sa til tjenerne sine: Skynd dere! Ta fram den beste kledningen og ha den på ham. Gi ham en ring på hånden hans, og sko på føttene.
42015023	Hent gjøkalven og slakt den, og la oss ete og være glade!
42015024	For denne sønnen min var død og er blitt levende, han var tapt og er blitt funnet. Og de begynte å være glade.
42015025	Men den eldste sønnen hans var ute på marken. Da han gikk hjemover og nærmet seg huset, hørte han spill og dans.
42015026	Han kalte til seg en av tjenerne og spurte hva dette kunne være.
42015027	Han sa til ham: Din bror er kommet, og din far har slaktet gjøkalven fordi han fikk ham frisk tilbake.
42015028	Da ble han harm og ville ikke gå inn. Men faren gikk ut og talte vennlig til ham.
42015029	Men han svarte og sa til sin far: Se, i så mange år har jeg tjent deg, og aldri har jeg gjort imot ditt bud. Men meg har du aldri gitt et kje så jeg kunne glede meg med vennene mine.
42015030	Men da denne sønnen din kom, han som ødslet bort formuen din sammen med horer, da slaktet du gjøkalven for ham!
42015031	Men han sa til ham: Barn, du er alltid hos meg, og alt mitt er ditt!
42015032	Men nå burde vi fryde oss og være glade, fordi denne broren din var død og er blitt levende, var tapt og er funnet.
42016001	Men han sa også til disiplene sine: Det var en rik mann som hadde en forvalter. Denne ble angitt for ham, det ble sagt at han sløste bort eiendommen hans.
42016002	Mannen kalte ham da til seg og sa: Hva er det jeg hører om deg? Gjør regnskap for hvordan du har forvaltet eiendommen, for du kan ikke være forvalter lenger!
42016003	Da sa forvalteren til seg selv: Hva skal jeg gjøre, nå når min herre tar forvaltningen fra meg? Grave orker jeg ikke, og å tigge skammer jeg meg for.
42016004	Nå vet jeg hva jeg skal gjøre, for at de skal ta imot meg i sine hus når jeg er blitt avsatt.
42016005	Han kalte så til seg hver enkelt av sin herres skyldnere. Til den første sa han: Hvor mye skylder du min herre?
42016006	Han sa: Hundre fat olje. Da sa han til ham: Her har du gjeldsbrevet ditt. Sett deg nå ned, skynd deg og skriv femti!
42016007	Deretter sa han til en annen: Og du, hvor mye skylder du? Han sa: Hundre tønner hvete. Han sier til ham: Ta gjeldsbrevet ditt og skriv åtti!
42016008	Herren roste den urettferdige forvalteren fordi han hadde skikket seg klokt. For denne verdens barn er klokere mot sin egen slekt enn lysets barn.
42016009	Og jeg sier dere: Gjør dere venner ved den urettferdige mammon, for at de, når den svikter, kan ta imot dere i de evige boliger!
42016010	Den som er tro i smått, er også tro i stort. Og den som er urettferdig i smått, er også urettferdig i stort.
42016011	Dersom dere ikke er tro i den urettferdige mammon, hvem vil da betro dere de sanne skatter?
42016012	Og har dere ikke vært tro i det som hører andre til, hvem vil da gi dere noe til egen eiendom?
42016013	Ingen tjener kan tjene to herrer. For han vil enten hate den ene og elske den andre, eller han vil holde seg til den ene og forakte den andre. Dere kan ikke tjene Gud og mammon.
42016014	Fariseerne hørte alt dette, og pengekjære som de var, spottet de ham.
42016015	Og han sa til dem: Dere er slike som rettferdiggjør seg selv i menneskenes øyne, men Gud kjenner hjertene deres. For det som mennesker akter høyt, er en styggedom i Guds øyne.
42016016	Loven og profetene hadde sin tid inntil Johannes. Fra da av forkynnes evangeliet om Guds rike, og enhver trenger seg inn i det med makt.
42016017	Men før skal himmel og jord forgå, før en eneste tøddel av loven skal falle bort.
42016018	Hver den som skiller seg fra sin hustru og gifter seg med en annen, bryter ekteskapet. Og den som gifter seg med en kvinne som er skilt fra sin mann, bryter ekteskapet.
42016019	Det var en rik mann som kledde seg i purpur og fineste lin, og som levde hver dag i herlighet og glede.
42016020	Men det var en fattig mann ved navn Lasarus, som var lagt ved porten hans. Han var full av verkende sår.
42016021	Hans ønske var å få mette seg med smulene som falt fra den rikes bord. Men endog hundene kom og slikket sårene hans.
42016022	Så skjedde det at den fattige døde, og englene bar ham bort til Abrahams fang. Men også den rike døde og ble begravet.
42016023	Og da han slo sine øyne opp i dødsriket, der han var i pine, - da ser han Abraham langt borte og Lasarus i hans fang.
42016024	Da ropte han og sa: Far Abraham! Forbarm deg over meg og send Lasarus, så han kan dyppe fingertuppen sin i vann og svale min tunge! For jeg lider svær pine i denne ilden.
42016025	Men Abraham sa: Sønn, husk at du fikk dine goder i din levetid, likesom Lasarus fikk det vonde. Men nå trøstes han her, mens du pines.
42016026	Dessuten er det festet et stort svelg mellom oss og dere, for at de som måtte ønske å gå herfra over til dere, ikke skal være i stand til det. Heller ikke kan noen komme derfra og over til oss.
42016027	Da sa han: Så ber jeg deg, far, at du må sende ham til min fars hus -
42016028	for jeg har fem brødre - for at han kan vitne for dem, så ikke også de skal komme til dette pinens sted.
42016029	Men Abraham sier til ham: De har Moses og profetene. La dem høre dem!
42016030	Men han sa: Nei, far Abraham! Men kommer det noen til dem fra de døde, da vil de omvende seg.
42016031	Men han sa til ham: Hører de ikke Moses og profetene, da vil de heller ikke la seg overbevise om noen står opp fra de døde.
42017001	Han sa til disiplene sine: Det er ikke til å unngå at forførelser kommer. Men ve den som de kommer fra!
42017002	Det var bedre for ham om det var hengt en kvernstein om halsen hans, og han ble kastet i havet, enn at han skulle forføre én av disse små.
42017003	Ta dere i vare! Om din bror synder, så tal ham til rette. Og dersom han angrer, så tilgi ham!
42017004	Om han så synder imot deg sju ganger om dagen, og sju ganger kommer tilbake til deg og sier: Jeg angrer! - så skal du tilgi ham.
42017005	Og apostlene sa til Herren: Øk vår tro!
42017006	Men Herren sa til dem: Om dere hadde tro som et sennepskorn, da kunne dere si til dette morbærtreet: Rykk deg opp med rot og plant deg i havet! - Og det skulle adlyde dere.
42017007	Om en av dere har en tjener som er ute og pløyer eller gjeter, vil han så si til ham når han kommer inn fra marken: Kom straks hit og sett deg til bords?
42017008	Vil han ikke heller si til ham: Gjør i stand kveldsmat for meg, bind opp om deg og vær min oppvarter mens jeg eter og drikker - og så kan du selv ete og drikke?
42017009	Takker han så tjeneren fordi han gjorde det som var ham pålagt? Det tror jeg ikke.
42017010	Slik skal også dere, når dere har gjort alt det som er pålagt dere, si: Vi er unyttige tjenere! Vi har bare gjort det vi var skyldige å gjøre.
42017011	Det skjedde på vandringen til Jerusalem, at han dro gjennom grenselandet mellom Samaria og Galilea.
42017012	Da han gikk inn i en landsby, møtte det ham ti spedalske menn. De ble stående på avstand
42017013	og ropte med høy røst: Jesus, Mester! Miskunn deg over oss!
42017014	Han så dem og sa til dem: Gå av sted og fremstill dere for prestene! Og det skjedde mens de var på vei dit, at de ble renset.
42017015	Men en av dem vendte tilbake da han så at han var blitt helbredet, og priste Gud med høy røst.
42017016	Og han falt ned på sitt ansikt for hans føtter og takket ham. Han var en samaritan.
42017017	Men Jesus svarte og sa: Var det ikke ti som ble renset? Hvor er da de ni?
42017018	Fantes det ingen som vendte tilbake for å gi Gud ære, uten denne fremmede?
42017019	Og han sa til ham: Stå opp og gå bort! Din tro har frelst deg.
42017020	Da fariseerne spurte ham om når Guds rike skulle komme, svarte han dem og sa: Guds rike kommer ikke på en slik måte at en kan se det med øynene.
42017021	Heller ikke skal de si: Se her eller der er det. For se, Guds rike er inne i dere.
42017022	Men han sa til disiplene sine: De dager skal komme, da dere skal lengte etter å få se en av Menneskesønnens dager, og dere skal ikke få se den.
42017023	Og de skal si til dere: Se her! - eller: Se der er han! - Gå ikke dit og følg ikke etter!
42017024	For likesom lynet, når det glimter, lyser fra himmelbryn til himmelbryn, slik skal Menneskesønnen være på sin dag.
42017025	Men først må han lide meget og bli forkastet av denne slekt.
42017026	Og slik som det var i Noahs dager, slik skal det også være i Menneskesønnens dager.
42017027	De åt og drakk, de tok til ekte og ble gitt til ekte - like til den dagen da Noah gikk inn i arken. Så kom vannflommen og ødela dem alle.
42017028	På samme vis - slik som det var i Lots dager: De åt og drakk, de kjøpte og solgte, plantet og bygde.
42017029	Men den dagen da Lot gikk ut av Sodoma, lot Gud det regne ild og svovel fra himmelen og ødela dem alle.
42017030	Slik skal det også være på den dagen Menneskesønnen åpenbares.
42017031	På den dagen må den som er oppe på taket og har sine ting inne i huset, ikke stige ned for å hente dem. Heller ikke må den som er ute på marken, vende hjem igjen.
42017032	Husk Lots kone!
42017033	Den som søker å vinne sitt liv, skal miste det. Og den som mister sitt liv, skal bevare det.
42017034	Jeg sier dere: Den natten skal to være i én seng. Den ene skal bli tatt med, den andre skal bli latt tilbake.
42017035	To kvinner skal male på samme kvern. Den ene skal bli tatt med, men den andre skal bli latt tilbake.
42017036	To skal være ute på marken. Den ene blir tatt med, den andre blir latt tilbake.
42017037	De tar da til orde og sier til ham: Hvor, Herre? Han sa til dem: Hvor åtselet er, der skal gribbene samles.
42018001	Han sa en lignelse til dem om at de alltid burde be og ikke bli trette:
42018002	Det var en dommer i en by, som ikke fryktet Gud og ikke tok hensyn til noe menneske.
42018003	Og det var en enke der i byen. Hun kom gang på gang til ham og sa: Hjelp meg til å få rett over motstanderen min!
42018004	Lenge ville han ikke, men til sist sa han til seg selv: Om jeg verken frykter Gud eller tar hensyn til noe menneske,
42018005	så vil jeg likevel hjelpe denne enken til å få rett, fordi hun bryr meg slik. Ellers kommer hun vel til slutt og slår til meg.
42018006	Og Herren sa: Hør hva den urettferdige dommeren sier!
42018007	Men skulle da ikke Gud hjelpe sine utvalgte til deres rett, de som roper til ham dag og natt? Er han sen når det gjelder dem?
42018008	Jeg sier dere: Han skal skynde seg å hjelpe dem så de får sin rett! Men når Menneskesønnen kommer, mon han da vil finne troen på jorden?
42018009	Han fortalte også denne lignelsen til noen som stolte på seg selv at de var rettferdige, og foraktet de andre:
42018010	To menn gikk opp til templet for å be. Den ene var en fariseer og den andre en toller.
42018011	Fariseeren sto for seg selv og ba slik: Gud, jeg takker deg fordi jeg ikke er som andre mennesker: røvere, urettferdige, horkarer - eller som denne tolleren.
42018012	Jeg faster to ganger i uken og gir tiende av alt jeg tjener.
42018013	Men tolleren sto langt borte. Han ville ikke engang løfte øynene mot himmelen, men slo seg for sitt bryst og sa: Gud, vær meg synder nådig!
42018014	Jeg sier dere: Denne gikk rettferdiggjort hjem til sitt hus, ikke den andre. For hver den som opphøyer seg selv, skal fornedres. Men den som fornedrer seg selv, skal opphøyes.
42018015	De bar også de små barna til ham for at han skulle røre ved dem. Men da disiplene så det, truet de dem.
42018016	Men Jesus kalte dem til seg og sa: La de små barna komme til meg og hindre dem ikke, for Guds rike hører slike til!
42018017	Sannelig sier jeg dere: Den som ikke tar imot Guds rike som et lite barn, skal slett ikke komme inn i det!
42018018	Og en rådsherre spurte ham og sa: Gode mester, hva skal jeg gjøre for å arve evig liv?
42018019	Men Jesus sa til ham: Hvorfor kaller du meg god? Ingen er god uten én, det er Gud.
42018020	Budene kjenner du: Du skal ikke bryte ekteskapet! Du skal ikke slå i hjel! Du skal ikke stjele! Du skal ikke vitne falskt! Hedre din far og din mor!
42018021	Men han sa: Alt dette har jeg holdt fra jeg var ung.
42018022	Da Jesus hørte det, sa han til ham: Ett mangler du ennå: Selg alt det du eier, og del ut til de fattige. Så skal du få en skatt i himmelen. Kom så og følg meg.
42018023	Men da han hørte dette, ble han dypt bedrøvet. For han var meget rik.
42018024	Da Jesus så det, sa han: Hvor vanskelig det er for dem som har rikdommer å komme inn i Guds rike.
42018025	For det er lettere for en kamel å gå gjennom et nåløye enn det er for en rik å komme inn i Guds rike.
42018026	Da sa de som hørte det: Hvem kan da bli frelst?
42018027	Men han sa: Det som er umulig for mennesker, er mulig for Gud.
42018028	Da sa Peter: Se, vi har forlatt alt vårt og fulgt deg.
42018029	Han sa til dem: Sannelig sier jeg dere: Det er ingen som har forlatt hus eller kone eller brødre eller foreldre eller barn for Guds rikes skyld,
42018030	som ikke skal få det mangedobbelt igjen her i tiden, og i den kommende verden evig liv.
42018031	Han tok de tolv til side og sa til dem: Se, vi går opp til Jerusalem, og alt som er skrevet av profetene om Menneskesønnen, skal oppfylles.
42018032	For han skal overgis til hedningene og bli hånet og mishandlet og spyttet på.
42018033	De skal hudstryke ham og slå ham i hjel. Og på den tredje dagen skal han stå opp.
42018034	Men de forsto ikke noe av dette, og dette ordet var skjult for dem, og de skjønte ikke det han sa.
42018035	Og det skjedde da han kom nær til Jeriko, at en blind mann satt ved veien og tigget.
42018036	Da han hørte at mye folk gikk forbi, spurte han hva dette var.
42018037	De fortalte ham da at Jesus fra Nasaret gikk forbi.
42018038	Og han ropte og sa: Jesus, du Davids sønn, miskunn deg over meg!
42018039	De som gikk foran, truet ham at han skulle tie. Men han ropte enda mye mer: Du Davids sønn, miskunn deg over meg!
42018040	Da stanset Jesus og bød at de skulle føre den blinde til ham. Og da han var kommet nær, spurte han ham:
42018041	Hva vil du jeg skal gjøre for deg? Han sa: Herre, at jeg må få synet igjen!
42018042	Og Jesus sa til ham: Bli seende! Din tro har frelst deg.
42018043	Og straks fikk han synet igjen. Han fulgte ham og lovet Gud. Og hele folkemengden som så dette, priste Gud.
42019001	Og Jesus kom inn i Jeriko og var på vei gjennom byen.
42019002	Og se, der var en mann som hette Sakkeus. Han var overtoller og en rik mann.
42019003	Han søkte å få se Jesus, hvem han var. Men han kunne ikke komme til for folkemengden, for han var liten av vekst.
42019004	Han løp da i forveien og klatret opp i et morbærtre for å se ham, for veien hans gikk der forbi.
42019005	Da Jesus kom til stedet, så han opp og sa til ham: Sakkeus, skynd deg og kom ned! For i dag må jeg bli i ditt hus.
42019006	Han skyndte seg da og steg ned, og tok imot ham med glede.
42019007	Men da de så det, knurret de alle og sa: Han gikk inn som gjest hos en syndig mann!
42019008	Men Sakkeus sto fram og sa til Herren: Se, Herre! Halvdelen av det jeg eier, gir jeg til de fattige. Og har jeg presset penger av noen, skal jeg gi det firedobbelt igjen.
42019009	Jesus sa til ham: I dag er frelse blitt dette huset til del, siden også han er en Abrahams sønn.
42019010	For Menneskesønnen er kommet for å søke og frelse det som var fortapt.
42019011	Mens de hørte på dette, la han også en lignelse til. For han var nær Jerusalem, og de mente at Guds rike straks skulle komme til syne.
42019012	Han sa da: En mann av høy ætt dro til et land langt borte for å få kongemakt og så komme tilbake.
42019013	Han kalte da til seg ti av tjenerne sine, ga dem ti pund og sa til dem: Driv handel med dem til jeg kommer igjen.
42019014	Men hans landsmenn hatet ham. De skikket sendemenn etter ham for å si: Vi vil ikke at denne mannen skal være konge over oss!
42019015	Og det skjedde da han hadde fått kongedømmet og kom tilbake, da lot han kalle fram for seg de tjenerne som han hadde gitt pengene til, så han kunne få vite hva de hadde tjent.
42019016	Den første kom da fram og sa: Herre, ditt pund har kastet av seg ti pund.
42019017	Og han sa til ham: Godt, du gode tjener! Fordi du har vært tro i smått, skal du herske over ti byer.
42019018	Den andre kom fram og sa: Herre, ditt pund har gitt fem pund i utbytte.
42019019	Og til denne sa han: Du skal bli satt over fem byer.
42019020	Så kom det en annen og sa: Herre, her har du pundet ditt! Jeg har hatt det liggende i et tørkle.
42019021	For jeg var redd deg, fordi du er en streng mann. Du tar opp det du ikke la ned, og høster det du ikke sådde.
42019022	Han sier til ham: Etter din egen munn dømmer jeg deg, du dårlige tjener. Du visste at jeg er en streng mann, som tar opp det jeg ikke la ned og høster det jeg ikke sådde.
42019023	Hvorfor overlot du så ikke pengene mine til utlånerne? Da kunne jeg ha fått dem igjen med renter når jeg kom!
42019024	Og han sa til dem som sto omkring: Ta fra ham pundet og gi det til ham som har de ti pund.
42019025	De sa til ham: Herre, han har jo ti pund!
42019026	Jeg sier dere: Hver den som har, til ham skal det bli gitt. Men den som ikke har, skal bli fratatt selv det han har.
42019027	Men disse mine fiender som ikke ville at jeg skulle være konge over dem, - før dem hit og hogg dem ned for mine øyne.
42019028	Da han hadde sagt dette, dro han videre fram på sin vandring opp til Jerusalem.
42019029	Og det skjedde da han kom nær til Betfage og Betania, til det berget som kalles Oljeberget, da sendte han to av disiplene sine av sted
42019030	og sa: Gå inn i den landsbyen som ligger foran dere! Når dere kommer inn i den, skal dere finne en fole som står bundet, og som aldri noe menneske har sittet på. Løs den og før den hit!
42019031	Og om noen spør dere: Hvorfor løser dere den? - da skal dere svare: Herren har bruk for den.
42019032	De som ble sendt, gikk da av sted og fant det slik han hadde sagt dem.
42019033	Da de løste folen, sa de som eide den: Hvorfor løser dere folen?
42019034	De sa: Herren har bruk for den.
42019035	Så leide de folen til Jesus. De la kappene sine på den og lot Jesus sette seg på den.
42019036	Og som han nå dro fram, bredte folk kappene sine ut på veien.
42019037	Men da han nærmet seg nedstigningen fra Oljeberget, begynte hele disippelflokken i glede å love Gud med høy røst for alle de kraftige gjerningene de hadde sett.
42019038	De sa: Velsignet være kongen som kommer i Herrens navn! Fred i himmelen, og ære i det høyeste.
42019039	Noen av fariseerne i folkemengden sa til ham: Mester, irettesett disiplene dine!
42019040	Men han svarte og sa: Jeg sier dere: Om disse tier, så skal steinene rope!
42019041	Da han kom nær og så byen, gråt han over den,
42019042	og sa: Visste også du, om enn først på denne din dag, hva som tjener til din fred! Men nå er det skjult for dine øyne.
42019043	For dager skal komme over deg, da fiendene dine kaster en voll opp omkring deg, og de skal omringe deg og trenge deg fra alle kanter.
42019044	Og de skal slå deg til jorden, og dine barn i deg. De skal ikke la stein bli tilbake på stein, fordi du ikke kjente din besøkelsestid.
42019045	Han gikk så inn i templet og begynte å drive ut dem som solgte der.
42019046	Han sa til dem: Det står skrevet: Mitt hus skal være et bønnens hus. Men dere har gjort det til en røverhule.
42019047	Og han lærte daglig i templet. Men yppersteprestene og de skriftlærde og de fremste blant folket prøvde å få ryddet ham av veien.
42019048	Men de fant ikke ut hvordan de skulle gjøre det. For hele folket hang ved ham og hørte på ham.
42020001	Det skjedde en av dagene, mens han lærte folket i templet og forkynte evangeliet, da sto yppersteprestene og de skriftlærde fram, sammen med de eldste,
42020002	og de sa til ham: Si oss, med hvilken myndighet gjør du dette? Eller hvem er det som har gitt deg en slik fullmakt?
42020003	Men han svarte og sa til dem: Jeg vil også spørre dere om en ting. Si meg:
42020004	Johannes’ dåp, var den fra himmelen eller fra mennesker?
42020005	Da samrådde de seg med hverandre og sa: Dersom vi nå sier: Fra himmelen! - da vil han si til oss: Hvorfor trodde dere ham da ikke?
42020006	Men dersom vi sier: Fra mennesker! - da kommer hele folket til å steine oss. For de tror fullt og fast at Johannes var en profet.
42020007	Og de svarte at de ikke visste hvor den var fra.
42020008	Da sa Jesus til dem: Så sier heller ikke jeg dere med hvilken myndighet jeg gjør dette.
42020009	Han begynte da å fortelle denne lignelsen til folket: En mann plantet en vingård. Han leide den bort til noen vingårdsmenn og dro så utenlands for lange tider.
42020010	Da tiden var inne, sendte han en tjener til vingårdsmennene for at de skulle gi ham av vingårdens frukt. Men vingårdsmennene slo ham og sendte ham tomhendt bort.
42020011	Han fortsatte med å sende en annen tjener. Men også ham slo de og hånet, og sendte ham tomhendt bort.
42020012	Han fortsatte og sendte en tredje, ham slo de til blods og kastet ham ut.
42020013	Da sa vingårdens herre: Hva skal jeg gjøre? Jeg vil sende sønnen min, som jeg elsker. De vil sikkert vise aktelse for ham!
42020014	Men da vingårdsmennene fikk se ham, samrådde de seg med hverandre og sa: Dette er arvingen. La oss slå ham i hjel, så arven kan bli vår.
42020015	Og de kastet ham ut av vingården og slo ham i hjel. Hva skal nå vingårdens herre gjøre med dem?
42020016	Han skal komme og drepe disse vingårdsmennene, og vingården skal han overlate til andre. Men da sa de som hørte på: Det må ikke skje!
42020017	Men han så på dem og sa: Hva betyr da dette som står skrevet: Den steinen som bygningsmennene forkastet, er blitt hovedhjørnestein?
42020018	Hver den som faller på denne steinen, skal bli knust. Men hver den som steinen faller på, ham skal den smuldre til støv.
42020019	De skriftlærde og yppersteprestene søkte nå med det samme å få lagt hånd på ham. Men de fryktet for folket. De skjønte nemlig at det var dem han hadde talt om i denne lignelsen.
42020020	De voktet nå på ham en tid, og sendte noen for å lure på ham. Disse skulle late som om de var rettferdige, for å fange ham i ord, slik at de kunne få overgitt ham til myndighetene og til landshøvdingens makt.
42020021	Og de spurte ham og sa: Mester, vi vet at du taler og lærer rett. Du gjør ikke forskjell på folk, men lærer Guds vei i sannhet.
42020022	Er det tillatt for oss å gi keiseren skatt, eller er det ikke?
42020023	Men han merket deres list og sa til dem:
42020024	Vis meg en denar! Hvem har sitt bilde og sin påskrift her? De svarte: Keiseren.
42020025	Han sa da til dem: Så gi da keiseren det som keiserens er, og Gud hva Guds er!
42020026	Og de var ikke i stand til å fange ham i ord i folkets påhør. De undret seg over svarene hans, og tidde.
42020027	Så kom det noen saddukeere til ham, de som nekter at det er en oppstandelse. De spurte ham:
42020028	Mester, Moses har foreskrevet oss: Når en gift mann dør og han er barnløs, da skal mannens bror gifte seg med enken og holde oppe slekten for sin bror.
42020029	Nå var det sju brødre. Den første tok seg en kone, men døde barnløs.
42020030	Den andre tok henne så til kone. Også han døde barnløs.
42020031	Også den tredje tok henne, og slik med alle sju. De døde uten å etterlate seg barn.
42020032	Til sist døde også kvinnen.
42020033	Hvem av dem skal så ha kvinnen til kone i oppstandelsen? De har jo alle sju hatt henne til kone!
42020034	Jesus svarte og sa til dem: Denne verdens barn tar til ekte og blir gitt til ekte.
42020035	Men de som aktes verdige til å få del i den kommende verden og i oppstandelsen fra de døde, de verken tar til ekte eller blir gitt til ekte.
42020036	For de kan heller ikke dø mer, for de er lik englene. De er Guds barn, siden de er oppstandelsens barn.
42020037	Men at de døde reises opp, det har også Moses vist i fortellingen om tornebusken. Der kaller han Herren for Abrahams Gud og Isaks Gud og Jakobs Gud.
42020038	Og Gud er ikke de dødes Gud, men de levendes. For de lever alle for ham.
42020039	Da tok noen av de skriftlærde til orde og sa: Mester, du svarte godt!
42020040	For de våget ikke å spørre ham mer om noe.
42020041	Men han sa til dem: Hvordan kan det sies at Messias er Davids sønn?
42020042	For David selv sier i Salmenes bok: Herren sa til min Herre: Sett deg ved min høyre hånd
42020043	til jeg får lagt dine fiender til skammel for dine føtter!
42020044	David kaller ham altså Herre. Hvordan kan han da være hans sønn?
42020045	Og mens hele folket hørte på, sa han til disiplene sine:
42020046	Ta dere i vare for de skriftlærde. De vil gjerne gå omkring i side kapper og liker at folk hilser på dem på torgene. De vil ha de fremste setene i synagogene og hedersplassene i gjestebudene.
42020047	De eter opp enkers hus, og for syns skyld holder de lange bønner. De skal få dess strengere dom.
42021001	Da han så opp, fikk han se de rike legge gavene sine i tempelkisten.
42021002	Men han så også en fattig enke som la to skjerver i den.
42021003	Og han sa: Sannelig sier jeg dere: Denne fattige enken har gitt mer enn alle.
42021004	For alle de andre ga av sin overflod, men hun ga av sin fattigdom - alt det hun hadde å leve av.
42021005	Og da noen talte om templet, hvordan det var prydet med vakre steiner og tempelgaver, sa han:
42021006	Dette som dere ser - dager skal komme da det ikke skal lates stein på stein som ikke skal brytes ned!
42021007	Da spurte de ham og sa: Mester, når skal da dette skje? Og hva skal tegnet være når dette skal skje?
42021008	Han sa: Se til at dere ikke blir ført vill! For mange skal komme i mitt navn og si: Det er meg! og: Tiden er kommet nær! - Gå ikke etter dem!
42021009	Når dere hører om kriger og opprør, så la dere ikke skremme! For først må disse ting skje, men enden kommer ikke med det samme.
42021010	Da sa han til dem: Folk skal reise seg mot folk og rike mot rike.
42021011	Store jordskjelv skal det være, og hunger og pest mange steder. Fryktelige ting skal skje, og det skal vise seg veldige tegn fra himmelen.
42021012	Men før alt dette skjer, skal de legge hånd på dere og forfølge dere. De skal overgi dere til synagoger og fengsler og dere skal føres fram for konger og landshøvdinger for mitt navns skyld.
42021013	Det skal føre til at dere får avlegge vitnesbyrd.
42021014	Legg dere derfor på hjertet at dere ikke forut bekymrer dere for hvordan dere skal forsvare dere.
42021015	For jeg vil gi dere munn og visdom som ingen av deres motstandere skal kunne stå imot eller motsi.
42021016	Men dere skal bli angitt også av foreldre og brødre, av slekt og venner, og de skal sende noen av dere i døden.
42021017	Og dere skal bli hatet av alle for mitt navns skyld.
42021018	Men ikke et hår på hodet deres skal gå tapt.
42021019	Hold ut, så skal dere vinne deres sjeler.
42021020	Men når dere ser Jerusalem omringet av krigshærer, da skal dere vite at byens ødeleggelse er nær.
42021021	Da må de som er i Judea, flykte til fjells. De som er inne i byen, må gå ut, og de som er ute på landet, må ikke gå inn i byen.
42021022	For dette er gjengjeldelsens dager, da alt det som står skrevet, skal bli oppfylt.
42021023	Stakkars dem som er med barn og dem som gir die i de dager! For stor nød skal det være på jorden, og vrede over dette folket.
42021024	De skal falle for sverds egg og føres som fanger til alle folkeslag. Og Jerusalem skal ligge nedtrådt av hedninger inntil hedningefolkenes tider er til ende.
42021025	Og det skal vise seg tegn i sol og måne og stjerner. Og på jorden skal folkene bli grepet av angst og fortvilelse når hav og brenninger bruser.
42021026	Mennesker faller i avmakt av redsel og gru for det som skal komme over jorden. For himlenes krefter skal rokkes.
42021027	Da skal de se Menneskesønnen komme i skyen med kraft og stor herlighet.
42021028	Men når dette begynner å skje, da rett dere opp og løft hodet! For deres forløsning stunder til.
42021029	Og han sa en lignelse til dem: Se på fikentreet og alle trær.
42021030	Så snart de springer ut og dere ser det, da vet dere av dere selv at sommeren er nær.
42021031	Slik skal dere også, når dere ser disse ting skje, vite at Guds rike er nær.
42021032	Sannelig sier jeg dere: Denne slekt skal slett ikke forgå før det er skjedd alt sammen.
42021033	Himmel og jord skal forgå, men mine ord skal slett ikke forgå.
42021034	Men ta dere i vare, så ikke deres hjerte tynges av rus og svir og timelige bekymringer, så den dagen skulle komme uventet over dere
42021035	som en snare. For den skal komme over alle dem som bor over hele jorden.
42021036	Men våk hver tid og stund, og be at dere må bli aktet verdige til å unnfly alt dette som skal komme, og til å bli stående for Menneskesønnen.
42021037	Om dagene var han i templet og lærte, men om kveldene gikk han ut til det berget som blir kalt Oljeberget, og overnattet der.
42021038	Og alt folket kom tidlig om morgenen til ham i templet for å høre ham.
42022001	Det nærmet seg nå de usyrede brøds høytid, som blir kalt påske.
42022002	Og yppersteprestene og de skriftlærde prøvde å finne ut hvordan de kunne få ryddet Jesus av veien. De fryktet nemlig for folket.
42022003	Da for Satan inn i Judas, med tilnavnet Iskariot, han som var en av de tolv.
42022004	Han gikk av sted og talte med yppersteprestene og høvedsmennene om hvordan han skulle forråde Jesus til dem.
42022005	Da ble de glade, og de ble enige med ham om å gi ham penger.
42022006	Han godtok tilbudet, og søkte en anledning til å forråde ham til dem når ikke folkemengden var til stede.
42022007	Så kom den dagen i de usyrede brøds høytid da påskelammet skulle slaktes.
42022008	Og han sendte Peter og Johannes av sted og sa: Gå og gjør i stand for oss, så vi kan ete påskelammet.
42022009	De sa til ham: Hvor vil du at vi skal gjøre det i stand?
42022010	Han svarte: Se, når dere kommer inn i byen, skal det møte dere en mann som bærer en krukke med vann. Følg ham til det huset hvor han går inn.
42022011	Og si til eieren av huset: Mesteren spør deg: Hvor er rommet der jeg kan ete påskelammet med disiplene mine?
42022012	Han vil da vise dere en stor sal ovenpå, med alt utstyr. Der skal dere gjøre i stand.
42022013	De gikk da av sted, og fant det slik som han hadde sagt. Og de gjorde i stand påskelammet.
42022014	Og da timen kom, satte han seg til bords, og apostlene sammen med ham.
42022015	Han sa til dem: Jeg har lengtet inderlig etter å ete dette påskemåltidet sammen med dere før jeg lider.
42022016	For jeg sier dere: Jeg skal aldri mer ete det før det er blitt fullendt i Guds rike.
42022017	Så tok han et beger, takket og sa: Ta dette og del det mellom dere!
42022018	For jeg sier dere: Fra nå av skal jeg aldri mer drikke av vintreets frukt før Guds rike kommer.
42022019	Og han tok et brød, takket og brøt det, ga dem og sa: Dette er mitt legeme, som blir gitt for dere. Gjør dette til minne om meg!
42022020	Likeså tok han begeret etter aftensmåltidet og sa: Dette begeret er den nye pakt i mitt blod, som utgytes for dere.
42022021	Men se, hans hånd som forråder meg, er med meg over bordet.
42022022	For Menneskesønnen går nok bort, slik det er bestemt, men ve det mennesket som forråder ham!
42022023	Da begynte de å spørre hverandre om hvem av dem det kunne være som skulle gjøre dette.
42022024	Det ble også en trette blant dem om hvem av dem som skulle gjelde for å være størst.
42022025	Da sa han til dem: Folkenes konger hersker over dem, og de som bruker makt over dem, kalles velgjørere.
42022026	Men slik er det ikke blant dere. Den største blant dere skal være som den yngste, og lederen skal være som tjeneren.
42022027	For hvem er størst, han som ligger til bords eller tjeneren? Er det ikke han som ligger til bords? Men jeg er som en tjener blant dere.
42022028	Men dere er de som har holdt ut sammen med meg i mine prøvelser.
42022029	Jeg overgir riket til dere, slik som min Far overga det til meg,
42022030	for at dere skal ete og drikke ved mitt bord i mitt rike, og sitte på troner og dømme Israels tolv stammer.
42022031	Simon, Simon! Se, Satan krevde å få dere i sin makt for å sikte dere som hvete.
42022032	Men jeg ba for deg at din tro ikke måtte svikte. Og når du en gang omvender deg, så styrk dine brødre.
42022033	Men Peter sa til ham: Herre, med deg er jeg rede til å gå både i fengsel og i død!
42022034	Da sa han: Jeg sier deg, Peter: Hanen skal ikke gale i dag, før du tre ganger har nektet at du kjenner meg.
42022035	Og han sa til dem: Da jeg sendte dere ut uten pung eller sekk eller sko, manglet dere da noe? De sa: Nei, ingen ting.
42022036	Han sa da til dem: Men nå skal den som har pung, ta den med, og sekk likeså, og den som ikke har sverd, får selge kappen sin og kjøpe seg et.
42022037	For jeg sier dere at det må oppfylles på meg, dette som er skrevet: Han ble regnet blant overtredere. For det som er skrevet om meg, er til ende.
42022038	Da sa de: Herre, se her er to sverd. Men han svarte dem: Det er nok!
42022039	Og han gikk ut og dro til Oljeberget, som han pleide, og disiplene fulgte med ham.
42022040	Da han kom til stedet, sa han til dem: Be at dere ikke må komme i fristelse.
42022041	Og han slet seg fra dem, omtrent så langt som et steinkast. Der falt han på kne, ba
42022042	og sa: Far, om du vil, så la dette begeret gå meg forbi! Men la ikke min vilje skje, bare din.
42022043	Da viste en engel fra himmelen seg for ham og styrket ham.
42022044	Og han kom i dødsangst og ba enda mer inntrengende, og svetten hans ble som bloddråper som falt ned på jorden.
42022045	Så sto han opp fra bønnen og kom til disiplene sine. Og han fant dem sovende av bedrøvelse.
42022046	Han sa til dem: Hvorfor sover dere? Stå opp og be om at dere ikke må komme i fristelse!
42022047	Mens han ennå talte, se, da kom det en stor flokk; og han som hette Judas, en av de tolv, gikk foran dem. Og han kom nær til Jesus for å kysse ham.
42022048	Men Jesus sa til ham: Judas, forråder du Menneskesønnen med et kyss?
42022049	Men da de som sto omkring ham, så hva som kom til å skje, sa de: Herre, skal vi slå til med sverd?
42022050	Og en av dem slo til yppersteprestens tjener og hogg det høyre øret av ham.
42022051	Men Jesus svarte og sa: La dem gå så langt. Og han rørte ved øret og helbredet ham.
42022052	Og Jesus sa til yppersteprestene og høvedsmennene over tempelvakten og de eldste som var kommet ut mot ham: Dere har gått ut som mot en røver, med sverd og stokker.
42022053	Dag etter dag var jeg hos dere i templet, men da rakte dere ikke ut hendene for å gripe meg! Men dette er deres time og mørkets makt.
42022054	Da de nå hadde grepet ham, tok de ham med seg, og førte ham inn i yppersteprestens hus. Men Peter fulgte langt baketter.
42022055	De hadde tent et bål midt på gårdsplassen og satt der sammen. Og Peter satte seg blant dem.
42022056	En tjenestepike fikk se ham sitte mot lyset. Hun stirret på ham, og sa: Også denne var med ham!
42022057	Men han nektet og sa: Jeg kjenner ham ikke, kvinne!
42022058	En kort stund etter fikk en annen se ham og sa: Du er også en av dem. Men Peter sa: Menneske, jeg er ikke det!
42022059	Omkring en time senere var det en annen som forsikret: Sannelig, også denne var med ham! Han er jo en galileer.
42022060	Men Peter sa: Menneske, jeg skjønner ikke hva du snakker om! Og straks, mens han ennå talte, gol hanen.
42022061	Og Herren vendte seg og så på Peter. Da mintes Peter Herrens ord, det han hadde sagt til ham: Før hanen galer, skal du fornekte meg tre ganger.
42022062	Og han gikk ut og gråt bittert.
42022063	Mennene som holdt vakt over Jesus, spottet ham og slo ham.
42022064	De kastet et klede over ham og spurte ham og sa: Spå nå! Hvem var det som slo deg?
42022065	Også mange andre spottord sa de til ham.
42022066	Da det ble dag, kom folkets eldsteråd sammen, både yppersteprestene og de skriftlærde. Og de førte ham fram i sitt rådsmøte,
42022067	og sa: Er du Messias, så si oss det. Men han sa til dem: Om jeg sier dere det, så vil dere slett ikke tro det.
42022068	Og om jeg ville spørre, ville dere på ingen måte svare meg eller la meg gå.
42022069	Men fra nå av skal Menneskesønnen sitte ved Guds krafts høyre hånd.
42022070	De sa da alle: Du er altså Guds Sønn? Han sa til dem: Dere sier det, jeg er det.
42022071	Da sa de: Hva skal vi nå med vitnesbyrd? Vi har jo selv hørt det fra hans munn.
42023001	Hele flokken brøt da opp og førte ham til Pilatus.
42023002	Og de begynte å anklage ham og sa: Vi har funnet at denne mannen fører folket vårt vill. Han forbyr å gi keiseren skatt, og han sier om seg selv at han er Messias, en konge.
42023003	Pilatus spurte ham: Er du jødenes konge? Han svarte ham og sa: Du sier det.
42023004	Men Pilatus sa til yppersteprestene og folket: Jeg finner ingen skyld hos denne mannen.
42023005	Men de presset på og sa: Han oppvigler folket ved å lære over hele Judea. Han begynte i Galilea, og nå er han kommet helt hit.
42023006	Da Pilatus hørte dette, spurte han om mannen var galileer.
42023007	Og da han fikk vite at han var fra Herodes’ myndighetsområde, sendte han ham til Herodes, som også var i Jerusalem i de dagene.
42023008	Da Herodes fikk se Jesus, ble han meget glad. Han hadde i lang tid ønsket å få se ham, for han hadde hørt om ham. Nå håpet han å få se et tegn av ham.
42023009	Han spurte ham da med mange ord, men Jesus svarte ham ingenting.
42023010	Yppersteprestene og de skriftlærde sto der og anklaget ham heftig.
42023011	Også Herodes med krigsfolkene sine hånet og spottet ham. De la en skinnende kledning om ham og sendte ham tilbake til Pilatus.
42023012	Denne dagen ble Herodes og Pilatus venner. Tidligere hadde det vært fiendskap mellom dem.
42023013	Pilatus kalte da sammen yppersteprestene og rådsherrene og folket.
42023014	Han sa til dem: Dere har ført fram for meg denne mannen som en folkeforfører. Og se, nå har jeg forhørt ham i deres nærvær. Men jeg har ikke funnet denne mannen skyldig i noe av det dere anklager ham for.
42023015	Herodes heller ikke, for jeg sendte dere til ham. Og se, han har ikke gjort noe som fortjener døden.
42023016	Derfor vil jeg refse ham og så gi ham fri.
42023017	Men i høytiden måtte han gi dem én fri.
42023018	Da ropte de alle som én og sa: Bort med denne! Gi oss Barabbas fri!
42023019	Dette var en som var satt i fengsel for en oppstand som hadde vært i byen, og for et mord.
42023020	Pilatus talte da igjen til dem, for han ville gjerne gi Jesus fri.
42023021	Men de ropte tilbake: Korsfest! Korsfest ham!
42023022	For tredje gang sa han til dem: Hva ondt har da denne mannen gjort? Jeg har ikke funnet noen dødsskyld hos ham. Derfor vil jeg refse ham og så gi ham fri.
42023023	Men de trengte på med høye rop og krevde at han skulle korsfestes. Og skrikene deres fikk overtaket.
42023024	Pilatus felte da den dommen at det skulle skje som de krevde.
42023025	Han ga den fri som de ba om, han som var satt i fengsel for opprør og mord. Men Jesus overga han til deres vilje.
42023026	Da de førte ham bort, grep de fatt i en mann som kom inn fra landet, Simon fra Kyréne. De la korset på ham, for at han skulle bære det etter Jesus.
42023027	En stor mengde av folket fulgte med ham. Blant dem var noen kvinner, som slo seg for brystet og gråt over ham.
42023028	Men Jesus vendte seg om til dem og sa: Jerusalems døtre! Gråt ikke over meg, men gråt over dere selv og deres barn.
42023029	For se, dager kommer da de skal si: Salige er de ufruktbare, de morsliv som ikke har født, og de bryst som ikke har gitt die.
42023030	Da skal de begynne å si til fjellene: Fall over oss! - og til haugene: Skjul oss!
42023031	For gjør de slik med det grønne treet, hva skal så skje med det tørre?
42023032	Også to andre, to ugjerningsmenn, ble ført bort med ham for å henrettes.
42023033	Og de kom til det stedet som kalles Hodeskallen. Der korsfestet de ham og ugjerningsmennene, den ene på hans høyre, den andre på hans venstre side.
42023034	Men Jesus sa: Far, forlat dem, for de vet ikke hva de gjør. Og de delte klærne hans mellom seg og kastet lodd om dem.
42023035	Folket sto og så på. Men rådsherrene spottet ham og sa: Andre har han frelst. La ham nå frelse seg selv dersom han er Messias, Guds utvalgte.
42023036	Også soldatene hånet ham. De kom bort til ham og rakte ham eddik.
42023037	Og de sa: Er du jødenes konge, så frels deg selv!
42023038	Det var også satt en innskrift over ham: Dette er jødenes konge.
42023039	En av ugjerningsmennene som hang der, spottet ham og sa: Er ikke du Messias? Frels deg selv og oss!
42023040	Men den andre tok til orde og irettesatte ham og sa: Frykter du ikke engang for Gud, du som er under den samme dom?
42023041	Og vi med rette, for vi får det vi fortjener etter våre gjerninger. Men han har ikke gjort noe galt.
42023042	Og han sa: Jesus, husk meg når du kommer i ditt rike.
42023043	Og han sa til ham: Sannelig sier jeg deg: I dag skal du være med meg i Paradis!
42023044	Det var nå omkring den sjette time. Da ble det mørke over hele landet helt til den niende time.
42023045	Solen ble formørket. Og forhenget i templet revnet midt etter.
42023046	Og Jesus ropte med høy røst og sa: Far, i dine hender overgir jeg min ånd! Og da han hadde sagt dette, utåndet han.
42023047	Men da høvedsmannen så det som skjedde, ga han Gud ære og sa: Sannelig, denne mannen var rettferdig!
42023048	Og folkemengden, alle som var kommet sammen for å se dette syn, slo seg for sitt bryst og vendte tilbake da de så det som skjedde.
42023049	Men alle hans kjenninger og de kvinnene som hadde fulgt ham fra Galilea, sto på avstand og så dette.
42023050	Og se, det var en mann som hette Josef, som var rådsherre og en god og rettferdig mann.
42023051	Han hadde ikke gitt sin tilslutning til det de hadde planlagt og gjort. Han var fra den jødiske byen Arimatea, og han ventet på Guds rike.
42023052	Han gikk til Pilatus og ba om Jesu legeme.
42023053	Og han tok det ned og svøpte det i fint linklede. Så la han det i en grav som var hogd ut i klippen, hvor ennå ingen var blitt lagt.
42023054	Det var forberedelsesdagen, like før sabbaten tok til.
42023055	Men de kvinnene som var kommet med ham fra Galilea, fulgte etter. De så graven og hvordan hans legeme ble lagt.
42023056	Så vendte de tilbake og gjorde i stand velluktende urter og salver. Og på sabbaten holdt de seg i ro etter lovens bud.
42024001	Men på den første dagen i uken, tidlig i dagningen, kom de til graven. De hadde med seg de velluktende urtene som de hadde gjort i stand.
42024002	Men de fant steinen rullet fra graven.
42024003	Og da de gikk inn, fant de ikke Herren Jesu legeme.
42024004	Og det skjedde, mens de sto der i villrede om dette, se, da sto to menn hos dem, kledd i skinnende klær.
42024005	Kvinnene ble forferdet og bøyde seg med ansiktet mot jorden. Da sa mennene til dem: Hvorfor søker dere den levende blant de døde?
42024006	Han er ikke her, han er blitt reist opp! Husk hvordan han talte til dere mens han ennå var i Galilea,
42024007	da han sa: Menneskesønnen må overgis i syndige menneskers hender, bli korsfestet og stå opp på den tredje dagen.
42024008	Da mintes de hans ord.
42024009	Og da de kom tilbake fra graven, fortalte de alt dette til de elleve og alle de andre.
42024010	Det var Maria Magdalena og Johanna og Maria, Jakobs mor, og de andre kvinnene som var med dem, som fortalte dette til apostlene.
42024011	Og apostlene syntes dette var løst snakk, og de trodde dem ikke.
42024012	Men Peter sto opp og løp til graven. Da han bøyde seg ned, så han bare linklærne. Han gikk så hjem, og undret seg over det som var skjedd.
42024013	Og se, to av dem var samme dag på vei til en by som heter Emmaus og ligger seksti stadier fra Jerusalem.
42024014	Og de talte med hverandre om alt dette som var skjedd.
42024015	Og det skjedde, mens de samtalte og drøftet dette, kom Jesus selv nær til dem og slo følge med dem.
42024016	Men øynene deres ble holdt igjen, så de ikke kjente ham.
42024017	Han sa til dem: Hva er det dere går og samtaler om på veien? De sto da stille og så bedrøvet opp.
42024018	Den ene av dem, som hette Kleopas, sa til ham: Er du den eneste av dem som oppholder seg i Jerusalem, som ikke vet hva som er skjedd der i disse dagene?
42024019	Han sa da til dem: Hva da? De sa til ham: Det med Jesus fra Nasaret, en mann som var en profet, mektig i gjerning og ord for Gud og hele folket -
42024020	og hvordan våre yppersteprester og rådsherrer overga ham til dødsdom og korsfestet ham.
42024021	Men vi håpet at han var den som skulle forløse Israel. Og nå er det alt tredje dagen siden disse tingene skjedde.
42024022	Men så har også noen av våre kvinner forferdet oss. Tidlig i dag morges var de ute ved graven,
42024023	men de fant ikke hans legeme. Så kom de og fortalte at de hadde sett et syn av engler som sa at han lever.
42024024	Noen av dem som var med oss, gikk da til graven. De fant det slik som kvinnene hadde sagt. Men ham så de ikke.
42024025	Da sa han til dem: Så uforstandige dere er, og så trege i hjertet til å tro alt det som profetene har talt!
42024026	Måtte ikke Messias lide dette og så gå inn til sin herlighet?
42024027	Og han begynte fra Moses og fra alle profetene og forklarte for dem i alle Skriftene det som er skrevet om ham.
42024028	Da de nærmet seg landsbyen som de var på vei til, lot han som om han ville gå videre.
42024029	Men de nødde ham og sa: Bli hos oss, for det lir mot kveld, og dagen heller. Han gikk da inn for å bli hos dem.
42024030	Og det skjedde da han satt til bords med dem, da tok han brødet, ba velsignelsesbønnen og brøt det og ga dem.
42024031	Da ble øynene deres åpnet, og de kjente ham. Så ble han usynlig for dem.
42024032	Og de sa til hverandre: Brant ikke vårt hjerte i oss da han talte til oss på veien og åpnet Skriftene for oss!
42024033	Og de tok av sted i samme stund og vendte tilbake til Jerusalem. De fant der de elleve samlet, og de som var med dem.
42024034	Og disse sa: Herren er virkelig blitt reist opp og er blitt sett av Simon!
42024035	De to fortalte da hva som hadde hendt på veien, og hvordan de hadde kjent ham igjen da han brøt brødet.
42024036	Mens de talte om dette, sto han selv midt iblant dem og sa til dem: Fred være med dere!
42024037	Men de ble forferdet og fylt av frykt, og trodde det var en ånd de så.
42024038	Han sa til dem: Hvorfor er dere forferdet? Hvorfor stiger tvilende tanker opp i hjertene deres?
42024039	Se mine hender og mine føtter, at det er meg selv! Rør ved meg og se! For en ånd har ikke kjøtt og ben, slik dere ser at jeg har.
42024040	Og da han hadde sagt dette, viste han dem sine hender og sine føtter.
42024041	Men da de ennå ikke trodde for glede, og undret seg, sa han til dem: Har dere noe å spise her?
42024042	De ga ham da et stykke stekt fisk og noe av en honningkake.
42024043	Og han tok det og spiste det mens de så på.
42024044	Så sa han til dem: Dette er mine ord, som jeg talte til dere mens jeg ennå var hos dere, at alt det måtte oppfylles som er skrevet om meg i Mose lov og profetene og salmene.
42024045	Da åpnet han deres forstand, så de kunne forstå Skriftene.
42024046	Og han sa til dem: Så står skrevet, at Messias måtte lide og stå opp fra de døde den tredje dagen,
42024047	og at i hans navn skal omvendelse og syndenes forlatelse forkynnes for alle folkeslag, fra Jerusalem av.
42024048	Dere er vitner om dette.
42024049	Og se, jeg sender over dere det som min Far har lovt. Men dere skal bli i byen til dere blir ikledd kraft fra det høye.
42024050	Han førte dem ut imot Betania, og han løftet sine hender og velsignet dem.
42024051	Og det skjedde mens han velsignet dem, at han skiltes fra dem og ble tatt opp til himmelen.
42024052	Og de falt ned og tilba ham og vendte tilbake til Jerusalem med stor glede.
42024053	Og de var alltid i templet og lovet og priste Gud.
43001001	I begynnelsen var Ordet, og Ordet var hos Gud, og Ordet var Gud.
43001002	Han var i begynnelsen hos Gud.
43001003	Alt er blitt til ved ham, og uten ham er ikke noe blitt til av alt som er blitt til.
43001004	I ham var liv, og livet var menneskenes lys.
43001005	Og lyset skinner i mørket, og mørket tok ikke imot det.
43001006	En mann sto fram, utsendt av Gud. Hans navn var Johannes.
43001007	Han kom for å vitne. Han skulle vitne om lyset, for at alle skulle komme til tro ved ham.
43001008	Han var ikke lyset, men han skulle vitne om lyset.
43001009	Det sanne lys, som opplyser hvert menneske, var i ferd med å komme til verden.
43001010	Han var i verden, og verden er blitt til ved ham, og verden kjente ham ikke.
43001011	Han kom til sitt eget, og hans egne tok ikke imot ham.
43001012	Men alle dem som tok imot ham, dem ga han rett til å bli Guds barn, de som tror på hans navn.
43001013	De er ikke født av blod, heller ikke av kjøds vilje, heller ikke av manns vilje, men av Gud.
43001014	Og Ordet ble kjød og tok bolig iblant oss. Og vi så hans herlighet, en herlighet som den en enbåren Sønn har fra sin Far, full av nåde og sannhet.
43001015	Johannes vitner om ham og roper: Det var om ham jeg sa: Han som kommer etter meg, er kommet foran meg, fordi han var før meg.
43001016	For av hans fylde har vi alle fått, og det nåde over nåde.
43001017	For loven ble gitt ved Moses, nåden og sannheten kom ved Jesus Kristus.
43001018	Ingen har noensinne sett Gud. Den enbårne Sønn, som er i Faderens favn, han har forklart ham.
43001019	Dette er Johannes’ vitnesbyrd, da judeerne sendte prester og levitter fra Jerusalem for å spørre ham: Hvem er du?
43001020	Da bekjente han og nektet ikke, han bekjente: Jeg er ikke Messias.
43001021	Og de spurte ham: Hvem er du da? Er du Elia? Og han sier: Det er jeg ikke. Er du profeten? Og han svarte: Nei.
43001022	Da sa de til ham: Hvem er du? - så vi kan gi dem svar som har sendt oss. Hva sier du om deg selv?
43001023	Han sa: Jeg er en røst av en som roper i ørkenen: Gjør Herrens vei jevn, som profeten Jesaja har sagt.
43001024	De som var utsendt, var fariseere.
43001025	Og de spurte ham og sa til ham: Hvorfor døper du da, når du ikke er Messias og heller ikke Elia eller profeten?
43001026	Johannes svarte dem: Jeg døper med vann, men midt iblant dere står den dere ikke kjenner,
43001027	han som kommer etter meg, han som jeg ikke er verdig til å løse skoremmen for.
43001028	Dette hendte i Betania på den andre siden av Jordan, der Johannes døpte.
43001029	Dagen etter ser han Jesus komme til seg, og sier: Se der Guds lam, som bærer bort verdens synd!
43001030	Det var om ham jeg sa: Etter meg kommer en mann som er kommet foran meg, fordi han var før meg.
43001031	Og jeg kjente ham ikke. Men for at han skulle åpenbares for Israel, derfor er jeg kommet og døper med vann.
43001032	Johannes vitnet og sa: Jeg har sett Ånden komme ned som en due fra himmelen, og han ble over ham.
43001033	Jeg kjente ham ikke. Men han som sendte meg for å døpe med vann, han sa til meg: Ham du ser Ånden komme ned og bli over, han er den som døper med Den Hellige Ånd.
43001034	Og jeg har sett det, og jeg har vitnet at han er Guds Sønn.
43001035	Dagen etter sto Johannes der igjen, og to av disiplene hans.
43001036	Da han fikk se Jesus, som kom gående, sa han: Se der Guds lam!
43001037	De to disiplene hørte det han sa, og de fulgte etter Jesus.
43001038	Jesus vendte seg og så at de fulgte etter ham. Han sier til dem: Hva søker dere? De sa til ham: Rabbi - det betyr Mester - hvor bor du?
43001039	Han sier til dem: Kom og se! De kom da og så hvor han bodde. Og de ble hos ham den dagen. Det var omkring den tiende time.
43001040	Andreas, Simon Peters bror, var en av de to som hørte det Johannes sa, og som fulgte etter Jesus.
43001041	Han finner først sin egen bror Simon og sier til ham: Vi har funnet Messias, - det betyr Kristus.
43001042	Og han førte ham til Jesus. Jesus så på ham og sa: Du er Simon, Johannes’ sønn. Du skal kalles Kefas, det betyr Peter.
43001043	Dagen etter ville han dra til Galilea. Han finner Filip, og Jesus sier til ham: Følg meg!
43001044	Filip var fra Betsaida, fra Andreas’ og Peters by.
43001045	Filip finner Natanael og sier til ham: Ham som Moses har skrevet om i loven, og som profetene har skrevet om, ham har vi funnet: Jesus, Josefs sønn fra Nasaret.
43001046	Natanael sa til ham: Kan det komme noe godt fra Nasaret? Filip sa til ham: Kom og se!
43001047	Jesus så Natanael komme mot seg, og han sa om ham: Se, det er en ekte israelitt, en som det ikke er svik i.
43001048	Natanael sa til ham: Hvor kjenner du meg fra? Jesus svarte og sa til ham: Før Filip kalte på deg, mens du var under fikentreet, så jeg deg.
43001049	Natanael svarte ham: Rabbi, du er Guds Sønn, du er Israels konge!
43001050	Jesus svarte og sa til ham: Tror du fordi jeg sa til deg at jeg så deg under fikentreet? Du skal få se større ting enn dette!
43001051	Og han sa til ham: Sannelig, sannelig sier jeg dere: Dere skal se himmelen åpnet og Guds engler stige opp og stige ned over Menneskesønnen.
43002001	Den tredje dagen var det bryllup i Kana i Galilea, og Jesu mor var der.
43002002	Også Jesus og disiplene hans var innbudt til bryllupet.
43002003	Da det ble mangel på vin, sa Jesu mor til ham: De har ikke vin.
43002004	Jesus sa til henne: Kvinne, hva vil du meg? Min time er ennå ikke kommet.
43002005	Hans mor sa til tjenerne: Hva han sier til dere, det skal dere gjøre.
43002006	Nå sto der, etter jødenes renselsesskikk, seks vannkar av stein, hvert på to eller tre anker.
43002007	Jesus sa til dem: Fyll karene med vann! Og de fylte dem til randen.
43002008	Så sa han til dem: Øs nå opp og bær det til kjøkemesteren! Og de bar det til ham.
43002009	Kjøkemesteren smakte på vannet som var blitt til vin. Han visste ikke hvor den kom fra. Men tjenerne visste det, de som hadde øst opp vannet. Kjøkemesteren kalte da på brudgommen og sa til ham:
43002010	Hver mann setter først den gode vinen fram, og når de er blitt drukne, da den ringere. Men du har gjemt den gode vinen til nå!
43002011	Dette sitt første tegn gjorde Jesus i Kana i Galilea og åpenbarte sin herlighet. Og disiplene hans trodde på ham.
43002012	Etter dette dro han ned til Kapernaum, han selv, hans mor, hans brødre og hans disipler. Der ble de noen få dager.
43002013	Jødenes påske var nå nær, og Jesus dro opp til Jerusalem.
43002014	I templet fant han dem som solgte okser, sauer og duer, og pengevekslerne som satt der.
43002015	Da laget han seg en svepe av rep og drev dem alle ut av templet, med sauene og oksene. Pengevekslernes penger tømte han ut og bordene deres veltet han.
43002016	Til dem som solgte duer, sa han: Ta dette bort herfra! Gjør ikke min Fars hus til en handelsbod!
43002017	Hans disipler mintes da at det er skrevet: Nidkjærhet for ditt hus skal fortære meg.
43002018	Jødene tok da til orde og sa til ham: Hva for tegn viser du oss, siden du gjør dette?
43002019	Jesus svarte og sa til dem: Bryt dette templet ned, så skal jeg gjenreise det på tre dager.
43002020	Jødene sa da til ham: I førtiseks år har det vært bygd på dette templet, og du vil reise det opp på tre dager?
43002021	Men han talte om sitt legemes tempel.
43002022	Da han var reist opp fra de døde, mintes disiplene hans at han hadde sagt dette. Og de trodde Skriften og det ordet Jesus hadde sagt.
43002023	Mens han nå var i Jerusalem i påsken, på høytiden, trodde mange på hans navn da de så de tegnene han gjorde.
43002024	Men Jesus selv betrodde seg ikke til dem, fordi han kjente alle,
43002025	og fordi han ikke trengte til at noen skulle vitne om et menneske. For selv visste han hva som bodde i mennesket.
43003001	Det var en mann blant fariseerne som hette Nikodemus. Han var en av jødenes rådsherrer.
43003002	Han kom til Jesus om natten og sa til ham: Rabbi, vi vet at du er en lærer kommet fra Gud, for ingen kan gjøre disse tegnene som du gjør, uten at Gud er med ham.
43003003	Jesus svarte og sa til ham: Sannelig, sannelig sier jeg deg: Uten at en blir født på ny, kan han ikke se Guds rike.
43003004	Nikodemus sier til ham: Hvordan kan et menneske bli født når han er gammel? Kan han vel annen gang komme inn i sin mors liv og bli født?
43003005	Jesus svarte: Sannelig, sannelig sier jeg deg: Uten at en blir født av vann og Ånd, kan han ikke komme inn i Guds rike.
43003006	Det som er født av kjødet, er kjød, og det som er født av Ånden, er ånd.
43003007	Undre deg ikke over at jeg sa til deg: Dere må bli født på ny!
43003008	Vinden blåser dit den vil. Du hører den suser, men du vet ikke hvor den kommer fra og hvor den farer hen. Slik er det med hver den som er født av Ånden.
43003009	Nikodemus svarte og sa til ham: Hvordan kan dette skje?
43003010	Jesus svarte og sa til ham: Du er Israels lærer, og vet ikke dette?
43003011	Sannelig, sannelig sier jeg deg: Vi taler om det vi vet, og vitner om det vi har sett, og dere tar ikke imot vårt vitnesbyrd.
43003012	Når jeg har talt til dere om de jordiske ting, og dere ikke tror, hvordan kan dere da tro dersom jeg taler til dere om de himmelske?
43003013	Og ingen er steget opp til himmelen uten han som er steget ned fra himmelen, Menneskesønnen, som er i himmelen.
43003014	Og likesom Moses opphøyet slangen i ørkenen, slik må Menneskesønnen bli opphøyet,
43003015	for at hver den som tror på ham, skal ha evig liv.
43003016	For så har Gud elsket verden at han ga sin Sønn, den enbårne, for at hver den som tror på ham, ikke skal fortapes, men ha evig liv.
43003017	For Gud sendte ikke sin Sønn til verden for å dømme verden, men for at verden skulle bli frelst ved ham.
43003018	Den som tror på ham, blir ikke dømt. Den som ikke tror, er allerede dømt, fordi han ikke har trodd på Guds enbårne Sønns navn.
43003019	Og dette er dommen, at lyset er kommet til verden, og menneskene elsket mørket fremfor lyset, for deres gjerninger var onde.
43003020	For hver den som gjør det onde, hater lyset og kommer ikke til lyset, for at hans gjerninger ikke skal bli refset.
43003021	Men den som gjør sannheten, kommer til lyset, for at hans gjerninger kan bli åpenbart, for de er gjort i Gud.
43003022	Etter dette gikk Jesus og disiplene hans til Judea-landet. Der ble han en tid sammen med dem og døpte.
43003023	Men også Johannes døpte, i Ainon nær Salim, for det var mye vann der. Og folk kom dit for å bli døpt.
43003024	For Johannes var ennå ikke kastet i fengsel.
43003025	Det ble nå en trette mellom Johannes’ disipler og en jøde om renselsen.
43003026	Og de kom til Johannes og sa til ham: Rabbi, han som var hos deg på den andre siden av Jordan, han som du vitnet om, se, han døper, og alle kommer til ham.
43003027	Johannes svarte og sa: Et menneske kan ikke få noe, om det ikke blir gitt ham fra himmelen.
43003028	Dere er selv mine vitner at jeg sa: Jeg er ikke Messias! men: Jeg er utsendt foran ham.
43003029	Den som har bruden, han er brudgommen. Men brudgommens venn, som står og hører på ham, er full av glede over å høre brudgommens røst. Denne min glede er nå blitt fullkommen.
43003030	Han skal vokse, jeg skal avta.
43003031	Han som kommer ovenfra, er over alle. Den som er av jorden, er jordisk og taler av jorden. Han som kommer fra himmelen, er over alle.
43003032	Han vitner om det han har sett og hørt, og ingen tar imot hans vitnesbyrd.
43003033	Den som har tatt imot hans vitnesbyrd, har stadfestet at Gud er sanndru.
43003034	For han som Gud har utsendt, taler Guds ord. For Gud gir ikke Ånden etter mål.
43003035	Faderen elsker Sønnen, og alt har han gitt i hans hånd.
43003036	Den som tror på Sønnen, har evig liv. Men den som ikke vil tro på Sønnen, skal ikke se livet, men Guds vrede blir over ham.
43004001	Da nå Herren visste at fariseerne hadde hørt at Jesus vant flere disipler og døpte flere enn Johannes
43004002	- enda Jesus selv ikke døpte, men disiplene hans -
43004003	da forlot han Judea og dro igjen til Galilea.
43004004	Han måtte da reise gjennom Samaria.
43004005	Han kom da til en by i Samaria som heter Sykar. Den ligger i nærheten av det jordstykket Jakob ga sin sønn Josef.
43004006	Der var Jakobs brønn. Jesus var trett etter vandringen, og satt nå der ved brønnen. Det var omkring den sjette time.
43004007	Da kommer en kvinne fra Samaria for å dra opp vann. Jesus sier til henne: Gi meg å drikke!
43004008	Disiplene hans var gått inn i byen for å kjøpe mat.
43004009	Den samaritanske kvinnen sier til ham: Hvordan kan du som er jøde, be meg, en samaritansk kvinne, om å få drikke? Jøder har nemlig ikke omgang med samaritanere.
43004010	Jesus svarte og sa til henne: Kjente du Guds gave, og visste du hvem det er som sier til deg: Gi meg å drikke - så hadde du bedt ham, og han ville gi deg levende vann!
43004011	Kvinnen sier til ham: Herre, du har ikke noe å dra opp vann med, og brønnen er dyp. Hvor har du da det levende vannet fra?
43004012	Du er da vel ikke større enn vår far Jakob, som ga oss brønnen og selv drakk av den, og likeså hans sønner og buskapen hans?
43004013	Jesus svarte og sa til henne: Hver den som drikker av dette vannet, blir tørst igjen.
43004014	Men den som drikker av det vannet jeg vil gi ham, skal aldri i evighet tørste, men det vannet jeg vil gi ham, blir i ham en kilde med vann som veller fram til evig liv.
43004015	Kvinnen sier til ham: Herre, gi meg dette vannet, så jeg kan slippe å tørste og gå hit for å dra opp vann!
43004016	Han sier til henne: Gå og rop på mannen din, og kom så hit.
43004017	Kvinnen svarte: Jeg har ingen mann. Jesus sa til henne: Med rette sa du: Jeg har ingen mann!
43004018	For du har hatt fem menn, og den du nå har, er ikke din mann. Der talte du sant.
43004019	Kvinnen sier til ham: Herre, jeg ser at du er en profet!
43004020	Våre fedre tilba på dette fjellet, og dere sier at Jerusalem er stedet hvor en bør tilbe.
43004021	Jesus sier til henne: Tro meg, kvinne! Den time kommer da dere verken skal tilbe Faderen på dette fjell eller i Jerusalem.
43004022	Dere tilber det dere ikke kjenner. Vi tilber det vi kjenner, for frelsen kommer fra jødene.
43004023	Men den time kommer, og er nå, da de sanne tilbedere skal tilbe Faderen i ånd og sannhet. For det er slike tilbedere Faderen vil ha.
43004024	Gud er ånd, og de som tilber ham, må tilbe i ånd og sannhet.
43004025	Kvinnen sier til ham: Jeg vet at Messias kommer - han som kalles Kristus. Når han kommer, skal han forkynne oss alt.
43004026	Jesus sier til henne: Jeg er det, jeg som taler med deg.
43004027	I det samme kom disiplene hans, og de undret seg over at han talte med en kvinne. Likevel spurte ingen: Hva vil du henne? eller: Hvorfor taler du med henne?
43004028	Kvinnen lot da vannkrukken sin stå og gikk inn i byen. Og hun sa til folket der:
43004029	Kom og se en mann som har sagt meg alt det jeg har gjort! Han skulle vel ikke være Messias?
43004030	De dro da ut fra byen og kom til ham.
43004031	I mellomtiden sa disiplene til ham: Rabbi, et!
43004032	Men han sa til dem: Jeg har mat å ete som dere ikke vet om!
43004033	Disiplene sa da seg imellom: Kan noen ha brakt mat til ham?
43004034	Jesus sier til dem: Min mat er å gjøre hans vilje som har sendt meg, og å fullføre hans gjerning.
43004035	Sier ikke dere at det ennå er fire måneder, og så kommer høsten? Se, jeg sier dere: Løft deres øyne og se markene, de er alt hvite til høst!
43004036	Den som høster, får lønn, og han samler inn grøde til evig liv, for at både den som sår og den som høster, kan glede seg sammen.
43004037	For her er det et sant ord at én sår og en annen høster.
43004038	Jeg har sendt dere ut for å høste det dere ikke har arbeidet med. Andre har arbeidet, og dere er kommet inn i deres arbeid.
43004039	Det var mange av samaritanerne fra denne byen som trodde på Jesus på grunn av kvinnens ord da hun vitnet: Han har sagt meg alt det jeg har gjort.
43004040	Da nå samaritanerne kom til ham, ba de ham å bli hos dem. Og han ble der to dager.
43004041	Og mange flere kom til tro på grunn av hans ord.
43004042	Og de sa til kvinnen: Nå tror vi ikke lenger på grunn av det du sa. For nå har vi selv hørt, og vi vet at han i sannhet er verdens frelser.
43004043	Men etter de to dagene dro han derfra til Galilea.
43004044	For Jesus selv vitnet at en profet blir ikke aktet på sitt eget hjemsted.
43004045	Da han nå kom til Galilea, tok galileerne imot ham, fordi de hadde sett alt det han hadde gjort i Jerusalem på høytiden. For også de var kommet til høytiden.
43004046	Han kom igjen til Kana i Galilea, der hvor han hadde gjort vann til vin. Og i Kapernaum var det en kongelig embetsmann som hadde en sønn som var syk.
43004047	Da han fikk høre at Jesus var kommet fra Judea til Galilea, gikk han av sted til ham og ba ham om å komme ned og helbrede sønnen hans, for han var døden nær.
43004048	Jesus sa da til ham: Dersom dere ikke ser tegn og under, vil dere ikke tro.
43004049	Kongens mann sier til ham: Herre, kom ned før barnet mitt dør!
43004050	Jesus sier til ham: Gå hjem, din sønn lever! Mannen trodde det ordet Jesus sa til ham, og gikk.
43004051	Allerede mens han var på hjemveien, kom hans tjenere ham i møte og fortalte at gutten hans levde.
43004052	Han spurte dem da om den timen da det var blitt bedre med ham. De sa til ham: I går ved den sjuende time forlot feberen ham.
43004053	Faren skjønte da at det var ved den samme timen da Jesus sa til ham: Din sønn lever! Og han trodde, han selv og hele hans hus.
43004054	Dette andre tegnet gjorde Jesus da han var kommet fra Judea til Galilea.
43005001	Etter dette var det en av jødenes høytider, og Jesus dro opp til Jerusalem.
43005002	Ved Saueporten i Jerusalem er det en dam som på hebraisk heter Betesda. Den har fem søyleganger.
43005003	I disse lå det en mengde syke, blinde, lamme, vanføre, som ventet på at vannet skulle bli satt i bevegelse.
43005004	For en engel steg fra tid til annen ned i dammen og rørte opp vannet. Den som da først steg ned etter at vannet var blitt opprørt, ble frisk, hva sykdom han så led av.
43005005	Det var en mann der som hadde vært syk i trettiåtte år.
43005006	Jesus så ham ligge der, og visste at han hadde vært syk i lang tid. Han sa da til ham: Vil du bli frisk?
43005007	Den syke svarte ham: Herre, jeg har ingen til å kaste meg ut i dammen når vannet blir opprørt. Og i det samme jeg kommer, stiger en annen ned før meg.
43005008	Da sier Jesus til ham: Stå opp, ta båren din og gå!
43005009	Og straks ble mannen frisk, og han tok båren sin og gikk. Men det var sabbat den dagen.
43005010	Judeerne sa da til ham som var blitt helbredet: Det er sabbat, og du har ikke lov til å bære båren.
43005011	Men han svarte dem: Han som gjorde meg frisk, sa til meg: Ta båren din og gå!
43005012	De spurte ham: Hvem er den mannen som sa til deg: Ta den og gå?
43005013	Men han som var blitt helbredet, visste ikke hvem det var. For Jesus hadde trukket seg tilbake, da det var mye folk til stede.
43005014	Senere fant Jesus mannen i templet og sa til ham: Se, du er blitt frisk. Synd ikke mer, for at ikke noe verre skal hende deg.
43005015	Mannen gikk bort, og han fortalte til judeerne at det var Jesus som hadde gjort ham frisk.
43005016	Og derfor forfulgte judeerne Jesus, fordi han gjorde dette på en sabbat.
43005017	Men Jesus sa til dem: Min Far arbeider inntil nå, også jeg arbeider.
43005018	Derfor sto da judeerne ham enda mer etter livet, fordi han ikke bare brøt sabbaten, men også kalte Gud sin egen Far og gjorde seg selv lik Gud.
43005019	Jesus svarte da og sa til dem: Sannelig, sannelig sier jeg dere: Sønnen kan ikke gjøre noe av seg selv, men bare det han ser Faderen gjøre. For det han gjør, det gjør Sønnen likeså.
43005020	For Faderen elsker Sønnen, og viser ham alt det han selv gjør. Og han skal vise ham større gjerninger enn disse, for at dere skal undre dere.
43005021	For likesom Faderen reiser opp de døde og gjør levende, slik gjør også Sønnen levende dem han vil.
43005022	For heller ikke dømmer Faderen noen, men har overgitt hele dommen til Sønnen,
43005023	for at alle skal ære Sønnen slik som de ærer Faderen. Den som ikke ærer Sønnen, ærer ikke Faderen, som har sendt ham.
43005024	Sannelig, sannelig sier jeg dere: Den som hører mitt ord og tror ham som har sendt meg, han har evig liv. Han kommer ikke til dom, men er gått over fra døden til livet.
43005025	Sannelig, sannelig sier jeg dere: Den time kommer, og den er nå, da de døde skal høre Guds Sønns røst, og de som hører, skal leve.
43005026	For likesom Faderen har liv i seg selv, slik har han også gitt Sønnen å ha liv i seg selv.
43005027	Og han har gitt ham makt til å holde dom, fordi han er menneskesønn.
43005028	Undre dere ikke over dette! For den time kommer da alle de som er i gravene skal høre hans røst.
43005029	Og de skal komme ut, - de som har gjort det gode, til livets oppstandelse, men de som har gjort det onde, til dommens oppstandelse.
43005030	Jeg kan ikke gjøre noe av meg selv. Etter det jeg hører, dømmer jeg, og min dom er rettferdig. For jeg søker ikke min vilje, men hans vilje som har sendt meg.
43005031	Dersom jeg vitner om meg selv, da er mitt vitnesbyrd ikke sant.
43005032	Det er en annen som vitner om meg, og jeg vet at det vitnesbyrdet han vitner om meg, er sant.
43005033	Dere har sendt bud til Johannes, og han har vitnet for sannheten.
43005034	Ikke så at jeg tar imot vitnesbyrd fra et menneske, men dette sier jeg for at dere skal bli frelst.
43005035	Han var det brennende og skinnende lyset, men dere ville bare en kort stund glede dere i hans lys.
43005036	Men jeg har det vitnesbyrd som er større enn det Johannes ga. For de gjerningene som Faderen ga meg å fullføre - selve gjerningene som jeg gjør, vitner om meg at Faderen har sendt meg.
43005037	Og Faderen som har sendt meg, han har vitnet om meg. Verken har dere noen gang hørt hans røst eller sett hans skikkelse.
43005038	Og hans ord har dere ikke værende i dere, for den han har sendt, ham tror dere ikke.
43005039	Dere gransker Skriftene, fordi dere mener at dere har evig liv i dem - og disse er det som vitner om meg.
43005040	Men dere vil ikke komme til meg for å få liv.
43005041	Jeg tar ikke imot ære fra mennesker.
43005042	Men jeg kjenner dere og vet at dere ikke har Guds kjærlighet i dere.
43005043	Jeg er kommet i min Fars navn, og dere tar ikke imot meg. Kommer en annen i sitt eget navn, ham vil dere ta imot!
43005044	Hvordan kan dere tro, dere som tar ære av hverandre? Og den ære som er av den eneste Gud, den søker dere ikke.
43005045	Tenk ikke at jeg vil anklage dere hos Faderen. Den som anklager dere, er Moses - han som dere har satt deres håp til.
43005046	For hvis dere trodde Moses, så hadde dere trodd meg. For det er meg han har skrevet om.
43005047	Men hvis dere ikke tror hans skrifter, hvordan kan dere da tro mine ord?
43006001	Etter dette dro Jesus over til den andre siden av Galilea-sjøen, også kalt Tiberias-sjøen.
43006002	En stor folkemengde fulgte ham, fordi de så de tegnene som han gjorde på de syke.
43006003	Jesus gikk opp i fjellet, og der satte han seg sammen med disiplene sine.
43006004	Og påsken, jødenes høytid, var nær.
43006005	Da nå Jesus løftet sine øyne og så at en stor folkemengde kom til ham, sa han til Filip: Hvor skal vi kjøpe brød, så disse kan få noe å ete?
43006006	Men dette sa han for å prøve ham, for han visste selv hva han ville gjøre.
43006007	Filip svarte ham: Brød for to hundre denarer er ikke nok til at hver av dem kan få et lite stykke!
43006008	En av disiplene hans, Andreas, Simon Peters bror, sier til ham:
43006009	Her er en liten gutt som har fem byggbrød og to småfisker. Men hva er det til så mange?
43006010	Jesus sa: La folket sette seg ned! Det var mye gress på stedet, og mennene satte seg da ned. Tallet på dem var omkring fem tusen.
43006011	Jesus tok brødene og takket, og han delte ut til dem som satt der. Likeså delte han ut av småfiskene, så mye de ville ha.
43006012	Da de var blitt mette, sier han til disiplene sine: Sank sammen stykkene som er blitt til overs, slik at ingenting går til spille!
43006013	De sanket da sammen, og de fylte tolv kurver med stykker av de fem byggbrødene, som var blitt til overs etter dem som hadde spist.
43006014	Da nå folket så det tegnet han hadde gjort, sa de: Dette er i sannhet profeten som skal komme til verden.
43006015	Da nå Jesus skjønte at de ville komme og ta ham med makt for å gjøre ham til konge, trakk han seg igjen tilbake og gikk opp i fjellet, han selv alene.
43006016	Men da det ble kveld, gikk disiplene hans ned til sjøen.
43006017	De steg om bord i en båt for å sette over sjøen til Kapernaum. Det var alt blitt mørkt, og Jesus var ikke kommet til dem.
43006018	Og sjøen gikk høyt, for det blåste en sterk vind.
43006019	Da de hadde rodd omkring tjuefem eller tretti stadier, fikk de se Jesus komme gående på sjøen. Han kom nær til båten, og de ble redde.
43006020	Men han sa til dem: Det er meg, frykt ikke!
43006021	De ville da ta ham opp i båten. Og straks kom båten til landet de seilte til.
43006022	Dagen etter så folket som sto på den andre siden av sjøen, at det ikke var noen båt der. De hadde sett at det bare var den ene båten, og at Jesus ikke var gått om bord i den sammen med disiplene, men at disiplene hadde lagt ut alene.
43006023	Det kom nå andre båter fra Tiberias og la til nær det stedet der de hadde spist brødet etter Herrens takkebønn.
43006024	Men da folket så at Jesus ikke var der, og heller ikke disiplene hans, gikk de i båtene og kom til Kapernaum for å lete etter Jesus.
43006025	Og da de fant ham på den andre siden av sjøen, sa de til ham: Rabbi, når kom du hit?
43006026	Jesus svarte dem og sa: Sannelig, sannelig sier jeg dere: Dere søker meg, ikke fordi dere så tegn, men fordi dere spiste av brødene og ble mette!
43006027	Arbeid ikke for den mat som forgår, men for den mat som varer ved til evig liv, den som Menneskesønnen skal gi dere. For på ham har Faderen, Gud, satt sitt segl.
43006028	De sa da til ham: Hva skal vi så gjøre for å gjøre Guds gjerninger?
43006029	Jesus svarte og sa til dem: Dette er Guds gjerning at dere skal tro på ham som han har sendt.
43006030	De sa da til ham: Hva tegn gjør du da, så vi kan se det og tro på deg? Hvilken gjerning gjør du?
43006031	Våre fedre åt manna i ørkenen, slik det står skrevet: Brød fra himmelen ga han dem å ete.
43006032	Jesus sa da til dem: Sannelig, sannelig sier jeg dere: Moses ga dere ikke brødet fra himmelen. Men min Far gir dere det sanne brød fra himmelen.
43006033	For Guds brød er det som kommer ned fra himmelen og gir verden liv.
43006034	De sa da til ham: Herre, gi oss alltid dette brødet!
43006035	Jesus sa til dem: Jeg er livets brød. Den som kommer til meg, skal ikke hungre. Og den som tror på meg, skal aldri noen gang tørste.
43006036	Men jeg sa dere at dere har sett meg, og likevel tror dere ikke.
43006037	Alle de som Faderen gir meg, kommer til meg. Og den som kommer til meg, vil jeg slett ikke støte ut.
43006038	For jeg er kommet ned fra himmelen, ikke for å gjøre min vilje, men for å gjøre hans vilje som har sendt meg.
43006039	Og dette er hans vilje som har sendt meg, at jeg ikke skal miste noe av alt det han har gitt meg, men reise det opp på den siste dag.
43006040	For dette er min Fars vilje, at hver den som ser Sønnen og tror på ham, skal ha evig liv. Og jeg skal reise ham opp på den siste dag.
43006041	Jødene knurret da over ham fordi han sa: Jeg er brødet som er kommet ned fra himmelen.
43006042	Og de sa: Er ikke dette Jesus, Josefs sønn? Kjenner vi ikke både hans far og hans mor? Hvordan kan han da si: Jeg er kommet ned fra himmelen?
43006043	Jesus svarte og sa til dem: Knurr ikke dere imellom!
43006044	Ingen kan komme til meg uten at Faderen som har sendt meg, drar ham. Og jeg skal reise ham opp på den siste dag.
43006045	Det står skrevet hos profetene: Og de skal alle være lært av Gud. - Hver den som hører av Faderen og lærer, kommer til meg.
43006046	Ikke så at noen har sett Faderen. Bare han som er fra Gud, han har sett Faderen.
43006047	Sannelig, sannelig sier jeg dere: Den som tror, har evig liv!
43006048	Jeg er livets brød.
43006049	Deres fedre åt manna i ørkenen og døde.
43006050	Dette er brødet som kommer ned fra himmelen, for at en skal ete av det og ikke dø.
43006051	Jeg er det levende brødet som er kommet ned fra himmelen. Om noen eter av dette brødet, skal han leve i evighet. Og det brødet som jeg vil gi, er mitt kjød, som jeg vil gi for verdens liv.
43006052	Jødene trettet nå seg imellom og sa: Hvordan kan han gi oss sitt kjød å ete?
43006053	Jesus sa da til dem: Sannelig, sannelig sier jeg dere: Dersom dere ikke eter Menneskesønnens kjød og drikker hans blod, har dere ikke liv i dere!
43006054	Den som eter mitt kjød og drikker mitt blod, har evig liv. Og jeg skal reise ham opp på den siste dag.
43006055	For mitt kjød er i sannhet mat, og mitt blod er i sannhet drikke.
43006056	Den som eter mitt kjød og drikker mitt blod, han blir i meg og jeg i ham.
43006057	Likesom den levende Faderen har sendt meg, og jeg lever ved Faderen, slik skal også den som eter meg, leve ved meg.
43006058	Dette er brødet som er kommet ned fra himmelen - ikke slik som fedrene åt, og døde. Den som eter dette brødet, skal leve i evighet.
43006059	Dette sa han mens han lærte i en synagoge i Kapernaum.
43006060	Mange av disiplene hans som hørte dette, sa da: Dette er harde ord! Hvem kan høre dem?
43006061	Men da Jesus visste med seg selv at disiplene hans knurret over dette, sa han til dem: Tar dere anstøt av dette?
43006062	Hva så når dere får se Menneskesønnen stige opp dit hvor han var før?
43006063	Det er Ånden som gjør levende, kjødet gagner ikke noe. De ordene jeg har talt til dere, er ånd og er liv.
43006064	Men det er noen av dere som ikke tror. - For Jesus visste fra begynnelsen hvem det var som ikke trodde, og hvem det var som skulle forråde ham.
43006065	Og han sa: Derfor har jeg sagt dere at ingen kan komme til meg uten at det er gitt ham av Faderen.
43006066	Etter dette trakk mange av disiplene hans seg tilbake og gikk ikke lenger omkring med ham.
43006067	Jesus sa da til de tolv: Vil også dere gå bort?
43006068	Simon Peter svarte ham: Herre, hvem skal vi gå til? Du har det evige livs ord,
43006069	og vi tror og vet at du er Guds Hellige!
43006070	Jesus svarte dem: Har jeg ikke utvalgt dere tolv? Og én av dere er en djevel.
43006071	Han talte om Judas, Simon Iskariots sønn. For det var han som skulle forråde ham, enda han var en av de tolv.
43007001	Etter dette gikk Jesus omkring i Galilea. For han ville ikke gå omkring i Judea, fordi judeerne sto ham etter livet.
43007002	Men jødenes høytid, løvhyttefesten, var nær.
43007003	Brødrene hans sa da til ham: Dra herfra og gå til Judea, for at også disiplene dine kan få se de gjerningene som du gjør!
43007004	For ingen gjør noe i det skjulte når han selv søker å være alminnelig kjent. Gjør du slike ting, da vis deg for verden.
43007005	For heller ikke brødrene hans trodde på ham.
43007006	Jesus sier da til dem: Min tid er ennå ikke kommet, men for dere er det alltid den rette tid!
43007007	Verden kan ikke hate dere. Men meg hater den, fordi jeg vitner om den at dens gjerninger er onde.
43007008	Dra selv opp til høytiden! Jeg går ennå ikke opp til denne høytiden, for min tid er ennå ikke fullendt.
43007009	Dette sa han til dem, og han ble værende i Galilea.
43007010	Men etter at brødrene hans var gått opp til høytiden, da dro også han opp - ikke åpenlyst, men i det skjulte.
43007011	Jødene lette da etter ham under høytiden og sa: Hvor er han?
43007012	Og det ble mumlet mye om ham blant folket. Noen sa: Han er en god mann! Men andre sa: Nei, han villleder folket!
43007013	Men ingen talte fritt ut om ham av frykt for judeerne.
43007014	Men da det alt var midt i høytiden, gikk Jesus opp i templet og lærte.
43007015	Judeerne undret seg og sa: Hvor har han skriftkunnskapen sin fra, han som ikke er opplært?
43007016	Jesus svarte dem og sa: Min lære er ikke min, men hans som har sendt meg.
43007017	Om noen vil gjøre hans vilje, da skal han kjenne om læren er av Gud, eller om jeg taler av meg selv.
43007018	Den som taler av seg selv, søker sin egen ære. Men den som søker hans ære som har sendt ham, er sannferdig, og det er ikke urettferdighet i ham.
43007019	Har ikke Moses gitt dere loven? Og ingen av dere holder loven! Hvorfor søker dere å drepe meg?
43007020	Folket svarte: Du er besatt av en ond ånd! Hvem søker å drepe deg?
43007021	Jesus svarte og sa til dem: Én gjerning gjorde jeg, og dere undrer dere alle over den.
43007022	Moses har gitt dere omskjærelsen - ikke så at den er fra Moses, men fra fedrene - og dere omskjærer et menneske på sabbaten.
43007023	Hvis nå et menneske blir omskåret på en sabbat for at Mose lov ikke skal brytes, blir dere da harme på meg fordi jeg har gjort et helt menneske friskt på en sabbat?
43007024	Døm ikke etter synet, men fell en rettferdig dom!
43007025	Da sa noen av dem som bodde i Jerusalem: Er ikke dette han som de står etter livet?
43007026	Og se, her taler han fritt ut, og de sier ikke noe imot ham! Våre rådsherrer kan vel ikke ha erkjent at han virkelig skulle være Messias?
43007027	Men vi vet hvor denne mannen er fra. Når Messias kommer, vet ingen hvor han er fra.
43007028	Mens nå Jesus lærte i templet, ropte han ut: Dere kjenner meg, og dere vet hvor jeg er fra. Men av meg selv er jeg ikke kommet. Han som har sendt meg, er sannferdig - han som dere ikke kjenner.
43007029	Jeg kjenner ham, for fra ham er jeg, og han har sendt meg.
43007030	De søkte da å få grepet ham, men ingen la hånd på ham, for hans time var ennå ikke kommet.
43007031	Men blant folket var det mange som trodde på ham, og de sa: Når Messias kommer, mon han da vil gjøre flere tegn enn denne har gjort?
43007032	Fariseerne hørte at folket mumlet slik om ham, og yppersteprestene og fariseerne sendte noen tjenere for å gripe ham.
43007033	Jesus sa da: Ennå en kort tid er jeg hos dere, så går jeg bort til ham som har sendt meg.
43007034	Dere skal søke meg og ikke finne meg. Og der hvor jeg er, kan dere ikke komme.
43007035	Judeerne sa da til hverandre: Hvor vil han dra hen, siden vi ikke skal finne ham? Han vil vel ikke dra bort til dem som er spredt omkring blant grekerne, og lære grekerne?
43007036	Hva betyr dette ordet som han sa: Dere skal søke meg og ikke finne meg, og der hvor jeg er, dit kan dere ikke komme?
43007037	Men på den siste, den store dagen i høytiden, sto Jesus og ropte ut: Om noen tørster, han komme til meg og drikke!
43007038	Den som tror på meg, som Skriften har sagt, fra hans indre skal det flyte strømmer av levende vann.
43007039	Dette sa han om den Ånd de skulle få, de som trodde på ham. For Ånden var ennå ikke gitt, fordi Jesus ennå ikke var herliggjort.
43007040	Noen i folkemengden sa da de hørte disse ordene: Han er i sannhet profeten!
43007041	Andre sa: Han er Messias! Andre igjen sa: Messias kommer da vel ikke fra Galilea?
43007042	Har ikke Skriften sagt at Messias kommer av Davids ætt og fra Betlehem, byen hvor David var?
43007043	Det ble da splittelse i folket på grunn av ham.
43007044	Noen av dem ville gripe ham, men ingen la hånd på ham.
43007045	Tjenerne kom så tilbake til yppersteprestene og fariseerne, og disse sa til dem: Hvorfor har dere ikke ført ham hit?
43007046	Tjenerne svarte: Aldri har noe menneske talt slik som denne mannen!
43007047	Da svarte fariseerne dem: Er også dere ført vill?
43007048	Har vel noen av rådsherrene trodd på ham, eller noen av fariseerne?
43007049	Men denne hopen som ikke kjenner loven, er forbannet.
43007050	Nikodemus, han som før en gang var kommet til Jesus, og som var en av rådsherrene, sier til dem:
43007051	Vår lov dømmer da vel ikke en mann uten at en først har hørt på ham og fått vite hva han har gjort?
43007052	De svarte og sa til ham: Kanskje du også er fra Galilea? Gransk, så skal du se at det ikke står fram noen profet fra Galilea!
43007053	Og de gikk hjem, hver til sitt.
43008001	Men Jesus gikk ut til Oljeberget.
43008002	Tidlig om morgenen kom han igjen til templet. Folkemengden samlet seg om ham. Han satte seg og lærte dem.
43008003	De skriftlærde og fariseerne førte da til ham en kvinne som var grepet i ekteskapsbrudd, og de stilte henne fram for ham.
43008004	Og de sa til ham: Mester, denne kvinnen er grepet på fersk gjerning i ekteskapsbrudd.
43008005	I loven har Moses påbudt oss at slike kvinner skal steines. Hva sier nå du?
43008006	Dette sa de for å sette ham på prøve, så de kunne ha noe å anklage ham for. Men Jesus bøyde seg ned og skrev med fingeren på jorden.
43008007	Men da de fortsatte å spørre ham, rettet han seg opp og sa til dem: Den av dere som er uten synd, han skal kaste den første steinen på henne!
43008008	Så bøyde han seg ned igjen, og skrev på jorden.
43008009	Men da de hørte dette, gikk de bort en etter en, de eldste først. Jesus ble alene tilbake med kvinnen som sto der.
43008010	Da rettet Jesus seg opp og sa til henne: Kvinne, hvor er de? Har ingen fordømt deg?
43008011	Hun sa: Ingen, herre! Og Jesus sa: Heller ikke jeg fordømmer deg. Gå bort, og synd ikke mer!
43008012	Igjen talte Jesus til dem og sa: Jeg er verdens lys! Den som følger meg, skal ikke vandre i mørket, men ha livets lys.
43008013	Fariseerne sa da til ham: Du vitner om deg selv! Ditt vitnesbyrd er ikke sant.
43008014	Jesus svarte og sa til dem: Om jeg så vitner om meg selv, er mitt vitnesbyrd sant. For jeg vet hvor jeg er kommet fra, og hvor jeg går hen. Men dere vet ikke hvor jeg kommer fra, eller hvor jeg går hen.
43008015	Dere dømmer etter kjødet. Jeg dømmer ingen.
43008016	Men også om jeg dømmer, så er min dom rett. For jeg er ikke alene, men jeg og Faderen, som har sendt meg.
43008017	Men også i deres lov står det skrevet at to menneskers vitnesbyrd er sant.
43008018	Jeg er den som vitner om meg selv, og Faderen som har sendt meg, vitner om meg.
43008019	De sa da til ham: Hvor er din Far? Jesus svarte: Dere kjenner verken meg eller min Far. Hvis dere kjente meg, da kjente dere også min Far.
43008020	Disse ordene talte han ved tempelkisten, mens han lærte i templet. Og ingen grep ham, for hans time var ennå ikke kommet.
43008021	Igjen talte han til dem: Jeg går bort, og dere skal lete etter meg. Og dere skal dø i deres synd. Dit jeg går, kan dere ikke komme.
43008022	Judeerne sa da: Han vil vel ikke ta sitt eget liv, siden han sier: Dit jeg går, kan dere ikke komme?
43008023	Han sa til dem: Dere er nedenfra, jeg er ovenfra. Dere er av denne verden, jeg er ikke av denne verden.
43008024	Derfor sa jeg til dere at dere skal dø i deres synder. For dersom dere ikke tror at JEG ER den jeg er, skal dere dø i deres synder.
43008025	De sa da til ham: Hvem er du? Jesus sa til dem: Nettopp det jeg sier dere!
43008026	Mangt har jeg å si og dømme om dere! Men han som har sendt meg, er sanndru, og det jeg har hørt av ham, det taler jeg til verden.
43008027	De skjønte ikke at det var om Faderen han talte til dem.
43008028	Jesus sa da: Når dere får opphøyet Menneskesønnen, da skal dere forstå at JEG ER den jeg er. Og av meg selv gjør jeg ingenting, men slik som Faderen har lært meg, slik taler jeg dette.
43008029	Han som har sendt meg, er med meg. Han har ikke latt meg bli alene, for jeg gjør alltid det som er til behag for ham.
43008030	Da han talte dette, var det mange som trodde på ham.
43008031	Jesus sa da til de judeerne som var kommet til tro på ham: Dersom dere blir i mitt ord, da er dere i sannhet mine disipler.
43008032	Og dere skal kjenne sannheten, og sannheten skal frigjøre dere.
43008033	De svarte ham: Vi er Abrahams ætt og har aldri vært treller under noen! Hvordan kan du da si: Dere skal bli fri?
43008034	Jesus svarte dem: Sannelig, sannelig sier jeg dere: Hver den som gjør synd, er syndens trell.
43008035	Men trellen blir ikke i huset til evig tid. Sønnen blir der til evig tid.
43008036	Får da Sønnen frigjort dere, da blir dere virkelig fri.
43008037	Jeg vet at dere er av Abrahams ætt. Men dere søker å drepe meg, fordi mitt ord ikke får rom hos dere.
43008038	Jeg taler det jeg har sett hos min Far, og dere gjør det dere har hørt av deres far.
43008039	De svarte og sa til ham: Vår far er Abraham! Jesus sier til dem: Var dere Abrahams barn, da gjorde dere Abrahams gjerninger.
43008040	Men nå søker dere å drepe meg - et menneske som har sagt dere sannheten, den som jeg har hørt av Gud. Det gjorde ikke Abraham.
43008041	Dere gjør deres fars gjerninger. De sa da til ham: Vi er ikke født i hor! Vi har én far, Gud.
43008042	Jesus sa til dem: Var Gud deres far, da hadde dere elsket meg. For jeg kommer fra Gud og er utgått fra ham. For jeg er heller ikke kommet av meg selv, men han har utsendt meg.
43008043	Hvorfor skjønner dere ikke det jeg taler? Fordi dere ikke tåler å høre mitt ord!
43008044	Dere har djevelen til far, og dere vil gjøre etter deres fars lyster. Han var en drapsmann fra begynnelsen og står ikke i sannheten. For det er ikke sannhet i ham. Når han taler løgn, taler han av sitt eget, for han er en løgner og løgnens far.
43008045	Men fordi jeg sier sannheten, tror dere meg ikke.
43008046	Hvem av dere kan overbevise meg om synd? Men sier jeg sannheten, hvorfor tror dere meg da ikke?
43008047	Den som er av Gud, hører Guds ord. Dere hører ikke, fordi dere ikke er av Gud.
43008048	Judeerne svarte og sa til ham: Sier vi ikke med rette at du er en samaritan og en besatt?
43008049	Jesus svarte: Jeg er ikke besatt. Men jeg ærer min Far, og dere vanærer meg.
43008050	Jeg søker ikke min egen ære. Det er en som søker den, og han dømmer.
43008051	Sannelig, sannelig sier jeg dere: Om noen holder fast på mitt ord, skal han aldri i evighet se døden.
43008052	Da sa judeerne til ham: Nå skjønner vi at du er besatt. Abraham døde, og profetene likeså, men du sier: Den som holder fast på mitt ord, skal aldri i evighet smake døden!
43008053	Du er da vel ikke større enn vår far Abraham som døde? Også profetene døde. Hvem gjør du deg selv til?
43008054	Jesus svarte: Dersom jeg ærer meg selv, da er min ære ingenting. Det er min Far som ærer meg, han som dere sier er deres Gud.
43008055	Dere kjenner ham ikke, men jeg kjenner ham. Dersom jeg sier at jeg ikke kjenner ham, da blir jeg en løgner som dere. Men jeg kjenner ham og holder fast på hans ord.
43008056	Abraham, deres far, frydet seg til å se min dag. Og han så den og gledet seg.
43008057	Judeerne sa da til ham: Du er ennå ikke femti år og har sett Abraham?
43008058	Jesus sa til dem: Sannelig, sannelig sier jeg dere: JEG ER før Abraham ble til.
43008059	De tok da opp steiner for å kaste på ham. Men Jesus skjulte seg og gikk ut av templet.
43009001	Og da han gikk videre, så han en mann som var født blind.
43009002	Disiplene hans spurte ham: Rabbi, hvem har syndet, han eller foreldrene hans, siden han ble født blind?
43009003	Jesus svarte: Verken han eller foreldrene hans har syndet. Men det er skjedd for at Guds gjerninger skulle åpenbares på ham.
43009004	Jeg må gjøre hans gjerninger som har sendt meg, så lenge det er dag. Natten kommer da ingen kan arbeide.
43009005	Mens jeg er i verden, er jeg verdens lys.
43009006	Da han hadde sagt dette, spyttet han på jorden, laget en deig av spyttet og smurte deigen på øynene hans.
43009007	Og han sa til ham: Gå og vask deg i dammen Siloa! - det betyr: utsendt. Han gikk da bort og vasket seg, og kom tilbake seende.
43009008	Naboene og de som før hadde sett ham sitte og tigge, sa da: Er det ikke han som satt og tigget?
43009009	Noen sa: Jo, det er han! Andre sa: Nei, men han ligner ham! Han selv sa: Det er meg.
43009010	De sa da til ham: Hvordan ble dine øyne åpnet?
43009011	Han svarte: Den mannen som heter Jesus, gjorde en deig og smurte på øynene mine og sa til meg: Gå til Siloa og vask deg! Da jeg så gikk bort og vasket meg, kunne jeg se.
43009012	De sa til ham: Hvor er han? Han sier: Jeg vet ikke.
43009013	De førte da ham som hadde vært blind til fariseerne.
43009014	Det var sabbat den dagen da Jesus laget deigen og åpnet øynene hans.
43009015	Også fariseerne spurte ham da igjen om hvordan han hadde fått synet. Han sa til dem: Han la en deig på øynene mine, jeg vasket meg, og nå ser jeg.
43009016	Noen av fariseerne sa da: Denne mannen er ikke fra Gud, siden han ikke holder sabbaten. Andre sa: Hvordan kan et menneske som er en synder, gjøre slike tegn? Og det var uenighet blant dem.
43009017	Da sier de igjen til den blinde: Hva sier du om ham, siden det var dine øyne han åpnet? Han sa: Han er en profet!
43009018	Judeerne trodde da ikke om ham at han hadde vært blind og fått sitt syn, før de fikk kalt for seg foreldrene til ham som hadde fått synet.
43009019	De spurte dem: Er dette sønnen deres, som dere sier er født blind? Hvordan har det seg da at han nå ser?
43009020	Hans foreldre svarte: Vi vet at dette er sønnen vår, og at han ble født blind.
43009021	Men hvordan det har seg at han nå ser, det vet vi ikke. Og hvem som har åpnet øynene hans, vet vi heller ikke. Spør ham selv, han er gammel nok til å svare for seg.
43009022	Dette sa foreldrene hans fordi de var redde for judeerne. For judeerne var allerede blitt enige om at dersom noen bekjente at Jesus var Messias, skulle han utstøtes av synagogen.
43009023	Derfor sa hans foreldre: Han er gammel nok! Spør ham selv.
43009024	De kalte da for andre gang til seg mannen som hadde vært blind, og sa til ham: Gi Gud ære! Vi vet at denne mannen er en synder.
43009025	Han svarte da: Om han er en synder, vet jeg ikke. Ett vet jeg: at jeg som var blind, nå ser!
43009026	De sa til ham: Hva gjorde han med deg? Hvordan åpnet han øynene dine?
43009027	Han svarte dem: Jeg har allerede sagt dere det, og dere hørte ikke på det. Hvorfor vil dere høre det nå igjen? Kanskje også dere vil bli disiplene hans?
43009028	Da skjelte de ham ut og sa: Du er hans disippel! Men vi er disipler av Moses.
43009029	Vi vet at til Moses har Gud talt. Men hvor denne mannen er fra, vet vi ikke.
43009030	Mannen svarte dem: Dette er da merkelig! Dere vet ikke hvor han er fra, enda han har åpnet øynene mine!
43009031	Vi vet at Gud ikke hører syndere, men han hører den som er gudfryktig og gjør hans vilje.
43009032	Aldri fra verden ble til, har en hørt at noen har åpnet øynene på en blindfødt.
43009033	Var ikke denne mannen fra Gud, kunne han ingenting gjøre.
43009034	De svarte og sa til ham: Du er helt og fullt født i synder, og du vil lære oss? Og de kastet ham ut.
43009035	Jesus fikk høre at de hadde kastet ham ut. Da han hadde funnet ham, sa han: Tror du på Guds Sønn?
43009036	Mannen svarte: Hvem er han, Herre, så jeg kan tro på ham?
43009037	Jesus sa til ham: Du har sett ham. Han som taler med deg, han er det.
43009038	Han sa: Jeg tror, Herre! Og han falt ned for ham i tilbedelse.
43009039	Og Jesus sa: Til dom er jeg kommet til denne verden, for at de som ikke ser, skal se, og de som ser, skal bli blinde.
43009040	Noen av fariseerne som var der sammen med ham, hørte dette, og de sa til ham: Vi er kanskje også blinde?
43009041	Jesus sa til dem: Var dere blinde, da hadde dere ikke synd. Men nå sier dere: Vi ser! Derfor er dere fremdeles skyldige.
43010001	Sannelig, sannelig sier jeg dere: Den som ikke går inn i fårekveen gjennom døren, men stiger over et annet sted, han er en tyv og en røver.
43010002	Men den som går inn gjennom døren, han er fårenes hyrde.
43010003	For ham lukker dørvokteren opp. Fårene hører hans røst, og han kaller sine får ved navn og fører dem ut.
43010004	Når han har fått alle sine får ut, går han foran dem, og fårene følger ham, fordi de kjenner hans røst.
43010005	Men en fremmed vil de ikke følge. De vil flykte fra ham, for de kjenner ikke de fremmedes røst.
43010006	Denne lignelsen fortalte Jesus til dem, men de skjønte ikke hva det var han talte til dem.
43010007	Jesus talte da igjen: Sannelig, sannelig sier jeg dere: Jeg er døren inn til fårene.
43010008	Alle de som er kommet før meg, er tyver og røvere. Men fårene hørte ikke på dem.
43010009	Jeg er døren. Om noen går inn gjennom meg, skal han bli frelst. Og han skal gå inn og gå ut og finne føde.
43010010	Tyven kommer bare for å stjele og myrde og ødelegge. Jeg er kommet for at de skal ha liv og ha overflod.
43010011	Jeg er den gode hyrde. Den gode hyrde setter sitt liv til for fårene.
43010012	Men den som er leiekar og ikke hyrde, den som ikke eier fårene, forlater fårene og flykter når han ser ulven komme. Og ulven røver dem og jager dem fra hverandre.
43010013	For han er leiekar og har ingen omsorg for fårene.
43010014	Jeg er den gode hyrde. Jeg kjenner mine, og mine kjenner meg,
43010015	likesom Faderen kjenner meg, og jeg kjenner Faderen. Jeg setter mitt liv til for fårene.
43010016	Jeg har også andre får, som ikke hører til i denne innhegningen. Også dem må jeg lede, og de skal høre min røst. Og det skal bli én hjord og én hyrde.
43010017	Derfor elsker Faderen meg, fordi jeg setter mitt liv til for at jeg skal ta det igjen.
43010018	Ingen tar det fra meg, men jeg setter det til av meg selv. Jeg har makt til å sette det til, og jeg har makt til å ta det igjen. Dette budet fikk jeg av min Far.
43010019	Det ble igjen splittelse blant jødene på grunn av disse ordene.
43010020	Mange av dem sa: Han er besatt av en ond ånd og er gal. Hvorfor hører dere på ham?
43010021	Andre sa: Dette er ikke en besatt manns ord. En ond ånd kan vel ikke åpne øynene på blinde?
43010022	Men det var tempelvielsens fest i Jerusalem. Det var vinter.
43010023	Jesus gikk omkring i templet, i Salomos søylegang.
43010024	Judeerne flokket seg da om ham og sa til ham: Hvor lenge vil du holde oss i uvisshet? Er du Messias, så si oss det rett ut!
43010025	Jesus svarte dem: Jeg har sagt dere det, og dere tror det ikke. De gjerningene jeg gjør i min Fars navn, de vitner om meg.
43010026	Men dere tror ikke, fordi dere ikke er av mine får.
43010027	Mine får hører min røst, jeg kjenner dem, og de følger meg.
43010028	Og jeg gir dem evig liv, de skal aldri i evighet gå fortapt, og ingen skal rive dem ut av min hånd.
43010029	Min Far, som har gitt meg dem, er større enn alle, og ingen kan rive dem ut av min Fars hånd.
43010030	Jeg og Faderen er ett.
43010031	Judeerne tok da igjen opp steiner for å steine ham.
43010032	Jesus svarte dem: Mange gode gjerninger fra min Far har jeg vist dere. Hvilken av dem er det dere vil steine meg for?
43010033	Judeerne svarte ham: For noen god gjerning steiner vi deg ikke, men for gudsbespottelse, fordi du som er et menneske, gjør deg selv til Gud.
43010034	Jesus svarte dem: Står det ikke skrevet i deres lov: Jeg har sagt: Dere er guder?
43010035	Når loven har kalt dem som Guds ord kom til, for guder - og Skriften kan ikke gjøres ugyldig -
43010036	hvordan kan dere da si til ham som Faderen har helliget og sendt til verden: Du spotter Gud! - fordi jeg har sagt: Jeg er Guds Sønn?
43010037	Dersom jeg ikke gjør min Fars gjerninger, så tro meg ikke!
43010038	Men hvis jeg gjør dem, da tro gjerningene, om dere ikke vil tro meg, for at dere kan forstå og vite at Faderen er i meg, og jeg i Faderen.
43010039	Da prøvde de igjen å gripe ham, men han slapp ut av deres hånd.
43010040	Så dro han igjen over til den andre siden av Jordan, til det stedet der Johannes først var og døpte. Der ble han en tid.
43010041	Mange kom til ham, og de sa: Johannes gjorde nok ingen tegn, men alt det Johannes sa om denne mannen, var sant.
43010042	Og mange trodde på ham der.
43011001	Det var en mann som var syk, Lasarus fra Betania, byen som Maria og hennes søster Marta bodde i.
43011002	Det var Maria som salvet Herren med salve og tørket føttene hans med sitt hår. Det var hennes bror, Lasarus, som var syk.
43011003	Søstrene sendte nå bud til ham og sa: Herre! se, han som du elsker, er syk.
43011004	Men da Jesus hørte det, sa han: Denne sykdommen er ikke til døden, men til Guds ære, for at Guds Sønn skal bli æret ved den.
43011005	Jesus elsket Marta og hennes søster og Lasarus.
43011006	Da han nå hørte at han var syk, ble han likevel enda to dager på det stedet der han var.
43011007	Da først sier han til disiplene: La oss dra tilbake til Judea.
43011008	Disiplene sa til ham: Rabbi, nylig prøvde judeerne å steine deg, og du drar dit igjen?
43011009	Jesus svarte: Er det ikke tolv timer i en dag? Den som vandrer om dagen, snubler ikke, for han ser denne verdens lys.
43011010	Men den som vandrer om natten, han snubler, fordi lyset ikke er i ham.
43011011	Dette talte han. Deretter sier han til dem: Vår venn Lasarus er sovnet inn, men jeg går for å vekke ham.
43011012	Disiplene sa da til ham: Herre, hvis han er sovnet, da blir han frisk igjen.
43011013	Jesus hadde talt om hans død, men de tenkte at han talte om vanlig søvn.
43011014	Da sa Jesus rett ut til dem: Lasarus er død!
43011015	Og for deres skyld er jeg glad at jeg ikke var der, for at dere skal tro. Men la oss gå til ham!
43011016	Tomas, han som ble kalt tvilling, sa da til sine med-disipler: La oss gå med, også vi, så vi kan dø sammen med ham!
43011017	Da nå Jesus kom fram, fant han at Lasarus allerede hadde ligget fire dager i graven.
43011018	Betania ligger nær ved Jerusalem, omtrent femten stadier borte.
43011019	Og mange av jødene var kommet til Marta og Maria for å trøste dem i sorgen over deres bror.
43011020	Da Marta nå fikk høre at Jesus kom, gikk hun for å møte ham. Men Maria satt hjemme i huset.
43011021	Marta sa da til Jesus: Herre, hadde du vært her, da var min bror ikke død!
43011022	Men også nå vet jeg at alt det du ber Gud om, vil Gud gi deg.
43011023	Jesus sier til henne: Din bror skal stå opp!
43011024	Marta sier til ham: Jeg vet at han skal stå opp i oppstandelsen på den siste dag.
43011025	Jesus sa til henne: Jeg er oppstandelsen og livet. Den som tror på meg, skal leve om han enn dør.
43011026	Og hver den som lever og tror på meg, skal aldri i evighet dø. Tror du dette?
43011027	Hun sier til ham: Ja, Herre! Jeg tror at du er Messias, Guds Sønn, han som skal komme til verden.
43011028	Da hun hadde sagt dette, gikk hun og kalte i stillhet på sin søster Maria, og sa: Mesteren er her og kaller på deg.
43011029	Da hun hørte det, sto hun fort opp og gikk til ham.
43011030	Jesus var ennå ikke kommet inn i landsbyen, men var på det stedet hvor Marta hadde møtt ham.
43011031	Da nå de jødene som var hjemme hos Maria for å trøste henne, så at hun brått reiste seg og gikk ut, fulgte de etter. De tenkte at hun ville gå til graven for å gråte der.
43011032	Da Maria kom dit hvor Jesus var, og fikk se ham, falt hun ned for hans føtter og sa til ham: Herre, hadde du vært her, da var min bror ikke død!
43011033	Da nå Jesus så henne gråte, og så de jødene gråte som var kommet sammen med henne, ble han opprørt i sin ånd og rystet.
43011034	Og han sa: Hvor har dere lagt ham? De sier til ham: Herre, kom og se!
43011035	Jesus gråt.
43011036	Jødene sa da: Se hvor han elsket ham!
43011037	Men noen av dem sa: Kunne ikke han som har åpnet den blindes øyne, også ha gjort det slik at denne mannen ikke var død?
43011038	Jesus ble da igjen opprørt i sitt indre. Han kom til graven. Det var en hule, og en stein lå foran den.
43011039	Jesus sier: Ta steinen bort! Marta, den dødes søster, sier til ham: Herre, han stinker allerede, for han har ligget der fire dager.
43011040	Jesus sier til henne: Sa jeg deg ikke at dersom du tror, skal du se Guds herlighet?
43011041	De tok da steinen bort. Jesus løftet sine øyne mot himmelen og sa: Far, jeg takker deg fordi du har hørt meg.
43011042	Jeg visste jo at du alltid hører meg, men for folkets skyld som står omkring meg, sa jeg det, for at de skal tro at du har sendt meg.
43011043	Og da han hadde sagt dette, ropte han med høy røst: Lasarus, kom ut!
43011044	Da kom den døde ut, ombundet med liksvøp på føtter og hender, og om hans ansikt var bundet en svetteduk. Jesus sier til dem: Løs ham og la ham gå!
43011045	Mange av jødene, som var kommet til Maria og hadde sett det han gjorde, trodde da på ham.
43011046	Men noen av dem gikk av sted til fariseerne og sa til dem hva Jesus hadde gjort.
43011047	Yppersteprestene og fariseerne kalte da Rådet sammen og sa: Hva skal vi gjøre? For denne mannen gjør mange tegn.
43011048	Lar vi ham holde på slik, vil alle tro på ham. Så kommer romerne og tar både vårt hellige sted og vårt folk.
43011049	Men en av dem, Kaifas, han som var yppersteprest dette året, sa til dem: Dere forstår ingenting!
43011050	Dere tenker heller ikke på at det er til gagn for dere at ett menneske dør for folket, og ikke hele folket går til grunne.
43011051	Dette sa han ikke av seg selv, men da han var yppersteprest dette året, talte han profetisk om at Jesus skulle dø for folket,
43011052	og ikke bare for folket, men også for å samle til ett de Guds barn som er spredt omkring.
43011053	Fra den dagen la de planer om å drepe ham.
43011054	Derfor gikk ikke Jesus lenger åpenlyst omkring blant judeerne. Han dro bort derfra til et sted nær ørkenen, til en by som heter Efra’im. Der holdt han til med disiplene sine.
43011055	Men jødenes påske var nå nær, og mange dro fra landet opp til Jerusalem før påsken for å rense seg.
43011056	De lette da etter Jesus, og talte seg imellom mens de sto i templet: Hva mener dere? Kommer han ikke til høytiden?
43011057	Men yppersteprestene og fariseerne hadde gitt befaling om at dersom noen fikk vite hvor han var, da skulle han melde fra om det, så de kunne gripe ham.
43012001	Seks dager før påske kom så Jesus til Betania, der Lasarus bodde, han som Jesus hadde reist opp fra de døde.
43012002	Der holdt de et festmåltid for ham. Marta vartet opp, og Lasarus var en av dem som lå til bords sammen med ham.
43012003	Maria tok da et pund ekte, meget kostbar nardus-salve og salvet Jesu føtter, og hun tørket hans føtter med sitt hår. Og huset ble fylt av salvens duft.
43012004	Da sier Judas Iskariot, en av disiplene hans, han som skulle komme til å forråde ham:
43012005	Hvorfor ble ikke denne salven solgt for tre hundre denarer og pengene gitt til de fattige?
43012006	Men dette sa han, ikke fordi de fattige lå ham på hjertet, men fordi han var en tyv. Det var han som hadde kassen, og han tok av det som ble lagt i den.
43012007	Jesus sa da: La henne være! Hun har gjemt den til dagen for gravferden min!
43012008	For de fattige har dere alltid hos dere, men meg har dere ikke alltid.
43012009	En stor mengde av jødene fikk nå vite at han var der. Nå kom de dit, ikke bare på grunn av Jesus, men også for å se Lasarus, som han hadde reist opp fra de døde.
43012010	Men yppersteprestene la planer om også å drepe Lasarus,
43012011	fordi mange av jødene gikk dit for hans skyld og trodde på Jesus.
43012012	Dagen etter fikk den store folkemengden som var kommet til høytiden, høre at Jesus var på vei til Jerusalem.
43012013	Da tok de palmegreiner og gikk ut for å møte ham, og de ropte: Hosianna! Velsignet være han som kommer i Herrens navn, Israels konge!
43012014	Men Jesus fant et ungt esel og satte seg på det, som det står skrevet:
43012015	Frykt ikke, Sions datter! Se, din konge kommer, sittende på en eselfole.
43012016	Dette skjønte ikke disiplene hans fra først av. Men da Jesus var blitt herliggjort, da mintes de at dette var skrevet om ham, og at de hadde gjort dette for ham.
43012017	Folkeskaren som hadde vært med ham da han kalte Lasarus ut av graven og reiste ham opp fra de døde, vitnet om det.
43012018	Dette var også grunnen til at folket gikk ham i møte, fordi de hadde hørt at han hadde gjort dette tegnet.
43012019	Fariseerne sa da seg imellom: Dere ser at dere ikke oppnår noe! Se, all verden løper etter ham!
43012020	Blant dem som pleide å dra opp for å tilbe under høytiden, var det noen grekere.
43012021	Disse kom da til Filip, som var fra Betsaida i Galilea, og ba ham og sa: Herre, vi vil gjerne se Jesus.
43012022	Filip kommer og sier det til Andreas. Andreas og Filip går og sier det til Jesus.
43012023	Men Jesus svarer dem og sier: Timen er kommet da Menneskesønnen skal bli herliggjort!
43012024	Sannelig, sannelig sier jeg dere: Hvis ikke hvetekornet faller i jorden og dør, blir det bare det ene kornet. Men hvis det dør, bærer det mye frukt.
43012025	Den som elsker sitt liv, skal miste det. Men den som hater sitt liv i denne verden, skal bevare det til evig liv.
43012026	Den som vil tjene meg, han må følge meg. Der jeg er, der skal også min tjener være. Om noen tjener meg, ham skal Faderen ære.
43012027	Nå er min sjel forferdet! Og hva skal jeg si? Far, frels meg fra denne time! Men nei, derfor er jeg jo kommet til denne time.
43012028	Far, herliggjør ditt navn! Da kom det en røst fra himmelen: Jeg har herliggjort det, og jeg skal igjen herliggjøre det!
43012029	Folkemengden som sto der og hørte det, sa da at det hadde tordnet. Andre sa: En engel talte til ham.
43012030	Jesus svarte og sa: Ikke for min skyld kom denne røsten, men for deres skyld.
43012031	Nå holdes dom over denne verden. Nå skal denne verdens fyrste kastes ut.
43012032	Når jeg blir opphøyet fra jorden, skal jeg dra alle til meg.
43012033	Dette sa han for å gi til kjenne hva slags død han skulle dø.
43012034	Folket svarte ham: Vi har hørt av loven at Messias blir til evig tid. Hvordan kan du da si at Menneskesønnen må opphøyes? Hvem er denne Menneskesønnen?
43012035	Jesus sa da til dem: Ennå en liten stund er lyset blant dere. Vandre den stund dere har lyset, for at ikke mørket skal komme over dere. Den som vandrer i mørket, vet ikke hvor han går hen.
43012036	Tro på lyset mens dere har lyset, så dere kan bli lysets barn! Dette talte Jesus, og gikk bort og skjulte seg for dem.
43012037	Men enda han hadde gjort så mange tegn for øynene deres, trodde de ikke på ham.
43012038	Det var for at dette ordet hos profeten Jesaja skulle bli oppfylt - som han har sagt: Herre, hvem trodde det budskapet vi hørte? Og hvem ble Herrens arm åpenbart for?
43012039	Derfor kunne de ikke tro, for også dette har Jesaja sagt: -
43012040	Han har blindet deres øyne og forherdet deres hjerter, for at de ikke skal se med øynene og forstå med hjertet og omvende seg, så jeg kunne lege dem.
43012041	Dette sa Jesaja fordi han så hans herlighet, og talte om ham.
43012042	Likevel var det mange som trodde på ham, også av rådsherrene. Men for fariseernes skyld bekjente de det ikke, for at de ikke skulle bli utstøtt av synagogen.
43012043	For de ville heller ha ære av mennesker enn ære av Gud.
43012044	Men Jesus ropte og sa: Den som tror på meg, tror ikke på meg, men på ham som har sendt meg.
43012045	Og den som ser meg, ser ham som har sendt meg.
43012046	Jeg er kommet som et lys til verden, for at hver den som tror på meg, ikke skal bli i mørket.
43012047	Om noen hører mine ord og ikke tar vare på dem, så dømmer ikke jeg ham. For jeg er ikke kommet for å dømme verden, men for å frelse verden.
43012048	Den som forkaster meg og ikke tar imot mine ord, han har den som dømmer ham: Det ordet jeg har talt, det skal dømme ham på den siste dag.
43012049	For jeg har ikke talt av meg selv. Men Faderen, som har sendt meg, han har gitt meg befaling om hva jeg skal si og hva jeg skal tale.
43012050	Og jeg vet at hans bud er evig liv. Det som jeg da taler, det taler jeg slik som Faderen har sagt meg.
43013001	Det var før påskehøytiden, og Jesus visste at hans time var kommet da han skulle gå bort fra denne verden til Faderen. Og som han hadde elsket sine egne som var i verden, slik elsket han dem til det siste.
43013002	De holdt da måltid. Djevelen hadde allerede inngitt i hjertet til Judas, sønn av Simon Iskariot, at han skulle forråde ham.
43013003	Jesus visste at Faderen hadde gitt alt i hans hender, at han var utgått fra Gud og gikk til Gud.
43013004	Da reiser han seg fra måltidet, legger av seg klærne, og tar et linklede og binder det om seg.
43013005	Deretter slår han vann i et fat og begynner å vaske disiplenes føtter og tørke dem med linkledet som han hadde bundet om seg.
43013006	Han kommer da til Simon Peter, og denne sier til ham: Herre, vasker du mine føtter?
43013007	Jesus svarte og sa til ham: Det jeg gjør, forstår du ikke nå, men du skal skjønne det senere.
43013008	Peter sier til ham: Aldri i evighet skal du vaske mine føtter! Jesus svarte ham: Dersom jeg ikke vasker deg, har du ingen del med meg!
43013009	Simon Peter sier til ham: Herre, ikke bare mine føtter, men også hendene og hodet!
43013010	Jesus sier til ham: Den som er badet, trenger ikke å vaske annet enn føttene, han er jo helt ren. Også dere er rene, men ikke alle.
43013011	For han visste hvem som skulle forråde ham. Derfor sa han: Dere er ikke alle rene.
43013012	Da han hadde vasket føttene deres og tatt på seg klærne, satte han seg til bords igjen. Så sa han til dem: Forstår dere hva jeg har gjort med dere?
43013013	Dere kaller meg Mester og Herre. Og med rette sier dere det, for jeg er det.
43013014	Når da jeg, som er Herre og Mester, har vasket deres føtter, så skylder også dere å vaske hverandres føtter.
43013015	For jeg har gitt dere et forbilde, for at også dere skal gjøre slik som jeg har gjort mot dere.
43013016	Sannelig, sannelig, sier jeg dere: En tjener er ikke større enn sin herre. Heller ikke er en utsending større enn den som har sendt ham.
43013017	Om dere vet dette, da er dere salige, så sant dere gjør det.
43013018	Jeg taler ikke om dere alle. Jeg vet hvem jeg har utvalgt - men Skriften måtte bli oppfylt: Han som eter sitt brød med meg, har løftet sin hæl mot meg.
43013019	Fra nå av sier jeg dere det før det skjer, for at dere, når det skjer, skal tro at jeg er den jeg er.
43013020	Sannelig, sannelig sier jeg dere: Den som tar imot en som jeg sender, tar imot meg. Og den som tar imot meg, tar imot ham som har sendt meg.
43013021	Da Jesus hadde sagt dette, ble han rystet i ånden, og vitnet og sa: Sannelig, sannelig sier jeg dere: En av dere kommer til å forråde meg.
43013022	Disiplene så på hverandre, de kunne ikke skjønne hvem det var han talte om.
43013023	En av disiplene, han som Jesus elsket, lå til bords ved Jesu side.
43013024	Til ham nikker da Simon Peter for at han skulle spørre hvem han mente.
43013025	Han lener seg opp til Jesu bryst og sier til ham: Herre, hvem er det?
43013026	Jesus svarer: Det er ham som jeg gir det brødstykket jeg nå dypper. Han dypper så stykket, og tar og gir det til Judas, Simon Iskariots sønn.
43013027	Og etter at han hadde fått stykket, for Satan inn i ham. Jesus sier så til ham: Det du gjør, gjør det snart!
43013028	Men ingen av dem som lå til bords, skjønte hva han mente med det han sa til ham.
43013029	Siden Judas hadde pengepungen, tenkte noen at Jesus sa til ham: Kjøp inn det vi har bruk for til høytiden! Eller at han skulle gi noe til de fattige.
43013030	Da han hadde fått brødstykket, gikk han straks ut. Men det var natt.
43013031	Da han var gått, sa Jesus: Nå er Menneskesønnen herliggjort, og Gud er herliggjort i ham.
43013032	Er Gud herliggjort i ham, da skal også Gud herliggjøre ham i seg selv, og han skal snart herliggjøre ham.
43013033	Mine barn! Ennå en liten stund er jeg hos dere. Dere skal lete etter meg, og som jeg sa til judeerne, sier jeg nå til dere: Dit jeg går, kan dere ikke komme.
43013034	Et nytt bud gir jeg dere: Dere skal elske hverandre! Som jeg har elsket dere, skal også dere elske hverandre.
43013035	Av dette skal alle kjenne at dere er mine disipler, om dere har kjærlighet til hverandre.
43013036	Simon Peter sier til ham: Herre, hvor går du hen? Jesus svarte ham: Dit jeg går, kan du ikke følge meg nå, men du skal følge meg senere.
43013037	Peter sier til ham: Herre, hvorfor kan jeg ikke følge deg nå? Jeg vil sette mitt liv til for deg.
43013038	Jesus svarer: Vil du sette ditt liv til for meg? Sannelig, sannelig sier jeg deg: Hanen skal ikke gale før du har fornektet meg tre ganger.
43014001	La ikke deres hjerte forferdes! Tro på Gud, og tro på meg!
43014002	I min Fars hus er det mange rom. Var det ikke slik, da hadde jeg sagt dere det. For jeg går bort for å gjøre i stand et sted for dere.
43014003	Og når jeg er gått bort og har gjort i stand et sted for dere, kommer jeg igjen og skal ta dere til meg, for at også dere skal være der jeg er.
43014004	Og dit jeg går, vet dere veien.
43014005	Tomas sier til ham: Herre, vi vet ikke hvor du går hen, hvordan kan vi da vite veien?
43014006	Jesus sier til ham: Jeg er veien og sannheten og livet. Ingen kommer til Faderen uten ved meg.
43014007	Hadde dere kjent meg, så hadde dere også kjent min Far. Og fra nå av kjenner dere ham og har sett ham.
43014008	Filip sier til ham: Herre, vis oss Faderen, og det er nok for oss!
43014009	Jesus sier til ham: Så lang en tid har jeg vært hos dere, og du kjenner meg ikke, Filip? Den som har sett meg, har sett Faderen. Hvordan kan du da si: Vis oss Faderen?
43014010	Tror du ikke at jeg er i Faderen, og Faderen i meg? De ordene jeg taler til dere, taler jeg ikke av meg selv, men Faderen, som blir i meg, han gjør sine gjerninger.
43014011	Tro meg at jeg er i Faderen, og Faderen i meg. Om ikke for annet, så tro det for selve gjerningenes skyld.
43014012	Sannelig, sannelig sier jeg dere: Den som tror på meg, han skal også gjøre de gjerningene jeg gjør. Og han skal gjøre større gjerninger enn disse, for jeg går til min Far.
43014013	Og hva som helst dere ber om i mitt navn, det skal jeg gjøre, for at Faderen skal bli herliggjort i Sønnen.
43014014	Om dere ber meg om noe i mitt navn, så skal jeg gjøre det!
43014015	Dersom dere elsker meg, da holder dere fast på mine bud.
43014016	Og jeg vil be Faderen, og han skal gi dere en annen talsmann, for at han skal være hos dere for evig,
43014017	sannhetens Ånd, som verden ikke kan få, for den ser ham ikke og kjenner ham ikke. Dere kjenner ham, for han blir hos dere og skal være i dere.
43014018	Jeg skal ikke etterlate dere farløse, jeg kommer til dere.
43014019	Ennå en liten stund, og verden ser meg ikke lenger. Men dere ser meg, for jeg lever, og dere skal leve.
43014020	På den dagen skal dere kjenne at jeg er i min Far, og dere i meg, og jeg i dere.
43014021	Den som har mine bud og holder fast på dem, han er den som elsker meg. Og den som elsker meg, skal bli elsket av min Far. Og jeg skal elske ham og åpenbare meg for ham.
43014022	Judas, ikke Iskariot, sier til ham: Herre, hva er grunnen til at du vil åpenbare deg for oss, men ikke for verden?
43014023	Jesus svarte og sa til ham: Om noen elsker meg, da holder han fast på mitt ord, og min Far skal elske ham, og vi skal komme til ham og ta bolig hos ham.
43014024	Den som ikke elsker meg, holder ikke fast på mine ord. Det ordet som dere hører, er ikke mitt, men Faderens, han som har sendt meg.
43014025	Dette har jeg talt til dere mens jeg ennå er hos dere.
43014026	Men talsmannen, Den Hellige Ånd, som Faderen skal sende i mitt navn, han skal lære dere alle ting, og minne dere om alt det som jeg har sagt dere.
43014027	Fred etterlater jeg dere. Min fred gir jeg dere. Ikke som verden gir, gir jeg dere. La ikke deres hjerte forferdes, frykt ikke!
43014028	Dere hørte at jeg sa til dere: Jeg går bort, og jeg kommer til dere igjen. Dersom dere elsket meg, ville dere glede dere over at jeg går til Faderen, for min Far er større enn jeg.
43014029	Og nå har jeg sagt dere dette før det skjer, for at dere skal tro når det skjer.
43014030	Heretter skal jeg ikke tale mye med dere. For denne verdens fyrste kommer, og han har ikke noe i meg.
43014031	Men for at verden skal vite at jeg elsker Faderen og gjør slik som Faderen har befalt meg - stå opp, la oss gå herfra!
43015001	Jeg er det sanne vintre, og min Far er vingårdsmannen.
43015002	Hver grein på meg som ikke bærer frukt, tar han bort. Og hver den som bærer frukt, renser han, for at den skal bære mer frukt.
43015003	Dere er alt rene på grunn av det ordet som jeg har talt til dere.
43015004	Bli i meg, så blir jeg i dere. Likesom greinen ikke kan bære frukt av seg selv, men bare når den blir i vintreet, slik kan heller ikke dere bære frukt uten at dere blir i meg.
43015005	Jeg er vintreet, dere er greinene. Den som blir i meg, og jeg i ham, han bærer mye frukt. For uten meg kan dere intet gjøre.
43015006	Om noen ikke blir i meg, da kastes han ut som en grein og visner, og de samler dem sammen og kaster dem på ilden, og de brenner.
43015007	Dersom dere blir i meg, og mine ord blir i dere, da be om hva dere vil, og dere skal få det.
43015008	I dette er min Far herliggjort at dere bærer mye frukt, og dere skal bli mine disipler.
43015009	Likesom Faderen har elsket meg, så har jeg elsket dere. Bli i min kjærlighet.
43015010	Hvis dere holder fast på mine bud, da blir dere i min kjærlighet, likesom jeg har holdt fast på min Fars bud og blir i hans kjærlighet.
43015011	Dette har jeg talt til dere for at min glede kan være i dere, og deres glede bli fullkommen.
43015012	Dette er mitt bud at dere skal elske hverandre, likesom jeg har elsket dere.
43015013	Ingen har større kjærlighet enn denne at han setter sitt liv til for vennene sine.
43015014	Dere er mine venner dersom dere gjør det jeg pålegger dere.
43015015	Jeg kaller dere ikke lenger tjenere, for tjeneren vet ikke hva hans herre gjør. Men dere har jeg kalt venner, for alt det jeg har hørt av min Far, har jeg kunngjort dere.
43015016	Dere har ikke utvalgt meg, men jeg har utvalgt dere, og bestemt dere til å gå ut og bære frukt. Og deres frukt skal vare, for at Faderen skal gi dere alt det dere ber ham om i mitt navn.
43015017	Dette er mitt bud til dere at dere skal elske hverandre.
43015018	Når verden hater dere, da skal dere vite at den har hatet meg før dere.
43015019	Var dere av verden, da ville verden elske sitt eget. Men fordi dere ikke er av verden, men jeg har utvalgt dere av verden, derfor hater verden dere.
43015020	Husk det ordet som jeg sa til dere: En tjener er ikke større enn sin herre. Har de forfulgt meg, så vil de også forfølge dere. Har de holdt fast på mitt ord, så skal de også holde deres.
43015021	Men alt dette skal de gjøre mot dere for mitt navns skyld, fordi de ikke kjenner ham som har sendt meg.
43015022	Var jeg ikke kommet, og hadde jeg ikke talt til dem, da hadde de ikke synd. Men nå har de ingen unnskyldning for sin synd.
43015023	Den som hater meg, han hater også min Far.
43015024	Hadde jeg ikke gjort slike gjerninger blant dem som ingen annen har gjort, da hadde de ikke synd. Men nå har de sett dem og hater likevel både meg og min Far.
43015025	Men dette er skjedd for at det ordet skal bli oppfylt som er skrevet i deres lov: De hatet meg uten grunn.
43015026	Når talsmannen kommer, han som jeg skal sende dere fra Faderen, sannhetens Ånd som utgår fra Faderen, da skal han vitne om meg.
43015027	Men også dere skal vitne, for dere har vært med meg fra begynnelsen.
43016001	Dette har jeg talt til dere for at dere ikke skal ta anstøt.
43016002	De skal utstøte dere av synagogene. Det kommer en tid da hver den som slår dere i hjel, skal tro at han gjør Gud en dyrkelse.
43016003	Og dette skal de gjøre fordi de ikke kjenner Faderen og heller ikke meg.
43016004	Men dette har jeg talt til dere for at dere, når timen kommer, skal minnes at jeg sa dere det. Men dette sa jeg dere ikke fra begynnelsen av, fordi jeg da var hos dere.
43016005	Nå går jeg bort til ham som har sendt meg. Og ingen av dere spør meg: Hvor går du hen?
43016006	Men fordi jeg har sagt dere dette, har sorg fylt deres hjerte.
43016007	Men jeg sier dere sannheten: Det er til gagn for dere at jeg går bort. For dersom jeg ikke går bort, kommer ikke talsmannen til dere. Men går jeg bort, da skal jeg sende ham til dere.
43016008	Og når han kommer, skal han overbevise verden om synd og om rettferdighet og om dom:
43016009	Om synd, fordi de ikke tror på meg.
43016010	Om rettferdighet, fordi jeg går til Faderen, og dere ser meg ikke lenger.
43016011	Om dom, fordi denne verdens fyrste er dømt.
43016012	Ennå har jeg mye å si dere, men dere kan ikke bære det nå.
43016013	Men når han kommer, sannhetens Ånd, skal han veilede dere til hele sannheten. For han skal ikke tale av seg selv, men det han hører, skal han tale, og de kommende ting skal han forkynne dere.
43016014	Han skal herliggjøre meg, for han skal ta av mitt og forkynne det for dere.
43016015	Alt det som Faderen har, er mitt. Derfor sa jeg at han tar av mitt og forkynner for dere.
43016016	Om en liten stund ser dere meg ikke lenger. Og om en liten stund igjen skal dere se meg.
43016017	Da sa noen av disiplene hans til hverandre: Hva mener han med dette som han sier til oss: Om en liten stund ser dere meg ikke lenger, og om en liten stund igjen skal dere se meg, og: Jeg går til Faderen?
43016018	De sa derfor: Hva betyr dette som han sier: En liten stund? Vi skjønner ikke hva han taler om.
43016019	Jesus visste at de ville spørre ham, og han sa til dem: Er det dette dere drøfter med hverandre, at jeg sa: Om en liten stund ser dere meg ikke lenger, og om en liten stund igjen skal dere se meg?
43016020	Sannelig, sannelig sier jeg dere: Dere skal gråte og klage, men verden skal glede seg. Dere skal ha smerte, men deres smerte skal bli til glede!
43016021	Når en kvinne skal føde, har hun smerte, fordi hennes time er kommet. Men når hun har født barnet, minnes hun ikke sin trengsel mer, i glede over at et menneske er født til verden.
43016022	Slik har også dere smerte nå. Men jeg skal se dere igjen, og deres hjerte skal glede seg, og ingen tar deres glede fra dere.
43016023	Og på den dagen skal dere ikke spørre meg om noe. Sannelig, sannelig sier jeg dere: Alt det dere ber Faderen om, skal han gi dere i mitt navn.
43016024	Hittil har dere ikke bedt om noe i mitt navn. Be, og dere skal få, for at deres glede kan være fullkommen.
43016025	Dette har jeg talt til dere i lignelser. Det kommer en tid da jeg ikke lenger skal tale til dere i lignelser, men fritt ut forkynne dere om Faderen.
43016026	På den dagen skal dere be i mitt navn. Og jeg sier dere ikke at jeg skal be Faderen for dere.
43016027	For Faderen selv elsker dere, fordi dere har elsket meg og trodd at jeg er utgått fra Gud.
43016028	Jeg er utgått fra Faderen og er kommet til verden. Jeg forlater verden igjen og går til Faderen.
43016029	Hans disipler sa: Se, nå taler du fritt ut, og sier ingen lignelse!
43016030	Nå vet vi at du vet alt, og du har ikke bruk for at noen spør deg. Derfor tror vi at du er utgått fra Gud.
43016031	Jesus svarte dem: Nå tror dere?
43016032	Se, det kommer en time, og den er alt kommet, da dere alle skal bli spredt, hver til sitt, og la meg være alene. Men jeg er ikke alene, for Faderen er med meg.
43016033	Dette har jeg talt til dere for at dere skal ha fred i meg. I verden har dere trengsel. Men vær frimodige! Jeg har overvunnet verden.
43017001	Dette talte Jesus, og han løftet sine øyne mot himmelen og sa: Far, timen er kommet. Herliggjør din Sønn for at din Sønn kan herliggjøre deg,
43017002	likesom du har gitt ham makt over alt kjød, for at han skal gi evig liv til alle dem som du har gitt ham.
43017003	Og dette er det evige liv, at de kjenner deg, den eneste sanne Gud, og ham du utsendte, Jesus Kristus.
43017004	Jeg har herliggjort deg på jorden idet jeg har fullført den gjerning som du har gitt meg å gjøre.
43017005	Og nå, herliggjør du meg, Far, hos deg selv med den herlighet jeg hadde hos deg før verden ble til!
43017006	Jeg har åpenbart ditt navn for de menneskene du ga meg av verden. De var dine, og du ga dem til meg, og de har holdt fast på ditt ord.
43017007	Nå vet de at alt det du har gitt meg, er fra deg.
43017008	For de ordene som du ga meg, har jeg gitt dem. Og de har tatt imot dem og kjent i sannhet at jeg er utgått fra deg. Og de har trodd at du har utsendt meg.
43017009	Jeg ber for dem. Jeg ber ikke for verden, men for dem som du har gitt meg, for de er dine.
43017010	Alt mitt er ditt, og ditt er mitt. Og jeg er herliggjort i dem.
43017011	Og jeg er ikke lenger i verden, men disse er i verden, og jeg kommer til deg. Hellige Far! Bevar dem i ditt navn, som du har gitt meg, for at de kan være ett, likesom vi er ett.
43017012	Da jeg var hos dem, bevarte jeg dem i ditt navn, som du har gitt meg. Jeg voktet dem, og ingen av dem gikk fortapt, uten fortapelsens sønn - for at Skriften skulle bli oppfylt.
43017013	Men nå kommer jeg til deg. Og dette taler jeg i verden for at de skal ha min glede fullkommen i seg.
43017014	Jeg har gitt dem ditt ord. Og verden har hatet dem fordi de ikke er av verden, likesom jeg ikke er av verden.
43017015	Jeg ber ikke om at du skal ta dem ut av verden, men at du skal bevare dem fra det onde.
43017016	De er ikke av verden, likesom jeg ikke er av verden.
43017017	Hellige dem i sannheten! Ditt ord er sannhet.
43017018	Likesom du har utsendt meg til verden, har også jeg utsendt dem til verden.
43017019	Og jeg helliger meg for dem, for at også de skal være helliget i sannhet.
43017020	Jeg ber ikke bare for disse, men også for dem som ved deres ord kommer til tro på meg,
43017021	at de alle må være ett, likesom du, Far, i meg, og jeg i deg - at også de må være ett i oss, for at verden skal tro at du har utsendt meg.
43017022	Og den herlighet som du har gitt meg, har jeg gitt dem, for at de skal være ett, likesom vi er ett,
43017023	jeg i dem og du i meg, for at de fullkomment skal være gjort til ett, for at verden kan kjenne at du har utsendt meg og elsket dem, likesom du har elsket meg.
43017024	Far, jeg vil at de som du har gitt meg, skal være hos meg der jeg er, for at de skal se min herlighet, som du har gitt meg, fordi du elsket meg før verdens grunnvoll ble lagt.
43017025	Rettferdige Far! Verden har ikke kjent deg, men jeg har kjent deg. Og disse har erkjent at du har utsendt meg.
43017026	Og jeg har kunngjort ditt navn for dem, og skal fortsatt kunngjøre det, for at den kjærlighet som du elsket meg med, skal være i dem, og jeg i dem.
43018001	Da Jesus hadde talt dette, gikk han ut sammen med disiplene sine over bekken Kedron. Der var det en hage, og i den gikk han og disiplene hans inn.
43018002	Men også Judas, som forrådte ham, kjente stedet, for Jesus kom ofte sammen med disiplene sine der.
43018003	Judas hadde nå fått med seg vaktstyrken og tjenerne fra yppersteprestene og fariseerne, og kom dit med fakler og lamper og våpen.
43018004	Jesus visste om alt det som skulle skje med ham. Han gikk fram og sa til dem: Hvem leter dere etter?
43018005	De svarte ham: Jesus fra Nasaret. Jesus sier til dem: Det er jeg! Men også Judas, som forrådte ham, sto der sammen med dem.
43018006	Da han sa til dem: Det er jeg, vek de tilbake og falt til jorden.
43018007	Da spurte han dem igjen: Hvem leter dere etter? Og de sa: Jesus fra Nasaret.
43018008	Jesus svarte: Jeg sa dere at det er jeg! Er det da meg dere leter etter, så la disse gå!
43018009	- for at det ordet som han hadde sagt, skulle bli oppfylt: Jeg mistet ikke noen av dem som du har gitt meg.
43018010	Simon Peter hadde et sverd, og han trakk det, slo til yppersteprestens tjener og hogg det høyre øret av ham. Tjenerens navn var Malkus.
43018011	Jesus sa da til Peter: Stikk sverdet i sliren! Skulle jeg ikke drikke det begeret Faderen har gitt meg?
43018012	Vakten og høvedsmannen og judeernes tjenere grep da Jesus og bandt ham.
43018013	De førte ham først til Annas, for han var svigerfar til Kaifas, som var yppersteprest dette året.
43018014	Det var Kaifas som hadde gitt jødene det rådet at det var til gagn at ett menneske døde for folket.
43018015	Men Simon Peter og en annen disippel fulgte etter Jesus. Denne disippelen var kjent med ypperstepresten, og gikk inn med Jesus i yppersteprestens gård.
43018016	Men Peter sto utenfor ved døren. Den andre disippelen, som var kjent med ypperstepresten, gikk da ut og talte med tjenestepiken som holdt vakt ved døren, og fikk Peter inn.
43018017	Piken som var dørvakt, sier da til Peter: Er ikke du også en av disiplene til denne mannen? Han svarer: Det er jeg ikke!
43018018	Tjenerne og vaktene hadde gjort opp en kullild, fordi det var kaldt, og de sto og varmet seg. Men også Peter sto der sammen med dem og varmet seg.
43018019	Ypperstepresten spurte nå Jesus om hans disipler og om hans lære.
43018020	Jesus svarte ham: Jeg har talt fritt ut til all verden. Jeg har alltid lært i synagoger og i templet, der alle jøder kommer sammen. I det skjulte har jeg ikke talt.
43018021	Hvorfor spør du meg? Spør dem som har hørt meg, om hva jeg har talt til dem! Se, de vet hva jeg har sagt.
43018022	Men da han hadde sagt dette, ga en av vaktene som sto der, Jesus et slag i ansiktet og sa: Er det slik du svarer ypperstepresten?
43018023	Jesus svarte ham: Har jeg sagt noe galt, så bevis at det er ondt! Men hvis det er sant, hvorfor slår du meg da?
43018024	Annas sendte ham så bundet til Kaifas, ypperstepresten.
43018025	Men Simon Peter sto og varmet seg. De sa da til ham: Er ikke du også en av disiplene hans? Han nektet og sa: Det er jeg ikke.
43018026	En av yppersteprestens tjenere, en slektning av ham som Peter hadde hogd øret av, sier: Så jeg ikke deg i hagen sammen med ham?
43018027	Da nektet Peter igjen. Og straks gol hanen.
43018028	De førte så Jesus fra Kaifas til borgen. Det var tidlig på morgenen. Selv gikk de ikke inn i borgen, for at de ikke skulle bli urene, men kunne ete påske.
43018029	Pilatus gikk da ut til dem og sa: Hva slags anklage fører dere mot denne mannen?
43018030	De svarte og sa til ham: Var han ikke en ugjerningsmann, da hadde vi ikke overgitt ham til deg.
43018031	Pilatus sa da til dem: Ta ham dere, og døm ham etter deres lov! Judeerne sa til ham: Vi har ikke rett til å ta livet av noen.
43018032	Det var for at det ordet skulle bli oppfylt som Jesus hadde sagt da han ga til kjenne hva slags død han skulle dø.
43018033	Pilatus gikk da inn i borgen igjen. Han kalte Jesus fram for seg og sa: Er du jødenes konge?
43018034	Jesus svarte ham: Sier du dette av deg selv, eller har andre sagt deg dette om meg?
43018035	Pilatus svarte: Jeg er vel ikke en jøde! Det er ditt eget folk og yppersteprestene som har overgitt deg til meg. Hva har du gjort?
43018036	Jesus svarte: Mitt rike er ikke av denne verden. Var mitt rike av denne verden, da hadde mine tjenere kjempet, så jeg ikke skulle bli overgitt til judeerne. Men nå er mitt rike ikke av denne verden.
43018037	Pilatus sa da til ham: Men konge er du altså? Jesus svarte: Du sier det, jeg er konge. Til dette er jeg født, og til dette er jeg kommet til verden, at jeg skal vitne for sannheten. Hver den som er av sannheten, hører min røst.
43018038	Pilatus sier til ham: Hva er sannhet? Og da han hadde sagt dette, gikk han igjen ut til judeerne og sa til dem: Jeg finner ingen skyld hos ham.
43018039	Men det er jo den skikk hos dere at jeg gir dere en fange fri i påsken. Vil dere nå at jeg skal gi dere jødenes konge fri?
43018040	Da ropte de igjen: Ikke ham, men Barabbas! Men Barabbas var en røver.
43019001	Da tok Pilatus Jesus og lot ham hudstryke.
43019002	Og soldatene flettet en krone av torner som de satte på hodet hans, og de hengte en purpurkappe om ham.
43019003	Så trådte de fram for ham og sa: Vær hilset, du jødenes konge! Og de slo ham i ansiktet.
43019004	Pilatus gikk da ut igjen og sa til dem: Se, jeg fører ham ut til dere, for at dere skal vite at jeg ikke finner noen skyld hos ham.
43019005	Jesus kom da ut og bar tornekronen og purpurkappen. Og Pilatus sa til dem: Se det mennesket!
43019006	Da nå yppersteprestene og tjenerne fikk se ham, ropte de: Korsfest! Korsfest! Pilatus sier til dem: Ta dere ham og korsfest ham! For jeg finner ingen skyld hos ham.
43019007	Judeerne svarte ham: Vi har en lov, og etter den loven er han skyldig til å dø, fordi han har gjort seg selv til Guds Sønn.
43019008	Da Pilatus hørte dette ordet, ble han enda mer redd.
43019009	Han gikk inn i borgen igjen og sa til Jesus: Hvor er du fra? Men Jesus ga ham ikke noe svar.
43019010	Pilatus sier da til ham: Svarer du meg ikke? Vet du ikke at jeg har makt til å gi deg fri og makt til å korsfeste deg?
43019011	Jesus svarte: Du hadde ingen makt over meg om det ikke var gitt deg ovenfra. Derfor har han som overga meg til deg, større synd.
43019012	På grunn av dette prøvde Pilatus ennå å gi ham fri. Men judeerne skrek opp og sa: Gir du denne fri, da er du ikke keiserens venn! Hver den som gjør seg selv til konge, setter seg opp mot keiseren.
43019013	Da nå Pilatus hørte de ordene, førte han Jesus ut, og satte seg på dommersetet på et sted som blir kalt Steinlagt, på hebraisk Gabbata.
43019014	Men det var forberedelsesdagen i påsken, omkring den sjette time. Og han sier til judeerne: Se deres konge!
43019015	Men de ropte: Bort, bort med ham! Korsfest ham! Pilatus sier til dem: Skal jeg korsfeste deres konge? Yppersteprestene svarte: Vi har ingen annen konge enn keiseren.
43019016	Da overga han ham til dem, for at han skulle korsfestes. De førte så Jesus bort.
43019017	Han bar selv sitt kors og gikk ut til det stedet som heter Hodeskallestedet, på hebraisk Golgata.
43019018	Der korsfestet de ham, og sammen med ham to andre, en på hver side, og Jesus midt imellom.
43019019	Pilatus hadde også skrevet en innskrift, og den satte han på korset. Der sto det skrevet: Jesus fra Nasaret, jødenes konge.
43019020	Denne innskriften leste da mange av jødene. For stedet der Jesus ble korsfestet, lå nær byen. Og innskriften var på hebraisk, latin og gresk.
43019021	Jødenes yppersteprester sa da til Pilatus: Skriv ikke: Jødenes konge. Men skriv at han sa: Jeg er jødenes konge!
43019022	Pilatus svarte: Det jeg skrev, det skrev jeg.
43019023	Da nå soldatene hadde korsfestet Jesus, tok de klærne hans og delte dem i fire deler, en del til hver soldat. De tok også kappen. Men kappen var uten søm, vevd i ett stykke ovenfra og helt ned.
43019024	De sa da til hverandre: La oss ikke rive den i stykker, men kaste lodd om hvem som skal ha den! - for at Skriften skulle bli oppfylt, som sier: De delte mine klær mellom seg, og kastet lodd om min kappe. Soldatene gjorde da dette.
43019025	Men ved Jesu kors sto hans mor og hans mors søster, Maria, Klopas’ kone, og Maria Magdalena.
43019026	Da nå Jesus så sin mor og den disippelen som han elsket, stå der, sa han til sin mor: Kvinne, se, det er din sønn!
43019027	Deretter sa han til disippelen: Se, det er din mor! Og fra den stund tok disippelen henne hjem til seg.
43019028	Etter dette, da Jesus visste at nå var alt fullbrakt, og for at Skriften skulle bli oppfylt, sier han: Jeg tørster!
43019029	Det sto et kar der, fylt med vineddik. De satte da en svamp, fylt av eddik, på en isopstilk og holdt den opp til munnen hans.
43019030	Da Jesus hadde fått vineddiken, sa han: Det er fullbrakt! Og han bøyde sitt hode og oppga sin ånd.
43019031	Det var forberedelsesdagen. For at ikke de døde legemene skulle bli hengende på korset sabbaten over - for denne sabbaten var stor - ba judeerne Pilatus om at deres ben måtte brytes og deres legemer tas ned.
43019032	Soldatene kom da og brøt benene på den første og den andre som var korsfestet sammen med ham.
43019033	Men da de kom til Jesus, så de at han allerede var død, og de brøt ikke hans ben.
43019034	Men en av soldatene stakk et spyd inn i siden på ham, og straks kom det ut blod og vann.
43019035	Og den som har sett det, har vitnet om det, og vitnesbyrdet hans er sant. Han vet at han taler sant, for at også dere skal tro.
43019036	For dette skjedde for at Skriften skulle bli oppfylt: Ikke et ben skal brytes på ham.
43019037	Og igjen sier et annet skriftord: De skal se hen til ham som de har gjennomstunget.
43019038	Men Josef fra Arimatea, som var en av Jesu disipler - men hemmelig, av frykt for judeerne - spurte deretter Pilatus om å få ta ned Jesu legeme. Pilatus ga ham lov til det. Han kom da og tok Jesu legeme ned.
43019039	Men også Nikodemus kom, han som første gang var kommet til Jesus om natten. Han hadde med seg en blanding av myrra og aloë, omkring hundre pund.
43019040	De tok da Jesu legeme og svøpte det i linklær sammen med den velluktende salven, som skikk er hos jødene når noen begraves.
43019041	På det stedet hvor Jesus ble korsfestet, var det en hage. Og i hagen var en ny grav, som ingen ennå var blitt lagt i.
43019042	Der la de da Jesus, fordi det var jødenes forberedelsesdag, for graven var nær ved.
43020001	Men på den første dagen i uken kom Maria Magdalena tidlig til graven, mens det ennå var mørkt. Hun så da at steinen var tatt bort fra graven.
43020002	Hun løp av sted og kom til Simon Peter og til den andre disippelen, han som Jesus elsket, og sa til dem: De har tatt Herren ut av graven, og vi vet ikke hvor de har lagt ham.
43020003	Peter og den andre disippelen gikk da av sted og kom til graven.
43020004	De to løp sammen, men den andre disippelen løp i forveien, fortere enn Peter, og kom først til graven.
43020005	Han bøyde seg ned og så linklærne ligge der, men han gikk ikke inn.
43020006	Simon Peter kom nå etter, og han gikk inn i graven. Han så linklærne som lå der,
43020007	og at svetteduken, som hadde vært på hodet hans, ikke lå sammen med linklærne, men var lagt sammen på et sted for seg selv.
43020008	Da gikk også den andre disippelen inn, han som var kommet først til graven. Og han så og trodde.
43020009	For de hadde ennå ikke forstått Skriften, at han måtte stå opp fra de døde.
43020010	Disiplene gikk så hjem til seg selv igjen.
43020011	Men Maria sto utenfor ved graven og gråt. Som hun nå gråt, bøyde hun seg og så inn i graven.
43020012	Da får hun se to engler i skinnende hvite klær, som sitter der hvor Jesu legeme hadde ligget, en ved hodet og en ved føttene.
43020013	De sier til henne: Kvinne, hvorfor gråter du? Hun sier til dem: De har tatt min Herre bort, og jeg vet ikke hvor de har lagt ham!
43020014	Da hun hadde sagt dette, snudde hun seg og så Jesus stå der. Men hun visste ikke at det var Jesus.
43020015	Jesus sier til henne: Kvinne, hvorfor gråter du? Hvem leter du etter? Hun trodde det var hagevokteren, og sa til ham: Herre, dersom du har båret ham bort, da si meg hvor du har lagt ham, så vil jeg ta ham!
43020016	Jesus sier til henne: Maria! Da vender hun seg og sier til ham på hebraisk: Rabbuni! Det betyr Mester.
43020017	Jesus sier til henne: Rør ikke ved meg! For ennå er jeg ikke fart opp til Faderen! Men gå til brødrene mine og si til dem: Jeg farer opp til min Far og deres Far, min Gud og deres Gud.
43020018	Maria Magdalena kommer og forteller disiplene: Jeg har sett Herren! Og hun fortalte dette som han hadde sagt til henne.
43020019	Da det var blitt kveld samme dag, den første dagen i uken, var dørene lukket der disiplene var, av frykt for judeerne. Da kom Jesus og sto midt iblant dem og sa til dem: Fred være med dere!
43020020	Og da han hadde sagt dette, viste han dem sine hender og sin side. Da ble disiplene glade, da de så Herren.
43020021	Jesus sa da igjen til dem: Fred være med dere! Likesom Faderen har utsendt meg, sender også jeg dere.
43020022	Og da han hadde sagt dette, åndet han på dem og sa til dem: Ta imot Den Hellige Ånd!
43020023	Dersom dere forlater noen deres synder, da er de forlatt. Dersom dere fastholder dem for noen, da er de fastholdt.
43020024	Men en av de tolv, Tomas, det er tvilling, var ikke sammen med dem da Jesus kom.
43020025	De andre disiplene sa da til ham: Vi har sett Herren! Men han sa til dem: Dersom jeg ikke får se naglemerket i hendene hans og stikke fingeren min i naglegapet og legge hånden min i hans side, vil jeg ikke tro!
43020026	Åtte dager deretter var disiplene hans igjen inne, og Tomas var med dem. Da kom Jesus mens dørene var lukket. Han sto midt iblant dem og sa: Fred være med dere!
43020027	Deretter sier han til Tomas: Rekk fingeren din hit, og se hendene mine. Og rekk hånden din hit, legg den i min side, og vær ikke vantro, men troende!
43020028	Tomas svarte og sa til ham: Min Herre og min Gud!
43020029	Jesus sier til ham: Fordi du har sett meg, tror du. Salige er de som ikke ser, og likevel tror.
43020030	Også mange andre tegn gjorde Jesus for disiplenes øyne, tegn som det ikke er skrevet om i denne boken.
43020031	Men disse er skrevet for at dere skal tro at Jesus er Messias, Guds Sønn, og for at dere ved troen skal ha liv i hans navn.
43021001	Siden åpenbarte Jesus seg igjen for disiplene ved Tiberias-sjøen, og han åpenbarte seg da på denne måten:
43021002	Simon Peter, Tomas, som ble kalt tvilling, Natanael fra Kana i Galilea, og Sebedeus-sønnene og to andre av disiplene hans var sammen.
43021003	Simon Peter sa til de andre: Jeg går av sted for å fiske! De sier til ham: Vi går også med deg! De gikk av sted og steg i båten. Men den natten fikk de ingenting.
43021004	Da det alt led mot morgen, sto Jesus på stranden. Men disiplene visste ikke at det var Jesus.
43021005	Jesus sier da til dem: Barn, dere har vel ikke noe å spise til brødet? De svarte ham: Nei.
43021006	Han sa til dem: Kast garnet på høyre side av båten, så får dere fisk! De kastet det da ut, og nå maktet de ikke å trekke det opp, så mye fisk var det.
43021007	Den disippelen som Jesus elsket, sier da til Peter: Det er Herren! Da Simon Peter hørte at det var Herren, bandt han kappen om seg - for han var naken - og kastet seg i sjøen.
43021008	Men de andre disiplene kom etter i båten. De var ikke langt fra land, bare omkring to hundre alen, og de slepte garnet med fiskene etter seg.
43021009	Da de var steget på land, så de en kullild der, som det lå fisk på, og brød.
43021010	Jesus sier til dem: Kom hit med noe av fisken dere nå fikk!
43021011	Simon Peter gikk da om bord og dro garnet på land. Det var fullt av stor fisk, et hundre og femtitre stykker. Men enda det var så mange, hadde ikke garnet revnet.
43021012	Jesus sier til dem: Kom og få dere morgenmat! Men ingen av disiplene våget å spørre ham: Hvem er du? For de visste at det var Herren.
43021013	Jesus kommer og tar brødet og gir dem, og likeså fisken.
43021014	Dette var tredje gang Jesus åpenbarte seg for disiplene etter at han var reist opp fra de døde.
43021015	Da de hadde holdt måltid, sier Jesus til Simon Peter: Simon, Johannes’ sønn, elsker du meg mer enn disse? Peter sier til ham: Ja, Herre, du vet at jeg har deg kjær. Jesus sier til ham: Fø mine lam!
43021016	Igjen sier han til ham, annen gang: Simon, Johannes’ sønn, elsker du meg? Han sier til ham: Ja, Herre, du vet at jeg har deg kjær. Han sier til ham: Vokt mine får!
43021017	Han sier tredje gang til ham: Simon, Johannes’ sønn, har du meg kjær? Peter ble bedrøvet over at han den tredje gangen sa til ham: Har du meg kjær? Og han sier til ham: Herre, du vet alt, du vet at jeg har deg kjær. Jesus sier til ham: Fø mine får!
43021018	Sannelig, sannelig sier jeg deg: Da du var yngre, bandt du selv opp om deg og gikk dit du ville. Men når du blir gammel, skal du rekke ut dine hender, og en annen skal binde opp om deg og føre deg dit du ikke vil.
43021019	Dette sa han for å gi til kjenne hva slags død han skulle ære Gud med. Og da han hadde sagt dette, sier han til ham: Følg meg!
43021020	Da Peter snudde seg, så han at den disippelen som Jesus elsket, fulgte med, - han som ved nattverden lå opp til Jesu bryst, og sa: Herre, hvem er det som forråder deg?
43021021	Da nå Peter ser ham, sier han til Jesus: Herre, hva da med ham?
43021022	Jesus sier til ham: Om jeg vil at han skal leve til jeg kommer, hva angår det deg? Følg du meg!
43021023	Derfor kom det ordet ut blant brødrene: Denne disippel dør ikke! Men Jesus hadde ikke sagt til ham at han ikke skulle dø. Men han sa: Om jeg vil at han skal leve til jeg kommer, hva angår det deg?
43021024	Det er den disippelen som vitner om dette og har skrevet dette. Og vi vet at hans vitnesbyrd er sant.
43021025	Men det er også mye annet som Jesus har gjort. Skulle det skrives ned, hver ting for seg, da mener jeg at ikke hele verden ville romme de bøkene som da måtte skrives.
44001001	Den første boken skrev jeg, Teofilus, om alt det som Jesus begynte med både å gjøre og å lære,
44001002	inntil den dagen da han ble tatt opp til himmelen, etter at han ved Den Hellige Ånd hadde gitt sine befalinger til de apostlene han hadde utvalgt.
44001003	For dem fremstilte han seg levende med mange beviser, etter at han hadde lidd. I førti dager viste han seg for dem og talte om det som hører Guds rike til.
44001004	Da han var sammen med dem, bød han dem at de ikke skulle forlate Jerusalem, men vente på det som Faderen hadde lovt, det som dere, sa han, har hørt om av meg.
44001005	For Johannes døpte med vann, men dere skal bli døpt med Den Hellige Ånd ikke mange dager heretter.
44001006	De som nå var kommet sammen, spurte ham og sa: Herre, er det på den tiden du vil gjenreise riket for Israel?
44001007	Han sa til dem: Det er ikke deres sak å vite tider eller timer som Faderen har fastsatt av sin egen makt.
44001008	Men dere skal få kraft idet Den Hellige Ånd kommer over dere. Og dere skal være mine vitner både i Jerusalem og i hele Judea og Samaria og like til jordens ende.
44001009	Da han hadde sagt dette, ble han løftet opp mens de så på, og en sky tok ham bort fra øynene deres.
44001010	Mens de sto der og stirret opp mot himmelen idet han for bort, se, da sto to menn i hvite klær hos dem,
44001011	og de sa: Galileiske menn! Hvorfor står dere og ser opp mot himmelen? Denne Jesus, som er tatt opp fra dere til himmelen, skal komme igjen på samme måten som dere så ham fare opp til himmelen!
44001012	De vendte da tilbake til Jerusalem fra det berget som blir kalt Oljeberget og ligger nær ved Jerusalem, en sabbatsreise derfra.
44001013	Og da de kom inn i byen, gikk de opp til den øvre salen, hvor de pleide å holde til. Det var Peter og Johannes, Jakob og Andreas, Filip og Tomas, Bartolomeus og Matteus, Jakob, sønn av Alfeus, Simon seloten og Judas, sønn av Jakob.
44001014	Alle disse holdt sammen og var utholdende i bønnen, sammen med noen kvinner og Maria, Jesu mor, og hans brødre.
44001015	I de dagene sto Peter fram blant brødrene. Det var samlet en flokk på omkring hundre og tjue. Og han sa:
44001016	Brødre! Det skriftordet måtte bli oppfylt som Den Hellige Ånd forut talte ved Davids munn om Judas, han som ble veiviser for dem som grep Jesus.
44001017	Han var jo regnet blant oss og fikk del i denne tjenesten.
44001018	Han kjøpte en åker for den lønnen han fikk for sin ugjerning. Så styrtet han hodestups ned og revnet, og alle innvollene hans veltet ut.
44001019	Dette ble kjent for alle som bor i Jerusalem, og de kaller åkeren på sitt eget språk Hakeldama, det betyr Blodåkeren.
44001020	For det står skrevet i Salmenes Bok: La hans bosted bli øde, og la ingen bo der! - og videre: La en annen overta hans tilsynsembete!
44001021	Derfor bør en av de mennene som fulgte med oss hele tiden mens Herren Jesus gikk inn og ut blant oss,
44001022	like fra han ble døpt av Johannes til den dagen han ble tatt opp fra oss - en av disse mennene bør sammen med oss være vitne om hans oppstandelse.
44001023	Så stilte de fram to: Josef, som ble kalt Barsabbas, med tilnavnet Justus, og Mattias.
44001024	Og de ba og sa: Herre, du som kjenner alles hjerter! Vis oss hvem av disse to du har utvalgt
44001025	til å få del i denne tjeneste og apostelgjerning som Judas forlot for å gå til sitt eget sted.
44001026	Så kastet de lodd mellom dem. Loddet falt på Mattias, og han ble regnet som apostel sammen med de elleve.
44002001	Og da pinsefestens dag var kommet, var de alle samlet på samme sted.
44002002	Da kom det med ett en lyd fra himmelen som når et veldig stormvær farer fram, og fylte hele huset der de satt.
44002003	Og det viste seg for dem tunger likesom av ild, som delte seg og satte seg på hver enkelt av dem.
44002004	Da ble de alle fylt med Den Hellige Ånd, og de begynte å tale i andre tunger, alt etter som Ånden ga dem å tale.
44002005	Nå bodde det i Jerusalem gudfryktige jødiske menn fra alle folkeslag under himmelen.
44002006	Da denne lyden hørtes, samlet det seg en stor folkemengde. Og de ble forvirret fordi de hørte dem tale enhver på sitt eget språk.
44002007	De ble helt ute av seg av undring og sa: Er ikke alle disse som taler, galileere?
44002008	Hvordan kan det da gå til at hver av oss hører vårt eget språk, det som vi er født i,
44002009	vi partere og medere og elamitter, vi som bor i Mesopotamia, Judea og Kappadokia, Pontus og Asia,
44002010	Frygia og Pamfylia, Egypt og områdene i Libya mot Kyréne, og vi tilreisende fra Roma,
44002011	både jøder og tilhengere av jødenes tro, kretere og arabere - vi hører dem tale om Guds store gjerninger på våre egne språk!
44002012	Alle ble forferdet og var i villrede, og den ene sa til den andre: Hva kan vel dette være?
44002013	Men andre sa spottende: De er fulle av søt vin!
44002014	Da sto Peter fram sammen med de elleve. Han hevet røsten og talte til dem: Jødiske menn, og alle dere som bor i Jerusalem! La dette være kjent for dere, og lån øre til mine ord!
44002015	For disse er ikke drukne, slik som dere mener. Det er jo bare den tredje time på dagen!
44002016	Men dette er det som er sagt ved profeten Joel:
44002017	Det skal skje i de siste dager, sier Gud, da vil jeg utgyte av min Ånd over alt kjød. Deres sønner og deres døtre skal tale profetiske ord. Deres unge menn skal se syner, og de gamle blant dere skal ha drømmer.
44002018	Selv over mine treller og trellkvinner vil jeg i de dager utgyte av min Ånd, og de skal tale profetiske ord.
44002019	Jeg skal gjøre under oppe på himmelen og tegn nede på jorden, blod og ild og røkskyer.
44002020	Solen skal bli forvandlet til mørke og månen til blod, før Herrens dag kommer, den store og herlige.
44002021	Og det skal skje: Hver den som påkaller Herrens navn, skal bli frelst.
44002022	Israelittiske menn, hør disse ord! Jesus fra Nasaret var en mann utpekt for dere av Gud ved kraftige gjerninger, under og tegn som Gud gjorde ved ham midt iblant dere, som dere selv vet.
44002023	Han ble forrådt etter Guds fastsatte råd og forutviten, og dere slo ham i hjel idet dere naglet ham til korset ved lovløse menns hender.
44002024	Ham reiste Gud opp, idet han løste dødens veer. For det var umulig for døden å holde ham fast.
44002025	For David sier om ham: Jeg hadde alltid Herren for mine øyne, for han er ved min høyre hånd så jeg ikke skal rokkes.
44002026	Derfor gledet mitt hjerte seg, og min tunge jublet. Ja, selv mitt kjød skal legge seg til hvile med håp.
44002027	For du vil ikke forlate min sjel i dødsriket. Heller ikke vil du overgi din Hellige til å se tilintetgjørelse.
44002028	Du kunngjorde meg livets veier, du vil fylle meg med glede for ditt åsyn.
44002029	Brødre, la meg tale med frimodighet til dere om patriarken David. Han både døde og ble begravet, og graven hans er her hos oss den dag i dag.
44002030	Men fordi han var en profet og visste at Gud med ed hadde lovt å sette en av hans etterkommere på hans trone,
44002031	så var det Messias’ oppstandelse han forutså og talte om, da han sa at hans sjel ikke ble forlatt i dødsriket, og at hans kjød heller ikke så tilintetgjørelse.
44002032	Denne Jesus reiste Gud opp, og vi er alle vitner om det.
44002033	Etter at han nå er opphøyet ved Guds høyre hånd, og av Faderen har fått Den Hellige Ånd, som var lovt, har han utøst dette, som dere nå både ser og hører.
44002034	For David for ikke opp til himmelen, men han sier: Herren sa til min Herre: Sett deg ved min høyre hånd,
44002035	til jeg får lagt dine fiender til skammel for dine føtter!
44002036	Så skal da hele Israels folk vite for visst at Gud har gjort ham både til Herre og til Messias, denne Jesus som dere korsfestet.
44002037	Men da de hørte dette, stakk det dem i hjertet, og de sa til Peter og de andre apostlene: Hva skal vi gjøre, brødre?
44002038	Peter sa til dem: Omvend dere, og la dere alle døpe på Jesu Kristi navn til syndenes forlatelse, så skal dere få Den Hellige Ånds gave.
44002039	For løftet tilhører dere og deres barn, og alle dem som er langt borte, så mange som Herren vår Gud kaller til seg.
44002040	Også med mange andre ord vitnet han, og han formante dem og sa: La dere frelse fra denne vrange slekt!
44002041	De som nå tok imot hans ord, ble døpt. Og den dagen ble det lagt til omkring tre tusen sjeler.
44002042	De holdt urokkelig fast ved apostlenes lære og ved samfunnet, ved brødsbrytelsen og ved bønnene.
44002043	Og det kom frykt over hver sjel, og mange under og tegn ble gjort ved apostlene.
44002044	Alle de troende holdt sammen og hadde alt felles.
44002045	De begynte å selge eiendeler og gods, og delte ut til alle etter som enhver trengte det.
44002046	Hver dag kom de trofast og med ett sinn sammen i templet og i hjemmene brøt de brødet og holdt måltid med fryd og hjertets oppriktighet.
44002047	De lovet Gud og var velsett av hele folket. Og Herren la hver dag dem som ble frelst, til menigheten.
44003001	Peter og Johannes gikk sammen opp til templet ved bønnens time, som var den niende.
44003002	Og en mann som hadde vært lam fra mors liv av, ble båret dit. Hver dag la de ham ved den tempeldøren som kalles Den fagre, for at han skulle be dem som gikk inn i templet, om almisse.
44003003	Da han så Peter og Johannes på vei inn i templet, ba han om en almisse.
44003004	Peter så fast på ham sammen med Johannes og sa: Se på oss!
44003005	Han så da oppmerksomt på dem i håp om å få noe av dem.
44003006	Men Peter sa: Sølv og gull eier jeg ikke, men det jeg har, det gir jeg deg. I Jesu Kristi, nasareerens navn - stå opp og gå!
44003007	Og han grep hans høyre hånd og reiste ham opp. Straks kom det styrke i hans føtter og ankler,
44003008	og han sprang opp og sto og gikk omkring. Og han fulgte dem inn i templet, hvor han gikk omkring og sprang og lovpriste Gud.
44003009	Og hele folket så ham gå omkring og love Gud.
44003010	De kjente ham igjen, at det var han som pleide å sitte ved Den fagre tempeldør for å få almisse. Og de ble fylt av undring og forferdelse over det som var hendt ham.
44003011	Mannen holdt seg nå nær til Peter og Johannes, og hele folket stimlet i forundring sammen om dem i den søylegangen som kalles Salomos søylegang.
44003012	Da Peter så dette, begynte han å tale til folket: Israelittiske menn! Hvorfor er dere forundret over dette? Og hvorfor stirrer dere på oss, som om vi av vår egen kraft eller gudsfrykt hadde gjort at han kan gå?
44003013	Abrahams og Isaks og Jakobs Gud, våre fedres Gud, har herliggjort sin tjener Jesus, ham som dere forrådte og fornektet for Pilatus da han dømte at han skulle løslates.
44003014	Men dere fornektet Den Hellige og Rettferdige, og ba om at en morder måtte bli gitt dere.
44003015	Men livets høvding drepte dere - ham som Gud reiste opp fra de døde. Det er ham vi vitner om.
44003016	Og ved troen på Jesu navn, har dette navnet gitt styrke til denne mannen som dere ser og kjenner. Troen som var virket ved Jesus, har gitt ham full førlighet tilbake, slik dere alle kan se.
44003017	Og nå, brødre: Jeg vet at dere har handlet i uvitenhet, likesom også deres rådsherrer.
44003018	Men Gud oppfylte på denne måten det som han forut forkynte ved alle profetenes munn, at hans Messias skulle lide.
44003019	Fatt da et annet sinn og omvend dere, så deres synder kan bli utslettet
44003020	og det kan komme tider med fornyelse og trøst fra Herrens åsyn, og han kan sende den Messias som forut er utkåret for dere, Jesus,
44003021	ham som himmelen skal huse inntil de tider da alt det blir gjenopprettet som Gud har talt om ved sine hellige profeters munn fra eldgamle dager av.
44003022	Moses har jo sagt: Herren deres Gud skal reise opp for dere en profet likesom meg av deres brødre. Ham skal dere høre på i alt han sier dere.
44003023	Men det skal skje, hver sjel som ikke hører denne profeten, han skal utryddes av folket.
44003024	Alle profetene fra Samuel av og senere, så mange som har talt, har også forkynt om disse dager.
44003025	Dere er barn av profetene og av den pakten som Gud gjorde med våre fedre, da han sa til Abraham: Og i din ætt skal alle jordens slekter velsignes.
44003026	Det var til dere Gud først sendte sin tjener, da han reiste ham opp for å velsigne dere når hver av dere omvender seg fra sine onde gjerninger.
44004001	Mens de talte til folket, kom prestene og høvedsmannen for tempelvakten og saddukeerne over dem.
44004002	De var harme over at de lærte folket og forkynte oppstandelse fra de døde i Jesus.
44004003	De la hånd på dem og satte dem i fengsel til neste dag. For det var alt blitt kveld.
44004004	Men mange av dem som hadde hørt Ordet, kom til troen. Og tallet på mennene kom opp i omkring fem tusen.
44004005	Dagen etter kom jødenes rådsherrer, de eldste og de skriftlærde sammen i Jerusalem.
44004006	Blant dem var Annas, ypperstepresten, og Kaifas og Johannes og Aleksander og så mange som var av yppersteprestelig ætt.
44004007	De stilte dem fram midt iblant seg og spurte: Ved hvilken kraft eller ved hvilket navn har dere gjort dette?
44004008	Da sa Peter til dem, fylt av Den Hellige Ånd: Folkets rådsherrer og Israels eldste!
44004009	Når vi i dag blir forhørt på grunn av en velgjerning mot et sykt menneske, og skal svare for hva han er blitt helbredet ved,
44004010	så la det være kunngjort for dere alle og for hele Israels folk, at ved Jesu Kristi, nasareerens navn, han som dere korsfestet, han som Gud reiste opp fra de døde - ved ham står denne mannen helbredet for øynene deres.
44004011	Han er den steinen som ble forkastet av dere bygningsmenn, men som er blitt hjørnestein.
44004012	Og det er ikke frelse i noen annen. For det finnes ikke noe annet navn under himmelen, gitt blant mennesker, som vi kan bli frelst ved.
44004013	Men da de så Peters og Johannes’ frimodighet, og skjønte at de var ulærde lekmenn, undret de seg. Og de kjente dem igjen, at de hadde vært sammen med Jesus.
44004014	Og da de så mannen som var blitt helbredet stå ved deres side, kunne de ikke si imot.
44004015	De sendte dem da ut av rådssalen og begynte å samrå seg,
44004016	og sa: Hva skal vi gjøre med disse menneskene? For det er klart for alle som bor i Jerusalem at et tydelig tegn er skjedd ved dem. Det kan vi ikke nekte.
44004017	Men for at dette ikke skal utbre seg enda mer blant folket, så la oss alvorlig true dem til ikke mer å tale til noe menneske i dette navnet.
44004018	Så kalte de dem inn igjen og forbød dem helt å tale eller lære i Jesu navn.
44004019	Men Peter og Johannes svarte dem: Døm selv om det er rett i Guds øyne å lyde dere mer enn Gud!
44004020	For vi kan ikke la være å tale om det som vi har sett og hørt.
44004021	De truet dem da enda mer, men løslot dem så. På grunn av folket fant de det ikke mulig å straffe dem, for alle priste Gud for det som var skjedd.
44004022	For mannen som dette helbredelsestegnet var skjedd med, var mer enn førti år gammel.
44004023	Da de nå var løslatt, kom de til sine egne og fortalte dem alt det yppersteprestene og de eldste hadde sagt til dem.
44004024	Da de hørte dette, løftet de samstemmig sin røst til Gud og sa: Herre, du som har gjort himmelen og jorden og havet og alt som er i dem,
44004025	du har talt ved Den Hellige Ånd ved din tjener Davids munn og sagt: Hvorfor fnyste hedningene, og hvorfor grunnet folkene på det som fåfengt er?
44004026	Jordens konger steg fram, høvdingene slo seg sammen mot Herren og mot hans Salvede.
44004027	Ja, i sannhet! I denne byen samlet de seg mot din hellige tjener Jesus, som du salvet, både Herodes og Pontius Pilatus, sammen med hedningene og Israels folk,
44004028	for å gjøre det som din hånd og ditt råd forut hadde besluttet skulle skje.
44004029	Og nå, Herre! Hold øye med deres trusler, og gi dine tjenere å tale ditt ord med all frimodighet,
44004030	idet du rekker din hånd ut så helbredelse og tegn og under skjer ved din hellige tjener Jesu navn.
44004031	Og da de hadde bedt, skalv stedet der de var samlet. Og de ble alle fylt med Den Hellige Ånd, og de talte Guds ord med frimodighet.
44004032	Hele flokken av dem som var kommet til troen, hadde ett hjerte og én sjel. Og ikke en eneste sa at noe av det han eide, var hans eget, men de hadde alt felles.
44004033	Med stor kraft bar apostlene fram vitnesbyrdet om Herren Jesu oppstandelse, og stor nåde var over dem alle.
44004034	Heller ikke var det noen blant dem som led nød, for alle som eide jord eller hus, begynte å selge og kom med betalingen for det de hadde solgt,
44004035	og la det for apostlenes føtter. Enhver fikk så tildelt det han trengte.
44004036	Josef var en levitt, født på Kypros. Han ble av apostlene også kalt Barnabas, det betyr: formaningens sønn.
44004037	Han eide en åker som han solgte, og han kom med pengene og la dem for apostlenes føtter.
44005001	Men en mann ved navn Ananias og hans kone Saffira solgte en eiendom.
44005002	Han stakk til side noe av pengene, og hans kone visste det. Han kom så med en del av summen og la det for apostlenes føtter.
44005003	Da sa Peter: Ananias, hvorfor har Satan fylt ditt hjerte, så du skulle lyve for Den Hellige Ånd og stikke unna noe av betalingen for åkeren?
44005004	Var den ikke din så lenge du hadde den? Og når du så hadde solgt den, bestemte du da ikke selv over pengene? Hvorfor har du satt deg denne gjerningen fore i ditt hjerte? Det er ikke for mennesker du har løyet, men for Gud!
44005005	Men da Ananias hørte disse ordene, falt han om og utåndet. Og det kom stor frykt over alle som hørte det.
44005006	Noen unge menn sto opp og svøpte inn den døde. Så bar de ham bort og begravde ham.
44005007	Omkring tre timer senere kom også hans kone inn. Hun visste ikke noe om det som var skjedd.
44005008	Peter tok da til orde og sa til henne: Si meg, er dette summen dere solgte jordstykket for? Og hun sa: Ja, dette er summen.
44005009	Da sa Peter til henne: Hvordan kunne dere bli enige om å friste Herrens Ånd? Se, deres føtter som har begravet din mann, er for døren, og de skal bære deg ut!
44005010	Straks falt hun ned foran føttene hans og utåndet. Da de unge mennene kom inn, fant de henne død. Og de bar henne ut og begravde henne ved siden av hennes mann.
44005011	Og stor frykt kom over hele menigheten og over alle som hørte dette.
44005012	Det skjedde mange tegn og under blant folket ved apostlenes hender. Med ett sinn pleide de alle å samles i Salomos søylegang.
44005013	Av de andre våget ingen å holde seg nær til dem, men folket hadde mange lovord å si om dem.
44005014	Stadig flere som trodde på Herren, ble lagt til menigheten, en mengde både av menn og kvinner.
44005015	Folk bar til og med de syke ut på gatene, og la dem på tepper og bårer, for at iallfall skyggen av Peter kunne falle på dem når han gikk forbi.
44005016	Også fra byene rundt Jerusalem kom det mengder av folk som førte med seg syke og slike som var plaget av urene ånder. Og alle ble helbredet.
44005017	Da sto ypperstepresten fram, og alle som holdt med ham, det var saddukeerpartiet. De ble fylt av nidkjærhet,
44005018	og la hånd på apostlene og satte dem i det offentlige fengslet.
44005019	Men om natten åpnet en Herrens engel fengselets dører. Han førte dem ut og sa:
44005020	Gå av sted, stå fram i templet og forkynn alle dette livs ord for folket!
44005021	Da de hadde hørt dette, gikk de ved daggry til templet og lærte. Da nå ypperstepresten og hans følge kom, kalte de sammen Rådet, hele Israels eldsteråd. Så sendte de bud til fengselet at fangene skulle bli ført fram.
44005022	Men da tjenerne kom til fengselet, fant de dem ikke der, og de vendte tilbake og meldte:
44005023	Fengselet fant vi forsvarlig stengt, og vokterne sto ved dørene. Men da vi lukket opp, fant vi ingen der inne!
44005024	Da høvedsmannen for tempelvakten og yppersteprestene fikk denne meldingen, kom de i sterk villrede om dem, og undret seg på hva dette skulle bety.
44005025	Da kom det en og meldte: Se, de mennene som dere satte i fengsel, står i templet og lærer folket!
44005026	Da gikk høvedsmannen av sted sammen med tjenerne og hentet dem. Men de brukte ikke makt, for de var redde for at folket skulle steine dem.
44005027	De kom så med dem og stilte dem fram for Rådet. Og ypperstepresten spurte dem
44005028	og sa: Vi ga dere streng befaling om at dere ikke skulle lære i dette navnet. Og se, dere har fylt Jerusalem med deres lære og vil føre dette menneskets blod over oss!
44005029	Da svarte Peter og apostlene: En skal lyde Gud mer enn mennesker!
44005030	Våre fedres Gud reiste Jesus opp, ham som dere drepte ved å henge ham på et tre.
44005031	Ham har Gud opphøyet ved sin høyre hånd til høvding og frelser, for å gi Israel omvendelse og syndenes forlatelse.
44005032	Vi er hans vitner om alt dette, og det er også Den Hellige Ånd, som Gud ga dem som lyder ham.
44005033	Men da de hørte dette, skar det dem i hjertet, og de rådslo om å slå dem i hjel.
44005034	Da sto det opp i Rådet en fariseer ved navn Gamaliel, en lovlærer som var høyt aktet av hele folket. Han bød dem å føre mennene ut en liten stund.
44005035	Og han sa til dem: Israelittiske menn! Se dere vel for hva dere gjør med disse menneskene!
44005036	For en tid siden sto Teudas fram. Han utga seg for å være noe. Omkring fire hundre mann slo lag med ham. Men han ble drept, og hele flokken som hadde adlydt ham, ble oppløst og forsvant.
44005037	Etter ham, i skatteutskrivningens dager, sto Judas fra Galilea fram og forledet folket til å følge seg. Også han omkom, og alle de som adlød ham, ble spredt.
44005038	Og nå sier jeg dere: Hold dere fra disse mennene og la dem være i fred! For er dette råd eller dette verk av mennesker, så vil det gå til grunne.
44005039	Men er det av Gud, vil dere ikke kunne ødelegge det. Ta dere i vare så dere ikke må finnes i strid mot Gud! De hørte på hans råd.
44005040	Så kalte de apostlene inn igjen og lot dem hudstryke. De befalte dem at de ikke skulle tale i Jesu navn, og så lot de dem gå.
44005041	De gikk da bort fra Rådet, glade over at de var aktet verdige til å bli vanæret for Navnets skyld.
44005042	Uten opphold fortsatte de med å lære hver dag i templet og hjemme, og å forkynne evangeliet om at Jesus er Messias.
44006001	På denne tiden, da tallet på disipler stadig økte, begynte de gresktalende jødene å knurre mot de hebraisktalende over at enkene deres ble tilsidesatt ved den daglige utdelingen.
44006002	Da kalte de tolv hele disippelskaren sammen og sa: Det er ikke rett at vi forlater Guds ord for å tjene ved bordene.
44006003	Brødre, velg derfor ut blant dere sju menn, som har godt vitnesbyrd og er fylt av Ånd og visdom. Dem vil vi sette til denne oppgaven.
44006004	Men vi vil holde ved i bønnen og Ordets tjeneste.
44006005	Det de sa, fikk tilslutning hos hele flokken. Og de valgte ut Stefanus, en mann full av tro og Den Hellige Ånd, og Filip og Prokorus og Nikanor og Timon og Parmenas og Nikolaus, en mann fra Antiokia, som var gått over til jødenes tro.
44006006	Disse mennene stilte de fram for apostlene, som ba og la hendene på dem.
44006007	Og Guds ord hadde fremgang. Tallet på disipler i Jerusalem økte sterkt, og en stor flokk av prestene ble lydige mot troen.
44006008	Stefanus var full av nåde og kraft, og han gjorde under og store tegn blant folket.
44006009	Da sto det fram noen av den synagogen som kalles de frigittes og kyreneernes og aleksandrinernes, og noen av dem som var fra Kilikia og Asia, og de ga seg i ordskifte med Stefanus.
44006010	Men de kunne ikke stå seg mot den visdom og Ånd som han talte med.
44006011	De avtalte da i hemmelighet med noen menn at de skulle si: Vi har hørt ham tale spottende ord mot Moses og mot Gud.
44006012	Slik hisset de opp både folket og de eldste og de skriftlærde. De gikk fram og grep ham og førte ham for Rådet.
44006013	Der stilte de fram falske vitner som sa: Denne mannen holder ikke opp med å tale spottende ord mot dette hellige sted og mot loven.
44006014	Vi har hørt ham si at denne Jesus fra Nasaret skal bryte ned dette stedet og forandre de skikkene som Moses ga oss.
44006015	Alle som satt i Rådet, stirret på ham, og de så at hans ansikt var som en engels ansikt.
44007001	Da sa ypperstepresten: Er dette sant?
44007002	Og Stefanus svarte: Brødre og fedre, hør på meg! Herlighetens Gud viste seg for vår far Abraham mens han var i Mesopotamia, før han bosatte seg i Karan.
44007003	Og han sa til ham: Dra ut fra ditt land og fra din slekt, og gå til det landet som jeg vil vise deg!
44007004	Da dro han ut fra Kaldeer-landet og slo seg ned i Karan. Og etter at hans far var død, lot Gud ham flytte derfra til dette landet som dere nå bor i.
44007005	Han ga ham ingen eiendom i det, ikke en fotsbredd. Men han lovte å gi ham landet til eiendom, og hans ætt etter ham, enda han ikke hadde barn.
44007006	Og Gud talte slik: Hans ætt skal leve som utlendinger i et fremmed land. Folket der skal holde dem i trelldom og mishandle dem i fire hundre år.
44007007	Men det folket som de skal trelle under, vil jeg dømme, sa Gud. Og deretter skal de dra ut derfra og tjene meg på dette stedet.
44007008	Og han ga ham omskjærelsens pakt. Han fikk så sønnen Isak og omskar ham på den åttende dagen. Og Isak fikk Jakob, og Jakob de tolv patriarkene.
44007009	Og patriarkene ble misunnelige på Josef og solgte ham til Egypt. Men Gud var med ham.
44007010	Han fridde ham ut av alle hans trengsler, og ga ham nåde og visdom for faraos, egypterkongens øyne. Og han satte ham til høvding over Egypt og over hele sitt hus.
44007011	Så kom det hunger over hele landet Egypt og Kana’an. Det ble stor nød, og våre fedre fant ikke noe å mette seg med.
44007012	Men da Jakob fikk høre at det var korn i Egypt, sendte han våre fedre dit, først én gang.
44007013	Den andre gangen ga Josef seg til kjenne for sine brødre, og farao fikk kjennskap til Josefs slekt.
44007014	Josef sendte da bud og kalte til seg sin far Jakob og hele sin slekt, syttifem sjeler.
44007015	Så dro Jakob ned til Egypt, og han døde, han og våre fedre.
44007016	De ble ført til Sikem og lagt i den graven som Abraham kjøpte av Hamors barn i Sikem for en kjøpesum av sølv.
44007017	Etter som nå tiden nærmet seg da det løftet Gud hadde gitt til Abraham skulle bli oppfylt, vokste folket og ble tallrikt i Egypt,
44007018	inntil det sto fram en annen konge over Egypt, en som ikke kjente Josef.
44007019	Han for fram med list mot vårt folk. Han mishandlet våre fedre og tvang dem til å sette ut sine nyfødte barn, slik at de ikke skulle leve opp.
44007020	På den tiden ble Moses født. Han var fager for Gud. I tre måneder ble han fostret i sin fars hus.
44007021	Men da de hadde satt ham ut, tok faraos datter ham opp og fostret ham som sin egen sønn.
44007022	Moses fikk opplæring i all egypternes visdom, og han var mektig i ord og gjerninger.
44007023	Da han hadde fylt førti år, fikk han i sinne å se til sine brødre, Israels barn.
44007024	Da han så en som led urett, hjalp han ham. Han hevnet den som ble mishandlet, og slo egypteren i hjel.
44007025	Han tenkte da at hans brødre skulle forstå at Gud ville gi dem frelse ved hans hånd, men de forsto det ikke.
44007026	Dagen etter kom han over to som sloss, og han prøvde å få dem til å holde fred, og sa: Menn, dere er jo brødre! Hvorfor gjør dere hverandre urett?
44007027	Men han som gjorde urett mot sin neste, støtte Moses fra seg og sa: Hvem har satt deg til høvding og dommer over oss?
44007028	Du vil kanskje slå meg i hjel, på samme måten som du slo egypteren i hjel i går?
44007029	Dette ordet fikk Moses til å flykte. Han ble en utlending i Midians land og fikk der to sønner.
44007030	Og da førti år var til ende, viste Herrens engel seg for ham i ørkenen ved Sinai-fjellet, i flammen av en brennende tornebusk.
44007031	Da Moses så det, undret han seg over synet. Men da han gikk borttil for å se på det, kom en røst fra Herren:
44007032	Jeg er dine fedres Gud, Abrahams og Isaks og Jakobs Gud. Men Moses skalv av redsel og våget ikke å se opp.
44007033	Og Herren sa til ham: Løs skoene av dine føtter, for det stedet du står på, er hellig grunn.
44007034	Jeg har lagt nøye merke til hvordan mitt folk blir mishandlet i Egypt. Deres sukk har jeg hørt, og jeg er steget ned for å fri dem ut. Og nå, kom, jeg vil sende deg til Egypt.
44007035	Denne Moses, som de fornektet da de sa: Hvem har satt deg til høvding og dommer? - ham sendte Gud både som høvding og redningsmann ved den engelens hånd som viste seg for ham i tornebusken.
44007036	Han var den som førte dem ut, han gjorde under og tegn i Egypt og i Rødehavet og i ørkenen i førti år.
44007037	Han er den Moses som sa til Israels barn: Gud skal reise opp for dere en profet likesom meg av deres brødre.
44007038	Han er den som i menigheten i ørkenen var med engelen som talte til ham på Sinai berg, og med våre fedre. Han mottok levende ord for å gi dem til oss.
44007039	Ham ville våre fedre ikke være lydige mot. De skjøv ham fra seg, og i sine hjerter vendte de seg til Egypt.
44007040	De sa til Aron: Gjør oss guder som kan dra foran oss! For vi vet ikke hva som er hendt med denne Moses, han som førte oss ut av landet Egypt.
44007041	Og i de dagene laget de seg en kalv, bar fram offer til avgudsbildet, og gledet seg over det som deres egne hender hadde laget.
44007042	Men Gud vendte seg bort og overga dem til å dyrke himmelens hær, som det står skrevet i profetenes bok: Israels hus! Ga dere meg vel slaktoffer og andre offer i førti år i ørkenen?
44007043	Nei, dere bar med dere Moloks telt og guden Remfans stjerne, de bildene dere laget for å tilbe dem, og jeg vil føre dere i landflyktighet helt bortom Babylon.
44007044	Våre fedre hadde vitnesbyrdets telt i ørkenen. Han som talte til Moses, hadde påbudt ham å gjøre det etter det forbildet han hadde sett.
44007045	Dette tok våre fedre i arv, og sammen med Josva førte de det inn i det landet som hedningene hadde eid, de som Gud drev bort for våre fedre. Slik var det like til Davids dager.
44007046	Han fant nåde hos Gud, og ba om at han måtte finne et bosted for Jakobs Gud.
44007047	Men Salomo bygde ham et hus.
44007048	Men Den Høyeste bor ikke i hus som er gjort med hender, som profeten sier:
44007049	Himmelen er min trone, og jorden en skammel for mine føtter. Hva slags hus kan dere da bygge for meg, sier Herren, eller hvor er stedet hvor jeg kan hvile?
44007050	Har ikke min hånd gjort alt dette?
44007051	Dere stivnakker og uomskårne på hjerter og ører! Dere står alltid Den Hellige Ånd imot - som deres fedre, så også dere!
44007052	Hvem av profetene ble ikke forfulgt av deres fedre? De drepte dem som forut forkynte at Den Rettferdige skulle komme, han som dere nå har forrådt og myrdet,
44007053	dere som har mottatt loven, gitt ved engler, og ikke har holdt den!
44007054	Men da de hørte dette, stakk det dem i hjertet, og de skar tenner mot ham.
44007055	Men han var fylt av Den Hellige Ånd og rettet blikket opp mot himmelen. Han så Guds herlighet og Jesus stå ved Guds høyre hånd.
44007056	Og han sa: Se, jeg ser himmelen åpnet, og Menneskesønnen stå ved Guds høyre hånd!
44007057	Da skrek de med høy røst og holdt seg for ørene, og stormet alle som én inn på ham.
44007058	De drev ham ut av byen og steinet ham. Vitnene la klærne av seg ved føttene til en ung mann som hette Saulus.
44007059	Og de steinet Stefanus, mens han ba og sa: Herre Jesus, ta imot min ånd!
44007060	Så falt han på kne og ropte med høy røst: Herre, tilregn dem ikke denne synden! Og da han hadde sagt dette, sovnet han inn.
44008001	Og Saulus samtykte i mordet på ham. Samme dag brøt det løs en stor forfølgelse mot menigheten i Jerusalem, og alle unntatt apostlene ble spredt utover bygdene i Judea og Samaria.
44008002	Men noen gudfryktige menn begravde Stefanus og holdt en stor veklage over ham.
44008003	Men Saulus herjet menigheten. Han trengte inn i hus etter hus og slepte ut både menn og kvinner og fikk dem kastet i fengsel.
44008004	De som nå var blitt spredt, dro omkring og forkynte evangeliets ord.
44008005	Filip kom da ned til en by i Samaria og forkynte Kristus for dem.
44008006	De ga alle akt på det som ble sagt av Filip, da de hørte og så de tegnene han gjorde.
44008007	For det var mange som hadde urene ånder, og de for ut av dem med høye skrik. Og mange vanføre og lamme ble helbredet.
44008008	Og det ble stor glede der i byen.
44008009	Men en mann som hette Simon, hadde fra før av vært i byen og drevet trolldom, og han hadde satt folket i Samaria i stor undring. Han utga seg selv for å være noe stort.
44008010	Og alle, både små og store, lyttet til ham, og de sa: Han er Guds kraft som kalles den store.
44008011	De ga akt på ham fordi han i lang tid hadde satt dem i undring ved trolldomskunstene sine.
44008012	Men da de nå trodde Filip, som forkynte dem evangeliet om Guds rike og Jesu Kristi navn, så lot de seg døpe, både menn og kvinner.
44008013	Og Simon tok ved troen han også. Og da han var blitt døpt, holdt han seg stadig til Filip. Han var ute av seg av undring da han så de tegnene og de store undergjerningene som ble gjort.
44008014	Men da apostlene som var i Jerusalem, hørte at Samaria hadde tatt imot Guds ord, sendte de Peter og Johannes til dem.
44008015	De kom dit ned og ba for dem, at de måtte få Den Hellige Ånd.
44008016	For Ånden var ennå ikke falt på noen av dem, de var bare døpt til Herren Jesu navn.
44008017	Nå la de hendene på dem, og de fikk Den Hellige Ånd.
44008018	Men da Simon så at Ånden ble gitt ved apostlenes håndspåleggelse, kom han til dem med penger
44008019	og sa: Gi også meg denne makt, at den jeg legger hendene mine på, må få Den Hellige Ånd!
44008020	Men Peter sa til ham: Måtte ditt sølv følge med deg til fortapelsen, fordi du tenkte å kjøpe Guds gave for penger!
44008021	Du har ingen lodd eller del i dette ordet, for ditt hjerte er ikke rett for Gud.
44008022	Omvend deg derfor fra denne din ondskap, og be Herren om at kanskje ditt hjertes tanke måtte bli deg tilgitt!
44008023	For jeg ser at du ligger i bitterhets galle og i urettferdighets lenker.
44008024	Da svarte Simon og sa: Be dere til Herren for meg, for at ikke noe av det dere har sagt, må komme over meg!
44008025	Etter at de nå hadde vitnet og talt Herrens ord, vendte de tilbake til Jerusalem. Og de forkynte evangeliet i mange av samaritanernes byer.
44008026	Men en Herrens engel talte til Filip og sa: Bryt opp og dra mot sør på den veien som går ned fra Jerusalem til Gasa. Denne veien er øde.
44008027	Filip brøt opp og dro av sted. Og se, en etiopisk hoffmann, en mektig embetsmann som hadde tilsyn med skattkammeret hos den etiopiske dronning Kandake, var kommet til Jerusalem for å tilbe.
44008028	Han var nå på hjemvei, og satt i vognen sin og leste profeten Jesaja.
44008029	Da sa Ånden til Filip: Gå dit bort og hold deg nær til den vognen!
44008030	Filip løp da borttil, og hørte at han leste profeten Jesaja, og sa: Skjønner du det du leser?
44008031	Han svarte: Hvordan skulle jeg vel kunne det når ingen rettleder meg? Og han ba Filip stige opp og sette seg sammen med ham.
44008032	Men det avsnittet i Skriften som han leste, var dette: Som et får ble han ført bort for å slaktes, og lik et lam som er stumt for den som klipper det, slik åpner han ikke sin munn.
44008033	I hans fornedrelse ble dommen over ham tatt bort. Hvem kan fortelle om hans ætt? For hans liv blir tatt bort fra jorden.
44008034	Hoffmannen sa da til Filip: Jeg ber deg si meg: Hvem er det profeten sier dette om? Er det om seg selv eller om en annen?
44008035	Da tok Filip til orde, og idet han gikk ut fra dette skriftstedet, forkynte han evangeliet om Jesus for ham.
44008036	Mens de nå kjørte fram langs veien, kom de til et sted hvor det var vann, og hoffmannen sa: Se, her er vann, hva er til hinder for at jeg blir døpt?
44008037	Filip sa: Tror du av hele ditt hjerte, så kan det skje. Men han svarte og sa: Jeg tror at Jesus Kristus er Guds Sønn!
44008038	Så bød han å stanse vognen. Og de steg begge ned i vannet, både Filip og hoffmannen, og han døpte ham.
44008039	Men da de steg opp av vannet, rykket Herrens Ånd Filip bort, og hoffmannen så ham ikke lenger, for han dro sin vei med glede.
44008040	Men Filip ble funnet i Asjdod. Han dro gjennom alle byene og forkynte evangeliet, helt til han kom til Cæsarea.
44009001	Saulus fnyste ennå av trusler og mord mot Herrens disipler. Han gikk til ypperstepresten
44009002	og ba ham om å få med brev til Damaskus, til synagogene der, for at han, om han fant noen som hørte Veien til, enten det var menn eller kvinner, kunne føre dem i lenker til Jerusalem.
44009003	Da han nå var underveis og nærmet seg Damaskus, strålte plutselig et lys fra himmelen om ham.
44009004	Han falt til jorden, og han hørte en røst som sa til ham: Saul, Saul, hvorfor forfølger du meg?
44009005	Han sa: Hvem er du, Herre? Og han svarte: Jeg er Jesus, han som du forfølger.
44009006	Men reis deg og gå inn i byen, så skal det bli sagt deg hva du må gjøre!
44009007	Men mennene som reiste sammen med ham, ble stående målløse. For de hørte riktignok lyden, men så ingen.
44009008	Saulus reiste seg da opp fra jorden. Men da han åpnet øynene, så han ikke noe. De leide ham da ved hånden og førte ham inn i Damaskus.
44009009	I tre dager kunne han ikke se, og han verken åt eller drakk.
44009010	Men det var i Damaskus en disippel ved navn Ananias. Til ham sa Herren i et syn: Ananias! Han svarte: Her er jeg, Herre!
44009011	Og Herren sa til ham: Stå opp og gå bort i den gaten som kalles Den Rette, og spør i Judas’ hus etter en ved navn Saulus, fra Tarsus. For se, han ber!
44009012	Og i et syn har han sett en mann som heter Ananias komme inn og legge hendene på ham for at han skulle få synet igjen.
44009013	Men Ananias svarte: Herre, jeg har hørt mange fortelle om denne mannen, hvor meget ondt han har gjort mot dine hellige i Jerusalem.
44009014	Og her har han fullmakt fra yppersteprestene til å legge i lenker alle dem som påkaller ditt navn.
44009015	Men Herren sa til ham: Gå av sted! For et utvalgt redskap er han for meg, til å bære mitt navn fram både for hedningefolk og konger og for Israels barn.
44009016	For jeg skal vise ham hvor mye han må lide for mitt navns skyld.
44009017	Ananias gikk da av sted og kom inn i huset. Han la hendene på ham og sa: Saul, bror! Herren har sendt meg, Jesus, han som viste seg for deg på veien der du kom, for at du skal få synet igjen og bli fylt av Den Hellige Ånd.
44009018	Og straks falt det likesom skjell fra øynene hans, og han kunne se. Han sto da opp og ble døpt.
44009019	Og da han hadde fått mat, kom han til krefter igjen. Han ble så hos disiplene i Damaskus noen dager.
44009020	Og straks forkynte han Jesus i synagogene, at han er Guds Sønn.
44009021	Alle som hørte det, ble ute av seg selv av undring og sa: Er ikke dette han som i Jerusalem ville utrydde alle som påkaller dette navnet? Og var han ikke kommet hit for å legge dem i lenker og føre dem til yppersteprestene?
44009022	Men Saulus fikk stadig større kraft, og han brakte jødene som bodde i Damaskus, til taushet ved å bevise at Jesus er Messias.
44009023	Da mange dager var gått, la jødene planer om å drepe ham.
44009024	Men Saulus fikk kjennskap til planen deres. De holdt også vakt ved byportene dag og natt, for å få slått ham i hjel.
44009025	Men disiplene tok ham om natten og fikk ham ut gjennom muren ved å fire ham ned i en kurv.
44009026	Da han kom til Jerusalem, prøvde han å slutte seg til disiplene. Men alle var redd ham, for de trodde ikke at han var en disippel.
44009027	Men Barnabas tok seg av ham og førte ham til apostlene. Han fortalte dem hvordan Saulus på veien hadde sett Herren, og at Herren hadde talt til ham, og hvor frimodig han i Damaskus hadde talt i Jesu navn.
44009028	Etter dette gikk han inn og ut hos dem i Jerusalem, og han forkynte frimodig i Herrens navn.
44009029	Han talte med de gresktalende jødene og lå i ordskifte med dem. Men de prøvde å drepe ham.
44009030	Da brødrene fikk vite dette, førte de ham ned til Cæsarea, og sendte ham derfra til Tarsus.
44009031	Menigheten hadde nå fred over hele Judea og Galilea og Samaria. Den ble oppbygget og vandret i Herrens frykt, og vokste ved Den Hellige Ånds hjelp.
44009032	Mens nå Peter dro omkring fra sted til sted, kom han også ned til de hellige som bodde i Lod.
44009033	Der fant han en mann som hette Æneas, som hadde ligget åtte år til sengs fordi han var lam.
44009034	Og Peter sa til ham: Æneas, Jesus Kristus helbreder deg! Stå opp og re sengen din! Og straks sto han opp.
44009035	Og de så ham, alle som bodde i Lod og Saron. Og de omvendte seg til Herren.
44009036	I Jaffa var det en kvinne som var disippel. Hun hette Tabita, på gresk Dorkas. Hun var rik på gode gjerninger, og hun ga mange almisser.
44009037	Men det skjedde nettopp i disse dagene at hun ble syk og døde. De vasket henne og la henne på en sal ovenpå.
44009038	Da Lod ligger i nærheten av Jaffa, og disiplene hadde hørt at Peter var der, sendte de to menn til ham og ba: Kom hit til oss uten å nøle!
44009039	Peter sto da opp og gikk med dem. Da han kom fram, førte de ham opp på salen, der alle enkene sto gråtende rundt ham. De viste ham kapper og ytterkapper som Dorkas hadde laget mens hun var blant dem.
44009040	Men Peter sendte dem alle ut, bøyde kne og ba. Så vendte han seg mot den døde og sa: Tabita, stå opp! Hun slo opp sine øyne, og da hun så Peter, satte hun seg opp.
44009041	Så rakte han henne hånden og reiste henne opp. Og han kalte inn de hellige og enkene, og stilte henne levende fram for dem.
44009042	Dette ble kjent over hele Jaffa, og mange kom til tro på Herren.
44009043	Deretter ble han mange dager i Jaffa, hos en mann som hette Simon og var garver.
44010001	I Cæsarea var det en mann som hette Kornelius. Han var høvedsmann ved den hæravdelingen som ble kalt den italiske.
44010002	Han var en from mann og fryktet Gud med hele sitt hus. Han ga mange almisser til folket og ba alltid til Gud.
44010003	En dag, det var omkring den niende time, så han tydelig i et syn en Guds engel som kom inn til ham og sa: Kornelius!
44010004	Kornelius stirret forferdet på ham og sa: Hva er det, herre? Engelen svarte ham: Dine bønner og almisser er steget opp for Guds åsyn, så han er blitt minnet om deg.
44010005	Send nå noen menn til Jaffa for å hente til deg en mann ved navn Simon, som kalles med tilnavn Peter.
44010006	Han er gjest hos garveren Simon, som har et hus ved havet.
44010007	Da engelen som talte til ham, var borte, tilkalte han to av tjenerne sine og en gudfryktig soldat, en av dem han alltid hadde om seg.
44010008	Og da han hadde fortalt dem alt, sendte han dem av sted til Jaffa.
44010009	Dagen etter, mens de var på vei dit og nærmet seg byen, gikk Peter opp på taket for å be. Det var omkring den sjette time.
44010010	Han ble da sulten og ville ha noe å ete. Mens de nå laget i stand, kom det en henrykkelse over ham.
44010011	Han ser himmelen åpnet, og noe som kommer dalende ned. Det så ut som en stor linduk som ble senket ned på jorden etter de fire hjørnene.
44010012	På den var det alle slags firføtte dyr og jordens kryp og himmelens fugler.
44010013	Og en røst kom til ham: Stå opp, Peter, slakt og et!
44010014	Men Peter svarte: På ingen måte, Herre! Aldri har jeg spist noe vanhellig eller urent.
44010015	Og en røst kom igjen til ham, for andre gang: Det som Gud har renset, skal ikke du kalle urent.
44010016	Dette hendte tre ganger, og så ble duken straks tatt opp til himmelen igjen.
44010017	Men mens Peter var i villrede med seg selv om hva dette synet som han hadde sett, skulle bety, se, da sto de mennene som var utsendt av Kornelius ved døren. De hadde spurt seg fram til Simons hus.
44010018	Nå ropte de inn og spurte om Simon, med tilnavnet Peter, var gjest der.
44010019	Mens Peter grunnet på synet, sa Ånden til ham: Se, her er tre menn som leter etter deg.
44010020	Stå opp og gå ned. Følg med dem uten å tvile, for det er jeg som har sendt dem.
44010021	Peter gikk da ned til mennene og sa: Se, jeg er den dere leter etter. Hva er grunnen til at dere er kommet hit?
44010022	De svarte: Høvedsmannen Kornelius, en rettferdig og gudfryktig mann, som har godt vitnesbyrd av hele det jødiske folk, fikk det budskapet fra en hellig engel at han skulle hente deg til sitt hus og høre et budskap fra deg.
44010023	Så ba Peter dem inn og ga dem husrom. Og neste dag brøt han opp og dro av sted sammen med dem. Noen av brødrene fra Jaffa gikk med ham.
44010024	Dagen etter kom de til Cæsarea. Kornelius ventet på dem. Han hadde bedt sammen sine slektninger og nærmeste venner.
44010025	Da nå Peter var på vei inn, gikk Kornelius ham i møte, falt ned for føttene hans og tilba ham.
44010026	Men Peter reiste ham opp og sa: Stå opp! Også jeg er et menneske.
44010027	Og han samtalte med ham mens han gikk inn i huset. Der fant han mange samlet.
44010028	Han sa til dem: Dere vet hvor utillatelig det er for en jøde å ha samkvem med noen av et annet folk, eller å gå inn til ham. Men Gud har vist meg at jeg ikke skal kalle noe menneske vanhellig eller urent.
44010029	Derfor kom jeg også uten innvendinger da jeg ble budsendt. Men nå spør jeg: Hvorfor har dere sendt bud på meg?
44010030	Kornelius sa da: For fire dager siden - det var da som nå ved den niende time - var jeg i bønn hjemme i huset mitt. Og se, en mann i lysende klær sto foran meg.
44010031	Og han sa: Kornelius, din bønn er hørt, og dine almisser er husket for Guds ansikt.
44010032	Send derfor bud til Jaffa og kall til deg Simon med tilnavnet Peter. Han er gjest hos garveren Simon som bor nede ved havet. Når han kommer hit, skal han tale til deg.
44010033	Derfor sendte jeg straks bud til deg, og du gjorde vel at du kom! Nå er vi da alle til stede for Guds åsyn for å høre alt som er pålagt deg av Herren.
44010034	Peter begynte da å tale, og han sa: Jeg skjønner i sannhet at Gud ikke gjør forskjell på folk,
44010035	men blant hvert folk tar han imot dem som frykter ham og gjør rettferdighet.
44010036	Det ordet som han sendte til Israels barn, da han i evangeliet forkynte fred ved Jesus Kristus - han er alles Herre -
44010037	det kjenner dere, dette ordet som er gått ut over hele Judea. Det hadde sin begynnelse fra Galilea, etter den dåpen som Johannes forkynte -
44010038	og taler om at Gud salvet Jesus fra Nasaret med Den Hellige Ånd og kraft, han som gikk omkring og gjorde vel og helbredet alle dem som var underkuet av djevelen, fordi Gud var med ham.
44010039	Vi er vitner om alt det han gjorde både i jødenes land og i Jerusalem, han som de drepte ved å henge ham på et tre.
44010040	Ham reiste Gud opp på den tredje dagen og lot ham tre synlig fram,
44010041	ikke for hele folket, men for de vitnene som forut var utvalgt av Gud - for oss, vi som åt og drakk sammen med ham etter at han var stått opp fra de døde.
44010042	Han bød oss å forkynne for folket og vitne at han er den som Gud har satt til å være dommer over levende og døde.
44010043	Ham gir alle profetene det vitnesbyrd at hver den som tror på ham, får syndenes forlatelse ved hans navn.
44010044	Mens Peter ennå talte disse ordene, falt Den Hellige Ånd på alle dem som hørte Ordet.
44010045	Og alle de troende som tilhørte de omskårne, og som var kommet med Peter, ble forferdet over at Den Hellige Ånds gave var blitt utgytt også over hedningene,
44010046	for de hørte dem tale med tunger og lovprise Gud. Da sa Peter:
44010047	Kan vel noen nekte dem vannet, så de ikke skulle bli døpt, disse som har fått Den Hellige Ånd likesom vi?
44010048	Og han bød at de skulle bli døpt i Jesu Kristi navn. De ba ham da bli hos dem noen dager.
44011001	Apostlene og brødrene omkring i Judea fikk nå høre at også hedningene hadde tatt imot Guds ord.
44011002	Da Peter kom opp til Jerusalem, gikk de av omskjærelsen i rette med ham
44011003	og sa: Du gikk inn til uomskårne menn og spiste sammen med dem.
44011004	Da begynte Peter å forklare alt for dem i sammenheng, og han sa:
44011005	Jeg var i byen Jaffa. Mens jeg var i bønn, kom jeg i henrykkelse og fikk se et syn: Det dalte ned noe, likesom en stor duk, som ble senket ned fra himmelen etter de fire hjørnene. Og den kom like bort til meg.
44011006	Jeg stirret på den og så nøye etter. Da fikk jeg se de firføtte dyrene som er på jorden, og villdyrene og krypdyrene - jordens dyr og himmelens fugler.
44011007	Jeg hørte også en røst som sa til meg: Stå opp, Peter! Slakt og et!
44011008	Men jeg sa: På ingen måte, Herre! Aldri er noe urent eller vanhellig kommet inn i min munn.
44011009	En røst fra himmelen svarte meg da annen gang: Det som Gud har renset, skal ikke du kalle urent.
44011010	Dette skjedde tre ganger, og så ble alt dratt opp til himmelen igjen.
44011011	Og se, straks sto tre menn utenfor huset hvor jeg bodde. De var utsendt til meg fra Cæsarea.
44011012	Ånden sa til meg at jeg skulle gå med dem uten å tvile. Disse seks brødrene dro også med meg, og vi kom inn i mannens hus.
44011013	Han fortalte oss hvordan han hadde sett engelen som sto i huset hans og sa: Send bud til Jaffa etter Simon med tilnavnet Peter!
44011014	Han skal tale ord til deg som du skal bli frelst ved, du og hele ditt hus.
44011015	Men da jeg begynte å tale, falt Den Hellige Ånd på dem, likesom på oss i begynnelsen.
44011016	Jeg mintes da Herrens ord, at han sa: Johannes døpte med vann, men dere skal døpes med Den Hellige Ånd.
44011017	Ga altså Gud dem den samme gaven som han ga oss, da de var kommet til troen på Herren Jesus Kristus, hvem var da vel jeg, at jeg skulle være i stand til å hindre Gud?
44011018	Da de hørte dette, slo de seg til ro, og de priste Gud og sa: Så har da Gud også gitt hedningene omvendelsen til livet.
44011019	De som var spredt på grunn av den trengselen som oppsto i forbindelse med Stefanus, dro omkring like til Fønikia, Kypros og Antiokia. Men de talte ikke Ordet til andre enn jøder.
44011020	Men noen av dem, noen menn fra Kypros og Kyréne, kom til Antiokia, hvor de også talte til grekere og forkynte evangeliet om Herren Jesus.
44011021	Og Herrens hånd var med dem, og et stort antall kom til troen og omvendte seg til Herren.
44011022	Ryktet om dette kom menigheten i Jerusalem for øre, og de sendte Barnabas til Antiokia.
44011023	Da han kom dit og så Guds nåde, gledet han seg. Og han formante alle til at de helhjertet skulle holde fast ved Herren.
44011024	For han var en god mann og full av Den Hellige Ånd og tro. Og en stor skare ble vunnet for Herren.
44011025	Han dro så til Tarsus for å oppsøke Saulus.
44011026	Og da han hadde funnet ham, førte han ham til Antiokia. Et helt år var de sammen i menigheten der og lærte en stor skare. Det var i Antiokia disiplene først ble kalt kristne.
44011027	I de dagene kom det noen profeter ned til Antiokia fra Jerusalem.
44011028	En av dem, som hette Agabus, sto opp og varslet ved Ånden at en stor hungersnød skulle komme over hele verden. Den kom da også under Klaudius.
44011029	Disiplene vedtok da at hver av dem, ettersom de hadde råd til, skulle sende noe til hjelp for de brødrene som bodde i Judea.
44011030	Dette gjorde de, og sendte det med Barnabas og Saulus til de eldste.
44012001	På denne tiden la kong Herodes hånd på noen av menigheten, og mishandlet dem.
44012002	Jakob, Johannes’ bror, drepte han med sverd.
44012003	Og da Herodes så det var til glede for judeerne, gikk han videre og grep også Peter. Det var i de usyrede brøds dager.
44012004	Da han hadde grepet ham, satte han ham i fengsel, og overga ham til fire vaktskift hvert på fire mann, for at de skulle passe på ham. Etter påsken ville så Herodes føre ham fram for folket.
44012005	I mellomtiden ble Peter holdt i fengselet. Men det ble gjort inderlig bønn til Gud for ham av menigheten.
44012006	Natten før Herodes skulle føre ham fram, sov Peter mellom to soldater. Han var bundet med to lenker, og det sto vaktmenn utenfor dørene og voktet fengselet.
44012007	Og se, en Herrens engel sto der, og et lys skinte i fangerommet. Han støtte Peter i siden og vekket ham opp og sa: Skynd deg og stå opp! Og lenkene falt av hans hender.
44012008	Og engelen sa til ham: Spenn beltet om deg og ta skoene på! Han gjorde så. Og han sier til ham: Kast kappen om deg, og følg meg!
44012009	Han gikk da ut og fulgte ham. Han forsto ikke at det som engelen gjorde, var virkelig, men trodde at han så et syn.
44012010	De gikk forbi både den første og den andre vakten, og kom til jernporten som førte ut til byen. Den åpnet seg av seg selv. De gikk ut, og fortsatte én gate til endes, og plutselig forsvant engelen for ham.
44012011	Da kom Peter til seg selv og sa: Nå vet jeg for visst at Herren har utsendt sin engel og fridd meg ut av Herodes’ hånd, og fra alt det som jødefolket har gått og ventet på.
44012012	Da Peter var blitt klar over dette, gikk han til Marias hus. Hun var mor til Johannes med tilnavnet Markus. Mange var samlet der og ba.
44012013	Han banket på døren til portrommet, og en pike ved navn Rode kom ut for å høre etter.
44012014	Da hun kjente igjen Peters stemme, glemte hun av bare glede å åpne døren, men sprang inn og fortalte at Peter sto utenfor.
44012015	De sa til henne: Du er fra sans og samling! Men hun forsikret at slik var det. Da sa de: Det er hans engel!
44012016	Imens fortsatte Peter å banke på. Og da de åpnet og fikk se ham, ble de ute av seg selv av undring.
44012017	Han ga tegn til dem med hånden at de skulle tie, og så fortalte han dem hvordan Herren hadde ført ham ut av fengselet. Og han sa: Fortell dette til Jakob og brødrene. Så gikk han bort og dro til et annet sted.
44012018	Om morgenen ble det ikke lite oppstyr blant soldatene. De undret seg over hvor Peter var blitt av.
44012019	Herodes lot lete etter ham, men fant ham ikke. Han tok da vaktmennene i forhør og bød at de skulle føres bort. Selv dro han fra Judea og ned til Cæsarea og ble værende der.
44012020	Han var meget forbitret på folket i Tyrus og Sidon. Men de ble enige om å tre fram for ham. Da de hadde fått Blastus, kongens kammerherre, på sin side, ba de om fred fordi landet deres fikk sine forsyninger fra kongens land.
44012021	På en fastsatt dag kledde så Herodes seg i kongelig skrud. Han satte seg på sin trone og holdt en tale til dem.
44012022	Folkemengden ropte: Dette er Guds røst, ikke et menneskes!
44012023	Straks slo en Herrens engel ham, fordi han ikke ga Gud æren. Han ble fortært av ormer og døde.
44012024	Men Guds ord hadde fremgang og bredte seg stadig videre ut.
44012025	Og Barnabas og Saulus vendte tilbake fra Jerusalem etter at de hadde fullført sin tjeneste. De tok med seg Johannes med tilnavnet Markus.
44013001	I Antiokia, i menigheten der, var det profeter og lærere: Barnabas og Simeon, som kaltes Niger, og Lukius fra Kyréne og Manaen, fosterbror til fjerdingsfyrsten Herodes, og Saulus.
44013002	Mens de holdt gudstjeneste og fastet, sa Den Hellige Ånd: Ta ut for meg Barnabas og Saulus til den gjerningen som jeg har kalt dem til!
44013003	Da lot de dem dra ut etter at de hadde fastet og bedt og lagt hendene på dem.
44013004	Da de slik var utsendt av Den Hellige Ånd, dro de ned til Seleukia og reiste derfra til Kypros.
44013005	Og da de var kommet til Salamis, forkynte de Guds ord i jødenes synagoger. De hadde også Johannes med som hjelper.
44013006	Etter at de hadde reist over hele øya, like til Pafus, traff de på en trollmann, en falsk profet. Det var en jøde som hette Barjesus.
44013007	Han holdt til hos landshøvdingen Sergius Paulus, som var en forstandig mann. Han ba Barnabas og Saulus til seg fordi han ønsket å høre Guds ord.
44013008	Men Elymas, trollmannen - for det betyr navnet hans - sto dem imot. Han prøvde å vende landshøvdingen bort fra troen.
44013009	Men Saulus, som også ble kalt Paulus, så skarpt på ham, fylt av Den Hellige Ånd.
44013010	Og han sa: Du som er full av all svik og alt bedrag, du djevelens barn, fiende av all rettferdighet, skal du aldri holde opp med å forvrenge Herrens rette veier?
44013011	Men se, nå er Herrens hånd over deg, og du skal bli blind og ikke se solen for en tid. Straks falt det skodde og mørke over ham, og han famlet omkring og lette etter noen som kunne lede ham ved hånden.
44013012	Da landshøvdingen så det som skjedde, kom han til troen, og han var slått av undring over Herrens lære.
44013013	Paulus og de som fulgte ham, seilte da ut fra Pafus og kom til Perge i Pamfylia. Men Johannes skilte lag med dem og vendte tilbake til Jerusalem.
44013014	De andre dro videre fra Perge og kom til Antiokia i Pisidia. De gikk inn i synagogen på sabbatsdagen og satte seg der.
44013015	Etter opplesningen fra loven og profetene, sendte synagogeforstanderne bud til dem og sa: Brødre, har dere et formaningsord til folket, så tal!
44013016	Paulus sto da opp og slo til lyd med hånden og sa: Israelittiske menn og dere som frykter Gud! Hør:
44013017	Israels Gud, dette folkets Gud, utvalgte våre fedre. Han lot folket vokse seg stort under utlendigheten i Egypt, og han førte dem ut derfra med løftet arm.
44013018	I en tid på omkring førti år bar han dem på faderarm i ørkenen.
44013019	Han utryddet sju folkeslag i Kana’ans land, og skiftet deres land ut til arv for dem.
44013020	Og etter dette ga han dem dommere i omkring fire hundre og femti år, inntil profeten Samuel.
44013021	Deretter ba de om en konge, og Gud ga dem Saul, sønn av Kis, en mann av Benjamins stamme, i førti år.
44013022	Etter at han hadde avsatt ham, reiste han opp David til konge for dem. Han ga ham dette vitnesbyrdet: Jeg fant David, Isais sønn, en mann etter mitt hjerte. Han skal gjøre all min vilje.
44013023	Etter sitt løfte førte Gud av hans ætt fram en frelser for Israel, Jesus,
44013024	etter at Johannes, før han sto fram, hadde forkynt omvendelses dåp for hele Israels folk.
44013025	Men da Johannes var i ferd med å fullføre sitt løp, sa han: Den som dere holder meg for å være, er jeg ikke. Men se, han kommer etter meg. Og jeg er ikke engang verdig til å løse skoene av føttene hans!
44013026	Brødre, barn av Abrahams ætt og de blant dere som frykter Gud: Det var til oss ordet om denne frelsen ble sendt.
44013027	For de som bor i Jerusalem, og deres rådsherrer, kjente ham ikke. Og da de dømte ham, oppfylte de profetenes ord, som blir opplest hver eneste sabbat.
44013028	Og enda de ikke fant noen dødsskyld hos ham, ba de Pilatus at han måtte bli slått i hjel.
44013029	Da de hadde fullbyrdet alt som er skrevet om ham, tok de ham ned av treet og la ham i en grav.
44013030	Men Gud reiste ham opp fra de døde!
44013031	I flere dager viste han seg for dem som var dratt opp med ham fra Galilea til Jerusalem, de som nå er hans vitner for folket.
44013032	Og vi forkynner dere evangeliet om det løftet som ble gitt til fedrene.
44013033	Dette har Gud oppfylt for oss, deres barn, da han reiste Jesus opp. Slik står det jo skrevet i den andre salme: Du er min Sønn, jeg har født deg i dag.
44013034	Men at han har reist ham opp fra de døde, så han ikke mer skal vende tilbake til tilintetgjørelse, det har han sagt slik: Jeg vil gi dere de hellige løfter til David, de trofaste.
44013035	Derfor sier han også på et annet sted: Du skal ikke overgi din Hellige til å se tilintetgjørelse.
44013036	For David sov inn, etter at han i sin levetid hadde tjent Guds råd. Han ble samlet til sine fedre og så tilintetgjørelse.
44013037	Men han som Gud reiste opp, han så ikke tilintetgjørelse.
44013038	Derfor skal dere vite, brødre, at ved ham forkynnes syndenes forlatelse for dere. Og fra alt det som dere ikke kunne rettferdiggjøres fra ved Mose lov,
44013039	rettferdiggjøres i ham enhver som tror.
44013040	Se derfor til at ikke det kommer over dere som er sagt hos profetene:
44013041	Se, dere foraktere! Undre dere og bli til intet! For en gjerning gjør jeg i deres dager, en gjerning som dere ikke vil tro om noen forteller dere det.
44013042	Da de gikk ut, ba folk dem om at disse ordene måtte bli talt til dem også neste sabbat.
44013043	Da møtet i synagogen var oppløst, var det mange av jødene og av de gudsdyrkere som hadde tatt ved jødenes tro, som fulgte etter Paulus og Barnabas. Disse talte da igjen til dem, og formante dem innstendig til å holde fast ved Guds nåde.
44013044	På den neste sabbatten samlet da nesten hele byen seg for å høre Herrens ord.
44013045	Men da jødene så folkemengden, ble de fylt av nidkjærhet, og motsa det som ble sagt av Paulus, ja, de sa imot og spottet.
44013046	Men både Paulus og Barnabas talte rett ut og sa: Det var nødvendig at Guds ord ble talt først til dere. Men siden dere avviser det og ikke akter dere verdige til det evige liv, så vender vi oss nå til hedningene.
44013047	For dette er Herrens bud til oss: Jeg har satt deg til et lys for hedningene, for at du skal være til frelse like til jordens ender.
44013048	Da hedningene hørte dette, gledet de seg og priste Herrens ord. Og de kom til tro, alle de som var bestemt til evig liv.
44013049	Og Herrens ord utbredte seg over hele landet.
44013050	Men jødene fikk hisset opp de fornemme kvinnene som holdt seg til jødenes tro, og de fremste menn i byen, og de fikk i stand en forfølgelse mot Paulus og Barnabas, og drev dem bort fra sine områder.
44013051	De ristet da støvet av føttene sine mot dem og dro til Ikonium.
44013052	Men disiplene ble fylt av glede og Den Hellige Ånd.
44014001	I Ikonium gikk de sammen inn i jødenes synagoge. Og de talte slik at en stor mengde, både av jøder og av grekere, kom til troen.
44014002	Men de jødene som ikke ville tro, egget opp hedningenes sinn til fiendskap mot brødrene.
44014003	Likevel ble de der en ganske lang tid. De talte frimodig i Herren, som ga sitt eget nådesord vitnesbyrd, idet han lot tegn og under skje ved deres hender.
44014004	Men folket i byen delte seg, noen holdt med jødene, andre holdt med apostlene.
44014005	Det ble et oppløp av både hedninger og jøder med deres ledere, som hadde planer om å mishandle og steine dem.
44014006	Da de forsto dette, flyktet de til Lykaonia, til byene Lystra og Derbe og områdene omkring.
44014007	Der forkynte de evangeliet en tid.
44014008	I Lystra satt en mann som var lam i føttene, han var vanfør fra fødselen av og hadde aldri kunnet gå.
44014009	Denne mannen hørte Paulus tale. Paulus så nøye på ham, og da han så at han hadde tro til å bli helbredet,
44014010	ropte han: Reis deg og stå på dine føtter! Da sprang han opp og gikk omkring.
44014011	Men da folket så det som Paulus hadde gjort, begynte de å rope på lykaonisk: Gudene er blitt mennesker lik og er kommet ned til oss!
44014012	De kalte Barnabas for Zevs, og Paulus for Hermes, fordi det var han som førte ordet.
44014013	Og presten ved Zevs-templet som lå utenfor byen, kom med okser og kranser til porten, og ville ofre sammen med folkemengden.
44014014	Men da apostlene Barnabas og Paulus hørte det, flerret de klærne sine, og sprang ut i folkemengden og ropte:
44014015	Hva er det dere gjør, menn? Også vi er mennesker under de samme kår som dere. Og vi forkynner dere evangeliet, at dere skal vende dere bort fra disse falske gudene til den levende Gud, han som gjorde himmelen og jorden og havet og alt som er i dem.
44014016	I tidligere slekters tid har han latt alle hedningefolkene vandre sine egne veier.
44014017	Men han lot seg ikke uten vitnesbyrd. Han gjorde godt. Fra himmelen sendte han dere regn og fruktbare årstider, og han mettet deres hjerter med føde og glede.
44014018	Og ved å si dette, fikk de med nød og neppe hindret folket fra å ofre til dem.
44014019	Men det kom jøder dit fra Antiokia og Ikonium. De overtalte folket, så de steinet Paulus og dro ham utenfor byen, da de trodde at han var død.
44014020	Men da disiplene samlet seg om ham, reiste han seg og gikk inn i byen. Dagen etter dro han av sted til Derbe, sammen med Barnabas.
44014021	De forkynte evangeliet der i byen og vant mange disipler. Så vendte de tilbake til Lystra, Ikonium og Antiokia.
44014022	De styrket disiplenes sjeler, formante dem til å holde fast ved troen og sa: Vi må gå inn i Guds rike gjennom mange trengsler.
44014023	Og de valgte eldste for dem i hver menighet. Og etter bønn og faste overga de dem til Herren, som de var kommet til tro på.
44014024	Så reiste de gjennom Pisidia og kom til Pamfylia.
44014025	De talte Ordet i Perge, og kom siden ned til Attalia.
44014026	Derfra seilte de til Antiokia, der de var blitt overgitt til Guds nåde for å gjøre den gjerningen som de nå hadde fullført.
44014027	Da de var kommet dit, samlet de menigheten og fortalte om alt det som Gud hadde gjort ved dem, og at han hadde åpnet troens dør for hedningene.
44014028	Så ble de der en ikke så kort tid sammen med disiplene.
44015001	Det kom da noen ned fra Judea og lærte brødrene slik: Hvis dere ikke blir omskåret etter den skikk vi har fra Moses, kan dere ikke bli frelst.
44015002	Det oppsto da strid, og Paulus og Barnabas fikk et heftig ordskifte med dem. Det ble da bestemt at Paulus og Barnabas sammen med noen andre av dem skulle dra opp til apostlene og de eldste i Jerusalem, og legge dette spørsmålet fram for dem.
44015003	Menigheten fulgte dem da et stykke på vei. Så dro de gjennom Fønikia og Samaria. Her fortalte de om hedningenes omvendelse, og dette vakte stor glede hos alle brødrene.
44015004	Da de kom til Jerusalem, ble de mottatt av menigheten og apostlene og de eldste, og de fortalte om alt det Gud hadde gjort ved dem.
44015005	Men det reiste seg noen av fariseernes parti som hadde tatt ved troen, og de sa: De må bli omskåret, og en må pålegge dem å holde Mose lov.
44015006	Apostlene og de eldste kom da sammen for å overveie denne saken.
44015007	Da det nå oppsto et skarpt ordskifte, reiste Peter seg og sa til dem: Brødre, dere vet at Gud for lenge siden utvalgte meg blant dere, så hedningene av min munn skulle høre evangeliets ord og komme til tro.
44015008	Og Gud, som kjenner hjertene, ga dem vitnesbyrd, idet han ga dem Den Hellige Ånd likesom oss.
44015009	Han gjorde ingen forskjell på oss og dem, for ved troen renset han også deres hjerter.
44015010	Hvorfor frister dere da Gud og legger et åk på disiplenes nakke som verken våre fedre eller vi var i stand til å bære?
44015011	Men vi tror at vi blir frelst ved Herren Jesu nåde, på samme måte som de.
44015012	Da tidde hele mengden, og de hørte på Barnabas og Paulus, som fortalte hvor store tegn og under Gud hadde gjort blant hedningene ved dem.
44015013	Etter at de hadde talt, tok Jakob til orde og sa: Brødre, hør på meg!
44015014	Simon har fortalt hvordan Gud fra først av sørget for å ta ut av hedningene et folk for sitt navn.
44015015	Og med dette stemmer profetenes ord overens, som det står skrevet:
44015016	Deretter vil jeg vende tilbake og igjen bygge opp Davids falne hytte. Det nedbrutte av den vil jeg igjen bygge opp, og jeg vil gjenreise den,
44015017	for at resten av menneskene skal søke Herren, ja, alle hedningefolkene som mitt navn er blitt nevnt over. Så sier Herren, han som gjør dette
44015018	som han har visst fra evighet av.
44015019	Derfor mener jeg at vi ikke skal gjøre det vanskelig for dem av hedningene som omvender seg til Gud.
44015020	Men vi skal skrive til dem at de skal avholde seg fra det som er smittet av avgudene, og fra hor og fra det som er kvalt og fra blod.
44015021	For Moses har fra gammel tid av noen som forkynner ham i hver by, og han blir opplest i synagogene hver sabbat.
44015022	Da vedtok apostlene og de eldste sammen med hele menigheten å velge ut noen menn blant seg og sende dem til Antiokia sammen med Paulus og Barnabas. De valgte Judas, med tilnavnet Barsabbas, og Silas, som var ledende menn blant brødrene,
44015023	og ved deres hånd skrev de dette: Apostlene og eldstebrødrene hilser brødrene av hedningene i Antiokia og Syria og Kilikia:
44015024	Da vi har fått høre at noen som er kommet fra oss, har forvirret dere med sin tale og vakt uro i deres sjeler - vi har ikke gitt dem noe oppdrag -
44015025	syntes det godt for oss, etter at vi er kommet til enighet i denne saken, å velge noen menn og sende dem til dere sammen med våre kjære brødre Barnabas og Paulus,
44015026	menn som har våget sitt liv for Herren Jesu Kristi navns skyld.
44015027	Vi sender da Judas og Silas, og de skal også muntlig gjøre det samme kjent for dere.
44015028	For Den Hellige Ånd og vi har besluttet ikke å legge på dere noen annen byrde enn de helt nødvendige tingene:
44015029	at dere avstår fra avgudsoffer og blod og det som er kvalt, og hor. Om dere tar dere i vare for dette, vil det gå dere godt. Lev vel!
44015030	De som ble sendt av sted, kom da ned til Antiokia. De samlet hele menigheten og ga dem brevet.
44015031	Da de hadde lest det, gledet de seg alle over trøsten de fikk.
44015032	Judas og Silas, som selv var profeter, talte meget til oppmuntring og styrke for brødrene.
44015033	Da de hadde vært der en tid, lot brødrene dem dra tilbake med ønske om fred til dem som hadde sendt dem.
44015034	Men Silas fant det best å bli der.
44015035	Paulus og Barnabas ble en tid i Antiokia. De lærte og forkynte Herrens ord og evangelium sammen med mange andre.
44015036	Da det var gått en tid, sa Paulus til Barnabas: La oss dra tilbake og besøke brødrene i alle byene der vi forkynte Herrens ord, og se hvordan de har det!
44015037	Barnabas ville da også ha med Johannes med tilnavnet Markus.
44015038	Men Paulus mente at de ikke skulle ta med ham som hadde forlatt dem i Pamfylia og ikke gått med dem i arbeidet.
44015039	Det ble da så bitter uenighet at de skiltes fra hverandre. Barnabas tok med seg Markus og seilte av sted til Kypros.
44015040	Men Paulus valgte Silas til å følge seg. Så dro han ut, etter at brødrene hadde overgitt ham til Herrens nåde.
44015041	Og han dro gjennom Syria og Kilikia og styrket menighetene.
44016001	Han kom da til Derbe og Lystra. Og se, der var det en disippel som hette Timoteus, sønn av en jødisk kvinne som var troende, og en gresk far.
44016002	Han hadde godt vitnesbyrd av brødrene i Lystra og Ikonium.
44016003	Ham ville Paulus ha med seg på reisen. Han omskar ham av hensyn til de jødene som bodde i de traktene, for alle visste at hans far var greker.
44016004	Som de nå dro fra by til by, påla de brødrene at de skulle holde seg etter de forskriftene som var vedtatt av apostlene og de eldste i Jerusalem.
44016005	Så ble da menighetene styrket i troen, og de vokste i tall for hver dag.
44016006	De dro så gjennom Frygia og det galatiske land, fordi de ble hindret av Den Hellige Ånd fra å tale Ordet i Asia.
44016007	Da de var kommet i nærheten av Mysia, prøvde de å dra til Bitynia, men Jesu Ånd ga dem ikke lov.
44016008	De gikk da forbi Mysia og kom ned til Troas.
44016009	Om natten hadde Paulus et syn: Han så en makedonier som sto der og bønnfalt ham og sa: Kom over til Makedonia og hjelp oss!
44016010	Da han hadde sett synet, prøvde vi straks å komme over til Makedonia. For vi skjønte at Gud hadde kalt oss til å forkynne evangeliet for dem.
44016011	Vi seilte så ut fra Troas og styrte rett til Samotrake, og dagen etter til Neapolis.
44016012	Derfra dro vi til Filippi, som er den første byen i den delen av Makedonia og en romersk koloni. Der i byen ble vi da noen dager.
44016013	På sabbatsdagen gikk vi utenfor byporten, ned til en elv, hvor de pleide å holde bønn. Vi satte oss der, og talte til kvinnene som var kommet sammen.
44016014	En av dem var en kvinne ved navn Lydia, en purpurkremmerske fra Tyatira, som dyrket Gud etter jødenes tro. Hun hørte på, og Herren åpnet hennes hjerte, så hun ga akt på det som ble talt av Paulus.
44016015	Da hun og de som tilhørte hennes hus, var blitt døpt, ba hun oss og sa: Så sant dere holder meg for å være en som tror på Herren, så kom hjem til meg og bo der! Og hun nødde oss.
44016016	Men det skjedde en gang da vi dro ut til bønnestedet, at vi møtte en slavepike som hadde en spådomsånd. Hun skaffet herrene sine stor inntekt ved å spå.
44016017	Hun fulgte etter Paulus og oss, og ropte: Disse menneskene er Den Høyeste Guds tjenere, som forkynner dere frelsens vei!
44016018	Dette holdt hun på med å gjøre i mange dager. Men Paulus ble harm, og vendte seg og sa til ånden: Jeg befaler deg i Jesu Kristi navn, far ut av henne! - Og den for ut av henne i samme stund.
44016019	Men da hennes herrer så at deres håp om inntekt forsvant, grep de Paulus og Silas og dro dem av sted til torget for å stille dem for retten.
44016020	De førte dem fram for styresmennene og sa: Disse mennene skaper stor uro i byen vår. De er jøder,
44016021	og de forkynner skikker som vi ikke har lov til å ta imot eller leve etter, vi som er romere.
44016022	Folkemengden reiste seg også imot dem. Styresmennene rev da klærne av dem og befalte stokkeslag.
44016023	Da de hadde gitt dem mange slag, kastet de dem i fengsel, og befalte fangevokteren å passe godt på dem.
44016024	Da han fikk en slik ordre, satte han dem i det innerste fangerommet og satte føttene deres fast i stokken.
44016025	Men ved midnattstid holdt Paulus og Silas bønn og sang lovsanger til Gud, og fangene hørte på dem.
44016026	Da kom det med ett et sterkt jordskjelv, så fengselets grunnvoller ristet. Og straks sprang alle dørene opp, og lenkene falt av alle fangene.
44016027	Fangevokteren for da opp av søvne. Da han så at dørene til fengselet sto åpne, trakk han sverdet og ville ta sitt liv, for han trodde at fangene var rømt.
44016028	Men Paulus ropte med høy røst og sa: Gjør ikke deg selv noe ondt! For vi er her alle.
44016029	Han ba da om lys, løp inn og falt skjelvende ned foran Paulus og Silas.
44016030	Så førte han dem ut og spurte: Herrer! Hva skal jeg gjøre for å bli frelst?
44016031	De sa da: Tro på Herren Jesus, så skal du bli frelst, du og ditt hus!
44016032	De talte da Herrens ord til ham og til alle som var i hans hus.
44016033	Og samme time på natten tok han dem med seg og vasket dem etter slagene. Og straks ble han døpt med alle sine.
44016034	Han førte dem opp i sitt hus og dekket bord for dem. Og han gledet seg, etter at han med hele sitt hus var kommet til troen på Gud.
44016035	Da det var blitt dag, sendte styresmennene bud med rettstjenerne og sa: Sett disse mennene fri!
44016036	Fangevokteren fortalte dette til Paulus: Styresmennene har sendt bud om at dere skal bli satt fri. Kom nå ut og dra bort med fred!
44016037	Men Paulus sa til dem: De har slått oss offentlig uten lov og dom, enda vi er romerske borgere, og kastet oss i fengsel. Og nå vil de sende oss bort i hemmelighet? Nei, de får nok selv komme og føre oss ut!
44016038	Rettstjenerne brakte denne beskjeden tilbake til styresmennene. De ble redde da de fikk høre at de var romerske borgere.
44016039	Da kom de selv og godsnakket med dem. De førte dem ut og ba dem dra bort fra byen.
44016040	Etter at de var kommet ut fra fengselet, gikk de hjem til Lydia. Her traff de brødrene, og de formante og trøstet dem. Så dro de videre.
44017001	Etter at de hadde reist gjennom Amfipolis og Apollonia, kom de til Tessalonika. Der hadde jødene en synagoge.
44017002	Paulus gikk inn til dem, slik han pleide å gjøre, og tre sabbatsdager samtalte han med dem ut fra Skriftene.
44017003	Han la ut for dem og viste at Messias måtte lide og stå opp fra de døde, og sa: Den Jesus som jeg forkynner for dere, han er Messias.
44017004	Noen av dem ble overbevist og sluttet seg til Paulus og Silas. Det gjorde også en stor mengde av de grekere som dyrket Gud, og ikke få av de fornemste kvinnene.
44017005	Men jødene ble da egget til nidkjærhet. De fikk med seg noen onde menn som gikk og drev på torget, og laget et oppløp som satte byen i røre. Så trengte de fram mot Jasons hus og lette etter dem for å føre dem fram for folket.
44017006	Men da de ikke fant dem, slepte de med seg Jason og noen av brødrene til bydommerne og ropte: Disse som oppvigler hele verden, er også kommet hit!
44017007	Jason har tatt imot dem. Alle handler de stikk imot keiserens bud og sier at en annen, en som heter Jesus, er konge.
44017008	Både folkemengden og dommerne ble oppskremt da de hørte dette.
44017009	Men da Jason og de andre hadde stilt sikkerhet for dem, lot de dem gå.
44017010	Men straks samme natt sendte brødrene både Paulus og Silas av sted til Berøa. Da de kom dit, gikk de til jødenes synagoge.
44017011	Og disse var av et edlere sinn enn de i Tessalonika. De tok imot Ordet med all godvilje, og gransket hver dag i Skriftene om det forholdt seg slik som det ble sagt.
44017012	Mange av dem kom da til troen, og ikke få av de fornemme greske kvinner og mange greske menn.
44017013	Men da jødene i Tessalonika fikk vite at Guds ord ble forkynt av Paulus også i Berøa, kom de dit og hisset opp folket der også.
44017014	Brødrene sendte da straks Paulus av sted på veien til havet. Men Silas og Timoteus ble igjen der.
44017015	De som fulgte med Paulus, førte ham til Aten. Da de dro tilbake, hadde de med seg bud til Silas og Timoteus at de måtte komme til ham så fort som mulig.
44017016	Mens nå Paulus ventet på dem i Aten, ble han opprørt i sin ånd da han så at byen var full av avgudsbilder.
44017017	I synagogen samtalte han med jødene og dem som dyrket Gud, og på torget samtalte han hver dag med dem han traff på.
44017018	Noen av de epikureiske og stoiske filosofene ga seg i ordskifte med ham, og noen sa: Hva er det vel denne ordgyteren har å si? Andre sa: Han synes å være en som forkynner utenlandske guddommer - det var fordi han forkynte evangeliet om Jesus og oppstandelsen.
44017019	Så tok de ham med seg og førte ham opp på Areopagos, og sa: Kan vi få vite hva dette er for en ny lære som du forkynner?
44017020	For underlige ting bringer du oss for øre! Vi vil derfor gjerne vite hva dette skal bety.
44017021	Alle atenerne og de fremmede som oppholdt seg der, ga seg ikke tid til annet enn å fortelle eller høre nytt.
44017022	Så sto da Paulus fram midt på Areopagos og sa: Atenske menn! Jeg ser at dere på alle måter er meget religiøse.
44017023	For da jeg gikk omkring og så på deres helligdommer, fant jeg et alter med denne innskriften: For en ukjent Gud. Det som dere altså dyrker uten å kjenne, det forkynner jeg dere.
44017024	Gud, han som skapte verden og alt som i den er, han som er herre over himmel og jord, han bor ikke i templer som er bygd med hender.
44017025	Heller ikke lar han seg tjene av menneskehender som om han trengte til noe. For det er han selv som gir alle liv og ånde og alle ting.
44017026	Han lot alle folkeslag av ett blod bo over hele jorderike, og han satte faste tider for dem og bestemte grensene mellom deres bosteder.
44017027	Dette gjorde han for at de skulle søke Gud, om de kanskje kunne føle ham og finne ham - enda han ikke er langt borte fra en eneste av oss.
44017028	For i ham er det vi lever og rører oss og er til. Som også noen av deres egne diktere har sagt: For vi er også hans slekt.
44017029	Da vi nå altså er Guds ætt, så bør vi ikke tenke at guddommen er lik gull eller sølv eller stein, et bilde formet av menneskelig kunst eller tanke.
44017030	Etter at Gud har båret over med uvitenhetens tider, befaler han nå alle mennesker alle steder, at de skal omvende seg.
44017031	For han har fastsatt en dag da han skal dømme verden med rettferdighet. Dette skal skje ved den mannen som han har utvalgt til det, etter at han har gitt fullgodt bevis for alle ved å reise ham opp fra de døde.
44017032	Da de hørte om dødes oppstandelse, spottet noen. Men andre sa: Vi vil høre deg tale om dette igjen!
44017033	Paulus gikk så fra dem.
44017034	Men det var noen som sluttet seg til ham og kom til tro. Blant dem var Dionysios, en av Areopagos-dommerne, og en kvinne som hette Damaris, og noen andre med dem.
44018001	Deretter dro han fra Aten og kom til Korint.
44018002	Der traff han en jøde som hette Akvilas og var født i Pontus. Han var nylig kommet fra Italia med sin kone Priskilla, fordi Klaudius hadde påbudt at alle jøder skulle forlate Roma. Dem ga han seg i lag med.
44018003	Og fordi de hadde samme håndverk, ble han hos dem og arbeidet. De var teltmakere av yrke.
44018004	Men hver sabbat holdt han samtaler i synagogen, og han overbeviste både jøder og grekere.
44018005	Da nå Silas og Timoteus kom ned fra Makedonia, var Paulus fullt opptatt med å forkynne, og han vitnet alvorlig for jødene at Jesus er Messias.
44018006	Men da de sto imot og spottet, ristet han støvet av klærne sine og sa til dem: Deres blod skal komme over deres eget hode! Jeg er ren. Fra nå av går jeg til hedningene.
44018007	Så gikk han bort derfra og tok inn i huset til en mann ved navn Justus, en mann som fryktet Gud. Huset hans lå like inntil synagogen.
44018008	Synagogeforstanderen Krispus kom til troen på Herren med hele sitt hus. Og mange korintere som hørte Ordet, kom til troen og lot seg døpe.
44018009	Og Herren sa til Paulus i et syn om natten: Frykt ikke, men tal, og ti ikke!
44018010	For jeg er med deg, og ingen skal røre deg eller gjøre deg noe ondt. For jeg har mye folk i denne byen.
44018011	Så ga han seg til der i et år og seks måneder, og lærte Guds ord blant dem.
44018012	Men da Gallio var landshøvding i Akaia, slo jødene seg sammen mot Paulus. De førte ham for domstolen
44018013	og sa: Denne mannen overtaler folk til å dyrke Gud på en måte som er i strid med loven.
44018014	Nettopp som Paulus var i ferd med å åpne munnen, sa Gallio til jødene: Hadde det vært tale om en forbrytelse eller stygg ugjerning, dere jøder, da hadde jeg hatt god grunn til å høre tålmodig på dere.
44018015	Men er det spørsmål om en lære og om et navn og om en lov som gjelder hos dere, da får det bli deres egen sak! Dommer i disse tingene vil jeg ikke være.
44018016	Og han viste dem bort fra domstolen.
44018017	Da tok alle fatt på synagogeforstanderen Sostenes og slo ham like foran domstolen. Men Gallio brydde seg ikke noe om det.
44018018	Paulus ble der ennå en lang tid. Så tok han avskjed med brødrene og seilte av sted til Syria, sammen med Priskilla og Akvilas. I Kenkreæ klippet han håret, for han hadde et løfte på seg.
44018019	Så kom de til Efesus. Der lot Paulus de andre bli igjen, men selv gikk han inn i synagogen og ga seg i samtale med jødene.
44018020	Da de ba ham bli der lenger, samtykte han ikke,
44018021	men tok avskjed med dem og sa: Om Gud vil, skal jeg komme tilbake til dere. Så seilte han fra Efesus.
44018022	Da han kom til Cæsarea, gikk han opp og hilste på menigheten. Så dro han til Antiokia.
44018023	Da han hadde vært der en tid, reiste han ut igjen. Han dro fra sted til sted gjennom hele det galatiske land og Frygia, og styrket alle disiplene.
44018024	Det var en jøde ved navn Apollos, født i Aleksandria, som kom til Efesus. Han var en veltalende mann, og han var sterk i Skriftene.
44018025	Han var opplært i Herrens vei. Og da han var brennende i ånden, talte og lærte han grundig om Jesus, enda han bare kjente Johannes’ dåp.
44018026	Han begynte å tale frimodig i synagogen. Da Priskilla og Akvilas hadde hørt ham, ba de ham til seg og la Guds vei nøyere ut for ham.
44018027	Da han nå ville dra videre til Akaia, oppmuntret brødrene ham til dette. De skrev til disiplene der om å ta vel imot ham. Og da han kom dit, ble han ved Guds nåde til stor hjelp for de troende.
44018028	For med kraft gjendrev han jødene offentlig, idet han viste av Skriftene at Jesus er Messias.
44019001	Mens Apollos var i Korint, skjedde det at Paulus kom til Efesus, etter at han hadde reist gjennom de øvre distriktene. Der fant han noen disipler,
44019002	og han spurte dem: Fikk dere Den Hellige Ånd da dere kom til troen? De svarte ham: Vi har ikke engang hørt at det er noen Hellig Ånd.
44019003	Han spurte: Hva ble dere da døpt med? De sa: Med Johannes’ dåp.
44019004	Da sa Paulus: Johannes døpte med omvendelsens dåp, og sa til folket at de skulle tro på den som kom etter ham, det er på Jesus.
44019005	Da de hørte dette, lot de seg døpe til Herren Jesu navn.
44019006	Og da Paulus la hendene på dem, kom Den Hellige Ånd over dem, og de talte med tunger og profetiske ord.
44019007	Det var omkring tolv menn i alt.
44019008	Han gikk så inn i synagogen og talte frimodig i tre måneder. Han førte samtaler med dem og overbeviste dem om det som hører Guds rike til.
44019009	Men noen forherdet seg og ville ikke tro. De talte ille om Veien så mengden hørte det. Da brøt han lag med dem og skilte disiplene fra dem, og holdt daglige samtaler i Tyrannus’ skole.
44019010	Dette varte i to år, så alle som bodde i Asia fikk høre Herrens ord, både jøder og grekere.
44019011	Og Gud gjorde helt uvanlige kraftgjerninger ved Paulus’ hender,
44019012	så at folk til og med tok svetteduker eller arbeidsforklær som han hadde hatt på seg, og bar til de syke. Og sykdommene forlot dem, og de onde åndene for ut av dem.
44019013	Men også noen av de jødiske åndemanere som for omkring, prøvde å nevne Herren Jesu navn over dem som var besatt av onde ånder. De sa: Jeg maner dere ved den Jesus som Paulus forkynner!
44019014	Det var sju sønner av Skevas, en jødisk yppersteprest, som gjorde dette.
44019015	Men den onde ånden svarte dem: Jesus kjenner jeg, og Paulus vet jeg om, men dere, hvem er dere?
44019016	Og mannen som den onde ånden var i, for løs på dem og overvant dem alle og fikk makt over dem, så de måtte flykte nakne og såret ut av huset.
44019017	Dette ble da kjent for alle dem som bodde i Efesus, både jøder og grekere, så det kom frykt over dem alle. Og Herren Jesu navn ble lovprist.
44019018	Mange av dem som var blitt troende, kom og bekjente og fortalte hva de hadde drevet med.
44019019	Ikke få av dem som hadde drevet med trolldomskunster, bar sammen bøkene sine og brente dem opp for alles øyne. Og de regnet ut verdien av dem, og fant ut at den var femti tusen sølvpenger.
44019020	Slik hadde Herrens ord stor fremgang og fikk makt.
44019021	Etter at dette var fullført, bestemte Paulus seg for å reise gjennom Makedonia og Akaia og dra til Jerusalem. Og han sa: Når jeg har vært der, må jeg også se Roma.
44019022	Han sendte da to av medhjelperne sine, Timoteus og Erastus, til Makedonia. Selv ble han enda en tid i Asia.
44019023	Ved denne tiden ble det ikke lite oppstyr om Veien.
44019024	For en mann ved navn Demetrius, en sølvsmed, laget Artemis-templer av sølv og hjalp kunsthåndverkerne til en ikke liten inntekt.
44019025	Nå kalte han sammen disse og de arbeiderne som drev med dette, og sa til dem: Menn, dere vet at vi har vår velstand av dette arbeidet.
44019026	Men nå ser og hører dere selv, at ikke bare her i Efesus, men over nesten hele Asia, har denne Paulus ved sine overtalelser forført en stor hop, ved å si at de guder som blir laget med hender, ikke er virkelige guder.
44019027	Nå er det ikke bare fare for at vårt håndverk skal komme i vanry, men det er også fare for at templet til den store gudinnen Artemis skal bli regnet for ingenting, og at det blir gjort ende på hennes storhet, som hele Asia, ja, hele verden dyrker.
44019028	Da de hørte dette, ble de fulle av harme og ropte: Stor er efesernes Artemis!
44019029	Hele byen kom nå i opprør. Alle sammen stormet de av sted til teatret, og slepte med seg Gajus og Aristarkus, to makedoniere, som var med Paulus på reisen.
44019030	Paulus ville selv gå inn i folkemassen, men disiplene ga ham ikke lov.
44019031	Også noen av asiarkene, som var vennene hans, sendte bud til ham om at han ikke måtte våge seg inn i teatret.
44019032	Noen skrek nå ett, andre noe annet, for forsamlingen var i full forvirring, og de fleste visste ikke hvorfor de var kommet sammen.
44019033	Noen i mengden forklarte saken for Aleksander, da jødene skjøv ham fram. Aleksander ga da tegn med hånden at han ville holde en forsvarstale til folket.
44019034	Men da de fikk vite at han var jøde, ble det et enstemmig rop fra dem alle, og de skrek i omkring to timer: Stor er efesernes Artemis!
44019035	Byskriveren fikk folkemengden til å være rolig, og sa: Menn fra Efesus! Hvem er det vel blant mennesker som ikke vet at efesernes by er tempelvokter for den store Artemis og hennes bilde, som er falt ned fra himmelen?
44019036	Ettersom ingen kan motsi dette, må dere nå holde dere rolige og ikke gjøre noe overilet.
44019037	For dere har ført hit disse mennene, som verken er tempelranere eller har spottet vår gudinne.
44019038	Har da Demetrius og håndverkerne som er med ham, noen anklage mot noen, så har vi jo domstoler, og her er landshøvdinger. La dem saksøke hverandre!
44019039	Og har dere noe å kreve i andre saker, da skal det bli avgjort i lovlig tingmøte.
44019040	For vi står i fare for å bli satt under tiltale for opprør på grunn av det som har skjedd i dag. Og vi har ingen grunn å vise til, om vi blir krevd til regnskap for dette oppløpet. Ved å tale slik fikk han oppløst forsamlingen.
44020001	Da oppstyret hadde lagt seg, kalte Paulus disiplene til seg og oppmuntret dem. Så tok han farvel, og dro av sted for å reise til Makedonia.
44020002	Etter at han hadde reist gjennom disse områdene, og hadde formant brødrene med mange ord, kom han til Hellas.
44020003	Der ble han i tre måneder. Da han var i ferd med å seile av sted til Syria, la jødene planer mot ham. Derfor bestemte han seg for å dra tilbake gjennom Makedonia.
44020004	Han hadde da følge til Asia av Sopater, sønn av Pyrrus, fra Berøa, og av Aristarkus og Sekundus fra Tessalonika, og av Gajus fra Derbe og Timoteus, og av Tykikus og Trofimus fra Asia.
44020005	Disse dro i forveien og ventet på oss i Troas.
44020006	Men vi seilte ut fra Filippi etter de usyrede brøds dager, og kom til dem i Troas fem dager senere. Der ble vi i sju dager.
44020007	På den første dagen i uken var vi samlet for å bryte brødet. Paulus holdt da samtaler med dem, for han skulle fare derfra neste dag. Han dro ut sin tale like til midnatt.
44020008	Det var mange lamper i salen ovenpå hvor vi var samlet.
44020009	Men en ung mann ved navn Evtykus satt i vinduet. Da Paulus talte så lenge, falt han i dyp søvn. Og i søvne styrtet han ut og falt ned fra tredje etasje, og ble tatt død opp.
44020010	Men Paulus gikk ned og kastet seg over ham, og da han hadde omfavnet han, sa han: Vær ikke urolige, for hans sjel er i ham!
44020011	Så gikk han opp igjen og brøt brødet og spiste. Og etter at han hadde talt lenge med dem, like til daggry, dro han av sted.
44020012	De førte da gutten med seg i live og var meget trøstet.
44020013	Vi hadde i forveien gått om bord i skipet og seilte til Assos. Der skulle vi ta Paulus om bord. Slik hadde han bestemt det, for han ville selv gå dit til fots.
44020014	Da han møtte oss i Assos, tok vi ham om bord, og kom til Mitylene.
44020015	Derfra seilte vi så videre og kom neste dag rett ut for Kios. Dagen etter seilte vi innom Samos, og lå over i Trogillium. Den følgende dagen kom vi så til Milet.
44020016	For Paulus hadde bestemt seg for å seile forbi Efesus, så han ikke skulle bli oppholdt i Asia. For han skyndte seg for å nå fram til Jerusalem til pinsedagen, om det var mulig for ham.
44020017	Fra Milet sendte han da bud til Efesus og kalte til seg menighetens eldste.
44020018	Da de var kommet, sa han til dem: Dere vet hvordan min ferd iblant dere var, hele tiden fra den første dagen jeg kom til Asia.
44020019	Jeg tjente Herren med all ydmykhet og under tårer og prøvelser som kom over meg ved jødenes onde planer.
44020020	Jeg holdt ikke tilbake noe av det som kunne være til gagn for dere, men forkynte dere det og lærte dere det offentlig og i husene.
44020021	Jeg vitnet både for jøder og for grekere om omvendelse til Gud og troen på vår Herre Jesus Kristus.
44020022	Og se, bundet av Ånden drar jeg nå til Jerusalem, og vet ikke hva som skal møte meg der.
44020023	Jeg vet bare at Den Hellige Ånd i by etter by vitner for meg og sier at lenker og trengsler venter meg.
44020024	Men for meg selv akter jeg ikke livet mitt et ord verd, når jeg bare kan fullende mitt løp og den tjenesten som jeg fikk av Herren Jesus: å vitne om Guds nådes evangelium.
44020025	Og se, nå vet jeg at dere aldri mer skal se mitt ansikt, alle dere som jeg gikk omkring iblant og forkynte riket.
44020026	Derfor vitner jeg for dere på denne dag at jeg er ren for alles blod.
44020027	For jeg har ikke holdt noe tilbake, men jeg har forkynt dere hele Guds råd.
44020028	Så gi da akt på dere selv og på hele hjorden, som Den Hellige Ånd har satt dere som tilsynsmenn for, for at dere skulle vokte Guds menighet, som han vant seg med sitt eget blod.
44020029	Jeg vet at etter min bortgang skal det komme glupende ulver inn blant dere, som ikke skåner hjorden.
44020030	Ja, blant dere selv skal det fremstå menn som fører falsk tale for å lokke disiplene etter seg.
44020031	Våk derfor og husk at jeg i tre år, natt og dag, ikke holdt opp med å formane hver eneste en med tårer.
44020032	Og nå overgir jeg dere til Gud og hans nådes ord, som er mektig til å oppbygge dere og gi dere arv sammen med alle dem som er blitt helliget.
44020033	Jeg har ikke traktet etter sølv eller gull eller klær fra noen.
44020034	Dere vet selv at det jeg og de som var med meg trengte, det har disse hendene arbeidet for.
44020035	På alle måter har jeg vist dere at slik bør vi arbeide, for vi må ta oss av de svake. For vi minnes de ordene Herren Jesus selv sa: Det er saligere å gi enn å ta imot.
44020036	Da han hadde sagt dette, bøyde han kne og ba sammen med dem alle.
44020037	Da brast de alle i sterk gråt, og de falt Paulus om halsen og kysset ham gang etter gang.
44020038	Mest sørget de over det han hadde sagt, at de aldri mer skulle få se hans ansikt. Så fulgte de ham til skipet.
44021001	Da vi hadde revet oss løs fra dem og seilt av sted, styrte vi rett fram og kom til Kos. Neste dag dro vi til Rodos, og derfra til Patara.
44021002	Der fant vi et skip som skulle fare rett over til Fønikia. Vi gikk da om bord og seilte av sted.
44021003	Etter at vi hadde fått Kypros i sikte og lagt den bak oss på venstre side, seilte vi over til Syria og kom inn til Tyrus, for der skulle skipet losse lasten.
44021004	Vi oppsøkte da disiplene og ble der i sju dager. De sa til Paulus ved Ånden at han ikke måtte dra opp til Jerusalem.
44021005	Da vi hadde vært der disse dagene, brøt vi opp og dro videre. De fulgte oss alle ut av byen, også kvinner og barn. På stranden bøyde vi kne og ba.
44021006	Så tok vi farvel med hverandre. Vi gikk om bord i skipet, de vendte tilbake til sitt.
44021007	Fra Tyrus kom vi til Ptolemais, og her var sjøreisen slutt. Vi hilste på brødrene og ble hos dem en dag.
44021008	Neste dag dro vi videre og kom til Cæsarea. Der tok vi inn i huset til Filip, evangelisten, som var en av de sju. Og vi ble hos ham.
44021009	Han hadde fire ugifte døtre som hadde profetisk gave.
44021010	Mens vi nå ble der i flere dager, kom en profet ved navn Agabus ned fra Judea.
44021011	Da han kom til oss, tok han Paulus’ belte og bandt seg selv på hender og føtter, og han sa: Så sier Den Hellige Ånd: Slik skal jødene i Jerusalem binde den mannen som eier dette beltet, og utlevere ham til hedningene.
44021012	Da vi hørte dette, ba vi ham, både vi og de som bodde der på stedet, at han ikke måtte dra opp til Jerusalem.
44021013	Men Paulus svarte: Hvorfor gråter dere og knuser mitt hjerte? Jeg er beredt, ikke bare til å bli bundet, men også til å dø i Jerusalem for Herren Jesu navns skyld.
44021014	Da han ikke lot seg overtale, slo vi oss til ro og sa: Skje Herrens vilje!
44021015	Da disse dagene var gått, gjorde vi oss reiseklare og dro opp til Jerusalem.
44021016	Sammen med oss reiste også noen av disiplene fra Cæsarea. De førte oss til en som hette Mnason, fra Kypros, en gammel disippel. Hos ham skulle vi bo.
44021017	Da vi kom til Jerusalem, tok brødrene imot oss med glede.
44021018	Neste dag gikk Paulus med oss til Jakob, og alle de eldste kom dit.
44021019	Da han hadde hilst på dem, fortalte han hva Gud hadde gjort blant hedningene ved hans tjeneste, det ene etter det andre.
44021020	Da de hørte det, priste de Gud. Så sa de til ham: Du ser, bror, at mange tusen blant jødene er kommet til troen, og alle er de nidkjære for loven.
44021021	Men nå har de hørt om deg at du lærer frafall fra Moses blant de jødene som lever ute blant hedningene, og sier at de ikke skal omskjære sine barn eller følge de gamle skikkene.
44021022	Hva er det da å gjøre? En stor mengde kommer til å samles, for de vil få høre at du er kommet hit.
44021023	Gjør derfor som vi sier til deg: Vi har fire menn her som har et løfte på seg.
44021024	Ta dem med deg og la deg rense sammen med dem. Betal du omkostningene for dem, så de kan få raket hodet! Da vil alle skjønne at det ikke er noe i det som de har hørt om deg, men at du selv lever slik at du holder loven.
44021025	Men når det gjelder de hedningene som er kommet til troen, har vi sendt brev og vedtatt at de ikke skal holde noe slikt, men bare ta seg i vare for avgudsoffer og blod og det som er kvalt, og hor.
44021026	Paulus tok da mennene med seg, og neste dag lot han seg rense sammen med dem. Så gikk han inn i templet for å si fra når renselsesdagene var fullført og offeret kunne bæres fram for hver enkelt av dem.
44021027	Men da de sju dagene snart var til ende, fikk noen jøder fra Asia se ham i templet. De hisset opp hele folkemassen og grep fatt i ham.
44021028	Og de skrek: Israelittiske menn, kom til hjelp! Her er mannen som alle steder lærer alle mot folket og loven og dette stedet. Han har til og med ført grekere inn i templet og vanhelliget dette hellige stedet.
44021029	For de hadde før sett Trofimus fra Efesus ute i byen sammen med ham, og nå tenkte de at Paulus hadde ført ham inn i templet.
44021030	Det ble da oppstyr i hele byen, og folket stimlet sammen. De grep Paulus og slepte ham utenfor templet. Og straks ble templets dører lukket.
44021031	Mens de nå var i ferd med å ville slå ham i hjel, gikk det melding opp til den øverste høvedsmannen for vakten om at hele Jerusalem var i et røre.
44021032	Han tok da straks med seg soldater og høvedsmenn, og skyndte seg ned til dem. Men da de så den øverste høvedsmannen og soldatene, holdt de opp med å slå Paulus.
44021033	Den øverste høvedsmannen kom da bort til ham og lot ham gripe. Han ga ordre om at han skulle bindes med to lenker. Så spurte han hvem han var, og hva han hadde gjort.
44021034	Men i folkemengden ropte noen ett, andre noe annet. Og da han ikke kunne få skikkelig beskjed på grunn av oppstyret, bød han at Paulus skulle føres inn i festningen.
44021035	Men da han kom til trappene, trengte hopen så voldsomt på at soldatene måtte bære ham,
44021036	for hele folkemassen fulgte etter og skrek: Bort med ham!
44021037	Da nå Paulus skulle føres inn i festningen, sier han til den øverste høvedsmannen: Er det tillatt å si deg noe? Men han sa: Kan du gresk?
44021038	Du er altså ikke den egypteren som for en tid siden fikk i stand et opprør og førte de fire tusen snikmorderne ut i ørkenen?
44021039	Da sa Paulus: Jeg er jøde, fra Tarsus, borger av en ikke ukjent by i Kilikia. Men jeg ber deg: Gi meg lov til å tale til folket!
44021040	Da han ga ham lov til det, stilte Paulus seg på trappen og ga tegn med hånden til folket. Det ble da helt stille, og han talte til dem på det hebraiske språk og sa:
44022001	Brødre og fedre! Hør på det jeg nå har å si til mitt forsvar.
44022002	Da de hørte at han talte til dem på det hebraiske språk, holdt de seg enda mer stille. Han sier da:
44022003	Jeg er jøde, født i Tarsus i Kilikia, men oppfostret i denne byen. Ved Gamaliels føtter ble jeg opplært etter de strenge kravene i den lov som vi har fra fedrene. Og jeg var nidkjær for Gud, som dere alle er i dag.
44022004	Denne Veien forfulgte jeg til døden, og jeg bandt og kastet i fengsel både menn og kvinner.
44022005	Det kan både ypperstepresten og hele eldsterådet bevitne. Av dem fikk jeg også brev med til brødrene i Damaskus, og jeg reiste dit for å føre dem som var der, i lenker til Jerusalem, for at de skulle bli straffet.
44022006	Men da jeg var på veien og nærmet meg Damaskus, da strålte plutselig ved middagstider et sterkt lys fra himmelen om meg.
44022007	Og jeg falt til jorden og hørte en røst som sa til meg: Saul, Saul, hvorfor forfølger du meg?
44022008	Jeg svarte: Hvem er du, Herre? Og han sa til meg: Jeg er Jesus fra Nasaret, han som du forfølger.
44022009	De som var med meg, så lyset, men røsten av ham som talte til meg, hørte de ikke.
44022010	Jeg sa da: Hva skal jeg gjøre, Herre? Og Herren sa til meg: Reis deg opp og gå inn i Damaskus! Der skal det bli talt til deg om alt det du er bestemt til å gjøre.
44022011	På grunn av glansen av dette lyset kunne jeg ikke se. De som var med meg, leide meg da ved hånden, og jeg kom inn til Damaskus.
44022012	Og en mann ved navn Ananias, en gudfryktig mann etter loven, som hadde godt vitnesbyrd av alle jødene som bodde der,
44022013	kom til meg, stilte seg foran meg og sa: Saul, bror, se opp! Og i samme stund fikk jeg synet igjen og så opp på ham.
44022014	Han sa til meg: Våre fedres Gud har utvalgt deg til å kjenne hans vilje og til å se Den Rettferdige og høre røsten av hans munn.
44022015	For du skal være hans vitne for alle mennesker om det du har sett og hørt.
44022016	Og nå, hva venter du på? Stå opp og la deg døpe og få dine synder vasket bort, idet du påkaller hans navn!
44022017	Da jeg så var vendt tilbake til Jerusalem og ba i templet, skjedde det meg at jeg kom i en henrykkelse.
44022018	Jeg så ham, og han sa til meg: Skynd deg og dra i hast ut av Jerusalem! For de kommer ikke til å ta imot ditt vitnesbyrd om meg.
44022019	Da sa jeg: Herre, de vet selv at jeg rundt om i synagogene fengslet og pisket dem som trodde på deg.
44022020	Og da blodet av Stefanus, ditt vitne, ble utgytt, sto jeg også der og samtykte i drapet på ham, og tok vare på klærne til dem som slo ham i hjel.
44022021	Men han sa til meg: Dra ut! For jeg vil sende deg til hedningefolk langt borte.
44022022	Helt til han hadde sagt dette, hørte de på ham. Men nå ropte de med høy røst og sa: Bort fra jorden med ham! Han burde ikke få leve!
44022023	De skrek og rev kappene av seg og kastet støv opp i luften.
44022024	Da befalte den øverste høvedsmannen at han skulle føres inn i festningen. Han ga ordre om at de skulle forhøre ham under hudstrykning, så de kunne få vite grunnen til at de skrek slik mot ham.
44022025	Men da de hadde spent ham fast for å hudstryke ham, sa Paulus til høvedsmannen som sto der: Har dere lov til å hudstryke en romersk borger, og det uten dom?
44022026	Da høvedsmannen hørte det, gikk han til den øverste høvedsmannen og meldte det, og sa: Hva er det du er i ferd med å gjøre? Denne mannen er jo romersk borger!
44022027	Den øverste høvedsmannen gikk da selv til Paulus og spurte: Si meg, er du romersk borger? Han svarte: Ja.
44022028	Den øverste høvedsmannen sa: Jeg har kjøpt denne borgerretten for en stor sum penger! Paulus svarte: Men jeg er endog født til den!
44022029	De som skulle ha forhørt ham, gikk da straks fra ham. Men da den øverste høvedsmannen hadde fått vite at han var romersk borger, ble også han redd, fordi han hadde bundet ham.
44022030	Men neste dag ville han ha nøyaktig kjennskap til hva det var judeerne anklaget ham for. Han løste ham da fra lenkene og befalte at yppersteprestene og hele Rådet skulle komme sammen. Så førte han Paulus ned og stilte ham fram for dem.
44023001	Paulus så da fast på Rådet og sa: Brødre! Med fullgod samvittighet har jeg levd mitt liv for Gud like til denne dag.
44023002	Ypperstepresten Ananias bød da dem som sto der, å slå ham på munnen.
44023003	Da sa Paulus til ham: Gud skal slå deg, din kalkede vegg! Her sitter du for å dømme meg etter loven, og så bryter du loven ved å befale at de skal slå meg?
44023004	De som sto der, sa da: Skjeller du ut Guds yppersteprest?
44023005	Og Paulus sa: Jeg visste ikke, brødre, at det var ypperstepresten. Det står jo skrevet: Mot en høvding blant ditt folk skal du ikke bruke ukvemsord.
44023006	Da nå Paulus visste at den ene delen av dem var saddukeere og den andre delen fariseere, ropte han ut i Rådet: Brødre! Jeg er en fariseer, sønn av fariseere! Det er for håp om de dødes oppstandelse at jeg står her for retten!
44023007	Da han sa dette, ble det strid mellom fariseerne og saddukeerne, og hopen delte seg.
44023008	For saddukeerne sier at det ikke er noen oppstandelse, heller ikke noen engel eller ånd, men fariseerne lærer begge deler.
44023009	Det ble nå rop og skrik, og noen skriftlærde av fariseerpartiet sto fram og tok striden opp. De sa: Vi finner ikke noe ondt hos dette mennesket! Tenk om det var en ånd som talte til ham, eller en engel?
44023010	Striden ble nå så voldsom at den øverste høvedsmannen fryktet for at Paulus skulle bli slitt i stykker av dem. Han bød derfor soldatene å gå ned og rive ham fra dem og føre ham inn i festningen.
44023011	Men natten etter sto Herren for ham og sa: Vær frimodig! Likesom du har vitnet om meg i Jerusalem, slik er det nødvendig at du også vitner i Roma.
44023012	Men da det var blitt dag, fikk judeerne i stand en sammensvergelse, og forbannet seg på at de verken ville ete eller drikke før de hadde drept Paulus.
44023013	Det var mer enn førti menn som var med i denne sammensvergelsen.
44023014	Disse gikk til yppersteprestene og de eldste og sa: Med en ed har vi forbannet oss på at vi ikke skal smake mat før vi har drept Paulus!
44023015	Nå må dere sammen med Rådet gjøre det klart for den øverste høvedsmann at han skal føre ham ned til dere, som om dere ville undersøke hans sak nøyere. Så holder vi oss klar til å drepe ham før han når fram.
44023016	Men Paulus’ søstersønn fikk høre om dette bakholdet. Han gikk av sted og kom inn i festningen og fortalte det til Paulus.
44023017	Da kalte Paulus en av høvedsmennene til seg og sa: Før denne unge mannen til den øverste høvedsmannen! For han har noe å melde ham.
44023018	Han tok ham da med seg og førte ham til den øverste høvedsmannen og sa: Fangen Paulus kalte meg til seg og ba meg føre denne unge mannen til deg, for han har noe å si deg.
44023019	Den øverste høvedsmannen tok ham da ved hånden og trakk ham til side. Så spurte han ham: Hva er det du har å fortelle meg?
44023020	Han sa da: Judeerne har avtalt å be deg om å føre Paulus ned til Rådet i morgen, som om det ville undersøke saken hans nøyere.
44023021	Men du må ikke la deg overtale av dem. For mer enn førti menn av dem ligger i bakhold mot ham, og de har forbannet seg på at de verken vil ete eller drikke før de har drept ham. Nå holder de seg klar og venter på at du skal gi tilsagn om dette.
44023022	Den øverste høvedsmannen lot da den unge mannen gå og bød ham: Du må ikke si til noen at du har latt meg få vite dette.
44023023	Han kalte så til seg to av høvedsmennene og sa: La to hundre soldater holde seg klar til å dra til Cæsarea fra den tredje time på natten, sammen med sytti hestfolk og to hundre skyttere.
44023024	Og han bød dem også at de skulle skaffe ridedyr så de kunne la Paulus ri på dem og føre ham trygt fram til landshøvdingen Feliks.
44023025	Og han skrev et brev med dette innholdet:
44023026	Klaudius Lysias hilser den mektige landshøvding Feliks.
44023027	Denne mannen, som var grepet av jødene og nær ved å bli drept av dem, ham fridde jeg ut. Jeg kom til med soldatene, etter at jeg hadde fått vite at han var romersk borger.
44023028	Da jeg ville vite hva de hadde å anklage ham for, førte jeg ham ned for deres Råd.
44023029	Jeg fant da ut at anklagen gjaldt noen stridsspørsmål i deres lov, men at det ikke var noen anklage mot ham som gjorde ham skyldig til død eller fengsel.
44023030	Nå har jeg fått melding om at det er laget en sammensvergelse mot mannen. Derfor sender jeg ham uten opphold til deg. Jeg har også pålagt dem som anklager ham, at de skal henvende seg til deg angående saken.
44023031	Soldatene tok da Paulus, slik det var blitt pålagt dem, og førte ham til Antipatris om natten.
44023032	Dagen etter lot de hestfolket dra videre med ham, mens de selv vendte tilbake til festningen.
44023033	De kom da til Cæsarea og lot landshøvdingen få brevet, og førte også Paulus fram for ham.
44023034	Da han hadde lest brevet, spurte han hva land han var fra. Da han hadde fått vite at han var fra Kilikia, sa han:
44023035	Jeg skal forhøre deg når anklagerne dine er kommet til stede. Og han bød at han skulle bli holdt i varetekt i Herodes’ borg.
44024001	Fem dager senere kom ypperstepresten Ananias dit med noen av de eldste og en sakfører, Tertullus. Disse fremførte for landshøvdingen sin anklage mot Paulus.
44024002	Han ble da kalt fram, og Tertullus begynte på anklagen mot ham og sa: Mektigste Feliks! Takket være deg har vi fred og ro, og ved din omsorg nyter dette folket godt av forbedringer
44024003	på alle måter og alle steder. Dette skjønner vi på med stor takknemlighet.
44024004	Men for at jeg ikke skal hefte deg for lenge, ber jeg deg at du i din mildhet vil høre på det vi i korthet vil si.
44024005	For vi har funnet ut at denne mannen er en pest og en oppvigler blant alle jødene rundt om i verden. Han er en leder for nasareernes sekt.
44024006	Han har til og med forsøkt å vanhellige templet. Derfor grep vi ham og ville dømme ham etter vår lov.
44024007	Men Lysias, den øverste høvedsmannen, rev ham med vold og makt ut av våre hender og førte ham bort.
44024008	Og han befalte hans anklagere å gå til deg. Om du nå vil undersøke saken, kan du av mannen selv få bekreftet alt det vi anklager ham for.
44024009	Jødene støttet ham, og sa at det forholdt seg slik.
44024010	Landshøvdingen ga Paulus et tegn at han kunne tale. Han svarte: Da jeg vet at du i mange år har vært dommer for dette folket, fører jeg mitt forsvar med frimodighet.
44024011	Du kan lett få bekreftet at det ikke er mer enn tolv dager siden jeg kom opp til Jerusalem for å tilbe.
44024012	Verken i templet eller i synagogene eller rundt om i byen har de funnet at jeg talte med noen, eller at jeg oppviglet folket.
44024013	Heller ikke kan de bevise for deg de andre anklagene de har imot meg.
44024014	Men det vedgår jeg for deg, at etter den Veien som de kaller en sekt, tjener jeg våre fedres Gud slik at jeg tror alt det som er skrevet i loven og i profetene.
44024015	Og jeg har det håp til Gud, som også disse selv venter på, at det skal finne sted en oppstandelse både av rettferdige og urettferdige.
44024016	Derfor legger jeg selv vinn på alltid å ha en uskadd samvittighet for Gud og mennesker.
44024017	Etter flere års forløp kom jeg for å overbringe kjærlighetsgaver til mitt folk, og for å ofre.
44024018	Mens jeg var i ferd med dette, etter at jeg hadde renset meg, fant de meg i templet. Det var ikke noe oppløp eller noe oppstyr.
44024019	Men det var noen jøder fra Asia der, og disse burde stå fram for deg, og anklage meg om de hadde noe å si på meg.
44024020	Eller la disse selv si hva skyld de fant hos meg da jeg sto for Rådet.
44024021	Det måtte da være den ene setningen jeg ropte da jeg sto iblant dem: Det er for de dødes oppstandelse jeg i dag står for retten iblant dere!
44024022	Men Feliks utsatte saken, for han hadde nøye kjennskap til Veien. Og han sa: Når øverste høvedsmann Lysias kommer hit ned, skal jeg ta stilling til saken mellom dere.
44024023	Han bød høvedsmannen at Paulus skulle holdes i varetekt og bli mildt behandlet. De skulle ikke hindre noen av hans egne fra å være til tjeneste for ham.
44024024	Etter noen dager kom Feliks sammen med sin kone Drusilla, som var jødinne. Han sendte bud etter Paulus og hørte ham vitne om troen på Jesus som Messias.
44024025	Men da han talte om rettferdighet og avhold og den kommende dom, ble Feliks forferdet og sa: Gå bort for denne gangen! Når jeg får tid, skal jeg sende bud på deg igjen.
44024026	Samtidig håpet han at han skulle få penger av Paulus. Derfor sendte han ofte bud etter ham og talte med ham.
44024027	Da to år var gått, fikk Feliks til ettermann Porcius Festus, og da Feliks gjerne ville vinne takk av jødene, lot han Paulus være igjen der i lenker.
44025001	Tre dager etter at Festus hadde tiltrådt sitt embete som landshøvding, dro han opp til Jerusalem fra Cæsarea.
44025002	Yppersteprestene og jødenes fremste menn førte da fram for ham sine anklager mot Paulus, og kom med en anmodning til ham.
44025003	De ba ham vise dem den gunst å la Paulus bli hentet til Jerusalem. For de ville ligge i bakhold for å drepe ham på veien.
44025004	Men Festus svarte da at Paulus ble holdt i varetekt i Cæsarea, og at han selv snart skulle dra dit ned.
44025005	Han sa: De av dere som har myndighet til det, kan da dra ned sammen med meg. Om det er noe galt med denne mannen, kan de da fremføre sin anklage imot ham.
44025006	Han ble der ikke mer enn åtte - ti dager før han reiste ned til Cæsarea igjen. Dagen etter satte han seg på dommersetet og bød at Paulus skulle føres fram.
44025007	Da han var kommet inn, stilte de jødene som var kommet fra Jerusalem, seg rundt ham og fremførte mange svære anklager mot ham. Men de var ikke i stand til å bevise dem.
44025008	Og Paulus forsvarte seg og sa: Verken mot jødenes lov eller mot templet eller mot keiseren har jeg forbrutt meg.
44025009	Men da Festus gjerne ville vinne takk av jødene, svarte han Paulus og sa: Er du villig til å dra opp til Jerusalem og der få dom av meg i denne saken?
44025010	Men Paulus sa: Jeg står for keiserens domstol. Der har jeg rett til å bli dømt. Mot jødene har jeg ikke gjort noen urett. Det vet du også meget vel.
44025011	Har jeg begått urett, og har jeg gjort noe som fortjener døden, så ber jeg meg ikke fri for å dø. Men er det ikke noe i det som disse anklager meg for, da kan ingen overgi meg til dem bare for å gjøre dem til lags. Jeg innanker saken min for keiseren.
44025012	Festus talte da med sine rådgivere, og svarte så: For keiseren har du innanket din sak, til keiseren skal du fare.
44025013	Noen dager senere kom kong Agrippa og Berenike til Cæsarea for å hilse på Festus.
44025014	Da de nå hadde vært der i flere dager, fortalte Festus kongen om Paulus og sa: Her er en mann som Feliks lot være igjen som fange.
44025015	Da jeg kom til Jerusalem, førte yppersteprestene og jødenes eldste anklage mot ham og ba om å få ham dømt.
44025016	Jeg svarte dem da at det ikke er skikk og bruk hos romerne å overgi noe menneske til noen. Den anklagede må først bli stilt fram for sine anklagere og få anledning til å forsvare seg mot klagemålet.
44025017	Da de så var kommet sammen her, utsatte jeg ikke saken, men satte meg neste dag på dommersetet og bød at mannen skulle føres fram.
44025018	Men da anklagerne sto omkring ham, hadde de ikke noen forbrytelse å anklage ham for, slik jeg hadde tenkt meg,
44025019	men de hadde noen stridsspørsmål med ham om deres egen religion, og om en som hette Jesus, som var død, men som Paulus sa var i live.
44025020	Da jeg nå var i villrede angående denne striden, spurte jeg om han ville reise til Jerusalem og der få dom i saken.
44025021	Men Paulus anket saken for å bli holdt i varetekt til keiserens avgjørelse forelå. Jeg bød da at han skulle bli holdt i varetekt til jeg kunne sende ham til keiseren.
44025022	Agrippa sa da til Festus: Jeg vil også gjerne høre denne mannen. Han svarte: I morgen skal du få høre ham.
44025023	Dagen etter kom Agrippa og Berenike med stor prakt og gikk inn i salen med de øverste høvedsmennene og de fremste mennene i byen. Etter befaling fra Festus ble så Paulus ført fram.
44025024	Festus sier da: Kong Agrippa og alle dere menn her som er samlet med oss! Her ser dere denne mannen. Hele hopen av jøder har vendt seg til meg angående ham, både i Jerusalem og her, og de roper at han ikke må få leve lenger.
44025025	Men jeg kom til at han ikke hadde gjort noe som fortjener døden. Og da han også selv har innanket saken sin for keiseren, satte jeg meg fore å sende ham dit.
44025026	Men jeg har ikke noe pålitelig å skrive til min herre om ham. Derfor har jeg nå ført ham fram for dere, og særlig for deg, kong Agrippa, for at jeg kan ha noe å skrive når han er blitt forhørt.
44025027	For jeg synes det er meningsløst å sende en fange uten å gi opplysning om anklagene mot ham.
44026001	Agrippa sa da til Paulus: Du har lov til å tale om deg selv! Da rakte Paulus ut sin hånd og begynte sin forsvarstale:
44026002	Kong Agrippa! Jeg akter meg lykkelig at det er overfor deg jeg i dag skal forsvare meg mot alt det som jødene anklager meg for.
44026003	For du har meget god kjennskap til alle skikker og lærespørsmål blant jødene. Derfor ber jeg deg at du vil høre tålmodig på meg.
44026004	Alle jøder kjenner mitt liv, for helt fra ungdommen av har jeg levd blant folket mitt og i Jerusalem.
44026005	De kjenner til fra før - om de bare ville komme fram med sitt vitnesbyrd - at jeg fra begynnelsen av har levd som fariseer, det strengeste partiet av vår gudsdyrkelse.
44026006	Og nå står jeg her og skal dømmes fordi jeg setter mitt håp til det løftet som Gud har gitt til fedrene,
44026007	det som vårt tolvstammefolk under uopphørlig gudstjeneste natt og dag håper å vinne fram til. For dette håpet, konge, blir jeg anklaget, og det av jøder!
44026008	Hvorfor bedømmes det som utrolig hos dere at Gud reiser opp døde?
44026009	Jeg for min del mente at det var min plikt å kjempe mot Jesu, nasareerens navn.
44026010	Det gjorde jeg da også i Jerusalem. Jeg fikk fullmakt fra yppersteprestene og kastet mange av de hellige i fengsel, og når de ble dødsdømt, ga jeg min stemme for det.
44026011	Omkring i alle synagogene tvang jeg dem ofte ved pinsler til å spotte. Og jeg raste slik imot dem at jeg forfulgte dem like til byer i utlandet.
44026012	Under dette dro jeg også til Damaskus med fullmakt og oppdrag fra yppersteprestene.
44026013	Men midt på dagen så jeg på veien, konge, et lys fra himmelen, klarere enn solen, stråle om meg og om dem som reiste sammen med meg.
44026014	Vi falt alle til jorden, og jeg hørte en røst si til meg på hebraisk: Saul, Saul, hvorfor forfølger du meg? Det blir hardt for deg å stampe mot brodden.
44026015	Jeg sa da: Hvem er du, Herre? Og Herren sa: Jeg er Jesus, han som du forfølger.
44026016	Men reis deg opp og stå på dine føtter! For derfor viste jeg meg for deg: for å utvelge deg til tjener og vitne, både om det du har sett og om det jeg vil vise deg.
44026017	Jeg frir deg ut fra ditt folk og fra hedningene, som jeg sender deg til,
44026018	for at du skal åpne deres øyne, så de kan vende seg fra mørke til lys og fra Satans makt til Gud, for at de kan få syndenes forlatelse og arvedel blant dem som er helliget ved troen på meg.
44026019	Derfor, kong Agrippa, ble jeg ikke ulydig mot det himmelske synet.
44026020	Men både for dem i Damaskus først og i Jerusalem og i hele Judeas land og for hedningene forkynte jeg at de skulle fatte et annet sinn og omvende seg til Gud og gjøre gjerninger som er omvendelsen verdige.
44026021	På grunn av disse tingene grep noen jøder meg i templet og prøvde å slå meg i hjel.
44026022	Så har jeg da fått hjelp av Gud og står til denne dag og vitner både for liten og stor, og jeg sier ikke noe annet enn det profetene og Moses har sagt skulle skje,
44026023	at Messias skulle lide, og at han som den første av de dødes oppstandelse skulle forkynne lys for folket og for hedningene.
44026024	Men da han sa dette i sin forsvarstale, sa Festus med høy røst: Du er fra forstanden, Paulus! Din store lærdom driver deg til vanvidd!
44026025	Men han sier: Jeg er ikke fra forstanden, mektigste Festus! Men jeg taler sanne og sindige ord.
44026026	Kongen kjenner til disse tingene, og til ham taler jeg også frimodig. For jeg kan ikke tro at noe av dette er ukjent for ham, det er jo ikke skjedd i en avkrok.
44026027	Kong Agrippa, tror du profetene? Jeg vet at du tror!
44026028	Men Agrippa sa til Paulus: Det mangler lite på at du overtaler meg til å bli en kristen!
44026029	Paulus sa da: Jeg ville ønske til Gud, enten det mangler lite eller mye, at ikke bare du, men også alle som hører meg i dag, måtte bli slik som jeg, med unntak av disse lenkene.
44026030	Da sto kongen opp, og landshøvdingen og Berenike og de som satt der sammen med dem.
44026031	De trakk seg tilbake og talte med hverandre og sa: Denne mannen gjør ikke noe som fortjener død eller lenker.
44026032	Og Agrippa sa til Festus: Denne mannen kunne ha vært løslatt, om han ikke hadde innanket saken sin for keiseren.
44027001	Da det var avgjort at vi skulle seile av sted til Italia, overga de både Paulus og noen andre fanger til en høvedsmann som hette Julius. Han tilhørte den keiserlige hæravdelingen.
44027002	Vi gikk om bord i et skip fra Adramyttium som skulle seile til havnene langs Asia-landet. Så dro vi av sted. Sammen med oss var Aristarkus, en makedonier fra Tessalonika.
44027003	Den andre dagen kom vi inn til Sidon. Julius, som behandlet Paulus med vennlighet, ga ham lov til å gå til venner og nyte godt av deres omsorg.
44027004	Derfra dro vi videre og seilte i le av Kypros, fordi vinden var imot.
44027005	Etter at vi hadde seilt over havet utenfor Kilikia og Pamfylia, kom vi til Myra i Lykia.
44027006	Der fant høvedsmannen et skip fra Aleksandria som skulle til Italia, og han førte oss om bord i det.
44027007	I mange dager gikk det nå tregt med seilingen. Vi vant med nød og neppe fram imot Knidos. Da vi ikke kunne komme videre på grunn av vinden, seilte vi i le av Kreta rundt Kapp Salmone.
44027008	Det var så vidt vi kom oss forbi der, men omsider nådde vi et sted som heter Godhavn, like ved byen Lasea.
44027009	Det var gått lang tid, og det var blitt farlig å ferdes på sjøen fordi det allerede var over fasten. Paulus advarte dem derfor
44027010	og sa: Menn, jeg ser at denne sjøreisen vil medføre skade og stort tap ikke bare på last og skip, men også for livet vårt.
44027011	Men høvedsmannen satte mer lit til styrmannen og skipperen enn til det som Paulus sa.
44027012	Og da havnen ikke egnet seg så godt for vinteropplag, ble de fleste enige om at de skulle seile videre derfra. En ville prøve om en kunne nå fram og ta vinterhavn i Føniks, en annen havn på Kreta, som vender mot sørvest og nordvest.
44027013	Da det nå begynte å blåse en svak sønnavind, tenkte de at de kunne gjennomføre det de hadde satt seg fore. De lettet anker, og seilte langs Kreta, nær land.
44027014	Men ganske snart kom det en sterk virvelvind som de kaller eurakylon, og kastet seg ned fra øya.
44027015	Skipet ble feid av sted og kunne ikke holdes opp mot vinden. Vi ga da opp og lot oss drive.
44027016	Da vi kom i le av en liten øy som hette Klauda, var det bare så vidt vi fikk berget livbåten.
44027017	Da de hadde fått den om bord, grep de til nødhjelp og surret tau om skipet. De var nå redde for å drive ned på Syrten, og slapp ut drivankeret og drev av sted.
44027018	Vi ble nå kastet omkring av stormen, og den følgende dagen begynte de å kaste lasten over bord.
44027019	Den tredje dagen kastet vi med egne hender skipsutstyret i sjøen.
44027020	Da verken sol eller stjerner viste seg på flere dager, og det veldige uværet fortsatte, var det fra nå av forbi med alt håp om redning.
44027021	Nå hadde de ikke fått mat i seg på lenge, og Paulus sto fram iblant dem og sa: Menn, dere burde ha hørt på meg og ikke seilt ut fra Kreta, så hadde dere spart dere for denne skaden og dette tapet!
44027022	Men nå ber jeg dere være ved godt mot, for ikke en sjel iblant dere skal gå tapt, men bare skipet.
44027023	For i natt sto det for meg en engel fra den Gud som jeg tilhører og som jeg tjener,
44027024	og sa: Frykt ikke, Paulus! Du må stå fram for keiseren. Og se, Gud har gitt deg alle dem som seiler med deg, som gave.
44027025	Vær derfor ved godt mot, menn! For jeg stoler på Gud at det skal gå slik som det er sagt meg.
44027026	Men vi skal strande på en eller annen øy.
44027027	Da den fjortende natten var kommet, og vi drev omkring i Adriaterhavet, skjønte sjøfolkene midt på natten at det bar mot land.
44027028	Da de loddet, fant de tjue favner. Men da de kom et lite stykke lenger og loddet igjen, fant de femten favner.
44027029	Da de fryktet for at de kanskje kunne støte på skjær, kastet de fire ankere ut fra akterstavnen, og ønsket bare at det måtte bli dag.
44027030	Men sjøfolkene ville prøve å rømme bort fra skipet. De firte livbåten ned på sjøen under det påskudd at de ville legge anker ut fra forstavnen.
44027031	Da sa Paulus til høvedsmannen og soldatene: Dersom ikke disse blir om bord i skipet, kan dere ikke bli reddet.
44027032	Da kappet soldatene tauene på livbåten og lot den drive bort.
44027033	Da det led mot dag, oppfordret Paulus alle til å spise. Og han sa: I dag er det den fjortende dagen dere har gått i spenning uten mat, uten å ta noe til dere.
44027034	Derfor ber jeg dere å ta føde til dere, for det hører med til deres frelse. For det skal ikke falle et hår av hodet på noen iblant dere.
44027035	Da han hadde sagt dette, tok han et brød, takket Gud for alles øyne og brøt det og begynte å spise.
44027036	Da fikk de alle nytt mot, og de tok selv føde til seg.
44027037	Vi var i alt to hundre og syttiseks sjeler på skipet.
44027038	Da de var blitt mette, lettet de skipet ved å kaste matvarene på sjøen.
44027039	Da det ble dag, kjente de ikke landet, men de ble var en vik med en sandstrand. Der bestemte de seg for å sette skipet på land, om det var mulig.
44027040	De kappet da ankrene og lot dem gå i sjøen. De løste også de tauene som de hadde surret rorene med. Så heiste de forseilet for vinden, og styrte mot stranden.
44027041	Men de drev inn mot en grunne som hadde dypt vann på begge sider. Her støtte de på med skipet. Forskipet satte seg fast og sto urørlig, men akterskipet ble etter hvert slått i stykker av de kraftige brenningene.
44027042	Soldatene ville nå drepe fangene, for at ikke noen av dem skulle svømme bort og rømme.
44027043	Men høvedsmannen, som ville berge Paulus, hindret dem i å utføre planen. Han befalte at de som kunne svømme, først skulle kaste seg ut og komme seg på land.
44027044	Så skulle de andre komme etter, noen på planker og andre på vrakrester. På den måten fikk alle berget seg i land.
44028001	Da vi nå var reddet, fikk vi vite at øya hette Malta.
44028002	Innbyggerne der viste ikke liten vennlighet mot oss. De tente et bål og tok seg av oss alle sammen, da det hadde begynt å regne og var kaldt.
44028003	Paulus hadde sanket sammen en haug med kvister og lagt på bålet. Da krøp det en orm ut på grunn av heten og bet seg fast i hånden hans.
44028004	Da innbyggerne så dyret henge ned fra hånden hans, sa de til hverandre: Denne mannen er sikkert en morder, siden Rettferdigheten ikke lar ham leve enda han er reddet fra havet.
44028005	Men han ristet dyret av seg inn i ilden, uten å ha noe men av det.
44028006	De ventet da at han skulle hovne opp eller falle død om med det samme. Da de hadde ventet lenge, og så at det ikke skjedde noe usedvanlig med ham, kom de på andre tanker, og sa at han var en gud!
44028007	I nærheten av dette stedet lå det en gård, som tilhørte en mann som hette Publius og var den fremste mannen på øya. Han tok imot oss og viste oss vennlighet og gjestfrihet i tre dager.
44028008	Nettopp da lå far til Publius meget syk av feber og dysenteri. Paulus gikk da inn til ham og ba og la hendene på ham og helbredet ham.
44028009	Da dette var skjedd, kom også andre der på øya som var syke, og ble helbredet.
44028010	De viste oss også stor ære, og da vi skulle dra derfra, førte de om bord i skipet det vi kunne ha bruk for.
44028011	Etter tre måneder seilte vi videre med et skip som hadde ligget i vinteropplag ved øya. Det var fra Aleksandria og hadde Tvillingene som skipsmerke.
44028012	Senere anløp vi Syrakus og ble der i tre dager.
44028013	Derfra reiste vi langs kysten til vi kom til Regium. Dagen etter ble det sønnavind, så vi kom til Puteoli etter to dagers seilas.
44028014	Her fant vi brødre. De ba oss å bli sju dager hos dem, og så fortsatte vi til Roma.
44028015	Brødrene der hadde fått høre om oss, og møtte oss helt ute ved Forum Appii og Tres Tabernæ. Da Paulus så brødrene, takket han Gud og fattet mot.
44028016	Da vi nå var kommet til Roma, overga høvedsmannen fangene til høvdingen for livvakten. Men Paulus fikk lov til å bo for seg selv sammen med den soldaten som holdt vakt over ham.
44028017	Etter tre dager kalte han sammen de fremste menn blant jødene der i byen. Da de var kommet sammen, sa han til dem: Mine brødre! Jeg som ikke har gjort noe imot vårt folk eller våre fedres skikker, ble i Jerusalem overgitt som fange i romernes hender.
44028018	Da de hadde forhørt meg, ville de løslate meg, fordi jeg ikke hadde gjort noe som fortjente dødsstraff.
44028019	Men da jødene satte seg imot det, ble jeg nødt til å innanke saken min for keiseren. Men det betyr ikke at jeg retter noen anklage mot folket mitt.
44028020	Av denne grunn har jeg da bedt dere hit for å møte dere og tale med dere. For det er for Israels håps skyld jeg bærer denne lenken.
44028021	De sa da til ham: Vi har ikke fått noe brev om deg fra Judea. Heller ikke er det kommet brødre hit som har meldt fra eller sagt noe ondt om deg.
44028022	Men vi vil gjerne få høre hva du mener, for vi kjenner til at denne sekten overalt møter motsigelse.
44028023	Etter at de da hadde avtalt en dag med ham, kom enda flere til ham i hans herberge. Han la da ut for dem og vitnet om Guds rike, og søkte å overbevise dem om Jesus ut fra Mose lov og profetene, fra tidlig morgen til sen kveld.
44028024	Noen ble overbevist ved det han sa, men andre var vantro.
44028025	De gikk så fra hverandre i uenighet, etter at Paulus hadde sagt dette ene ordet: Rett talte Den Hellige Ånd ved profeten Jesaja til deres fedre
44028026	da han sa: Gå til dette folket og si: Dere skal høre og høre og ikke forstå, dere skal se og se og ikke skjønne!
44028027	For dette folks hjerte er blitt sløvt, deres ører er blitt tunghørte og sine øyne har de lukket igjen så de ikke skal se med øynene, ikke høre med ørene, ikke forstå med hjertet, og ikke omvende seg, så jeg kan få lege dem.
44028028	Så skal dere da vite at denne Guds frelse er blitt sendt til hedningene, og de skal høre.
44028029	Da han hadde sagt dette, gikk jødene bort mens de hadde et skarpt ordskifte seg imellom.
44028030	To hele år ble Paulus i det herberget han hadde leid, og han tok imot alle som kom til ham.
44028031	Han forkynte Guds rike og lærte om den Herre Jesus med all frimodighet, uten hindring.
45001001	Paulus, Jesu Kristi tjener, kalt til apostel, utskilt for Guds evangelium,
45001002	det som han forut har gitt løfte om ved sine profeter i hellige skrifter,
45001003	om hans Sønn, han som etter kjødet er kommet av Davids ætt,
45001004	og som etter hellighets Ånd er godtgjort å være Guds veldige Sønn ved oppstandelsen fra de døde, Jesus Kristus, vår Herre.
45001005	Ved ham har vi fått nåde og apostelembete for å virke troens lydighet blant alle hedningefolkene, for hans navns skyld.
45001006	Blant dem er også dere kalt til Jesus Kristus.
45001007	- Til alle Guds elskede, kalte og hellige som er i Roma: Nåde være med dere og fred fra Gud, vår Far, og Herren Jesus Kristus.
45001008	Først takker jeg min Gud ved Jesus Kristus for dere alle, for i hele verden blir det talt om deres tro.
45001009	For Gud selv, som jeg tjener i min ånd i hans Sønns evangelium, han er mitt vitne på hvordan jeg stadig minnes dere i bønnene mine,
45001010	og ber om at det endelig en gang ved Guds vilje må lykkes for meg å komme til dere.
45001011	For jeg lengter etter å se dere, så jeg kunne la dere få del med meg i noen åndelig gave, slik at dere kan bli styrket.
45001012	Det vil si: at vi kunne oppmuntres sammen med dere ved vår felles tro, deres og min.
45001013	Jeg vil ikke, brødre, at dere skal være uvitende om at jeg ofte har satt meg fore å komme til dere, men helt til nå er jeg blitt hindret. Også hos dere ville jeg gjerne høste noen frukt av mitt arbeid, likesom blant de øvrige hedningefolk.
45001014	Jeg står i gjeld både til grekere og barbarer, både til vise og uvise.
45001015	Derfor er jeg for min del rede til å forkynne evangeliet også for dere i Roma.
45001016	For jeg skammer meg ikke ved evangeliet, for det er en Guds kraft til frelse for hver den som tror, både for jøde først og så for greker.
45001017	For i det åpenbares Guds rettferdighet av tro til tro. Som det står skrevet: Den rettferdige av tro, skal leve.
45001018	For Guds vrede åpenbares fra himmelen over all ugudelighet og urettferdighet hos mennesker som holder sannheten nede i urettferdighet.
45001019	For det en kan vite om Gud, ligger åpent for dem, for Gud har åpenbart det for dem.
45001020	For hans usynlige vesen, både hans evige kraft og hans guddommelighet, har vært synlig fra verdens skapelse av. Det kjennes av hans gjerninger, for at de skal være uten unnskyldning.
45001021	For enda de kjente Gud, æret eller takket de ham ikke som Gud. I stedet ble de tomme i sine tanker, og deres uforstandige hjerter ble formørket.
45001022	Mens de ga seg ut for å være vise, ble de dårer.
45001023	Og de byttet bort den uforgjengelige Guds herlighet mot et bilde, en avbildning av et forgjengelig menneske og av fugler og firbente dyr og krypdyr.
45001024	Derfor overga også Gud dem i deres hjerters lyster til urenhet, til å vanære sine legemer seg imellom.
45001025	De byttet bort Guds sannhet mot løgnen og æret og dyrket skapningen fremfor Skaperen, han som er lovprist i evighet. Amen.
45001026	Derfor overga Gud dem til skammelige lidenskaper. Kvinnene deres byttet om det naturlige samliv med et som er mot naturen.
45001027	På samme vis forlot også mennene den naturlige omgang med kvinnen og brant i sitt begjær etter hverandre. Menn drev skammelig utukt med menn, og fikk på sin egen kropp den straffen som var uunngåelig på grunn av deres forvillelse.
45001028	Og ettersom de ikke brydde seg om å eie Gud i kunnskap, overga Gud dem til et udugelig sinn, så de gjør slikt som ikke sømmer seg.
45001029	De er fulle av all slags urett, umoral, griskhet, ondskap, fulle av misunnelse, mordlyst og strid, svik og falskhet. De ble ryktemakere,
45001030	baktalere, gudshatere, voldsmenn, overmodige, storskrytere, oppfinnsomme til ondt, ulydige mot foreldre,
45001031	uforstandige, upålitelige, uten naturlig kjærlighet, ubarmhjertige.
45001032	De kjenner godt til Guds rettferdige dom, at de som gjør slikt, fortjener døden. Likevel gjør de ikke bare slikt selv, men de holder også med dem som gjør det.
45002001	Derfor er du uten unnskyldning, du menneske, hvem du så er som dømmer. For idet du dømmer en annen, fordømmer du deg selv. Du som dømmer, gjør jo selv det samme.
45002002	Vi vet at Guds dom, i samsvar med sannheten, er over dem som gjør slikt.
45002003	Men du, menneske, som dømmer disse som gjør slikt, og selv gjør det samme - mener du at du skal unnfly Guds dom?
45002004	Eller forakter du hans rikdom på godhet og overbærenhet og tålmodighet? Vet du ikke at Guds godhet driver deg til omvendelse?
45002005	Med din hardhet og ditt ubotferdige hjerte hoper du deg opp vrede til vredens dag, den dagen når Guds rettferdige dom skal bli åpenbart.
45002006	For han skal gi enhver igjen etter hans gjerninger.
45002007	Til dem som med utholdenhet i god gjerning søker herlighet og ære og uforgjengelighet, skal han gi evig liv.
45002008	Men over dem som er gjenstridige og ulydige mot sannheten, men lydige mot urettferdigheten - over dem skal komme vrede og harme.
45002009	Trengsel og angst skal komme over hver menneskesjel som gjør det onde, både jøde først og så greker.
45002010	Men herlighet og ære og fred skal hver den få som gjør det gode, både jøde først og så greker.
45002011	For Gud gjør ikke forskjell på folk,
45002012	alle som syndet uten å ha loven, skal gå fortapt uten loven, og alle som har syndet under loven, skal dømmes ved loven.
45002013	For ikke de som hører loven, er rettferdige for Gud, men de som gjør etter loven, skal bli rettferdiggjort.
45002014	For når hedninger, som ikke har loven, av naturen gjør det loven byr, da er disse, som ikke har loven, seg selv en lov.
45002015	De viser at den gjerning loven krever, er skrevet i deres hjerter. Om det vitner også deres samvittighet og deres tanker, som innbyrdes anklager dem eller også forsvarer dem -
45002016	på den dagen når Gud skal dømme det skjulte hos menneskene, etter mitt evangelium, ved Jesus Kristus.
45002017	Men om du kaller deg jøde, og du setter din lit til loven og roser deg av Gud,
45002018	og kjenner hans vilje og dømmer om de forskjellige ting, fordi du er opplært i loven,
45002019	og regner deg selv å være en veiviser for blinde, et lys for dem som er i mørket,
45002020	en oppdrager for uforstandige, en lærer for umyndige, siden du har den rette form for kunnskap og sannhet i loven:
45002021	Du som altså lærer en annen, lærer du deg selv? Du som forkynner at en ikke skal stjele, stjeler du?
45002022	Du som sier at en ikke skal bryte ekteskapet, bryter du ekteskapet? Du som har avsky for avgudene, raner du templene deres?
45002023	Du som roser deg av loven, du vanærer Gud ved å bryte loven!
45002024	For på grunn av dere blir Guds navn spottet blant hedningene, slik det står skrevet.
45002025	For omskjærelsen er nok til nytte dersom du holder loven. Men er du en lovbryter, da er din omskjærelse blitt til forhud.
45002026	Om nå en uomskåren oppfyller lovens rettferdskrav, skulle ikke da denne uomskårne regnes som omskåret?
45002027	Og den som i ytre forstand ikke er omskåret, men oppfyller loven, skal dømme deg, du som med bokstav og omskjærelse er en lovbryter.
45002028	For ikke den er jøde som er det i det ytre. Heller ikke er det omskjærelse, det som gjøres i det åpenbare, på kjødet.
45002029	Men den som er jøde i det skjulte, han er jøde. Og omskjærelsen er hjertets omskjærelse i Ånden, ikke i bokstaven. En slik har sin ros, ikke av mennesker, men av Gud.
45003001	Hva fortrinn har da jøden? Eller hva gagn er det i omskjærelsen?
45003002	Mye på alle vis! Først og fremst at Guds ord ble betrodd dem.
45003003	Hva så om noen var utro? Skulle vel deres utroskap gjøre Guds troskap til intet?
45003004	Langt derifra! La det stå fast at Gud er sannferdig, men hvert menneske er en løgner! Som det står skrevet: For at du må kjennes rettferdig i dine ord og vinne når du fører din sak.
45003005	Men dersom vår urettferdighet fremhever Guds rettferdighet, hva skal vi da si? Er kanskje Gud urettferdig når han fører sin vrede over oss? - Jeg taler på menneskelig vis.
45003006	Langt derifra! Hvordan skulle da Gud kunne dømme verden?
45003007	Men hvis Guds sannferdighet ved min løgn viser seg større til hans ære, hvorfor blir jeg da likevel dømt som synder?
45003008	Skal vi ikke da like gjerne gjøre det onde for at det gode kan komme av det - slik vi spottes for og som noen sier at vi lærer? Rettferdig er den dommen som rammer slike!
45003009	Hva da? Har vi noe fortrinn? Nei, slett ikke! Vi har jo allerede anklaget både jøder og grekere for at de alle er under synd,
45003010	som det står skrevet: Det er ikke én rettferdig, ikke en eneste.
45003011	Det er ikke én som er forstandig, det er ikke én som søker Gud.
45003012	Alle er veket av, alle sammen er blitt udugelige. Det er ikke noen som gjør det gode, ikke en eneste.
45003013	Deres strupe er en åpnet grav, de bruker sin tunge til svik, ormegift er under deres lepper.
45003014	Deres munn er full av forbannelse og bitterhet.
45003015	Raske er deres føtter til å utøse blod.
45003016	Ødeleggelse og elendighet er det på deres veier.
45003017	Freds vei kjenner de ikke.
45003018	Gudsfrykt er det ikke for deres øyne.
45003019	Men vi vet at alt det loven sier, det taler den til dem som er under loven, for at hver munn skal lukkes og hele verden bli skyldig for Gud.
45003020	Derfor blir intet kjød rettferdiggjort for ham ved lovgjerninger. For ved loven kommer erkjennelse av synd.
45003021	Men nå er Guds rettferdighet, som loven og profetene vitner om, blitt åpenbart uten loven,
45003022	det er Guds rettferdighet ved tro på Jesus Kristus, til alle og over alle som tror. - For det er ingen forskjell,
45003023	alle har syndet og mangler Guds herlighet.
45003024	Og de blir rettferdiggjort for intet av hans nåde ved forløsningen i Kristus Jesus.
45003025	Ham stilte Gud til skue i hans blod som en nådestol ved troen, for å vise sin rettferdighet, fordi han i sin langmodighet hadde båret over med de syndene som før var gjort.
45003026	Ved dette ville Gud vise sin rettferdighet i den tiden som nå er, så han kunne være rettferdig og rettferdiggjøre den som har troen på Jesus.
45003027	Hvor er så vår ros? Den er utelukket. Ved hvilken lov? Gjerningenes lov? Nei, ved troens lov.
45003028	For vi er overbevist om at mennesket blir rettferdiggjort ved tro, uten lovgjerninger.
45003029	Eller er Gud bare jøders Gud? Er han ikke også hedningers? Jo, han er også hedningers Gud,
45003030	så sant Gud er én, han som rettferdiggjør de omskårne av troen og de uomskårne ved troen.
45003031	Opphever vi så loven ved troen? Langt derifra! Vi stadfester loven.
45004001	Hva skal vi da si at vår far Abraham oppnådde etter kjødet?
45004002	Dersom Abraham ble rettferdiggjort på grunn av gjerninger, da har han jo noe å rose seg av. Men det har han ikke for Gud.
45004003	For hva sier Skriften: Abraham trodde Gud, og det ble tilregnet ham som rettferdighet.
45004004	Den som har gjerninger, får ikke lønnen av nåde, men som noe han har fortjent.
45004005	Den derimot som ikke har gjerninger, men tror på ham som rettferdiggjør den ugudelige, han får sin tro tilregnet som rettferdighet.
45004006	Slik priser også David det menneske salig som Gud tilregner rettferdighet uten gjerninger:
45004007	Salige er de som har fått sine overtredelser tilgitt og sine synder skjult.
45004008	Salig er den mann som Herren ikke tilregner synd.
45004009	Gjelder nå denne saligprisningen de omskårne, eller gjelder den også de uomskårne? Vi sier jo at troen ble regnet Abraham til rettferdighet.
45004010	Hvordan ble den så tilregnet ham? Skjedde det etter at han var blitt omskåret, eller da han var uomskåret? Ikke da han var omskåret, men da han var uomskåret.
45004011	Og han fikk omskjærelsens tegn til segl på den rettferdighet av tro som han hadde fått da han var uomskåret. Slik skulle han være far til alle de troende som er uomskårne, så rettferdigheten kunne bli tilregnet også dem,
45004012	og likeså far til de omskårne som ikke bare har omskjærelsen, men også følger i fotsporene av den tro som vår far Abraham hadde da han var uomskåret.
45004013	For det var ikke ved loven Abraham eller hans ætt fikk det løftet at han skulle være arving til verden, men ved troens rettferdighet.
45004014	For dersom de som holder seg til loven, er arvinger, da er troen blitt unyttig og løftet satt ut av kraft.
45004015	For loven virker vrede. Men der det ikke er noen lov, der er det heller ikke noe lovbrudd.
45004016	Derfor fikk han løftet ved tro, for at det kunne være av nåde, slik at løftet kunne stå fast for hele ætten, ikke bare for dem som har loven, men også for dem som har Abrahams tro. Han er jo far til oss alle,
45004017	slik det står skrevet: Til far for mange folkeslag har jeg satt deg. Han er vår far i Guds øyne - den Gud som han trodde på, han som gjør de døde levende og kaller på det som ikke er til, som om det var til.
45004018	Mot håp trodde han med håp, for at han skulle bli mange folks far, etter det som var sagt: Slik skal din ætt bli.
45004019	Uten å bli svak i troen tenkte han på sitt eget legeme, som alt var utlevd - han var jo snart hundre år - og på at Saras morsliv var utdødd.
45004020	Men på Guds løfte tvilte han ikke i vantro, men han ble sterk i sin tro, idet han ga Gud ære.
45004021	Han var fullt viss på at det Gud hadde lovt, det var han òg mektig til å gjøre.
45004022	Derfor ble det også regnet ham til rettferdighet.
45004023	Men ikke bare for hans skyld er det skrevet at det ble tilregnet ham.
45004024	Det er skrevet også for vår skyld som skal få rettferdigheten tilregnet, vi som tror på ham som reiste Jesus, vår Herre, opp fra de døde,
45004025	han som ble gitt for våre overtredelser og reist opp til vår rettferdiggjørelse.
45005001	Da vi nå er rettferdiggjort av tro, har vi fred med Gud ved vår Herre Jesus Kristus.
45005002	Ved ham har vi også ved troen fått adgang til denne nåden som vi står i. Og vi roser oss av håp om Guds herlighet.
45005003	Ikke bare det, men vi roser oss også av trengslene. For vi vet at trengselen virker tålmodighet,
45005004	tålmodigheten virker et prøvet sinn, og det prøvede sinn håp.
45005005	Og håpet gjør ikke til skamme, for Guds kjærlighet er utøst i våre hjerter ved Den Hellige Ånd som er oss gitt.
45005006	For mens vi ennå var skrøpelige, døde Kristus til fastsatt tid for ugudelige.
45005007	For knapt nok vil noen gå i døden for en rettferdig - skjønt for en som er god, kunne kanskje noen ta på seg å dø.
45005008	Men Gud viser sin kjærlighet til oss ved at Kristus døde for oss mens vi ennå var syndere.
45005009	Hvor mye mer skal vi da, etter at vi er rettferdiggjort ved hans blod, ved ham bli frelst fra vreden.
45005010	For ble vi forlikt med Gud ved hans Sønns død, da vi var fiender, skal vi så mye mer bli frelst ved hans liv, etter at vi er blitt forlikt.
45005011	Ja, ikke bare det, men vi roser oss også av Gud ved vår Herre Jesus Kristus. Ved ham har vi fått forlikelsen.
45005012	Derfor, likesom synden kom inn i verden ved ett menneske, og døden på grunn av synden, og døden slik trengte gjennom til alle mennesker, fordi de syndet alle -
45005013	for vel var det synd i verden før loven kom, men der det ikke er noen lov, blir synden ikke tilregnet.
45005014	Likevel hersket døden fra Adam til Moses, også over dem som ikke hadde syndet ved et lovbrudd, slik som Adam - han som er et forbilde på den som skulle komme.
45005015	Men med nådegaven er det ikke som med fallet. For er de mange døde på grunn av den enes fall, så er mye mer Guds nåde og nådens gave i det ene mennesket Jesus Kristus, blitt overmåte rik for de mange.
45005016	Og med gaven er det ikke som da den ene syndet. For dommen kom etter den enes synd og ble til fordømmelse, men nådegaven kom etter manges overtredelser og ble til frifinnelse.
45005017	For om døden kom til å herske ved den ene, fordi denne ene falt, hvor mye mer skal da de som mottar nådens og rettferdighetsgavens overstrømmende rikdom, leve og herske ved den ene, Jesus Kristus.
45005018	Altså, likesom én manns overtredelse ble til fordømmelse for alle mennesker, slik blir også én manns rettferdige gjerning til livsens rettferdiggjørelse for alle mennesker.
45005019	For likesom de mange ble stilt fram som syndere ved det ene menneskets ulydighet, så skal også de mange stilles fram som rettferdige ved den enes lydighet.
45005020	Men loven kom til for at fallet skulle bli stort. Men der synden ble stor, ble nåden enda større!
45005021	Og likesom synden hersket ved døden, så skal også nåden herske ved rettferdighet til evig liv ved Jesus Kristus, vår Herre.
45006001	Hva skal vi da si? Skal vi forbli i synden for at nåden kan bli dess større?
45006002	Langt derifra! Vi som er døde fra synden, hvordan skulle vi ennå leve i den?
45006003	Eller vet dere ikke at alle vi som ble døpt til Kristus Jesus, ble døpt til hans død?
45006004	Vi ble altså begravet med ham ved dåpen til døden, for at likesom Kristus ble reist opp fra de døde ved Faderens herlighet, så skal også vi vandre i et nytt liv.
45006005	For er vi blitt forenet med ham ved en død som er lik hans død, så skal vi også bli det ved en oppstandelse som er lik hans oppstandelse.
45006006	Vi vet at vårt gamle menneske ble korsfestet med ham for at syndelegemet skulle bli tilintetgjort, så vi ikke lenger skal være slaver under synden.
45006007	For den som er død, er rettferdiggjort fra synden.
45006008	Men døde vi med Kristus, da tror vi at vi også skal leve med ham.
45006009	For vi vet at etter at Kristus er reist opp fra de døde, dør han ikke mer. Døden har ikke lenger noen makt over ham.
45006010	For sin død, den døde han én gang for synden, men sitt liv, det lever han for Gud.
45006011	Slik skal også dere regne dere som døde for synden, men levende for Gud i Kristus Jesus.
45006012	La derfor ikke synden herske i deres dødelige legeme, så dere lyder dets lyster.
45006013	Still heller ikke lemmene deres til rådighet for synden, som våpen for urettferdighet. Men fremstill dere selv for Gud som de som av døde er blitt levende, og by deres lemmer fram som rettferdighetens våpen for Gud.
45006014	For synden skal ikke få herske over dere, for dere er ikke under loven, men under nåden.
45006015	Hva så? Skal vi synde siden vi ikke er under loven, men under nåden? Langt derifra!
45006016	Vet dere ikke, at når dere byr dere fram for å lyde noen som tjenere, så er dere dermed tjenere under den som dere lyder. Dere blir enten tjenere under synden til død, eller under lydigheten til rettferdighet.
45006017	Men Gud være takk at dere som var syndens tjenere, av hjertet er blitt lydige mot den læreform dere er overgitt til.
45006018	Og når dere nå er frigjort fra synden, er dere blitt tjenere for rettferdigheten.
45006019	Jeg taler på menneskelig vis, på grunn av deres kjødelige skrøpelighet. For likesom dere før bød fram lemmene deres til tjeneste for urenheten og lovløsheten som førte til lovløshet - så by nå deres lemmer fram til tjeneste for rettferdigheten - det fører til helliggjørelse - .
45006020	For da dere var syndens tjenere, var dere fri fra rettferdigheten.
45006021	Hva slags frukt høstet dere så den gangen? Slikt som dere nå skammer dere over, for det ender med død.
45006022	Men nå, når dere er frigjort fra synden og er blitt tjenere for Gud, har dere helliggjørelse som frukt, og til slutt evig liv.
45006023	For syndens lønn er døden, men Guds nådegave er evig liv i Kristus Jesus, vår Herre.
45007001	Eller vet dere ikke, brødre - jeg taler jo til slike som kjenner loven - at loven hersker over mennesket bare så lenge det lever?
45007002	For den gifte kvinne er ved loven bundet til mannen sin så lenge han lever. Men dersom mannen dør, er hun løst fra loven som bandt henne til mannen.
45007003	Derfor skal hun kalles en horkvinne dersom hun, mens mannen ennå lever, blir en annen manns kone. Men dersom mannen dør, er hun fri fra loven, og er ingen horkvinne om hun gifter seg med en annen mann.
45007004	Mine brødre! Slik døde også dere fra loven ved Kristi legeme, for at dere skal tilhøre en annen, ham som ble reist opp fra de døde, så vi kan bære frukt for Gud.
45007005	For da vi var i kjødet, ble de syndige lystene vekket ved loven, og de virket slik i våre lemmer at vi bar frukt for døden.
45007006	Men nå er vi løst fra loven, ettersom vi er døde fra det vi var fanget under, slik at vi tjener i Åndens nye vesen, ikke i bokstavens gamle vesen.
45007007	Hva skal vi da si? Er loven synd? Langt derifra! Men jeg kjente ikke synden uten ved loven. For begjæret hadde jeg ikke kjent dersom ikke loven hadde sagt: Du skal ikke begjære!
45007008	Men synden benyttet seg av budet og vakte alle slags begjær i meg. For uten lov er synden død.
45007009	Jeg levde en gang uten lov. Men da budet kom, våknet synden til live.
45007010	Jeg derimot døde. Og det viste seg at budet, som skulle være til liv, ble til død for meg.
45007011	For synden benyttet seg av budet og dåret meg og drepte meg ved det.
45007012	Så er da loven hellig, og budet hellig og rettferdig og godt.
45007013	Har da altså det som er godt, voldt meg døden? Langt derifra! Men synden gjorde det, for at den skulle vise seg som synd, ved at den benyttet det som er godt, til å føre død over meg. Ved budet skulle synden bli overmåte syndig.
45007014	For vi vet at loven er åndelig, jeg derimot er kjødelig, solgt til trell under synden.
45007015	Jeg skjønner ikke det jeg gjør. For det jeg vil, det gjør jeg ikke. Men det jeg hater, det gjør jeg.
45007016	Men gjør jeg det jeg ikke vil, da gir jeg jo loven medhold i at den er god.
45007017	Så er det ikke lenger jeg som gjør det, men synden som bor i meg.
45007018	For jeg vet at i meg, det er i mitt kjød, bor ikke noe godt. For viljen har jeg, men å gjøre det gode, makter jeg ikke.
45007019	Det gode som jeg vil, gjør jeg ikke. Men det onde som jeg ikke vil, det gjør jeg.
45007020	Men gjør jeg det jeg ikke vil, da er det ikke lenger jeg som gjør det, men synden som bor i meg.
45007021	Jeg finner altså den lov for meg, jeg som vil gjøre det gode, at det onde ligger meg for hånden.
45007022	For etter mitt indre menneske slutter jeg meg med glede til Guds lov.
45007023	Men i lemmene mine ser jeg en annen lov, som strider mot loven i mitt sinn, og som tar meg til fange under syndens lov, som er i mine lemmer.
45007024	Jeg elendige menneske! Hvem skal fri meg fra dette dødens legeme?
45007025	Gud være takk, ved Jesus Kristus, vår Herre! Jeg, som jeg er, tjener da Guds lov med mitt sinn, men syndens lov med mitt kjød.
45008001	Så er det da ingen fordømmelse for dem som er i Kristus Jesus.
45008002	For livets Ånds lov har i Kristus Jesus frigjort meg fra syndens og dødens lov.
45008003	For det som var umulig for loven, fordi den var maktesløs på grunn av kjødet, det gjorde Gud, da han sendte sin egen Sønn i syndig kjøds lignelse, for syndens skyld, og fordømte synden i kjødet,
45008004	for at lovens krav om rettferdighet skulle bli oppfylt i oss, vi som ikke vandrer etter kjødet, men etter Ånden.
45008005	For de som er etter kjødet, attrår det som hører kjødet til. Men de som er etter Ånden, attrår det som hører Ånden til.
45008006	For kjødets attrå er død, men Åndens attrå er liv og fred.
45008007	Kjødets attrå er jo fiendskap mot Gud, for det er ikke Guds lov lydig, kan heller ikke være det.
45008008	For de som er i kjødet, kan ikke være Gud til behag.
45008009	Men dere er ikke i kjødet, dere er i Ånden, så sant Guds Ånd bor i dere. Men om noen ikke har Kristi Ånd, da hører han ikke Kristus til.
45008010	Dersom Kristus bor i dere, da er nok legemet dødt på grunn av synd, men ånden er liv på grunn av rettferdighet.
45008011	Men dersom hans Ånd som reiste Jesus opp fra de døde, bor i dere, da skal han som reiste Kristus opp fra de døde, også levendegjøre deres dødelige legemer ved sin Ånd, som bor i dere.
45008012	Derfor, brødre, skylder vi ikke kjødet noe, så vi skulle leve etter kjødet.
45008013	For dersom dere lever etter kjødet, da skal dere dø. Men dersom dere ved Ånden tar livet av legemets gjerninger, skal dere leve.
45008014	For så mange som drives av Guds Ånd, de er Guds barn.
45008015	Dere fikk jo ikke trelldommens ånd, så dere igjen skulle frykte. Men dere fikk barnekårets Ånd som gjør at vi roper: Abba, Far!
45008016	Ånden selv vitner sammen med vår ånd at vi er Guds barn.
45008017	Men er vi barn, da er vi også arvinger. Vi er Guds arvinger og Kristi medarvinger, så sant vi lider med ham, for at vi også skal herliggjøres med ham.
45008018	For jeg er overbevist om at den nåværende tids lidelser ikke er for noe å regne mot den herlighet som skal åpenbares på oss.
45008019	For skapningen venter og lengter etter at Guds barn skal åpenbares.
45008020	Skapningen ble jo lagt under forgjengelighet, ikke frivillig, men etter hans vilje som la den under forgjengelighet,
45008021	i håp om at også skapningen skal bli frigjort fra trelldommen under forgjengeligheten, og nå fram til Guds barns frihet i herligheten.
45008022	For vi vet at hele skapningen til denne stund sukker sammen og stønner sammen som i veer.
45008023	Ja, ikke bare det, men også vi som har fått Ånden som førstegrøde, også vi sukker med oss selv, mens vi lengter etter vårt barnekår, vårt legemes forløsning.
45008024	For i håpet er vi frelst. Men et håp som en kan se, er ikke lenger noe håp - hvorfor skulle en håpe på det en allerede ser?
45008025	Men dersom vi håper på det vi ikke ser, da lengter vi etter det med tålmodighet.
45008026	Og her kommer også Ånden oss til hjelp i vår skrøpelighet. For vi vet ikke hva vi skal be om slik vi burde. Men Ånden selv går i forbønn for oss med sukk som ikke rommes i ord.
45008027	Men han som gransker hjertene, vet hva Ånden trakter etter. For det er etter Guds vilje han går i forbønn for de hellige.
45008028	For vi vet at alle ting samvirker til gode for dem som elsker Gud, dem som etter hans råd er kalt.
45008029	For dem som han forut kjente, dem har han også forut bestemt til å bli likedannet med hans Sønns bilde, for at han skulle være den førstefødte blant mange brødre.
45008030	Og dem som han forut bestemte til dette, dem har han også kalt. Og dem som han har kalt, dem har han også rettferdiggjort. Og dem som han har rettferdiggjort, dem har han også herliggjort.
45008031	Hva skal vi da si til dette? Er Gud for oss, hvem er da imot oss?
45008032	Han som ikke sparte sin egen Sønn, men ga ham for oss alle, hvordan skulle han kunne annet enn å gi oss alle ting med ham?
45008033	Hvem vil anklage Guds utvalgte? Gud er den som rettferdiggjør.
45008034	Hvem er den som fordømmer? Kristus er den som er død, ja, mer enn det: som også er blitt reist opp, som også er ved Guds høyre hånd, som også går i forbønn for oss.
45008035	Hvem kan skille oss fra Kristi kjærlighet? Trengsel eller angst eller forfølgelse eller sult eller nakenhet eller fare eller sverd?
45008036	Som skrevet står: For din skyld drepes vi hele dagen, vi blir regnet som slaktefår.
45008037	Men i alt dette vinner vi mer enn seier ved ham som elsket oss.
45008038	For jeg er viss på at verken død eller liv, verken engler eller krefter, verken det som nå er, eller det som komme skal, eller noen makt,
45008039	verken høyde eller dybde eller noen annen skapning skal kunne skille oss fra Guds kjærlighet i Kristus Jesus, vår Herre.
45009001	Jeg sier sannhet i Kristus, jeg lyver ikke - min samvittighet vitner med meg i Den Hellige Ånd,
45009002	at jeg har en stor sorg og en stadig nød i mitt hjerte.
45009003	For jeg skulle ønske at jeg selv var forbannet bort fra Kristus for mine brødres skyld, mine slektninger etter kjødet.
45009004	De er jo israelitter. Dem tilhører barnekåret og herligheten og paktene og lovgivningen og gudstjenesten og løftene.
45009005	Dem tilhører fedrene, og fra dem er Kristus kommet etter kjødet, han som er Gud over alle ting, velsignet i evighet. Amen.
45009006	Men ikke så at Guds ord skulle ha slått feil. For ikke alle som stammer fra Israel, er virkelig Israel.
45009007	Heller ikke alle Abrahams etterkommere er derfor Abrahams barn, for: I Isak skal det nevnes deg en ætt.
45009008	Det vil si: Ikke kjødets barn er Guds barn, men løftets barn regnes til ætten.
45009009	For et løftesord er dette: Ved denne tiden neste år skal jeg komme, og da skal Sara ha en sønn!
45009010	Ikke bare dette, men slik hendte det også med Rebekka. Hun ble med barn ved én mann, vår far Isak.
45009011	Og da de ennå ikke var født, og ennå ikke hadde gjort verken godt eller ondt - for at Guds råd etter hans utvelgelse skulle stå fast,
45009012	ikke på grunn av gjerninger, men ved ham som kaller - da ble det sagt til henne: Den eldste skal tjene den yngste.
45009013	Som skrevet står: Jakob elsket jeg, men Esau hatet jeg.
45009014	Hva skal vi da si? Er det da urettferdighet hos Gud? Langt derifra!
45009015	For til Moses sier han: Jeg vil vise miskunn mot den jeg miskunner meg over, og være barmhjertig mot den jeg forbarmer meg over.
45009016	Så beror det altså ikke på den som vil eller på den som løper, men på Gud, som viser miskunn.
45009017	For Skriften sier til farao: Nettopp til dette reiste jeg deg opp: At jeg kunne vise min makt på deg og at mitt navn skulle bli forkynt over hele jorden.
45009018	Altså: Hvem han vil, den viser han miskunn, og hvem han vil, den forherder han.
45009019	Du vil da si til meg: Hva er det da han klager over? Hvem kan stå imot hans vilje?
45009020	Men hvem er da du, menneske, som tar til gjenmæle mot Gud? Kan vel verket si til ham som formet det: Hvorfor gjorde du meg slik?
45009021	Eller har ikke pottemakeren makt over leiren, så han av samme deig kan lage et kar til ære og et annet til vanære?
45009022	Men om nå Gud - enda han ville vise sin vrede og gjøre sin makt kjent - likevel i stor langmodighet bar over med vredens kar, som var gjort ferdige til undergang?
45009023	Og om han nå gjorde dette for å kunngjøre hvor rik hans herlighet er over miskunnhetens kar, som han forut hadde gjort i stand til herlighet?
45009024	Til å være slike kar har han også kalt oss, ikke bare av jøder, men også av hedninger.
45009025	Slik sier han det også hos Hosea: Det som ikke er mitt folk, vil jeg kalle mitt folk, og henne som ikke er elsket, vil jeg kalle min elskede.
45009026	Og det skal skje: På det stedet hvor det ble sagt til dem: Dere er ikke mitt folk! - der skal de bli kalt den levende Guds barn.
45009027	Og Jesaja roper ut over Israel: Om tallet på Israels barn er som havets sand, så skal bare en rest bli frelst.
45009028	For sitt ord skal Herren sette i verk og hastig fullføre på jorden.
45009029	Og som Jesaja forut har sagt: Hadde ikke Herren Sebaot latt en ætt bli igjen for oss, da var vi blitt som Sodoma, vi var blitt lik Gomorra.
45009030	Hva skal vi da si? Jo, at hedningene, som ikke jaget etter rettferdighet, de har funnet rettferdighet, men det er rettferdigheten av tro.
45009031	Israel derimot, som søkte rettferdighetens lov, kom ikke fram til denne lov.
45009032	Hvorfor? Fordi de ikke søkte den ved tro, men ved gjerninger. De støtte mot snublesteinen,
45009033	som det står skrevet: Se, jeg legger i Sion en snublestein og en anstøtsklippe. Den som tror på ham, skal ikke bli til skamme.
45010001	Brødre, mitt hjertes ønske og min bønn til Gud for dem er at de må bli frelst.
45010002	For det vitnesbyrdet gir jeg dem at de har nidkjærhet for Gud, men uten den rette forstand.
45010003	Da de ikke kjente Guds rettferdighet, men søkte å grunnlegge sin egen rettferdighet, ga de seg ikke inn under Guds rettferdighet.
45010004	For Kristus er lovens endemål, til rettferdighet for hver den som tror.
45010005	Moses skriver jo om rettferdigheten av loven: Det menneske som gjør disse ting, skal leve ved dem.
45010006	Men rettferdigheten av tro sier: Si ikke i ditt hjerte: Hvem skal fare opp til himmelen? - det vil si, for å hente Kristus ned.
45010007	Eller: Hvem skal fare ned i avgrunnen? - det vil si, for å hente Kristus opp fra de døde.
45010008	Men hva sier den? Ordet er deg nær, i din munn og i ditt hjerte. Det er troens ord, det som vi forkynner.
45010009	For dersom du med din munn bekjenner at Jesus er Herre, og i ditt hjerte tror at Gud reiste ham opp fra de døde, da skal du bli frelst.
45010010	Med hjertet tror en til rettferdighet, og med munnen bekjenner en til frelse.
45010011	For Skriften sier: Hver den som tror på ham, skal ikke bli til skamme.
45010012	Her er ikke forskjell på jøde og greker. Alle har de samme Herre, som er rik nok for alle som påkaller ham.
45010013	For hver den som påkaller Herrens navn, skal bli frelst.
45010014	Men hvordan kan de påkalle en som de ikke er kommet til tro på? Og hvordan kan de tro på en som de ikke har hørt om? Og hvordan kan de høre uten at det er noen som forkynner?
45010015	Og hvordan kan de forkynne, uten at de blir utsendt? Som skrevet står: Hvor fagre deres føtter er som bringer fred, som bringer et godt budskap!
45010016	Men ikke alle var lydige mot evangeliet. For Jesaja sier: Herre, hvem trodde vel det han hørte av oss?
45010017	Så kommer da troen av forkynnelsen som en hører, og forkynnelsen som en hører, kommer ved Kristi ord.
45010018	Men jeg sier: Har de da ikke fått høre? Jo visst! Over hele jorden har deres røst nådd ut, og deres ord til jorderikes ender.
45010019	Men jeg sier: Har da Israel ikke forstått? Først sier Moses: Jeg vil gjøre dere nidkjære på et folk som ikke er et folk, på et uforstandig folk skal jeg gjøre dere harme.
45010020	Og Jesaja drister seg til å si: Jeg ble funnet av dem som ikke søkte meg, og jeg trådte synlig fram for dem som ikke spurte etter meg.
45010021	Men til Israel sier han: Hele dagen rakte jeg mine hender ut til et ulydig og gjenstridig folk.
45011001	Jeg sier altså: Har da Gud forkastet sitt folk? Langt derifra! Også jeg er jo en israelitt, av Abrahams ætt, av Benjamins stamme.
45011002	Gud har ikke forkastet sitt folk, som han forut kjente. Eller vet dere ikke hva Skriften sier i avsnittet om Elia? - hvordan han står fram for Gud og anklager Israel:
45011003	Herre, dine profeter drepte de, og dine altere rev de ned. Jeg ble alene tilbake, og meg står de etter livet.
45011004	Men hva er Guds svar til ham? Jeg har latt det bli tilbake en rest for meg, sju tusen mann som ikke har bøyd kne for Ba’al.
45011005	På samme vis er det også i den tiden som nå er, blitt igjen en rest i kraft av Guds nådes utvelgelse.
45011006	Men er det av nåde, da er det ikke mer av gjerninger. Ellers blir nåden ikke lenger nåde.
45011007	Hva så? Det som Israel søker etter, har de ikke nådd. Men de utvalgte har nådd det. De andre er blitt forherdet,
45011008	som det står skrevet: Gud ga dem en sløvhets ånd, øyne som ikke ser, ører som ikke hører, helt til denne dag.
45011009	Og David sier: La deres bord bli til en snare og en felle, til et anstøt og til gjengjeldelse for dem!
45011010	La deres øyne formørkes så de ikke kan se, og bøy alltid deres rygg.
45011011	Jeg sier da: Har de snublet for at de skulle falle? Langt derifra! Men ved deres fall er frelsen kommet til hedningene for å vekke Israel til nidkjærhet.
45011012	Men hvis deres fall er blitt til en rikdom for verden, og er deres fåtallighet blitt til en rikdom for hedningene, hvor mye mer da deres fulltallighet!
45011013	Til dere hedninger vil jeg si: Så sant jeg er hedningenes apostel, priser jeg min tjeneste -
45011014	kunne jeg bare vekke mitt folk etter kjødet til nidkjærhet og få frelst noen av dem.
45011015	For er verden blitt forlikt med Gud ved deres forkastelse, hva annet vil da deres antakelse bli enn liv av døde?
45011016	Men er førstegrøden hellig, da er også deigen hellig. Og er roten hellig, da er greinene det også.
45011017	Men om nå noen av greinene ble brutt av, og du som er en vill oljekvist, ble podet inn blant dem og fikk del med dem i sevjen fra roten,
45011018	så ros deg ikke mot greinene! Roser du deg, så vit at det er ikke du som bærer roten, men roten som bærer deg!
45011019	Du vil da si: Greinene ble brukket av for at jeg skulle bli podet inn.
45011020	Nåvel! På grunn av vantro ble de avbrutt. Men du står ved din tro. Vær ikke overmodig, men frykt!
45011021	For sparte ikke Gud de naturlige greinene, vil han heller ikke spare deg.
45011022	Se derfor Guds godhet og strenghet - strenghet mot dem som falt, men over deg er Guds godhet, så sant du holder fast ved hans godhet. Ellers skal også du bli hogd av.
45011023	Men også de andre skal bli innpodet, hvis de ikke holder fast ved sin vantro. For Gud er mektig til å pode dem inn igjen.
45011024	Du ble avhogd av det oljetreet som av naturen er vilt, og mot naturen innpodet i et edelt oljetre. Hvor mye mer skal da de naturlige greinene bli innpodet i sitt eget oljetre, som de etter naturen tilhører!
45011025	For jeg vil ikke, brødre, at dere skal være uvitende om dette mysteriet - for at dere ikke skal anse dere selv for kloke: Forherdelse er for en del kommet over Israel, inntil hedningenes fylde er kommet inn.
45011026	Og slik skal hele Israel bli frelst, som det står skrevet: Fra Sion skal befrieren komme. Han skal rydde bort ugudelighet fra Jakob.
45011027	Og dette skal være min pakt med dem, når jeg tar bort deres synder.
45011028	Når det gjelder evangeliet, er de blitt fiender for deres skyld. Men når det gjelder utvelgelsen, er de elsket for fedrenes skyld.
45011029	For Gud angrer ikke sine nådegaver og sitt kall.
45011030	Dere var jo en gang ulydige mot Gud, men nå har dere fått miskunn, fordi de andre var ulydige.
45011031	På samme måte har nå de vært ulydige, men ved den miskunn dere har fått, skal også de få miskunn.
45011032	For Gud har innesluttet dem alle under ulydigheten, for at han kunne vise miskunn mot dem alle.
45011033	Å dyp av rikdom og visdom og kunnskap hos Gud! Hvor uransakelige hans dommer er, og hvor usporlige hans veier.
45011034	For hvem kjente vel Herrens sinn? Eller hvem var hans rådgiver?
45011035	Eller hvem ga ham noe først så han skulle få vederlag?
45011036	For av ham og ved ham og til ham er alle ting. Ham tilhører æren i all evighet. Amen.
45012001	Jeg formaner dere altså, brødre, ved Guds miskunn, at dere fremstiller deres legemer som et levende og hellig offer til Guds behag. Dette er deres åndelige gudstjeneste.
45012002	Og skikk dere ikke lik denne verden, men bli forvandlet ved at deres sinn fornyes, så dere kan dømme om hva som er Guds vilje: det gode, det som han har behag i, det fullkomne.
45012003	For ved den nåde som er meg gitt, sier jeg til hver og en blant dere, at en ikke skal gjøre seg høyere tanker enn en bør. Men en skal tenke sindig, i forhold til det mål av tro som Gud har tilmålt hver enkelt.
45012004	For på ett legeme har vi mange lemmer, men ikke alle lemmer har samme gjerning.
45012005	Slik er vi også ett legeme i Kristus, enda vi er mange. Men hver for oss er vi hverandres lemmer.
45012006	Alt etter den nåde som er oss gitt, har vi ulike nådegaver. Om noen har profetisk gave, skal han bruke den i samsvar med troen.
45012007	La den som har en tjeneste, ta vare på tjenesten. Den som er lærer, må ta vare på lærdommen,
45012008	den som formaner, på formaningen. Den som deler ut gaver, må gjøre det med redelig sinn. Den som er forstander, må være det med iver. Den som øver barmhjertighet, må gjøre det med glede.
45012009	La kjærligheten være uten hykleri! Avsky det onde, hold fast ved det gode.
45012010	Vær varmhjertet mot hverandre i broderkjærlighet! Kappes om å hedre hverandre!
45012011	Vær ikke lunkne i iveren! Vær brennende i ånden, tjen Herren!
45012012	Vær glade i håpet, tålmodige i trengselen, vedholdende i bønnen!
45012013	Kom de hellige til hjelp i deres nød. Legg vinn på gjestfrihet!
45012014	Velsign dem som forfølger dere, velsign, og forbann ikke!
45012015	Gled dere med de glade, og gråt med de gråtende!
45012016	Ha ett sinn innbyrdes! Trakt ikke etter det høye, men hold dere gjerne til det lave! Vær ikke selvkloke!
45012017	Gjengjeld ikke noen ondt med ondt! Legg vinn på det som godt er for alle menneskers øyne!
45012018	Om det er mulig, da hold fred med alle mennesker, så langt det står til dere!
45012019	Hevn dere ikke selv, mine kjære, men gi rom for vreden. For det står skrevet: Hevnen hører meg til, jeg vil gjengjelde, sier Herren.
45012020	Om din fiende er sulten, så gi ham å ete. Om han er tørst, så gi ham å drikke. For når du gjør det, samler du glødende kull på hans hode.
45012021	La deg ikke overvinne av det onde, men overvinn det onde med det gode.
45013001	Hver og en skal underordne seg de myndigheter han har over seg. For det er ikke øvrighet uten av Gud, men de som finnes, er innsatt av Gud.
45013002	Den som setter seg opp mot øvrigheten, står Guds ordning imot. Men de som står imot, skal få sin dom.
45013003	For de som styrer, er ikke til skrekk for dem som gjør godt, men for dem som gjør ondt. Vil du slippe å være redd for øvrigheten, så gjør det gode. Da skal du få ros av den.
45013004	For den er Guds tjener, til gagn for deg. Men gjør du det som er ondt, da frykt! Den bærer jo ikke sverdet for ingenting. For den er Guds tjener, en hevner til straff over den som gjør det onde.
45013005	Derfor er det nødvendig å underordne seg, ikke bare av frykt for straffen, men også for samvittighetens skyld.
45013006	Derfor betaler dere jo også skatt, for de er Guds tjenere som nettopp tar vare på dette.
45013007	Gi alle det dere skylder dem: skatt til dem som har krav på skatt, toll til dem som har rett til toll, frykt til dem som skal fryktes, ære til dem som bør æres.
45013008	Bli ingen noe skyldig, annet enn det å elske hverandre! For den som elsker sin neste, har oppfylt loven.
45013009	For disse budene: Du skal ikke bryte ekteskapet, du skal ikke slå i hjel, du skal ikke stjele, du skal ikke begjære, og hvilket som helst annet bud, de sammenfattes i dette ordet: Du skal elske din neste som deg selv.
45013010	Kjærligheten gjør ikke nesten noe ondt. Derfor er kjærligheten lovens oppfyllelse.
45013011	Og dette må vi gjøre, da vi kjenner tiden, at timen er inne da vi må våkne opp av søvne, for frelsen er oss nærmere nå enn da vi kom til troen.
45013012	Det lir med natten, det stunder til dag. La oss derfor avlegge mørkets gjerninger, men iføre oss lysets våpen.
45013013	La oss ferdes sømmelig, som om dagen - ikke i svir og drikk, ikke i utukt og skamløshet, ikke i strid og misunnelse.
45013014	Men ikle dere Herren Jesus Kristus. Og ha ikke en slik omsorg for kjødet at det vekkes begjær!
45014001	Ta dere av den som er svak i troen uten å gjøre dere til dommere over hans tanker.
45014002	Den ene har tro til å ete alt, men den som er svak, eter bare grønnsaker.
45014003	Den som eter, må ikke forakte den som ikke eter. Og den som ikke eter, må ikke dømme den som eter. Gud har jo tatt seg av ham.
45014004	Hvem er vel du som dømmer en annens tjener? Han står eller faller for sin egen herre. Men han skal bli stående, for Herren er mektig til å holde ham oppe.
45014005	Den ene setter én dag høyere enn en annen dag. Den andre holder alle dager for å være like. Enhver må bare være fullt viss i sitt eget sinn!
45014006	Den som akter på dagen, gjør det for Herren. Og den som ikke akter på dagen, han gjør det for Herren. Den som eter, gjør det for Herren - han takker jo Gud. Og den som lar være å ete, gjør det for Herren og takker Gud.
45014007	For ingen av oss lever for seg selv, og ingen dør for seg selv.
45014008	For om vi lever, så lever vi for Herren, og om vi dør, så dør vi for Herren. Enten vi da lever eller dør, så hører vi Herren til.
45014009	Derfor døde jo Kristus og ble levende igjen, for at han skulle være Herre over både levende og døde.
45014010	Men du, hvorfor dømmer du din bror? Eller du, hvorfor forakter du din bror? Vi skal jo alle stilles fram for Guds domstol.
45014011	For det står skrevet: Så sant jeg lever, sier Herren, for meg skal hvert kne bøye seg, og hver tunge skal prise Gud.
45014012	Så skal da hver og en av oss gjøre Gud regnskap for seg selv.
45014013	Derfor bør vi ikke lenger dømme hverandre. Fell heller den dom at ingen må legge noen anstøtsstein eller felle for sin bror.
45014014	Jeg vet og er overbevist i Herren Jesus om at ingenting er urent i seg selv. Men for den som holder noe for urent, for ham er det urent.
45014015	Og dersom du med din mat volder din bror sorg, da vandrer du ikke i kjærlighet. Du må ikke med din mat føre den i fortapelse som Kristus er død for!
45014016	La da ikke det gode dere har, bli spottet.
45014017	Guds rike består jo ikke i mat og drikke, men i rettferdighet og fred og glede i Den Hellige Ånd.
45014018	For den som i dette tjener Kristus, er til behag for Gud og står sin prøve for mennesker.
45014019	La oss da jage etter det som tjener til fred og til innbyrdes oppbyggelse.
45014020	Bryt ikke ned Guds verk på grunn av mat! Ganske visst er alt rent, men det er ondt for det mennesket som eter det når det er til anstøt.
45014021	Det er godt å la være å ete kjøtt eller drikke vin eller gjøre noe annet som er til anstøt for din bror.
45014022	Har du tro? Ha den for deg selv, for Guds åsyn! Salig er den som ikke dømmer seg selv i det han velger.
45014023	Men den som tviler, er dømt dersom han eter, fordi han ikke gjør det i tro. Alt som ikke er av tro, er synd.
45015001	Vi som er sterke, skylder å bære skrøpelighetene hos dem som er svake, og ikke være oss selv til behag.
45015002	Enhver av oss skal være til behag for sin neste, til gagn og oppbyggelse for ham.
45015003	For heller ikke Kristus levde seg selv til behag, men som det står skrevet: Hånsordene fra dem som håner deg, falt på meg.
45015004	Og alt som før er skrevet, det er skrevet til lærdom for oss, for at vi skal ha håp ved det tålmodet og den trøsten som Skriftene gir.
45015005	Må så tålmodets og trøstens Gud gi dere å ha ett sinn innbyrdes, etter Jesu Kristi forbilde,
45015006	for at dere samstemmig og med én munn kan prise Gud, vår Herre Jesu Kristi Far.
45015007	Ta dere derfor av hverandre, likesom også Kristus tok seg av oss, til Guds ære.
45015008	For jeg sier: Kristus er blitt en tjener for de omskårne for Guds sannferdighets skyld, for å stadfeste løftene til fedrene.
45015009	Men hedningene skal prise Gud for hans miskunn, som det står skrevet: Derfor vil jeg prise deg blant hedningene og lovsynge ditt navn!
45015010	Og igjen sier han: Gled dere, hedninger, sammen med hans folk!
45015011	Og igjen: Lov Herren, alle hedninger, og pris ham, alle folk!
45015012	Og igjen sier Jesaja: Isais rotskudd skal komme, han som skal stå fram og herske over hedningefolkene. Til ham skal hedningene sette sitt håp.
45015013	Må så håpets Gud fylle dere med all glede og fred i troen, så dere kan være rike på håp ved Den Hellige Ånds kraft.
45015014	Mine brødre, for min del er jeg overbevist om at dere selv er fulle av godhet, fylt med all kunnskap, i stand til også å formane hverandre.
45015015	Likevel har jeg til dels skrevet noe djervt til dere, for å påminne dere ved den nåde som er gitt meg av Gud,
45015016	at jeg skal være Kristi Jesu offerprest for hedningene. Jeg gjør hellig tjeneste med Guds evangelium for at hedningene kan bli et offer til behag for Gud, helliget ved Den Hellige Ånd.
45015017	Det er altså i Kristus Jesus jeg har min ros i tjenesten for Gud.
45015018	For jeg vil ikke våge å tale om noe annet enn det som Kristus har utført gjennom meg for å føre hedningene til lydighet, ved ord og gjerning,
45015019	ved kraften i tegn og under, ved Åndens kraft. Slik har jeg fullt ut kunngjort Kristi evangelium fra Jerusalem og rundt om like til Illyria.
45015020	Men jeg har satt min ære i å forkynne evangeliet der hvor Kristi navn ikke før var nevnt, for at jeg ikke skulle bygge på en grunnvoll andre hadde lagt,
45015021	men som det står skrevet: De som ikke har fått budskap om ham, skal se, og de som ikke har hørt, skal forstå.
45015022	På grunn av dette er jeg gang på gang blitt hindret fra å komme til dere.
45015023	Men nå, når jeg ikke lenger har virkerom i disse traktene, og da jeg alt i mange år har lengtet etter å komme til dere,
45015024	håper jeg å få se dere på gjennomreisen når jeg drar til Spania, og få følge av dere på reisen videre, når jeg først har fått glede meg en tid over samværet med dere.
45015025	Men nå drar jeg til Jerusalem i tjeneste for de hellige.
45015026	For Makedonia og Akaia har villet samle inn en gave til de fattige blant de hellige i Jerusalem.
45015027	De har selv villet dette, og de står også i gjeld til dem. For har hedningene fått del i deres åndelige goder, da er de også skyldige til å tjene dem med de timelige.
45015028	Når jeg har fullført dette og lagt denne frukt trygt i deres hender, vil jeg dra veien om dere til Spania.
45015029	Og jeg vet at når jeg kommer til dere, skal jeg komme med en fylde av Kristi velsignelse.
45015030	Jeg formaner dere, brødre, ved vår Herre Jesus Kristus og ved Åndens kjærlighet: Strid sammen med meg i deres bønner for meg til Gud,
45015031	for at jeg må bli fridd fra de vantro i Judea, og at min tjeneste i Jerusalem må bli godt mottatt av de hellige.
45015032	Da vil jeg kunne komme til dere med glede, om Gud vil, og få hvile ut hos dere.
45015033	Fredens Gud være med dere alle! Amen.
45016001	Jeg anbefaler dere Føbe, vår søster, som er menighetstjenerinne i Kenkreæ.
45016002	Ta imot henne i Herren, slik det sømmer seg for de hellige, og støtt henne i alle saker der hun kan trenge hjelp fra dere. For også hun har vært til hjelp for mange, også for meg.
45016003	Hils Priska og Akvilas, mine medarbeidere i Kristus Jesus.
45016004	De har våget sitt eget liv for mitt. Ikke bare jeg, men også alle menigheter av hedningene takker dem.
45016005	Hils også menigheten i deres hus. Hils min kjære Epenetus, han som er Asias førstegrøde for Kristus.
45016006	Hils Maria, som har arbeidet meget for dere.
45016007	Hils Andronikus og Junias, mine slektninger og mine medfanger. De har et godt navn blant apostlene, de er også før meg kommet til Kristus.
45016008	Hils Ampliatus, min kjære venn i Herren.
45016009	Hils Urbanus, vår medarbeider i Kristus, og min kjære Stakys.
45016010	Hils Apelles, den prøvede i Kristus. Hils dem som hører til Aristobulus’ hus.
45016011	Hils Herodion, min slektning. Hils dem av Narkissus’ hus som er i Herren.
45016012	Hils Tryfena og Tryfosa, som har arbeidet i Herren. Hils den kjære Persis, som har arbeidet så mye i Herren.
45016013	Hils Rufus, den utvalgte i Herren, og hans og min mor.
45016014	Hils Asynkritus, Flegon, Hermes, Patrobas, Hermas, og brødrene hos dem.
45016015	Hils Filologus og Julia, Nereus og hans søster og Olympas, og alle de hellige hos dem.
45016016	Hils hverandre med et hellig kyss! Alle Kristi menigheter hilser dere.
45016017	Men jeg formaner dere, brødre: Hold øye med dem som volder splittelse og anstøt imot den lære som dere har lært. Vend dere fra dem!
45016018	For disse tjener ikke vår Herre Jesus Kristus, men sin egen buk. Og ved sine fagre og smigrende ord dårer de hjertene til de godtroende.
45016019	For ordet om den lydighet dere viser, er kommet ut til alle. Derfor gleder jeg meg over dere. Men jeg ønsker at dere skal være vise til det gode og rene for det onde.
45016020	Men fredens Gud skal i hast knuse Satan under deres føtter. Vår Herre Jesu Kristi nåde være med dere!
45016021	Timoteus, min medarbeider, og Lukius og Jason og Sosipater, mine slektninger, hilser dere.
45016022	Jeg, Tertius, som har skrevet ned brevet, hilser dere i Herren.
45016023	Gajus, min og hele menighetens vert, hilser dere. Erastus, byens regnskapsfører, og vår bror Kvartus hilser dere.
45016024	Vår Herre Jesu Kristi nåde være med dere alle! Amen.
45016025	Men ham som er mektig til å styrke dere etter mitt evangelium og forkynnelsen av Jesus Kristus, etter åpenbaringen av det mysteriet som det har vært tiet om i evige tider,
45016026	men som nå er kommet for lyset og etter den evige Guds befaling ved profetiske skrifter er blitt kunngjort for alle folk for å virke troens lydighet -
45016027	ham, den eneste vise Gud ved Jesus Kristus, tilhører æren i all evighet! Amen.
46001001	Paulus, ved Guds vilje kalt til Kristi Jesu apostel, og Sostenes, vår bror -
46001002	til den Guds menighet som er i Korint, de som er helliget i Kristus Jesus, kalte, hellige, sammen med alle som på hvert sted påkaller vår Herre Jesu Kristi navn, deres og vår Herre:
46001003	Nåde være med dere og fred fra Gud, vår Far, og Herren Jesus Kristus!
46001004	Jeg takker alltid min Gud for dere, for den Guds nåde som er gitt dere i Kristus Jesus.
46001005	For i ham er dere blitt rike på alt, på all tale og all kunnskap,
46001006	fordi Kristi vitnesbyrd er blitt grunnfestet i dere,
46001007	slik at dere ikke mangler noen nådegave mens dere venter på vår Herre Jesu Kristi åpenbarelse.
46001008	Han skal også styrke dere inntil enden kommer, så dere må være ulastelige på vår Herre Jesu Kristi dag.
46001009	Gud er trofast, han som kalte dere til samfunn med sin Sønn, Jesus Kristus, vår Herre.
46001010	Men jeg formaner dere, brødre, ved vår Herre Jesu Kristi navn, at dere alle må føre samme tale, at det ikke må være splittelse blant dere, men at dere må være fast forenet i samme sinn og samme tanke.
46001011	For av Kloes folk er det blitt meg fortalt om dere, mine brødre, at det er stridigheter blant dere.
46001012	Jeg sikter til dette at hver av dere sier: Jeg holder meg til Paulus, jeg til Apollos, jeg til Kefas, jeg til Kristus.
46001013	Er Kristus blitt delt? Var det kanskje Paulus som ble korsfestet for dere? Eller var det til Paulus’ navn dere ble døpt?
46001014	Jeg takker Gud at jeg ikke døpte noen av dere, uten Krispus og Gajus,
46001015	slik at ingen skal kunne si at dere ble døpt til mitt navn.
46001016	Sant nok - jeg har også døpt Stefanas’ hus. Ellers vet jeg ikke om at jeg har døpt noen annen.
46001017	For Kristus har ikke utsendt meg for å døpe, men for å forkynne evangeliet, og det ikke med vise ord, for at Kristi kors ikke skulle tape sin kraft.
46001018	For ordet om korset er vel en dårskap for dem som går fortapt, men for oss som blir frelst, er det en Guds kraft.
46001019	For det står skrevet: Jeg vil ødelegge de vises visdom, og de forstandiges forstand vil jeg gjøre til intet.
46001020	Hvor er en vismann? Hvor er en skriftlærd? Hvor er en forsker i denne verden? Har ikke Gud gjort verdens visdom til dårskap?
46001021	For da verden ved sin visdom ikke kjente Gud i Guds visdom, fant Gud for godt å frelse dem som tror, ved forkynnelsens dårskap.
46001022	For jøder krever tegn og grekere søker visdom,
46001023	men vi forkynner Kristus korsfestet, for jøder et anstøt og for hedninger en dårskap.
46001024	Men for dem som er kalt, både jøder og grekere, forkynner vi Kristus, Guds kraft og Guds visdom.
46001025	For Guds dårskap er visere enn menneskene, og Guds svakhet er sterkere enn menneskene.
46001026	Brødre, legg merke til det kall dere fikk: Ikke mange vise etter kjødet ble kalt, ikke mange mektige, ikke mange av høy ætt.
46001027	Men det dåraktige i verden, det utvalgte Gud seg for å gjøre de vise til skamme. Og det som er svakt i verden, det utvalgte Gud seg for å gjøre det sterke til skamme.
46001028	Det som er lavt i verden, og det som er foraktet, det utvalgte Gud seg, det som ingenting er, for å gjøre det til intet som er noe -
46001029	for at intet kjød skal rose seg for Gud.
46001030	For det er hans verk at dere er i Kristus Jesus, han som for oss er blitt visdom fra Gud, rettferdighet og helliggjørelse og forløsning,
46001031	for at - som skrevet står: Den som roser seg, han rose seg i Herren!
46002001	Og da jeg kom til dere, brødre, kom jeg ikke med mesterskap i tale eller visdom da jeg forkynte dere Guds vitnesbyrd.
46002002	For jeg ville ikke vite av noe blant dere, uten Jesus Kristus, og ham korsfestet.
46002003	Jeg var hos dere i svakhet, under stor frykt og beven,
46002004	og min tale og min forkynnelse var ikke med visdoms overtalende ord, men med Ånds og krafts bevis,
46002005	for at deres tro ikke skulle være grunnet på menneskelig visdom, men på Guds kraft.
46002006	Likevel, visdom taler vi blant de fullkomne. Men det er en visdom som ikke tilhører denne verden eller denne verdens herrer, de som går til grunne.
46002007	Nei, som et mysterium taler vi Guds visdom, den skjulte, som Gud fra evighet av forut har bestemt til vår herlighet.
46002008	Denne visdommen kjente ingen av denne verdens herrer. For hadde de kjent den, da hadde de ikke korsfestet herlighetens Herre.
46002009	Men, som det står skrevet: Det som intet øye har sett og intet øre hørt, og det som ikke kom opp i noe menneskes hjerte, det har Gud beredt for dem som elsker ham.
46002010	Men for oss har Gud åpenbart det ved sin Ånd. For Ånden utforsker alle ting, også dybdene i Gud.
46002011	For hvem blant mennesker vet hva som bor i et menneske, uten menneskets egen ånd som er i ham? Slik vet heller ikke noen hva som bor i Gud, uten Guds Ånd.
46002012	Men vi har ikke fått verdens ånd, men den Ånd som er fra Gud, for at vi skal kjenne det som Gud i sin nåde har gitt oss.
46002013	Og dette forkynner vi, ikke med ord som menneskelig visdom har lært oss, men med ord vi har lært av Ånden. Vi tolker åndelige ting med åndelige ord.
46002014	Men et sjelelig menneske tar ikke imot det som hører Guds Ånd til. For det er en dårskap for ham, og han kan ikke kjenne det, det kan bare bedømmes på åndelig vis.
46002015	Den åndelige derimot kan dømme om alle ting, men om ham selv kan ingen dømme.
46002016	For hvem kjente Herrens sinn, så han kunne undervise ham? Men vi har Kristi sinn.
46003001	Og jeg, brødre, kunne ikke tale til dere som til åndelige, men bare som til kjødelige, som til småbarn i Kristus.
46003002	Melk ga jeg dere å drikke, ikke fast føde. For dere tålte det ennå ikke. Heller ikke nå tåler dere det.
46003003	For dere er ennå kjødelige. Når det er misunnelse og strid blant dere, er dere ikke da kjødelige og vandrer på menneskelig vis?
46003004	Når en sier: Jeg holder meg til Paulus! - og en annen: Jeg holder meg til Apollos! - er dere da ikke kjødelige?
46003005	Hva er da Apollos? Eller hva er Paulus? Tjenere som førte dere til troen, og det etter som Herren ga enhver.
46003006	Jeg plantet, Apollos vannet, men Gud ga vekst.
46003007	Derfor er de ikke noe, verken den som planter eller den som vanner, men bare Gud, som gir vekst.
46003008	Den som planter og den som vanner, er ett. Men enhver skal få sin egen lønn etter sitt eget arbeid.
46003009	For vi er Guds medarbeidere. Dere er Guds åkerland, Guds bygning.
46003010	Etter den Guds nåde som er gitt meg, har jeg lagt grunnvoll som en vis byggmester, og en annen bygger videre på den. Men enhver se til hvordan han bygger videre.
46003011	For ingen kan legge en annen grunnvoll enn den som er lagt, det er Jesus Kristus.
46003012	Men om noen på denne grunnvollen bygger med gull, sølv, kostbare steiner, eller med tre, høy, strå,
46003013	da skal det verk enhver har utført, bli åpenbart. Dagen skal vise det, for den åpenbares med ild. Hvordan det verket er som hver enkelt har utført, det skal ilden prøve.
46003014	Om det byggverket som en har reist, blir stående, da skal han få lønn.
46003015	Brenner hans verk opp, da skal han miste lønnen. Men selv skal han bli frelst, men da som gjennom ild.
46003016	Vet dere ikke at dere er Guds tempel, og at Guds Ånd bor i dere?
46003017	Dersom noen ødelegger Guds tempel, da skal Gud ødelegge ham. For Guds tempel er hellig, og det er dere.
46003018	La ingen bedra seg selv! Hvis noen av dere regner seg for å være vis i denne verden, la ham da bli en dåre, for at han kan bli vis!
46003019	For denne verdens visdom er dårskap for Gud. Det står jo skrevet: Han fanger de vise i deres list.
46003020	Og et annet sted: Herren kjenner de vises tanker, og vet at de er tomme.
46003021	La derfor ingen rose seg av mennesker! For alt hører dere til,
46003022	enten det er Paulus eller Apollos eller Kefas, enten det er verden eller liv eller død, enten det er det som nå er, eller det som komme skal - alt hører dere til,
46003023	men dere hører Kristus til, og Kristus hører Gud til.
46004001	Så la da enhver se på oss som Kristi tjenere og som husholdere over Guds mysterier.
46004002	Av husholdere blir det ellers krevd at de må vise seg tro.
46004003	Det som betyr minst for meg, er om jeg dømmes av dere, eller av en menneskelig domstol. Jeg er heller ikke min egen dommer.
46004004	For selv om jeg ikke vet noe med meg selv, er jeg ikke dermed rettferdiggjort, men den som dømmer meg, er Herren.
46004005	Døm derfor ikke noe før tiden, før Herren kommer. Han skal føre fram i lyset det som er skjult i mørket, og åpenbare hjertenes råd. Da skal enhver få sin ros av Gud.
46004006	Brødre, for deres skyld har jeg overført dette på meg selv og Apollos, for at dere av oss kan lære at en ikke skal gå ut over det som er skrevet, så ingen av dere skal bli oppblåst, for den ene mot den andre.
46004007	Hvem gir vel deg forrang? Hva har vel du som du ikke har fått? Men har du fått det, hvorfor roser du deg da som om du ikke hadde fått det?
46004008	Dere er alt blitt mette! Dere er alt blitt rike! Uten oss er dere blitt konger! Ja, gi dere var blitt konger, så vi kunne herske sammen med dere!
46004009	For meg ser det ut som om Gud har stilt oss apostler aller nederst. Vi er som dødsdømte. Et skuespill er vi blitt for verden, både for engler og for mennesker.
46004010	Vi er dårer for Kristi skyld, men dere er kloke i Kristus. Vi er svake, men dere er sterke. Dere er æret, men vi er foraktet.
46004011	Helt til denne stund er vi både sultne og tørste og nakne og mishandlet og hjemløse.
46004012	Vi sliter og arbeider med våre egne hender. Vi blir utskjelt, og vi velsigner. Vi blir forfulgt, og vi tåler det.
46004013	Vi blir hånet, og vi formaner. Vi er blitt som utskudd i verden, som avskum for alle, helt til denne stund.
46004014	Jeg skriver ikke dette for å gjøre dere skamfulle, men for å formane dere som mine kjære barn.
46004015	For selv om dere skulle ha ti tusen læremestre i Kristus, så har dere ikke mange fedre. For jeg har avlet dere i Kristus Jesus ved evangeliet.
46004016	Jeg formaner dere altså: Bli mine etterfølgere!
46004017	Av denne grunn sendte jeg Timoteus til dere, han som er mitt kjære og trofaste barn i Herren. Han skal minne dere om mine veier i Kristus Jesus, slik jeg lærer overalt i hver eneste menighet.
46004018	I den tro at jeg ikke kommer til dere, har noen av dere blåst seg opp!
46004019	Men jeg skal snart komme til dere, om Herren vil. Og da er det ikke bare ordene jeg skal lære å kjenne hos disse oppblåste menneskene, men kraften.
46004020	For Guds rike består ikke i ord, men i kraft.
46004021	Hva vil dere? Skal jeg komme til dere med ris eller med kjærlighet og en mild ånd?
46005001	I det hele høres det om hor blant dere, og det slikt hor som ikke engang nevnes blant hedningene: at en mann lever med sin fars kone.
46005002	Og dere er oppblåste! Burde dere ikke heller sørge, slik at han som har gjort dette, kunne bli støtt ut fra dere?
46005003	Jeg som nok er fraværende med legemet, men til stede i ånden, jeg har allerede - som om jeg var hos dere - felt dommen over ham som har gjort dette.
46005004	I vår Herre Jesu navn skal dere og min ånd samles i vår Herre Jesu kraft,
46005005	for at han som har syndet, skal overgis til Satan til kjødets ødeleggelse, for at hans ånd kan bli frelst på den Herre Jesu dag.
46005006	Det passer dårlig at dere roser dere! Vet dere ikke at en liten surdeig syrer hele deigen?
46005007	Rens derfor ut den gamle surdeigen, så dere kan være ny deig, siden dere jo er usyret. For vårt påskelam er slaktet, Kristus.
46005008	Så la oss holde høytid, ikke med gammel surdeig, ikke med ondskapens og lastens surdeig, men med renhets og sannhets usyrede brød!
46005009	Jeg skrev i brevet til dere at dere ikke skulle ha samkvem med horkarer.
46005010	Jeg mente ikke mennesker i denne verden som driver hor eller som er pengegriske, røvere eller avgudsdyrkere - da måtte dere jo gå ut av verden.
46005011	Men det jeg skrev til dere, var at dere ikke skulle ha samkvem med noen som kaller seg en bror, men er en horkar eller pengegrisk eller avgudsdyrker eller baktaler eller dranker eller røver. Et slikt menneske skal dere ikke engang spise sammen med.
46005012	Hva har vel jeg med å dømme dem som er utenfor? Er det ikke dem som er innenfor, dere dømmer?
46005013	Men dem som er utenfor, skal Gud dømme. Støt da den onde ut fra dere!
46006001	Våger noen av dere, når han har sak mot sin neste, å få saken pådømt av de urettferdige og ikke av de hellige?
46006002	Eller vet dere ikke at de hellige skal dømme verden? Og hvis nå verden skal dømmes av dere, er dere da uverdige til å dømme i de minste saker?
46006003	Vet dere ikke at vi skal dømme engler, hvor mye mer da i saker som angår dette livet!
46006004	Når dere så har saker som angår dette livet, så setter dere dem til å være dommere som ikke blir aktet for noe i menigheten!
46006005	Til skam for dere sier jeg dette! Så finnes det da ikke noen vis mann blant dere, ikke en eneste en, som kan skifte rett mellom sine brødre?
46006006	Men bror fører sak mot bror, og det for vantro dommere!
46006007	Allerede dette at dere har rettssaker mot hverandre, er et nederlag for dere. Hvorfor lider dere ikke heller urett? Hvorfor tåler dere ikke heller tap?
46006008	Men dere gjør urett og volder tap, endog mot brødre.
46006009	Eller vet dere ikke at de som gjør urett, ikke skal arve Guds rike? Far ikke vill! Verken horkarer eller avgudsdyrkere eller ekteskapsbrytere eller de som lar seg bruke til unaturlig utukt, eller menn som øver utukt med menn,
46006010	eller tyver eller pengegriske eller drankere eller baktalere eller røvere skal arve Guds rike.
46006011	Slik var det en gang med noen av dere. Men dere har latt dere vaske rene. Dere er blitt helliget, dere er blitt rettferdiggjort i den Herre Jesu navn og i vår Guds Ånd.
46006012	Jeg har lov til alt - men ikke alt gagner. Jeg har lov til alt - men jeg skal ikke la noe få makt over meg!
46006013	Maten er for buken, og buken er for maten - og Gud skal gjøre ende på dem begge. Men legemet er ikke for hor, men for Herren, og Herren for legemet.
46006014	Gud reiste Herren opp, og han skal også reise oss opp ved sin kraft.
46006015	Vet dere ikke at deres legemer er Kristi lemmer? Skal jeg ta Kristi lemmer og gjøre dem til en horkvinnes lemmer? Langt derifra!
46006016	Eller vet dere ikke at den som holder seg til en horkvinne, er ett legeme med henne? For det er sagt: De to skal være ett kjød.
46006017	Men den som holder seg til Herren, er én ånd med ham.
46006018	Fly hor! All synd som et menneske ellers kan gjøre, er utenfor legemet. Men den som driver hor, synder mot sitt eget legeme.
46006019	Eller vet dere ikke at deres legeme er et tempel for Den Hellige Ånd som bor i dere, og som dere har fått fra Gud? Dere tilhører ikke lenger dere selv.
46006020	Dere er dyrt kjøpt! La da legemet være til ære for Gud!
46007001	Når det gjelder det dere skrev om, så er det godt for en mann ikke å røre en kvinne.
46007002	Men for hors skyld skal hver mann ha sin egen hustru, og hver kvinne sin egen mann.
46007003	Mannen skal gjøre mot ektefellen det han skylder henne, og det samme skal kvinnen gjøre mot mannen.
46007004	Hustruen rår ikke over sitt eget legeme, men mannen. På samme vis rår heller ikke mannen over sitt eget legeme, men hustruen.
46007005	Hold dere ikke fra hverandre uten at dere er blitt enige om det, for en tid, for å leve i bønn. Og kom så sammen igjen, for at ikke Satan skal friste dere fordi dere ikke makter å være avholdende.
46007006	Dette sier jeg som tillatelse, ikke som et påbud.
46007007	Helst ville jeg at alle mennesker var som jeg selv. Men hver har sin egen nådegave fra Gud, en slik og en annen slik.
46007008	Til de ugifte og enkene sier jeg: Det er godt for dem om de fortsetter å være som jeg.
46007009	Men kan de ikke leve avholdende, så la dem gifte seg! For det er bedre å gifte seg enn å brenne av lyst.
46007010	Til dem som er gift, har jeg dette budet, ikke fra meg selv, men fra Herren: En kvinne skal ikke skille seg fra sin mann.
46007011	Men er hun skilt fra ham, skal hun enten fortsette å leve ugift eller forlike seg med mannen. Og en mann skal ikke skille seg fra sin hustru.
46007012	Til de andre sier jeg, ikke Herren: Dersom en bror har en hustru som ikke er troende, og hun samtykker i å bo hos ham, da skal han ikke skille seg fra henne.
46007013	Og dersom en kvinne har en vantro mann, og denne samtykker i å bo hos henne, da skal hun ikke skille seg fra ham.
46007014	For den vantro mannen er helliget ved sin hustru, og den vantro hustruen er helliget ved den kristne broren. Ellers ville jo også deres barn være urene, men nå er de hellige.
46007015	Men dersom den vantro skiller seg, så la ham gjøre det. En kristen bror eller søster er ikke trellbundet i slike ting, for Gud kalte oss til fred.
46007016	For hva vet du, hustru, om du kan frelse din mann? Eller hva vet du, mann, om du kan frelse din hustru?
46007017	Likevel må enhver vandre slik som Herren har gitt ham, som han var da Herren kalte ham. Dette gir jeg pålegg om i alle menighetene.
46007018	Den som ble kalt som omskåret, skal ikke trekke forhud over. Og den som var uomskåret da han ble kalt, skal ikke la seg omskjære.
46007019	Det som betyr noe, er ikke om en er omskåret eller uomskåret, men at en holder Guds bud.
46007020	Enhver må bli i det kallet han var i da han ble kalt.
46007021	Var du trell da du ble kalt? La det ikke bekymre deg! Men kan du bli fri, så gjør heller bruk av det.
46007022	For den som var trell da Herren kalte ham, han er Herrens frigitte. Likeens er den frie som ble kalt, blitt Kristi trell.
46007023	Dere er dyrt kjøpt, bli ikke menneskers treller!
46007024	Brødre, bli hos Gud i den standen enhver var da han ble kalt.
46007025	Om jomfruene har jeg ikke noe påbud fra Herren. Men jeg sier min mening, som en som Herren har gitt miskunn til å være troverdig.
46007026	Jeg mener da dette: På grunn av den nødstiden vi lever i, er det godt for et menneske å leve ugift.
46007027	Er du bundet til en kvinne, så søk ikke å bli fri. Er du ikke bundet til en kvinne, da søk ikke en kvinne.
46007028	Men om du likevel gifter deg, så synder du ikke. Og om jomfruen gifter seg, så synder hun ikke. Men de som gifter seg, vil få trengsel for sitt kjød, og dette vil jeg gjerne spare dere for.
46007029	Men dette sier jeg, brødre: Tiden er kort! Heretter skal de som har hustru, være som de som ikke har,
46007030	de gråtende som de som ikke gråter, de glade som de som ikke gleder seg, de som kjøper, som de som ingenting eier,
46007031	de som bruker verden, som de som ikke bruker den. For denne verdens skikkelse forgår.
46007032	Jeg vil gjerne at dere skal være fri for bekymringer. Den ugifte har omsorg for det som hører Herren til, hvordan han kan være til behag for Herren.
46007033	Men den som er gift, bekymrer seg for verdens ting, hvordan han skal være til behag for sin hustru.
46007034	Det er forskjell på hustruen og jomfruen: Den ugifte kvinne har omsorg for det som hører Herren til, så hun kan være hellig både på legeme og ånd. Men den gifte kvinne har omsorg for verdens ting, hvordan hun kan være mannen sin til behag.
46007035	Dette sier jeg fordi det er til gagn for dere, ikke for at jeg skulle sette en snare for dere, men for at dere må leve sømmelig og henge urokkelig fast ved Herren.
46007036	Men om noen mener at han handler uriktig mot sin ugifte datter, og hun alt er over ungdomsalderen - og det må så være, la ham gjøre som han vil, han synder ikke. La dem gifte seg!
46007037	Men den som står fast i sitt hjerte og ikke har noe som tvinger ham, men har det i sin makt å følge sin egen vilje, og har satt seg fore i sitt hjerte å holde sin datter ugift, han gjør vel.
46007038	Så gjør da den vel som gifter bort sin datter, og den gjør bedre som ikke gifter henne bort.
46007039	En hustru er bundet så lenge mannen hennes lever. Men om mannen hennes er død, da har hun frihet til å gifte seg med hvem hun vil, bare det skjer i Herren.
46007040	Men lykkeligere er hun om hun blir som hun er, etter min mening. Men jeg tror også å ha Guds Ånd.
46008001	Når det gjelder kjøtt som har vært ofret til avgudene, så vet vi jo at vi alle har kunnskap om det. Kunnskapen oppblåser, men kjærligheten oppbygger.
46008002	Hvis noen mener at han har kunnskap om noe, så har han ennå ikke kjent det slik han burde.
46008003	Men den som elsker Gud, han er kjent av ham.
46008004	Når det gjelder dette å ete kjøtt fra avgudsofrene, så vet vi at ingen avgud i verden er til, og at det er ingen Gud uten én.
46008005	For om det er såkalte guder, enten det nå er i himmelen eller på jorden - slik sett er det jo mange guder og mange herrer -
46008006	så er det for oss bare én Gud, Faderen. Av ham er alle ting, og vi er til for ham. Og det er bare én Herre, Jesus Kristus. Ved ham er alle ting, og vi er til ved ham.
46008007	Men ikke alle har denne kunnskap. Noen har til nå vært vant til avgudene, og eter derfor kjøttet som avgudsoffer. Og så blir deres svake samvittighet uren.
46008008	Men mat gjør ikke til eller fra for Gud. Ikke vinner vi noe om vi eter, og ikke taper vi noe om vi ikke eter.
46008009	Men se til at dere ikke bruker friheten slik at den blir til anstøt for de svake!
46008010	For dersom noen ser deg som har kunnskap, ligge til bords i avgudshuset, vil da ikke hans samvittighet, som er svak, bli oppmuntret til å ete avgudsofferet?
46008011	Da går jo den svake fortapt for din kunnskaps skyld - den bror som Kristus er død for!
46008012	Men når dere på denne måten synder mot brødrene, og sårer deres svake samvittighet, da synder dere mot Kristus.
46008013	Derfor, om mat volder min bror anstøt, da vil jeg aldri i evighet ete kjøtt, for at jeg ikke skal bli til anstøt for min bror.
46009001	Er jeg ikke fri? Er jeg ikke apostel? Har jeg ikke sett Jesus, vår Herre? Er ikke dere mitt verk i Herren?
46009002	Om jeg ikke er apostel for andre, så er jeg det i alle fall for dere! For dere er seglet på mitt apostelembete i Herren.
46009003	Dette er mitt forsvar mot dem som setter seg til doms over meg.
46009004	Har vi kanskje ikke rett til å ete og drikke?
46009005	Har vi ikke rett til å føre med oss en søster som kone, slik som de andre apostlene og Herrens brødre, og Kefas?
46009006	Eller er det bare jeg og Barnabas som ikke har rett til å slippe å arbeide?
46009007	Hvem gjør vel noen gang krigstjeneste på egen lønn? Hvem planter en vingård og nyter ikke frukten fra den? Eller hvem gjeter en buskap og får ikke drikke av hjordens melk?
46009008	Er dette bare menneskelig tale, eller sier ikke også loven det samme?
46009009	For i Moseloven står det skrevet: Du skal ikke binde for mulen på en okse som tresker. Er det oksene som ligger Gud på hjertet,
46009010	eller er det ikke med tanke på oss at han sier dette? For vår skyld er det jo skrevet at den som pløyer, skal pløye med håp, og den som tresker, skal gjøre det med håp om å få sin del.
46009011	Når vi har sådd de åndelige goder hos dere, er det da for mye om vi høster timelige goder fra dere?
46009012	Har andre slike rettigheter hos dere, skulle da ikke vi ha det enda mer? Men vi har ikke gjort oss bruk av denne retten. Vi tåler alt, for at vi ikke skal legge noen hindring i veien for Kristi evangelium.
46009013	Vet dere ikke at de som gjør tjeneste i templet, får sitt underhold fra templet? Og de som tjener ved alteret, får sin del fra alteret?
46009014	Slik har også Herren fastsatt for dem som forkynner evangeliet, at de skal leve av evangeliet.
46009015	Men jeg har ikke gjort bruk av noe av dette. Jeg skriver ikke dette for at det nå skal bli slik med meg, for heller vil jeg dø enn at noen skulle gjøre til intet det som jeg roser meg av!
46009016	For om jeg forkynner evangeliet, så er det ikke noe å rose meg for. Det er en nødvendighet som ligger på meg, for ve meg om jeg ikke forkynner evangeliet!
46009017	Gjør jeg dette frivillig, da har jeg lønn. Men gjør jeg det under tvang, da er det et husholderoppdrag som er betrodd meg.
46009018	Hva er så min lønn? Jo, at jeg byr fram evangeliet uten vederlag når jeg forkynner det, slik at jeg ikke gjør bruk av den rett evangeliet gir meg.
46009019	For selv om jeg er fri overfor alle, så har jeg gjort meg til alles trell, for å vinne så mange som mulig.
46009020	For jødene er jeg blitt som en jøde, for å kunne vinne jøder. For dem som er under loven, er jeg blitt som en som er under loven, enda jeg selv ikke er under loven, for å vinne dem som er under loven.
46009021	For dem som er uten lov, er jeg blitt som om jeg var uten lov, enda jeg ikke er lovløs for Gud, men lovbundet for Kristus, for å vinne dem som er uten lov.
46009022	For de svake er jeg blitt svak, for å vinne de svake. For dem alle er jeg blitt alt, for i alle fall å frelse noen.
46009023	Alt gjør jeg for evangeliets skyld, for at også jeg kan få del i det.
46009024	Vet dere ikke at de som løper på idrettsbanen, de løper alle, men bare én får seiersprisen? Løp da slik at dere kan vinne den!
46009025	Enhver som deltar i idrettstevling, er avholdende i alt - de altså for å vinne en forgjengelig krans, men vi en uforgjengelig.
46009026	Så løper jeg da ikke som på det uvisse, jeg kjemper ikke som en som fekter i løse luften.
46009027	Men jeg undertvinger mitt legeme og holder det i trelldom, for at jeg som forkynner for andre, ikke selv skal finnes uverdig.
46010001	For jeg vil ikke, brødre, at dere skal være uvitende om at våre fedre var alle under skyen og gikk alle gjennom havet.
46010002	Alle ble døpt til Moses i skyen og i havet.
46010003	De åt alle den samme åndelige mat,
46010004	og de drakk alle den samme åndelige drikk. For de drakk av den åndelige klippen som fulgte dem, og klippen var Kristus.
46010005	Likevel fant Gud ikke behag i de fleste av dem, for de ble slått ned i ørkenen.
46010006	Men disse ting hendte som forbilder for oss, så vi ikke skal ha lyst til det onde, slik de hadde lyst til det.
46010007	Heller ikke må dere bli avgudsdyrkere slik som noen av dem. Som det er skrevet: Folket satte seg ned for å ete og drikke, og de sto opp for å leke.
46010008	Heller ikke må vi drive hor, slik noen av dem drev hor, og på én dag falt tjuetre tusen.
46010009	La oss heller ikke friste Kristus, slik noen av dem gjorde, og ble ødelagt av slanger.
46010010	Knurr heller ikke, slik noen av dem knurret, og ble drept av ødeleggeren.
46010011	Men alt dette hendte dem som forbilder, og det er skrevet til formaning for oss, som de siste tider er kommet til.
46010012	Derfor, den som mener seg å stå, han se til at han ikke faller!
46010013	Dere har ikke møtt noen fristelse som mennesker ikke kan tåle. Og Gud er trofast. Han skal ikke la dere bli fristet over evne, men gjøre både fristelsen og utgangen på den slik at dere kan tåle den.
46010014	Derfor, mine kjære, vend dere bort fra avgudsdyrkelsen!
46010015	Jeg taler til dere som til forstandige mennesker. Døm selv om det jeg sier!
46010016	Velsignelsens beger som vi velsigner, er det ikke samfunn med Kristi blod? Brødet som vi bryter, er det ikke samfunn med Kristi legeme?
46010017	Fordi det er ett brød, er vi ett legeme enda vi er mange. For vi har alle del i det ene brødet.
46010018	Se til Israel etter kjødet: Har ikke de som eter ofrene, samfunn med alteret?
46010019	Hva vil jeg si med dette? At det er noe avgudsoffer til? Eller at det er noen avgud til?
46010020	Nei, men at det som hedningene ofrer, det ofrer de til onde åndene og ikke til Gud. Men jeg vil ikke at dere skal komme i samfunn med onde ånder.
46010021	Dere kan ikke drikke av Herrens beger og onde ånders beger. Dere kan ikke ha del i Herrens bord og i onde ånders bord.
46010022	Eller tør vi egge Herren til nidkjærhet? Vi er vel ikke sterkere enn han?
46010023	Jeg har lov til alt, men ikke alt gagner. Jeg har lov til alt, men ikke alt oppbygger.
46010024	Ingen må søke sitt eget, men heller det som er til gagn for nesten.
46010025	Alt det som blir solgt i slakterboden, kan dere ete uten at dere for samvittighetens skyld spør mer etter det.
46010026	For jorden og alt som fyller den, hører Herren til.
46010027	Dersom noen av de vantro innbyr dere, og dere vil gå dit, da et alt som settes fram for dere, uten at dere for samvittighetens skyld spør mer etter det.
46010028	Men dersom noen sier til dere: Dette er offerkjøtt! - da la være å ete det, for hans skyld som sa dere det, og for samvittighetens skyld.
46010029	Jeg mener ikke deres egen samvittighet, men nestens. For hvorfor skal min frihet dømmes av en annens samvittighet?
46010030	Når jeg eter noe med takk, hvorfor blir jeg da spottet på grunn av det jeg takker for?
46010031	Enten dere eter eller drikker, eller hva dere så gjør, så gjør det til Guds ære!
46010032	Vær ikke til anstøt, verken for jøder eller for grekere eller for Guds menighet.
46010033	Slik prøver også jeg i alle ting å gjøre det beste for alle. Jeg søker ikke mitt eget gagn, men de manges, slik at de kan bli frelst.
46011001	Bli mine etterfølgere, likesom jeg etterfølger Kristus!
46011002	Jeg roser dere for at dere minnes meg i alle ting og for at dere holder fast på overleveringene, slik jeg overga dem til dere.
46011003	Men jeg vil at dere skal vite at Kristus er enhver manns hode, og mannen er kvinnens hode, men Gud er Kristi hode.
46011004	Hver mann som ber eller taler profetisk med tildekket hode, fører skam over sitt hode.
46011005	Men hver kvinne som ber eller taler profetisk med utildekket hode, fører skam over sitt hode. For det er ett og det samme som om hun var snauraket.
46011006	For dersom en kvinne ikke tildekker seg, da la henne også klippe av seg håret! Men er det en skam for en kvinne å klippe eller rake av seg håret, da la henne tildekke seg.
46011007	En mann bør ikke dekke hodet, for han er Guds bilde og ære. Men kvinnen er mannens ære.
46011008	For mannen er ikke av kvinnen, men kvinnen av mannen.
46011009	Heller ikke ble mannen skapt for kvinnens skyld, men kvinnen for mannens skyld.
46011010	Derfor bør kvinnen ha et undergivenhetstegn på sitt hode for englenes skyld.
46011011	Og likevel: I Herren er verken kvinnen noe uten mannen eller mannen noe uten kvinnen.
46011012	For likesom kvinnen er av mannen, så er også mannen ved kvinnen. Men alt er av Gud.
46011013	Døm selv! Sømmer det seg for en kvinne å be til Gud med utildekket hode?
46011014	Lærer ikke selve naturen at dersom en mann har langt hår, er det til skam for ham?
46011015	Men dersom en kvinne lar håret vokse langt, er det henne til ære, for det lange håret er gitt henne til slør.
46011016	Men dersom noen vil være trettekjær, så skal han vite at en slik skikk har ikke vi, heller ikke Guds menigheter.
46011017	Men når jeg gir dere disse påbudene, kan jeg ikke rose at dere kommer sammen til skade og ikke til gagn.
46011018	For det første hører jeg at det er splittelse blant dere når dere kommer sammen som menighet, og for en del tror jeg det.
46011019	For det må være partier blant dere, for at det kan vise seg hvem som er ekte blant dere.
46011020	Når dere så kommer sammen på samme sted, da er det ikke Herrens nattverd dere eter.
46011021	For når dere eter, holder hver sitt eget måltid, én sitter sulten, og en annen er drukken.
46011022	Har dere da ikke hus til å ete og drikke i? Eller forakter dere Guds menighet og vanærer dem som ingenting har? Hva skal jeg si til dere? Skal jeg rose dere? I dette roser jeg dere ikke!
46011023	For jeg har mottatt fra Herren det som jeg også har overgitt til dere, at Herren Jesus den natten da han ble forrådt, tok et brød,
46011024	takket, brøt det og sa: Dette er mitt legeme, som er for dere. Gjør dette til minne om meg!
46011025	Likeså tok han også begeret etter aftensmåltidet og sa: Dette begeret er den nye pakt i mitt blod. Gjør dette, så ofte som dere drikker av det, til minne om meg!
46011026	For så ofte som dere eter dette brødet og drikker av dette begeret, forkynner dere Herrens død, inntil han kommer.
46011027	Derfor, den som eter brødet eller drikker av Herrens beger på uverdig vis, blir skyldig i Herrens legeme og blod.
46011028	La hvert menneske prøve seg selv, og så ete av brødet og drikke av begeret.
46011029	For den som eter og drikker, han eter og drikker seg selv til dom dersom han ikke akter på Herrens legeme.
46011030	Derfor er det mange svake og syke blant dere, og ikke få som sovner inn.
46011031	Men dersom vi dømte oss selv, ble vi ikke dømt.
46011032	Men når vi blir dømt, da er det Herren som refser oss, for at vi ikke skal bli fordømt sammen med verden.
46011033	Derfor, mine brødre, når dere kommer sammen for å holde måltid, da vent på hverandre!
46011034	Om noen er sulten, så får han spise hjemme, for at dere ikke skal komme sammen til dom! - Det andre vil jeg gi forskrifter om når jeg kommer.
46012001	Når det gjelder de åndelige gaver, brødre, vil jeg ikke at dere skal være uvitende.
46012002	Dere vet at mens dere var hedninger, ble dere dratt og revet med til de stumme avgudeene.
46012003	Derfor kunngjør jeg dere at ingen som taler i Guds Ånd, sier: Forbannet er Jesus! - Og ingen kan si: Jesus er Herre! - uten i Den Hellige Ånd.
46012004	Det er forskjell på nådegaver, men Ånden er den samme.
46012005	Det er forskjell på tjenester, men Herren er den samme.
46012006	Det er forskjell på kraftige virkninger, men Gud er den samme, han som virker alt i alle.
46012007	Men Åndens åpenbarelse blir gitt enhver til det som er gagnlig.
46012008	For til én blir det gitt visdoms tale ved Ånden, til en annen kunnskaps tale ved den samme Ånd,
46012009	en annen får tro ved den samme Ånd, en annen nådegaver til å helbrede ved den samme Ånd.
46012010	En annen får kraft til å gjøre undergjerninger, en annen gave til å tale profetisk, en annen gave til å prøve ånder. En annen får ulike slags tunger, en annen tydning av tunger.
46012011	Alt dette virker den ene og samme Ånd, som deler ut til hver enkelt etter som han vil.
46012012	For likesom legemet er ett og har mange lemmer, men alle legemets lemmer er ett legeme, enda de er mange, slik er det også med Kristus.
46012013	For med én Ånd ble vi alle døpt til å være ett legeme, enten vi er jøder eller grekere, treller eller frie. Og vi har alle fått én Ånd å drikke.
46012014	Legemet er jo heller ikke ett lem, men mange.
46012015	Om foten skulle si: Fordi jeg ikke er hånd, hører jeg ikke med til legemet! - så hører den like fullt med til legemet.
46012016	Om øret skulle si: Fordi jeg ikke er øye, hører jeg ikke med til legemet! - så hører det like fullt med til legemet.
46012017	Dersom hele legemet var øye, hvor ble det da av hørselen? Hvis det hele var hørsel, hvor ble det da av luktesansen?
46012018	Men nå satte Gud lemmene, hvert enkelt av dem, på legemet, slik som han ville.
46012019	Om de alle var ett lem, hvor ble det da av legemet?
46012020	Men nå er det mange lemmer, men ett legeme.
46012021	Øyet kan ikke si til hånden: Jeg trenger deg ikke! - eller hodet til føttene: Jeg har ikke bruk for dere!
46012022	Men tvert imot: De lemmer på legemet som synes å være de svakeste, de er nødvendige.
46012023	De lemmer som vi synes er mindre ære verd, dem kler vi med desto større ære, og dem som vi blyges ved, kler vi med desto større bluferdighet.
46012024	Våre edlere lemmer trenger ikke til dette. Men Gud satte legemet slik sammen at han ga det ringeste størst ære,
46012025	for at det ikke skal være splittelse i legemet, men lemmene ha samme omsorg for hverandre.
46012026	Om ett lem lider, da lider alle lemmene med. Og om ett lem blir hedret, da gleder alle lemmene seg med.
46012027	Dere er Kristi legeme, og hver for seg hans lemmer.
46012028	Og Gud satte i menigheten først noen til apostler, for det andre profeter, for det tredje lærere, dernest kraftige gjerninger, så nådegaver til å helbrede, til å hjelpe, til å styre, og ulike slags tunger.
46012029	Er vel alle apostler? Er vel alle profeter? Er vel alle lærere? Gjør vel alle kraftige gjerninger?
46012030	Har vel alle nådegaver til å helbrede? Taler vel alle med tunger? Kan vel alle tyde dem?
46012031	Men streb etter de beste nådegavene! Og jeg vil vise dere en enda bedre vei.
46013001	Om jeg taler med menneskers og englers tunger, men ikke har kjærlighet, da er jeg en lydende malm eller en klingende bjelle.
46013002	Om jeg har profetisk gave og kjenner alle hemmeligheter og all kunnskap, og om jeg har all tro, så jeg kan flytte fjell, men ikke har kjærlighet, da er jeg ingenting.
46013003	Og om jeg gir alt det jeg eier til mat for de fattige, og om jeg gir mitt legeme til å brennes, men ikke har kjærlighet, da gagner det meg ingenting.
46013004	Kjærligheten er tålmodig, er velvillig. Kjærligheten misunner ikke. Kjærligheten skryter ikke, den blåser seg ikke opp.
46013005	Den gjør ikke noe usømmelig, søker ikke sitt eget, blir ikke bitter, gjemmer ikke på det onde.
46013006	Den gleder seg ikke over urett, men gleder seg ved sannhet.
46013007	Den utholder alt, tror alt, håper alt, tåler alt.
46013008	Kjærligheten faller aldri bort. Men om det er profetiske gaver, da skal de få ende, eller det er tunger, skal de opphøre, eller det er kunnskap, skal den ta slutt.
46013009	For vi forstår stykkevis, og vi taler profetisk stykkevis.
46013010	Men når det fullkomne kommer, da skal det som er stykkevis, få ende.
46013011	Da jeg var barn, talte jeg som et barn, tenkte jeg som et barn, dømte jeg som et barn. Men da jeg ble mann, la jeg av det barnslige.
46013012	For nå ser vi som i et speil, i en gåte, men da skal vi se ansikt til ansikt. Nå kjenner jeg stykkevis, men da skal jeg kjenne fullt ut, likesom jeg selv er fullt ut kjent.
46013013	Men nå blir de stående disse tre: tro, håp og kjærlighet. Men størst blant dem er kjærligheten.
46014001	Jag etter kjærligheten! Søk med iver å få de åndelige gaver, særlig å tale profetisk!
46014002	For den som taler med tunger, taler ikke for mennesker, men for Gud. Ingen kan forstå ham, men han taler hemmeligheter i Ånden.
46014003	Men den som taler profetisk, taler for mennesker, til oppbyggelse, formaning og trøst.
46014004	Den som taler med tunger, oppbygger seg selv. Men den som taler profetisk, oppbygger menigheten.
46014005	Likevel ønsker jeg at dere alle talte med tunger, men heller at dere talte profetisk. For den som taler profetisk, er større enn den som taler med tunger, - hvis han da ikke tyder det, så menigheten kan få oppbyggelse av det.
46014006	Men nå, brødre, om jeg kom til dere og talte med tunger - hva gagn ville jeg være til for dere, dersom jeg ikke talte til dere enten med en åpenbaring, eller med kunnskap, eller med profeti, eller med lære?
46014007	Slik er det også med livløse ting som gir lyd, enten det nå er fløyte eller harpe. Dersom det ikke er forskjell på tonene, hvordan kan en da skjønne hva som spilles på fløyten eller harpen?
46014008	Og dersom en basun gir utydelig lyd, hvem vil da gjøre seg klar til kamp?
46014009	Slik er det også med dere: Hvis dere ikke fremfører tydelig tale med tungen, hvordan kan en da skjønne det som blir sagt? Da snakker dere jo bare ut i været!
46014010	Så mange slags språk er det nå visst i verden! Og ingen av dem er uten mening.
46014011	Dersom jeg ikke kjenner språkets betydning, blir jeg en utlending for den som taler, og han som taler, blir en utlending for meg.
46014012	Slik også med dere: Siden dere nå med iver søker de åndelige gavene, så søk å få dem i rikt mål for at menigheten kan bli oppbygget.
46014013	La derfor den som taler med tunger, be om at han må kunne tyde det.
46014014	For når jeg ber med tunger, da er det min ånd som ber, men min forstand har ingen frukt av det.
46014015	Hvordan er det så? Jeg vil be i ånden, men jeg vil også be med forstanden. Jeg vil lovsynge i ånden, men jeg vil også lovsynge med forstanden.
46014016	For om du lovpriser Gud i ånden, hvordan kan den som ikke er kyndig i dette, si amen til din takkebønn? Han skjønner jo ikke hva du sier.
46014017	For du ber nok en vakker takkebønn! Men den andre blir ikke oppbygget av det.
46014018	Jeg takker Gud: Jeg taler mer med tunger enn dere alle.
46014019	Men i en menighetssamling vil jeg heller tale fem ord med min forstand, så jeg ved det kan lære andre, enn ti tusen ord med tunger.
46014020	Brødre, vær ikke barn i forstand! Vær småbarn i ondskap, men vær fullvoksne i forstand!
46014021	I loven er det skrevet: Ved folk med andre tunger og fremmedes lepper vil jeg tale til dette folket, men ikke engang da skal de høre på meg, sier Herren.
46014022	Så er da tungene til et tegn, ikke for de troende, men for de vantro - profetien derimot er ikke for de vantro, men for de troende.
46014023	Om nå hele menigheten kommer sammen på samme sted, og alle taler med tunger, og det så kommer inn noen ukyndige eller vantro, vil de da ikke si at dere er gått fra forstanden?
46014024	Men dersom alle taler profetisk, og det så kommer inn en vantro eller ukyndig, da blir han avslørt av alle og dømt av alle,
46014025	og det som er skjult i hans hjerte, åpenbares. Så vil han falle på sitt ansikt og tilbe Gud og bekjenne: Gud er sannelig iblant dere!
46014026	Hvordan er det da, brødre? Når dere kommer sammen, da har hver enkelt av dere en salme, en lære, en åpenbaring, en tunge eller tydning. La alt skje til oppbyggelse.
46014027	Taler noen med tunger, da la det være to eller i høyden tre, én om gangen og la én tyde det.
46014028	Men dersom det ikke er noen som kan tyde, da skal han tie i menigheten, men tale for seg selv og for Gud.
46014029	La to eller tre profeter tale, og de andre skal prøve det.
46014030	Men hvis en annen får en åpenbaring mens han sitter der, da skal den første tie.
46014031	For dere kan alle tale profetisk, én for én, så alle kan lære noe og bli formant.
46014032	Og profeters ånder er profeter lydige.
46014033	For Gud er ikke uordens Gud, men freds Gud. Som i alle de helliges menigheter
46014034	skal kvinnene tie i menighetssamlingene. For det tillates dem ikke å tale, men de skal underordne seg, som også loven sier.
46014035	Men er det noe de vil ha rede på, da skal de spørre sine egne menn hjemme, for det sømmer seg ikke for en kvinne å tale i menighetssamling.
46014036	Eller var det fra dere Guds ord gikk ut? Eller er det bare til dere det er nådd?
46014037	Hvis noen mener at han er en profet eller en åndelig, la ham da erkjenne at det jeg skriver til dere, er Herrens bud.
46014038	Men om noen er uvitende, så får han være uvitende!
46014039	Derfor, mine brødre, søk med iver å tale profetisk, og hindre ikke noen i å tale med tunger.
46014040	Men la alt skje sømmelig og med orden!
46015001	Jeg kunngjør dere, brødre, det evangelium som jeg forkynte for dere, det som dere også tok imot, som dere også står fast i.
46015002	Ved det blir dere også frelst dersom dere holder fast ved det ordet jeg forkynte dere - om dere da ikke forgjeves er kommet til troen.
46015003	For jeg overga dere blant de første ting det som jeg selv tok imot: At Kristus døde for våre synder etter Skriftene,
46015004	og at han ble begravet, og at han ble reist opp på den tredje dagen etter Skriftene,
46015005	og at han ble sett av Kefas, deretter av de tolv.
46015006	Deretter ble han sett av mer enn fem hundre brødre på én gang. Av dem lever de fleste ennå, men noen er sovnet inn.
46015007	Deretter ble han sett av Jakob, deretter av alle apostlene.
46015008	Men sist av alle ble han òg sett av meg som det ufullbårne foster.
46015009	For jeg er den ringeste av apostlene, jeg er ikke engang verd å kalles apostel, fordi jeg har forfulgt Guds menighet.
46015010	Men av Guds nåde er jeg det jeg er, og hans nåde mot meg har ikke vært forgjeves, men jeg har arbeidet mer enn de alle - det vil si: ikke jeg, men Guds nåde som er med meg.
46015011	Enten det nå er jeg eller de andre: Dette forkynner vi, og slik kom dere til troen.
46015012	Men når det blir forkynt om Kristus at han er reist opp fra de døde, hvordan kan da noen blant dere si at det ikke er noen oppstandelse fra de døde?
46015013	Dersom det ikke er noen oppstandelse fra de døde, da er heller ikke Kristus reist opp.
46015014	Men er Kristus ikke reist opp, da er vår forkynnelse ingenting, og den troen dere har, er intet.
46015015	Da blir vi stående som falske vitner om Gud. For vi har vitnet mot Gud at han har reist Kristus opp, noe han altså ikke har gjort, dersom det er så at de døde ikke reises opp.
46015016	For dersom de døde ikke reises opp, da er heller ikke Kristus reist opp.
46015017	Men er ikke Kristus reist opp, da har dere en unyttig tro, og da er dere ennå i deres synder.
46015018	Da er også de fortapt som er sovnet inn i Kristus.
46015019	Har vi bare i dette livet satt vårt håp til Kristus, da er vi de ynkverdigste av alle mennesker.
46015020	Men nå er Kristus reist opp fra de døde og er blitt førstegrøden av dem som er sovnet inn.
46015021	For ettersom døden kom ved et menneske, så er også de dødes oppstandelse kommet ved et menneske.
46015022	For likesom alle dør i Adam, slik skal også alle bli gjort levende i Kristus.
46015023	Men hver i sin egen avdeling: Kristus er førstegrøden. Deretter skal de som hører Kristus til, bli gjort levende ved hans komme.
46015024	Deretter kommer enden, når han overgir riket til Gud og Faderen, etter at han har tilintetgjort all makt og all myndighet og velde.
46015025	For han skal herske som konge til han får lagt alle sine fiender under sine føtter.
46015026	Den siste fiende som blir tilintetgjort, er døden.
46015027	For alt har han lagt under hans føtter. Men når han sier at alt er underlagt ham, da er det klart at han som la alt under ham, er unntatt.
46015028	Men når alt er underlagt ham, da skal også Sønnen selv underlegge seg ham som la alt under ham, for at Gud skal være alt i alle.
46015029	De som lar seg døpe for de døde - hvorfor gjør de det? Dersom døde i det hele tatt ikke reises opp, hvorfor lar de seg da døpe for dem?
46015030	Og vi selv, hvorfor utsetter vi oss hver time for fare?
46015031	Jeg dør hver dag - så sant som jeg kan rose meg av dere, brødre, i Kristus Jesus, vår Herre!
46015032	Var det på menneskelig vis jeg kjempet mot villdyr i Efesus, hva gagn hadde jeg så av det? Dersom de døde ikke reises opp, så la oss ete og drikke, for i morgen dør vi!
46015033	Far ikke vill! Slett selskap forderver gode seder.
46015034	Våkn opp for alvor og synd ikke! For noen har ikke kjennskap til Gud. Til skam for dere sier jeg det.
46015035	Men en kunne si: Hvordan blir de døde reist opp? Hva slags legeme trer de fram med?
46015036	Du dåre! Det du sår, får ikke liv uten at det dør.
46015037	Og det du sår, er ikke det legemet som skal bli, men et nakent korn - om det nå er av hvete eller av et annet slag.
46015038	Men Gud gir det et legeme slik han vil, hvert frøslag får sitt eget legeme.
46015039	Ikke alt kjøtt er av samme slag. Ett slag er i mennesker, et annet i fe, et annet i fugl og et annet i fisk.
46015040	Og det finnes himmelske legemer og jordiske legemer. De himmelske legemene har én glans, de jordiske en annen.
46015041	Én glans har solen, en annen månen, og en annen stjernene - stjerne skiller seg fra stjerne i glans.
46015042	Slik er det også med de dødes oppstandelse. Det blir sådd i forgjengelighet, det reises opp i uforgjengelighet.
46015043	Det blir sådd i vanære, det reises opp i herlighet. Det blir sådd i svakhet, det reises opp i kraft.
46015044	Det blir sådd et naturlig legeme, det reises opp et åndelig legeme. Så sant det finnes et naturlig legeme, finnes det også et åndelig legeme.
46015045	Slik står det også skrevet: Det første mennesket, Adam, ble til en levende sjel. Den siste Adam ble til en ånd som gir liv.
46015046	Men det åndelige er ikke det første, men det naturlige, og deretter det åndelige.
46015047	Det første mennesket var av jorden, jordisk. Det andre mennesket er av himmelen.
46015048	Som den jordiske var, slik er også de jordiske. Og som den himmelske er, slik skal også de himmelske være.
46015049	Og likesom vi har båret bildet av den jordiske, så skal vi også bære bildet av den himmelske.
46015050	Men det sier jeg, brødre: Kjøtt og blod kan ikke arve Guds rike. Heller ikke skal forgjengelighet arve uforgjengelighet.
46015051	Se, jeg sier dere et mysterium: Vi skal ikke alle sovne inn, men vi skal alle bli forvandlet,
46015052	brått, i et øyeblikk, ved den siste basunen. For basunen skal lyde, og de døde skal bli reist opp uforgjengelige, og vi skal bli forvandlet.
46015053	For dette forgjengelige må bli ikledd uforgjengelighet, og dette dødelige må bli ikledd udødelighet.
46015054	Men når dette forgjengelige er blitt ikledd uforgjengelighet, og dette dødelige er blitt ikledd udødelighet, da blir det ordet oppfylt som står skrevet: Døden er oppslukt til seier.
46015055	Død, hvor er din brodd? Død, hvor er din seier?
46015056	Dødens brodd er synden, og syndens kraft er loven.
46015057	Men Gud være takk, som gir oss seier ved vår Herre Jesus Kristus!
46015058	Derfor, mine elskede brødre, vær faste og urokkelige, alltid rike i Herrens gjerning, da dere vet at deres arbeid ikke er forgjeves i Herren.
46016001	Når det gjelder innsamlingen til de hellige, så skal også dere gjøre det slik som jeg har ordnet det for menighetene i Galatia!
46016002	På den første dagen i uken skal hver av dere hjemme hos seg selv legge til side det han får lykke til, for at ikke innsamlingen først skal begynne når jeg kommer.
46016003	Når jeg så er kommet, skal jeg sende dem som dere selv velger, med brev, så de kan bringe gaven deres til Jerusalem.
46016004	Men er det verdt at også jeg reiser, da skal de reise i følge med meg!
46016005	Jeg kommer til dere når jeg har vært i Makedonia, for Makedonia reiser jeg bare igjennom.
46016006	Men hos dere er det mulig jeg blir en tid, kanskje vinteren over. Så kan jeg få følge av dere på reisen videre, hvor den nå går.
46016007	Jeg vil ikke besøke dere nå bare på en gjennomreise, for jeg håper å kunne bli hos dere en tid, om Herren gir meg lov.
46016008	I Efesus blir jeg til pinse.
46016009	For en dør er blitt åpnet for meg, stor og virksom, og det er mange motstandere.
46016010	Når Timoteus kommer, sørg da for at han kan være hos dere uten frykt! For han gjør Herrens gjerning, likesom jeg.
46016011	Derfor må ingen forakte ham! Men følg ham på veien i fred, så han kan komme til meg, for jeg venter på ham sammen med brødrene.
46016012	Når det gjelder vår bror Apollos, har jeg inntrengende bedt ham å reise til dere sammen med brødrene. Han var på ingen måte villig til å reise nå, men han vil komme når han får tid til det.
46016013	Våk! Stå faste i troen! Vær mandige! Vær sterke!
46016014	La alt hos dere skje i kjærlighet!
46016015	Jeg formaner dere, brødre: Dere kjenner Stefanas’ hus, at de er førstegrøden i Akaia, og at de har stilt seg til tjeneste for de hellige -
46016016	også dere må underordne dere slike som dem og for hver som hjelper til og strever.
46016017	Jeg gleder meg over at Stefanas, Fortunatus og Akaikus er kommet hit. De har utfylt savnet av dere.
46016018	De har styrket både min og deres ånd. Slike som dem skal dere vite å verdsette!
46016019	Menighetene i Asia hilser dere. Akvilas og Priska, sammen med menigheten i deres hus, hilser dere hjertelig i Herren.
46016020	Alle brødrene hilser dere. Hils hverandre med et hellig kyss!
46016021	Hilsen med min egen, Paulus’ hånd.
46016022	Om noen ikke elsker Herren, han være forbannet! Maran ata!
46016023	Herren Jesu nåde være med dere!
46016024	Min kjærlighet er med dere alle i Kristus Jesus.
47001001	Paulus, ved Guds vilje Kristi Jesu apostel, og Timoteus, vår bror - til den Guds menighet som er i Korint, sammen med alle de hellige i hele Akaia:
47001002	Nåde være med dere og fred fra Gud, vår Far, og Herren Jesus Kristus.
47001003	Lovet være Gud, vår Herre Jesu Kristi Far, barmhjertighetens Far og all trøsts Gud,
47001004	han som trøster oss i all vår trengsel, for at vi skal kunne trøste dem som er i all slags trengsel, med den trøsten vi selv blir trøstet med av Gud.
47001005	For likesom Kristi lidelser kommer over oss i rikt mål, så er også vår trøst rikelig ved Kristus.
47001006	Lider vi trengsel, tjener det til trøst og frelse for dere. Blir vi trøstet, tjener det også til trøst for dere, en trøst som viser sin kraft i utholdenhet under de samme lidelsene som også vi lider.
47001007	Vårt håp for dere står fast. For vi vet at slik som dere har del i lidelsen, så skal dere også ha del i trøsten.
47001008	For vi vil ikke, brødre, at dere skal være uvitende om den trengselen vi måtte gjennomgå i Asia. Den var over all måte tung, tyngre enn vi var i stand til å bære, så vi til og med tvilte på at livet sto til å redde.
47001009	Vi regnet oss alt som dødsdømte, for at vi ikke skulle stole på oss selv, men på Gud, han som reiser opp de døde.
47001010	Han fridde oss og frir oss fra så svær en dødsfare, og vi har det håpet til ham at han også heretter vil fri oss.
47001011	Også dere må komme oss til hjelp med bønn, slik at det fra manges munn kan lyde rikelig takk for oss, for den nåde som er oss gitt.
47001012	For dette er vår ros: Vår samvittighets vitnesbyrd om at vi har vandret i verden, og særlig hos dere, i Guds hellighet og renhet, ikke i kjødelig visdom, men i Guds nåde.
47001013	For i det vi skriver til dere, ligger ikke noe annet enn det dere selv kan lese og forstå! Jeg håper at dere selv skal forstå fullt ut,
47001014	slik dere jo for en del har forstått oss, nemlig at vi er deres ros, likesom dere er vår ros på Herren Jesu dag.
47001015	I tillit til dette ønsket jeg å komme til dere først, for at dere kunne få enda en nåde.
47001016	Fra dere ville jeg reise til Makedonia, og derfra komme tilbake til dere igjen, så dere kunne hjelpe meg på veien til Judea.
47001017	Gikk jeg kanskje lettsindig fram, da jeg planla dette? Eller legger jeg mine planer på kjødelig vis, slik at det hos meg skulle være både ja, ja, og nei, nei?
47001018	Så sant Gud er trofast: Vårt ord til dere er ikke både ja og nei!
47001019	For Guds Sønn, Kristus Jesus, han som ble forkynt blant dere ved oss - ved meg, Silvanus og Timoteus - han er ikke ja og nei, men ja er det blitt i ham!
47001020	For så mange som Guds løfter er, i ham har de fått sitt ja. Derfor får de også ved ham sitt amen, Gud til ære ved oss.
47001021	Men han som binder både oss og dere fast til Kristus, og som har salvet oss, det er Gud.
47001022	Han har også satt sitt segl på oss og gitt oss Ånden som pant i våre hjerter.
47001023	Jeg kaller Gud til vitne for min sjel: Det var for å skåne dere at jeg ennå ikke er kommet til Korint.
47001024	Ikke så at vi er herrer over deres tro, men vi er medarbeidere på deres glede. For dere står faste i troen.
47002001	Jeg hadde satt meg fore at jeg ikke enda en gang ville komme til dere med sorg.
47002002	For dersom jeg bedrøver dere, hvem kan da gjøre meg glad, uten den jeg volder sorg?
47002003	Så skrev jeg dette til dere for at jeg ikke, når jeg kom, skulle få sorg av dem som jeg burde ha glede av. For jeg har den tilliten til dere alle at min glede også er deres.
47002004	Det var med stor nød og hjerteangst jeg skrev til dere under mange tårer. Det var ikke for å gjøre dere bedrøvet, men for at dere skulle få kjenne hvor stor kjærlighet jeg har til dere.
47002005	Men er det noen som har vært årsak til sorg, så er det ikke meg han har voldt sorg, men delvis - for at jeg ikke skal si for mye - dere alle.
47002006	For ham det gjelder, er det nok med den straffen han har fått av de fleste.
47002007	Nå skal dere i stedet heller tilgi og trøste ham, for at han ikke skal gå til grunne i enda større sorg.
47002008	Derfor ber jeg dere: Bli enige om å vise ham kjærlighet.
47002009	I den hensikt var det også jeg skrev, for å finne ut om dere holder prøve, om dere er lydige i alt.
47002010	Og den som dere tilgir noe, ham tilgir også jeg. For det jeg har tilgitt - om jeg har hatt noe å tilgi - det har jeg tilgitt for deres skyld, for Kristi åsyn,
47002011	for at vi ikke skal bli overlistet av Satan. For hva han har i sinne, det er vi ikke uvitende om.
47002012	Da jeg kom til Troas for å forkynne Kristi evangelium, var det åpnet en dør for meg i Herren.
47002013	Men jeg hadde ingen ro i min ånd, siden jeg ikke fant min bror Titus der. Derfor tok jeg farvel med dem og dro videre til Makedonia.
47002014	Men Gud være takk, som alltid lar oss vinne seier i Kristus og ved oss åpenbarer duften av kunnskapen om ham på hvert sted.
47002015	For vi er Kristi vellukt for Gud, blant dem som blir frelst, og blant dem som går fortapt.
47002016	For de siste en duft av død til død, for de første en duft av liv til liv. Og hvem er vel dugelig til dette?
47002017	For vi er ikke, som mange andre, slike som forfalsker Guds ord for å tjene på det. Men i renhet, ja, som av Gud, taler vi for Guds åsyn i Kristus.
47003001	Begynner vi nå igjen å anbefale oss selv? Eller trenger vi kanskje anbefalingsbrev til dere eller fra dere, slik som visse andre?
47003002	Dere er vårt brev, innskrevet i våre hjerter, kjent og lest av alle mennesker.
47003003	For det er åpenbart at dere er Kristi brev, blitt til ved vår tjeneste, ikke skrevet med blekk, men med den levende Guds Ånd, ikke på steintavler, men på hjertets kjødtavler.
47003004	En slik tillit har vi til Gud ved Kristus.
47003005	Ikke så at vi av oss selv duger til å tenke ut noe som av oss selv, men vår dugelighet er av Gud,
47003006	han som også gjorde oss dugelige til å være tjenere for en ny pakt, ikke bokstavens, men Åndens pakt. For bokstaven slår i hjel, men Ånden gjør levende.
47003007	Når da dødens tjeneste, den som med bokstaver var innhogd på steiner, hadde en slik herlighet at Israels barn ikke tålte å se Moses’ ansikt på grunn av glansen i hans ansikt, den som snart forsvant,
47003008	hvor mye herligere skal da ikke Åndens tjeneste være?
47003009	For hadde fordømmelsens tjeneste sin herlighet, hvor mye rikere på herlighet må da rettferdighetens tjeneste være!
47003010	For det som var herlig, har nå ingen herlighet i forhold til denne overveldende rike herlighet.
47003011	For når det som svinner, var herlig, da må det som varer ved, være langt mer herlig.
47003012	Da vi altså har et slikt håp, går vi fram med stor frimodighet.
47003013	Vi gjør ikke som Moses, som la et dekke over ansiktet, for at Israels barn ikke skulle se slutten på det som svant.
47003014	Men deres sinn er blitt forherdet. For helt til denne dag blir det samme dekket liggende når de leser den gamle pakt, og det blir ikke tatt bort. For det er bare i Kristus det blir fjernet.
47003015	Helt til denne dag ligger et dekke over deres hjerte når Moses blir lest.
47003016	Men når de omvender seg til Herren, blir dekket tatt bort.
47003017	Men Herren er Ånden, og der Herrens Ånd er, der er frihet.
47003018	Men vi som med utildekket ansikt ser Herrens herlighet som i et speil, vi blir alle forvandlet til det samme bildet, fra herlighet til herlighet, som av Herrens Ånd.
47004001	Derfor, da vi har denne tjenesten, i og med at vi har fått miskunn, mister vi ikke motet.
47004002	Vi har sagt oss løs fra alle skammelige snikveier og farer ikke fram med list. Heller ikke forfalsker vi Guds ord, men ved å legge sannheten åpent fram, anbefaler vi oss for Guds åsyn til alle menneskers samvittighet.
47004003	Er så vårt evangelium likevel skjult, da er det for dem som går fortapt, det er skjult.
47004004	For denne verdens gud har forblindet de vantros sinn, så de ikke ser lyset fra evangeliet om Kristi herlighet, han som er Guds bilde.
47004005	For vi forkynner ikke oss selv, men Kristus Jesus som Herre, oss selv derimot som tjenere for dere for Jesu skyld.
47004006	For Gud, som bød at lys skulle skinne fram i mørket, han har også latt lyset skinne i våre hjerter, for at kunnskapen om Guds herlighet i Jesu Kristi åsyn skal lyse fram.
47004007	Men vi har denne skatten i leirkar, for at den rike kraften skal være av Gud og ikke fra oss selv.
47004008	På alle vis er vi trengt, men ikke stengt, rådville, men ikke rådløse,
47004009	forfulgt, men ikke forlatt, slått ned, men ikke utslått.
47004010	Alltid bærer vi med oss Jesu død i vårt legeme, for at også Jesu liv skal åpenbares i vårt legeme.
47004011	For ennå mens vi lever, blir vi stadig overgitt til døden for Jesu skyld, for at også Jesu liv skal åpenbares i vårt dødelige kjød.
47004012	Så er da døden virksom i oss, men livet i dere.
47004013	Men siden vi har den samme troens Ånd, slik det står skrevet: Jeg trodde, derfor talte jeg! - så tror også vi, og derfor taler vi.
47004014	For vi vet at han som reiste opp Herren Jesus, han skal også reise oss opp med Jesus og stille oss fram sammen med dere.
47004015	For alt dette skjer for deres skyld, for at nåden må bli rik og virke rikelig takksigelse fra så mange flere, til Guds ære.
47004016	Derfor mister vi ikke motet. Og selv om vårt ytre menneske går til grunne, så fornyes vårt indre dag for dag.
47004017	For vår trengsel er kortvarig og lett, og virker for oss en evig fylde av herlighet i overmål på overmål.
47004018	Vi har ikke det synlige for øye, men det usynlige. For det synlige varer en kort stund, men det usynlige er evig.
47005001	Vi vet jo at om det teltet vi lever i på jorden blir brutt ned, så har vi en bygning som er av Gud, et hus som ikke er gjort med hender, evig i himmelen.
47005002	Og mens vi er her, sukker vi, fordi vi lengter etter å bli overkledd med vår bolig fra himmelen.
47005003	For så sant vi er ikledd den, skal vi ikke bli funnet nakne.
47005004	Vi som er i dette teltet, sukker under byrden. For vi vil ikke bli avkledd, men overkledd, for at det dødelige skal bli oppslukt av livet.
47005005	Men han som har satt oss i stand til nettopp dette, er Gud, som har gitt oss Ånden som pant.
47005006	Derfor er vi alltid frimodige, selv om vi vet at så lenge vi er hjemme i legemet, er vi borte fra Herren.
47005007	For vi vandrer i tro, ikke i beskuelse.
47005008	Vi er altså frimodige, og vil heller være borte fra legemet og hjemme hos Herren.
47005009	Derfor setter vi også vår ære i - enten vi er hjemme eller borte - å være ham til behag.
47005010	For vi må alle åpenbares for Kristi domstol, for at enhver kan få igjen det som er skjedd ved legemet, etter det han gjorde, enten godt eller ondt.
47005011	Da vi altså kjenner frykten for Herren, søker vi å vinne mennesker. Men for Gud er vi åpenbare. Jeg håper også å være åpenbar for deres samvittigheter.
47005012	Ikke så at vi igjen anbefaler oss selv for dere. Men vi gir dere anledning til å rose dere av oss, så dere kan ha noe å sette imot dem som roser seg av det de er i det ytre og ikke i hjertet.
47005013	For om vi var fra oss selv, så var det for Gud, og er vi ved sans og samling, så er det for dere.
47005014	For Kristi kjærlighet tvinger oss, idet dette er avgjort: Én er død for alle, og derved har de alle dødd.
47005015	Og han døde for alle, for at de som lever, ikke lenger skal leve for seg selv, men for ham som døde og ble reist opp for dem.
47005016	Så kjenner vi fra nå av ikke noen etter kjødet. Har vi òg kjent Kristus etter kjødet, så kjenner vi ham nå ikke lenger slik.
47005017	Derfor, om noen er i Kristus, da er han en ny skapning, det gamle er forbi, se, alt er blitt nytt.
47005018	Men alt dette er av Gud, han som forlikte oss med seg selv ved Kristus og ga oss forlikelsens tjeneste.
47005019	Det var Gud som i Kristus forlikte verden med seg selv, så han ikke tilregner dem deres overtredelser og la ned i oss ordet om forlikelsen.
47005020	Så er vi da sendebud i Kristi sted, som om Gud selv formaner ved oss. Vi ber i Kristi sted: La dere forlike med Gud!
47005021	Ham som ikke visste av synd, har Gud gjort til synd for oss, for at vi i ham skal bli rettferdige for Gud.
47006001	Men som medarbeidere formaner vi dere også at dere ikke forgjeves tar imot Guds nåde.
47006002	For han sier: På den tid som behaget meg, bønnhørte jeg deg, og på frelsens dag kom jeg deg til hjelp. Se, nå er nådens tid, se, nå er frelsens dag!
47006003	Vi vil ikke i noe gi mennesker grunn til anstøt, for at ikke tjenesten skal kunne lastes.
47006004	I alt viser vi oss som Guds tjenere: i stor tålmodighet, i trengsler, i nød, i angst,
47006005	under slag, i fengsler, under opptøyer, i hardt arbeid, under nattevåk, i sult,
47006006	i renhet, i kunnskap, i langmodighet, i godhet, i Den Hellige Ånd, i oppriktig kjærlighet,
47006007	ved sannhets ord, ved Guds kraft, med rettferds våpen på høyre og venstre side,
47006008	i ære og vanære, med dårlig rykte og godt rykte. Som forførere og likevel sannferdige.
47006009	Som ukjente og likevel velkjente. Som døende - og se, vi lever! Som straffet, men ikke slått i hjel.
47006010	Som sørgende, men alltid glade. Som fattige som likevel gjør mange rike. Som de som ingenting har, men likevel eier alt.
47006011	Vi har talt åpent ut til dere, korintere! Vårt hjerte har utvidet seg!
47006012	Dere har ikke trangt rom hos oss, men i deres eget hjerte, der er det trangt.
47006013	Men gi oss like for like! Jeg taler som til barn: Også dere må utvide hjertene!
47006014	Dra ikke i fremmed åk med vantro! For hva delaktighet har rettferd med lovløshet? Eller hva samfunn har lys med mørke?
47006015	Og hva samklang er det mellom Kristus og Belial? Eller hva samfunn har en troende med en vantro?
47006016	Og hva enighet er det mellom Guds tempel og avguder? Vi er jo den levende Guds tempel, som Gud har sagt: Jeg vil bo hos dem og ferdes iblant dem, jeg vil være deres Gud, og de skal være mitt folk.
47006017	Gå derfor ut fra dem og skill dere fra dem, sier Herren, og rør ikke noe urent! Da vil jeg ta imot dere.
47006018	Jeg skal være deres far, og dere skal være mine sønner og døtre, sier Herren, Den Allmektige.
47007001	Når vi så har disse løftene, mine kjære, så la oss rense oss fra all urenhet på kjød og ånd, og fullende vår helliggjørelse i gudsfrykt!
47007002	Gi oss rom! Ingen har vi gjort urett. Ingen har vi ødelagt. Ingen har vi utnyttet.
47007003	Jeg sier ikke dette for å dømme dere. Jeg har jo alt sagt at dere er i våre hjerter, for at vi kan høre sammen i død og liv.
47007004	Jeg har stor tiltro til dere, og jeg priser meg lykkelig over dere. Jeg er blitt rikelig trøstet og har fått glede i overflod i all vår trengsel.
47007005	For heller ikke da vi kom til Makedonia, hadde vårt kjød noen ro. Vi hadde trengsel på alle kanter: Utenfor oss var det strid og inne i oss frykt!
47007006	Men Gud, som trøster de nedbøyde, han trøstet oss ved at Titus kom,
47007007	men ikke bare ved at han kom, men også ved den trøsten han selv var blitt trøstet med hos dere. Han fortalte oss hvordan dere lengtet, hvor bedrøvet dere var, og hvor nidkjære dere nå er for meg. Dette gjorde meg enda mer glad.
47007008	For selv om jeg gjorde dere sorg med brevet mitt, så angrer jeg det ikke, enda jeg nok før har angret på det. Jeg ser jo at brevet gjorde dere sorgfulle, om enn bare for en tid.
47007009	Men jeg gleder meg nå, ikke over at dere fikk sorg, men fordi dere ble bedrøvet til omvendelse. For den sorgen som kom over dere, var av Gud, for at dere ikke skulle lide noen skade på grunn av oss.
47007010	For bedrøvelsen etter Guds sinn virker omvendelse til frelse, som ingen angrer. Men verdens bedrøvelse virker død.
47007011	Se, hva det førte til at dere ble bedrøvet etter Guds sinn: iver, ja forsvar, ja harme, ja frykt, ja lengsel, ja nidkjærhet, ja straff! På alle måter har dere vist at dere er rene i denne saken.
47007012	Når jeg skrev til dere, var det ikke på grunn av ham som hadde gjort uretten, heller ikke av hensyn til ham som hadde lidd urett. Men det var for at den nidkjærhet dere har for oss, skulle bli åpenbart hos dere, for Guds åsyn.
47007013	Ved dette er vi blitt trøstet. Og i tillegg gledet vi oss enda mer over hvor glad Titus var blitt. For dere har alle vært med på å stille hans ånd til ro.
47007014	Så når jeg har rost dere overfor ham, så er jeg ikke blitt til skamme. Likesom vi i alle ting har talt sant til dere, så har også våre rosende ord til Titus vist seg å være sannhet.
47007015	Og hans hengivenhet til dere er enda større når han minnes den lydigheten dere alle viste, hvordan dere tok imot ham med frykt og beven.
47007016	Jeg gleder meg over at jeg kan stole på dere i alle ting.
47008001	Brødre, nå vil vi fortelle dere om den nåde Gud har gitt menighetene i Makedonia.
47008002	De har vært hardt prøvd i trengsler, men likevel er det av deres overveldende glede og deres dype fattig-dom strømmet fram en rikdom på oppriktig godhet.
47008003	For de ga etter evne, det kan jeg bevitne, ja, over evne, av egen drift.
47008004	De ba oss inntrengende om den nåde å få være med i fellesskapet i tjenesten for de hellige.
47008005	Og de ga ikke bare slik vi hadde håpet, men de ga seg selv, først til Herren og så til oss, ved Guds vilje.
47008006	Så ba vi Titus om å fullføre den gaven som han før hadde begynt å samle inn hos dere.
47008007	Dere har jo overflod på alt - på tro, på ord, på kunnskap, på iver, og på kjærlighet mellom dere og oss. Så bli nå rike også i dette kjærlighetsverket!
47008008	Jeg sier ikke dette som et påbud. Men ved å nevne de andres iver, vil jeg prøve kjærligheten hos dere, om den er ekte.
47008009	For dere kjenner vår Herre Jesu Kristi nåde, at han for deres skyld ble fattig da han var rik, for at dere ved hans fattigdom skulle bli rike.
47008010	Jeg sier meningen min om dette, for det er til gagn for dere - dere som alt i fjor begynte, ikke bare å virke, men også å ville!
47008011	Fullfør nå også gjerningen! La fullførelsen svare til viljens gode forsett, alt etter hva dere rår over.
47008012	For dersom villigheten er til stede, da er den til behag etter det den har, og ikke etter det den ikke har!
47008013	For det er ikke meningen at andre skal ha det rommelig og dere ha det trangt. Nei, det bør være likhet.
47008014	Nå for tiden bør deres overflod komme dem til hjelp som lider nød, for at de av sin overflod kan hjelpe dere, når dere er i nød. Slik blir det likhet.
47008015	Som det står skrevet: Den som samlet meget, fikk ikke overflod. Og den som samlet lite, led ingen mangel.
47008016	Men Gud være takk, som har vakt den samme iveren for dere i Titus’ hjerte.
47008017	Han tok gjerne imot oppfordringen min, og ble så ivrig at det er etter eget ønske han reiser til dere.
47008018	Sammen med ham sender vi den bror som har fått ros i alle menighetene for sin tjeneste for evangeliet.
47008019	Ikke bare det, men han er også valgt av menighetene til å reise sammen med oss med denne gaven som vi har fått i stand ved vår tjeneste, til Herrens ære og til å vise vår gode vilje.
47008020	Ved dette unngår vi at noen skal kunne beskylde oss for noe i forbindelse med denne rike gaven, som vi er tjenere for.
47008021	For vi legger vinn på det som er riktig, ikke bare for Herren, men også for mennesker.
47008022	Sammen med dem sender vi enda en av våre brødre. Hans tjenstvillighet har vi ofte og på mange måter sett bevis på. Han er nå enda mer ivrig på grunn av den store tilliten han har til dere.
47008023	Når det gjelder Titus, så er han min medtjener og medarbeider hos dere. Og når det gjelder våre andre brødre, så er de menighetens utsendinger og Kristi ære.
47008024	La dem nå for menighetenes øyne få se et bevis på deres kjærlighet og på den ros vi har gitt dere.
47009001	Det er i grunnen overflødig at jeg skriver til dere om hjelpen til de hellige.
47009002	For jeg kjenner til at dere er villige. Jeg roser dere for dette hos makedonierne, og sier: Akaia har vært rede helt fra i fjor! Og den iveren dere har vist, har tilskyndet så mange.
47009003	Likevel sender jeg disse brødrene, for at ikke de lovord vi har gitt dere, på dette punktet skal vise seg å være tomme ord, slik at dere kan være forberedt, som jeg har sagt.
47009004	I så fall ville vi - for ikke å snakke om dere selv - få skam av vår tillit til dere, om det kommer makedoniere sammen med meg og finner dere uforberedt.
47009005	Derfor fant jeg det nødvendig å oppfordre brødrene til å reise i forveien til dere, og på forhånd få i stand den rike gaven dere før har gitt løfte om, så den skal ligge ferdig som en velsignelse og ikke som en gniergave.
47009006	Men dette sier jeg: Den som sår sparsomt, skal også høste sparsomt, og den som sår rikelig, skal høste med rik velsignelse.
47009007	Enhver må gi slik som han setter seg fore i sitt hjerte, ikke med ulyst eller av tvang. For Gud elsker en glad giver.
47009008	Og Gud er mektig til å gi dere all nåde i rikelig mål, for at dere alltid og i alle ting kan ha alt det dere trenger til, og ha overflod til all god gjerning.
47009009	Som skrevet er: Han strødde ut, han ga til de fattige. Hans rettferdighet blir til evig tid.
47009010	Og han som gir såmannen såkorn og brød å ete, han skal også gi dere såkorn og la det mangedoble seg, og gi vekst til fruktene av deres rettferdighet.
47009011	Og så skal dere bli rike på alle ting, til oppriktig godhet, som ved oss virker takksigelse til Gud.
47009012	For den hjelp som dere gir ved denne tjenesten, skal ikke bare fylle mangelen hos de hellige, men også skape overflod ved manges takksigelser til Gud.
47009013	Denne givertjenesten er en prøve på ektheten hos dere, og de vil prise Gud for deres lydighet til å bekjenne Kristi evangelium, og for den oppriktige godhet dere viser i samfunnet med dem og med alle.
47009014	De vil be for dere og lengte etter dere på grunn av den rike nåde fra Gud som er over dere.
47009015	Gud være takk for sin usigelige gave!
47010001	Jeg, Paulus, formaner dere ved Kristi nedbøydhet og mildhet, - jeg som skal være så ydmyk når jeg står ansikt til ansikt med dere, men djerv mot dere når jeg er fraværende!
47010002	Men jeg ber dere: La meg slippe å opptre djervt når jeg kommer til dere! For jeg akter å vise mitt mot ved å gå dristig fram mot visse mennesker som anser oss for å være slike som går fram på kjødelig vis.
47010003	For selv om vi lever i kjødet, så fører vi ikke vår strid på kjødelig vis.
47010004	For våre våpen er ikke kjødelige, men de er mektige for Gud til å bryte ned festningsverker, idet vi river ned tankebygninger
47010005	og enhver høyde som reiser seg mot kunnskapen om Gud, og tar enhver tanke til fange under lydigheten mot Kristus.
47010006	Vi er rede til å straffe all ulydighet, når bare deres egen lydighet er blitt fullkommen.
47010007	Dere ser bare på det utvortes! Om noen er viss med seg selv på at han hører Kristus til, la ham da igjen dømme ut fra seg selv, at like så vel som han hører Kristus til, så gjør også vi det.
47010008	Om jeg skulle rose meg enda noe mer av vår myndighet, den som Herren har gitt oss til å oppbygge dere, ikke til å bryte ned, så vil jeg ikke bli til skamme,
47010009	for at det ikke skal se ut som om jeg bare ville skremme dere med brevene mine.
47010010	For brevene, sier de, er nok myndige og sterke. Men når han er legemlig til stede, er han svak, og hans ord er ikke noe å bry seg om.
47010011	Den som taler slik, skal tenke: Slik som vi er i ord i brevene når vi er fraværende, slik er vi i gjerning når vi er til stede.
47010012	Vi derimot tør ikke regne oss blant eller ligne oss med visse folk som gir seg selv vitnesbyrd. Men når de bruker seg selv som målestokk og sammenligner seg med seg selv, mangler de forstand.
47010013	Vi vil ikke rose oss ut over alle grenser, men bare etter den rettesnor Gud har tilmålt oss, nemlig å nå fram til dere også.
47010014	For vi strekker oss slett ikke lenger enn vi rekker, som om vi ikke nådde fram til dere. For også til dere nådde vi fram med Kristi evangelium.
47010015	Vi roser oss ikke over all måte av andres arbeid. Men vi har det håp at deres tro må vokse, slik at vi til overmål må nå enda lenger gjennom dere, etter den rettesnor som vi har fått.
47010016	Da vil vi også kunne forkynne evangeliet i de landene som ligger bortenfor dere, uten å ta æren for arbeid som alt er utrettet av andre etter den rettesnor de har fått.
47010017	Men den som roser seg, han skal rose seg i Herren!
47010018	Det er ikke den som gir seg selv vitnesbyrd, som holder mål, men den som Herren gir vitnesbyrd.
47011001	Tenk om dere ville tåle litt dårskap av meg! Ja, det får dere tåle.
47011002	For jeg er nidkjær for dere med Guds nidkjærhet. Jeg har jo forlovet dere med én mann, for å fremstille en ren jomfru for Kristus.
47011003	Men jeg frykter for at likesom slangen dåret Eva med sin list, slik skal også deres tanker bli fordervet og vendt bort fra den enkle og rene troskap mot Kristus.
47011004	For om det kommer en til dere og forkynner en annen Jesus, som vi ikke har forkynt, eller om dere får en annen ånd, som dere ikke før har fått, eller et annet evangelium, som dere ikke før har mottatt - da tåler dere det så gjerne.
47011005	Men jeg mener at jeg ikke står tilbake for disse veldige apostlene på noe vis!
47011006	Er jeg ulærd i talekunst, så er jeg det ikke i kunnskap. Tvert om, den er jo på alle måter og i alle ting lagt tydelig fram for dere.
47011007	Eller gjorde jeg synd da jeg ydmyket meg selv, for at dere kunne bli opphøyet, ved at jeg for intet forkynte Guds evangelium for dere?
47011008	Andre menigheter plyndret jeg, ved å ta lønn av dem for å kunne gjøre tjeneste hos dere.
47011009	Og da jeg var hos dere og ikke hadde det jeg trengte, ble jeg ikke til byrde for noen av dere. For det jeg manglet, det ga brødrene meg da de kom fra Makedonia. På alle vis holdt jeg meg fra å bli til byrde for dere, og det vil jeg fortsatt gjøre.
47011010	Så sant Kristi sannhet er i meg: Denne ros skal ikke bli tatt fra meg i Akaia-bygdene.
47011011	Hvorfor? Fordi jeg ikke elsker dere? - Det vet Gud at jeg gjør!
47011012	Men det jeg gjør, vil jeg også fortsatt gjøre. For ved det fratar jeg dem muligheten, som søker en anledning, til å vise seg som vår like i det de roser seg av.
47011013	For disse er falske apostler, svikefulle arbeidere, som skaper seg om til Kristi apostler.
47011014	Og det er ikke noe å undre seg over, for Satan selv skaper seg jo om til en lysets engel!
47011015	Da er det ikke noe stort om også hans tjenere omskaper seg til rettferdighets tjenere. Men for dem skal enden svare til deres gjerninger.
47011016	Igjen sier jeg: La ingen holde meg for en dåre! Men selv om dere nå gjør det, så ta likevel imot meg - om enn som en dåre - for at også jeg kan få rose meg litt!
47011017	Det jeg her sier, det taler jeg ikke etter Herrens vilje, men som i dårskap, når jeg roser meg så tillitsfullt.
47011018	Siden så mange roser seg på kjødelig vis, vil også jeg rose meg.
47011019	For dere tåler jo gjerne dårene, dere som er så kloke!
47011020	Dere tåler det jo om noen gjør dere til treller, om noen utsuger dere, om noen fanger dere, om noen opphøyer seg over dere, om noen slår dere i ansiktet!
47011021	Med skam sier jeg det, siden vi synes å ha vært så svake! Men det andre våger å rose seg av - nå taler jeg som en dåre - det våger vel også jeg å rose meg av!
47011022	Er de hebreere? Jeg også. Er de israelitter? Jeg også. Er de av Abrahams ætt? Jeg også.
47011023	Er de Kristi tjenere? Jeg taler i vanvidd: Jeg er det enda mer! Jeg har arbeidet mer. Jeg har fått flere slag. Jeg har oftere vært i fengsel. Jeg har ofte vært i dødsfare.
47011024	Av jødene har jeg fem ganger fått førti slag på ett nær.
47011025	Tre ganger er jeg blitt gitt stokkeslag, én gang steinet, tre ganger har jeg lidd skipbrudd, et døgn har jeg vært i dypet.
47011026	Ofte har jeg vært på reiser - i fare på elver, i fare blant røvere, i fare blant landsmenn, i fare blant hedninger, i fare i by, i fare i ørken, i fare på hav, i fare blant falske brødre,
47011027	i slit og strev, ofte i nattevåk, i sult og tørst, ofte i faste, i kulde og nakenhet.
47011028	I tillegg til alt annet har jeg det som daglig ligger over meg, omsorgen for alle menighetene.
47011029	Hvem er svak uten at også jeg blir svak? Hvem voldes anstøt, uten at det brenner i meg?
47011030	Er det nødvendig at jeg roser meg, da vil jeg rose meg av det som hører min skrøpelighet til.
47011031	Gud og vår Herre Jesu Kristi Far, han som er velsignet i evighet, han vet at jeg ikke lyver!
47011032	I Damaskus holdt landshøvdingen til kong Aretas vakt omkring damaskenerbyen for å gripe meg.
47011033	Men jeg ble firt ned i en kurv fra en luke i bymuren og slapp ut av hans hender.
47012001	Det er altså nødvendig at jeg roser meg, enda det ikke er til gagn. Men jeg kommer nå til syner og åpenbaringer fra Herren.
47012002	Jeg kjenner et menneske i Kristus - om han var i legemet, vet jeg ikke, eller utenfor legemet, vet jeg ikke, Gud vet det - en som for fjorten år siden ble rykket like inn i den tredje himmel.
47012003	Jeg kjenner dette mennesket - om han var i legemet eller utenfor legemet, vet jeg ikke, Gud vet det.
47012004	Han ble rykket inn i Paradis og hørte usigelige ord, som det ikke er tillatt for et menneske å tale.
47012005	Av denne mannen vil jeg rose meg, men av meg selv vil jeg ikke rose meg - uten av min skrøpelighet.
47012006	For om jeg likevel skulle ønske å rose meg, ville jeg ikke bli en dåre. For det jeg sa, ville være sant. Men jeg lar det være, for at ingen skal ha høyere tanker om meg enn det han får ved å se meg og høre meg.
47012007	Og for at jeg ikke skal opphøye meg av de overmåte store åpenbaringene, har jeg fått en torn i kjødet, en Satans engel som skal slå meg, for at jeg ikke skal opphøye meg.
47012008	Om denne ba jeg Herren tre ganger at den måtte vike fra meg.
47012009	Men han sa til meg: Min nåde er nok for deg, for min kraft fullendes i skrøpelighet. Derfor vil jeg helst rose meg av min skrøpelighet, for at Kristi kraft kan bo i meg.
47012010	Derfor er jeg vel tilfreds i skrøpelighet, under mishandling, i nød, i forfølgelser og trengsler for Kristi skyld. For når jeg er skrøpelig, da er jeg sterk!
47012011	Jeg er blitt en dåre! Dere har tvunget meg til det. Jeg burde jo ha fått ros av dere, for jeg står ikke tilbake for noen av disse veldige apostlene, selv om jeg ingenting er.
47012012	En apostels tegn ble iallfall gjort blant dere med all utholdenhet, både ved tegn og under og kraftige gjerninger.
47012013	For hva var det dere ble tilsidesatt i for de andre menighetene, uten i det at jeg ikke falt dere til byrde? Tilgi meg denne urett!
47012014	Se, for tredje gang er jeg nå rede til å komme til dere. Og jeg vil ikke falle dere til byrde. For jeg søker ikke det dere eier, men dere selv. Det er jo ikke barna som har plikt til å samle til foreldrene, men foreldrene til barna.
47012015	Jeg vil mer enn gjerne både ofre og bli ofret for deres sjeler. Skal jeg så bli elsket mindre, fordi jeg elsker dere så høyt?
47012016	La så være at jeg ikke var dere til byrde, men var jeg listig og fanget dere med svik?
47012017	Har jeg kanskje utnyttet dere ved noen av dem jeg har sendt til dere?
47012018	Jeg oppfordret Titus til å reise, og sendte en bror med ham. Har kanskje Titus utnyttet dere? Har vi ikke gått fram i samme ånd? Har vi ikke fulgt de samme spor?
47012019	Dere har vel nå lenge tenkt at det er dere vi forsvarer oss for. Nei, det er for Guds åsyn vi taler, i Kristus. Men, mine elskede, alt er til deres oppbyggelse.
47012020	For jeg frykter for at jeg kanskje ikke skal finne dere slik jeg ønsker, når jeg kommer - og at dere skal finne meg slik dere ikke ønsker, at det skal være strid, misunnelse, vrede, selvhevdelse, baktalelse, sladder, oppblåsthet, uorden.
47012021	Jeg frykter for at min Gud igjen skal ydmyke meg blant dere, og at jeg skal måtte sørge over mange av dem som tidligere har syndet og ikke har omvendt seg fra den urenhet, utukt og skamløshet de har drevet på med.
47013001	Det er nå tredje gang jeg kommer til dere. På to eller tre vitners ord skal enhver sak stå fast.
47013002	Til dem som før har syndet og til alle de andre, har jeg sagt det før, ved mitt annet besøk hos dere, og nå i mitt fravær sier jeg det igjen på forhånd: Når jeg nå kommer tilbake, vil jeg ikke vise skånsel.
47013003	For dere krever jo et bevis på at Kristus taler gjennom meg. Og han er ikke svak mot dere, men han er sterk blant dere.
47013004	For vel ble han korsfestet i svakhet, men han lever i Guds kraft. Og vel er vi svake i ham, men vi skal leve med ham ved Guds kraft hos dere.
47013005	Ransak dere selv om dere er i troen! Prøv dere selv! Eller kjenner dere ikke dere selv at Kristus Jesus er i dere? Det måtte da være at dere ikke består prøven.
47013006	Men jeg håper dere skal få erfare at vi består prøven.
47013007	Men vi ber til Gud at dere ikke må gjøre noe ondt - ikke for at det skal vise seg at vi består prøven, men for at dere skal gjøre det gode, selv om det skal se ut som om vi ikke har bestått prøven.
47013008	For vi makter ikke noe mot sannheten, bare for sannheten.
47013009	For vi gleder oss når vi er svake, men dere sterke. Dette ber vi også om, at dere må bli fullkomne.
47013010	Derfor skriver jeg dette mens jeg er borte fra dere, for at jeg ikke, når jeg kommer, må gå strengt fram, i kraft av den myndighet Herren har gitt meg til å bygge opp og ikke til å rive ned.
47013011	For øvrig, brødre: Gled dere! Bli fullkomne! La dere formane! Ha det samme sinn! Hold fred med hverandre, og kjærlighetens og fredens Gud skal være med dere.
47013012	Hils hverandre med et hellig kyss! Alle de hellige hilser dere.
47013013	Herren Jesu Kristi nåde, Guds kjærlighet og Den Hellige Ånds samfunn være med dere alle!
48001001	Paulus, apostel, ikke av mennesker eller ved noe menneske, men ved Jesus Kristus og Gud Fader, som reiste ham opp fra de døde,
48001002	og alle brødrene som er sammen med meg, til menighetene i Galatia:
48001003	Nåde være med dere og fred fra Gud Fader og vår Herre Jesus Kristus,
48001004	han som ga seg selv for våre synder for å fri oss ut fra den nåværende onde verden, etter vår Guds og Fars vilje.
48001005	Ham være ære i all evighet! Amen.
48001006	Jeg undrer meg over at dere så snart vender dere bort fra ham som kalte dere ved Kristi nåde, til et annet evangelium,
48001007	skjønt det ikke finnes noe annet - det er bare noen som forvirrer dere og vil forvrenge Kristi evangelium.
48001008	Men selv om vi eller en engel fra himmelen skulle forkynne dere et annet evangelium enn det vi har forkynt dere, han være forbannet!
48001009	Som vi før har sagt, så sier jeg nå igjen: Om noen forkynner dere et annet evangelium enn det som dere har mottatt, han være forbannet!
48001010	Søker jeg nå å bli anerkjent av mennesker - eller av Gud? Eller søker jeg å gjøre mennesker til lags? Dersom jeg ennå søkte å være mennesker til lags, da var jeg ikke Kristi tjener.
48001011	Jeg kunngjør dere, brødre, at det evangelium som er blitt forkynt av meg, ikke er menneskeverk.
48001012	Heller ikke har jeg mottatt det eller lært det av noe menneske, men ved Jesu Kristi åpenbaring.
48001013	Dere har jo hørt hvordan jeg en gang levde som jøde, hvor hardt jeg forfulgte Guds menighet og forsøkte å utrydde den.
48001014	Jeg gikk lenger i jødedommen enn mange jevnaldrende i mitt folk, og var enda mer nidkjær for overleveringene fra fedrene.
48001015	Men da han som utvalgte meg fra mors liv og kalte meg ved sin nåde, etter sin gode vilje besluttet
48001016	å åpenbare sin Sønn i meg, for at jeg skulle forkynne evangeliet om ham blant hedningene, da samrådde jeg meg ikke med kjøtt og blod.
48001017	Heller ikke dro jeg opp til Jerusalem til dem som var apostler før meg. I stedet dro jeg straks av sted til Arabia, og vendte siden tilbake til Damaskus.
48001018	Deretter, tre år senere, dro jeg opp til Jerusalem for å bli kjent med Kefas, og jeg ble hos ham i femten dager.
48001019	Men noen annen av apostlene oppsøkte jeg ikke, bare Jakob, Herrens bror.
48001020	Det jeg her skriver til dere - se, det vet Gud at jeg ikke lyver!
48001021	Deretter dro jeg til bygdene i Syria og Kilikia.
48001022	Personlig var jeg ukjent for de judeiske menighetene i Kristus.
48001023	De hadde bare hørt at det ble sagt: Han som før forfulgte oss, han forkynner nå den troen som han før prøvde å utrydde.
48001024	Og de priste Gud for meg.
48002001	Fjorten år senere dro jeg igjen opp til Jerusalem, sammen med Barnabas. Jeg tok også Titus med.
48002002	Jeg gikk dit opp etter en åpenbaring. Og jeg forela dem, og særskilt dem som gjaldt mest, det evangelium som jeg forkynner blant hedningene - om jeg på noen måte løp eller hadde løpt forgjeves.
48002003	Men ikke engang Titus, som var med meg, han som var greker, ikke engang han ble tvunget til å la seg omskjære,
48002004	for de falske brødres skyld som hadde sneket seg inn. De var kommet for å lure på vår frihet, den som vi har i Kristus Jesus, for å kunne gjøre oss til treller.
48002005	Men ikke et øyeblikk vek vi eller ga etter for dem, for at evangeliets sannhet skulle stå fast hos dere.
48002006	Men de som gjaldt for å være noe - hvor store de var, er meg det samme, Gud gjør ikke forskjell på folk - de som gjaldt mest, påla meg ikke noe i tillegg.
48002007	Tvert imot: De så at jeg var blitt betrodd å forkynne evangeliet for de uomskårne, likesom Peter for de omskårne.
48002008	For han som ga Peter kraft til aposteltjeneste blant de omskårne, han ga også meg kraft til det blant hedningene.
48002009	Da de som gjaldt for å være støttene - Jakob og Kefas og Johannes - ble kjent med den nåde som var meg gitt, ga de meg og Barnabas samfunnshånd, for at vi skulle gå til hedningene, men de til de omskårne.
48002010	Vi skulle bare huske på de fattige, og nettopp det har jeg lagt vinn på å gjøre.
48002011	Men da Kefas kom til Antiokia, sa jeg ham imot like opp i ansiktet, fordi han opptrådte klanderverdig.
48002012	Før det kom noen fra Jakob, åt han sammen med hedningene. Men da de kom, trakk han seg tilbake og holdt seg unna, fordi han var redd for dem som var av omskjærelsen.
48002013	Og sammen med ham hyklet også de andre jødene, slik at til og med Barnabas ble revet med av hykleriet deres.
48002014	Men da jeg så at de ikke gikk rett fram etter evangeliets sannhet, sa jeg til Kefas i alles nærvær: Når du som er jøde, lever etter hedensk skikk og ikke som jøde, hvordan kan du da tvinge hedningene til å leve som jøder?
48002015	Vi er av fødsel jøder, og ikke syndere av hedensk ætt.
48002016	Men da vi innså at et menneske ikke blir rettferdiggjort av lovgjerninger, men ved tro på Kristus Jesus, da trodde også vi på Kristus Jesus, for å bli rettferdiggjort ved tro på Kristus og ikke av lovgjerninger. For ikke noe menneske blir rettferdiggjort av lovgjerninger.
48002017	Men dersom nå også vi, da vi søkte å bli rettferdiggjort i Kristus, selv ble funnet å være syndere, er dermed Kristus blitt en tjener for synden? Langt derifra!
48002018	For dersom jeg bygger opp igjen det jeg har revet ned, da viser jeg meg selv som en lovbryter.
48002019	For jeg er ved loven død for loven for å leve for Gud. Jeg er korsfestet med Kristus.
48002020	Jeg lever ikke lenger selv, men Kristus lever i meg. Det liv jeg nå lever i kjødet, det lever jeg i troen på Guds Sønn, han som elsket meg og ga seg selv for meg.
48002021	Jeg forkaster ikke Guds nåde. For er rettferdighet å få ved loven, da er altså Kristus død uten grunn.
48003001	Uforstandige galatere! Hvem har forhekset dere? Dere som har fått Jesus Kristus malt for øynene som korsfestet!
48003002	Bare dette vil jeg få vite av dere: Var det ved lovgjerninger dere fikk Ånden, eller var det ved å høre troen forkynt?
48003003	Er dere så uforstandige? Dere begynte i Ånd, vil dere nå fullende i kjød?
48003004	Så meget har dere opplevd forgjeves! - om det da virkelig er forgjeves.
48003005	Når Gud altså gir dere Ånden og gjør kraftige gjerninger blant dere, gjør han det ved lovgjerninger eller ved at dere hører troen forkynt?
48003006	Det er som med Abraham: Han trodde Gud, og det ble regnet ham til rettferdighet.
48003007	Derfor skal dere vite at de som har tro, de er Abrahams barn.
48003008	Da Skriften forutså at det er ved tro Gud rettferdiggjør hedningene, forkynte den på forhånd dette evangelium for Abraham: I deg skal alle folk velsignes.
48003009	Så blir da de som har tro, velsignet med den troende Abraham.
48003010	For alle de som holder seg til lovgjerninger, er under forbannelse, for det er skrevet: Forbannet er hver den som ikke holder fast ved alt det som står skrevet i lovens bok, slik at han gjør det.
48003011	Og at ingen blir rettferdiggjort for Gud ved loven, det er klart, for: Den rettferdige av tro, skal leve.
48003012	Og loven har ikke noe med troen å gjøre, men der heter det: Den som gjør det, skal leve ved det.
48003013	Kristus kjøpte oss fri fra lovens forbannelse ved at han ble en forbannelse for oss. For det står skrevet: Forbannet er hver den som henger på et tre.
48003014	Dette skjedde for at Abrahams velsignelse skulle komme til hedningene i Kristus Jesus, for at vi ved troen skulle få Ånden som det var gitt løfte om.
48003015	Brødre, jeg taler på menneskelig vis: Selv en menneskelig pakt vil ingen sette ut av kraft eller legge noe til etter at den er stadfestet.
48003016	Men løftene ble gitt til Abraham og hans ætt. Han sier ikke: Og til dine ætlinger, som om det gjaldt mange. Men som når det gjelder én: Og din ætt. Og dette er Kristus.
48003017	Jeg mener da dette: En pakt som Gud tidligere har stadfestet, blir ikke gjort ugyldig av loven, som ble gitt fire hundre og tretti år senere, slik at den skulle sette løftet ut av kraft.
48003018	For dersom en får arven ved lov, da får en den ikke lenger ved løfte. Men Gud ga den i sin nåde til Abraham ved løfte.
48003019	Hva skulle da loven tjene til? Den ble lagt til for overtredelsenes skyld, inntil den ætten kom som løftet gjaldt - og den ble gitt ved engler, ved en mellommanns hånd.
48003020	Men en mellommann er ikke for én, men Gud er én.
48003021	Er da loven imot Guds løfter? Langt derifra! For bare hvis det var gitt en lov som hadde kraft til å gjøre levende, kom rettferdigheten virkelig av loven.
48003022	Men Skriften har innesluttet alt under synd, for at det som var lovt, ved tro på Jesus Kristus skulle bli gitt til dem som tror.
48003023	Men før troen kom, ble vi holdt i varetekt under loven, innestengt inntil den tro som skulle komme, ble åpenbart.
48003024	Slik er loven blitt vår tuktemester til Kristus, for at vi skulle bli rettferdiggjort av tro.
48003025	Men nå når troen er kommet, er vi ikke lenger under tuktemesteren.
48003026	Alle er dere jo Guds barn ved troen på Kristus Jesus.
48003027	For dere, så mange som er døpt til Kristus, har ikledd dere Kristus.
48003028	Her er ikke jøde eller greker, her er ikke trell eller fri, her er ikke mann og kvinne. For dere er alle én i Kristus Jesus.
48003029	Og hører dere Kristus til, da er dere Abrahams ætt og arvinger ifølge løftet.
48004001	Men jeg sier: Så lenge arvingen er barn, er det ingen forskjell mellom ham og en trell, enda han er herre over alt sammen.
48004002	Han står under formyndere og forvaltere til den tiden som hans far før har fastsatt.
48004003	Slik var det også med oss da vi var umyndige, vi var trellbundet under verdens barnelærdom.
48004004	Men da tidens fylde kom, utsendte Gud sin Sønn, født av en kvinne, født under loven,
48004005	for at han skulle kjøpe dem fri som var under loven, så vi skulle få barnekår.
48004006	Og fordi dere er sønner, har Gud sendt sin Sønns Ånd inn i våre hjerter, som roper: Abba, Far!
48004007	Så er du da ikke lenger trell, men sønn. Men er du sønn, da er du også arving, innsatt av Gud.
48004008	Den gang da dere ikke kjente Gud, trellet dere under de gudene som i virkeligheten ikke er guder.
48004009	Men nå, når dere kjenner Gud, ja, det som mer er: er kjent av Gud, - hvordan kan dere da igjen vende tilbake til den svake og fattige barnelærdom? Vil dere på nytt være treller under den?
48004010	Dere tar vare på dager og måneder og høytider og år.
48004011	Jeg er bekymret for dere og er redd at jeg kanskje har strevd med dere til ingen nytte.
48004012	Bli som jeg, for også jeg ble som dere. Brødre, det ber jeg dere om! Dere har ingen urett gjort meg.
48004013	Dere vet jo at det var på grunn av skrøpelighet i mitt kjød jeg første gang kom til å forkynne evangeliet for dere.
48004014	Og enda mitt kjød kunne friste til det, foraktet og avskydde dere meg ikke. Dere tok imot meg som en Guds engel, som Kristus Jesus selv.
48004015	Hvor dere den gang priste dere salige! For jeg gir dere det vitnesbyrdet at hadde det vært mulig, så hadde dere revet ut øynene deres og gitt meg dem.
48004016	Så er jeg da blitt deres fiende ved å si dere sannheten?
48004017	Noen legger seg etter dere med en iver som ikke er av det gode. Men det de ønsker, er å skille dere fra oss, for at dere skal være ivrige for dem.
48004018	Men det er godt å vise iver i det gode alltid, og ikke bare når jeg er til stede hos dere.
48004019	Mine barn, som jeg igjen må føde med smerte, inntil Kristus vinner skikkelse i dere.
48004020	Jeg skulle ønske at jeg var hos dere nå og kunne endre min røst! For jeg er rådvill med dere.
48004021	Si meg, dere som vil være under loven: Hører dere ikke loven?
48004022	Det står jo skrevet at Abraham hadde to sønner, én med trellkvinnen og én med den frie kvinnen.
48004023	Trellkvinnens sønn ble født etter kjødet, men den frie kvinnens sønn ble født på grunn av løftet.
48004024	I dette ligger en dypere mening. For disse kvinnene er to pakter. Den ene er fra berget Sinai, og den føder barn til trelldom. Dette er Hagar.
48004025	Hagar er berget Sinai i Arabia, og svarer til det Jerusalem som nå er, for det er i trelldom med sine barn.
48004026	Men det Jerusalem som er der oppe, er fritt, og det er vår mor.
48004027	For det står skrevet: Gled deg, du ufruktbare, du som ikke føder! Bryt ut i jubelrop, du som ikke har fødselsveer! For den enslige kvinne har mange flere barn enn hun som har mannen.
48004028	Men vi, brødre, er løftets barn, likesom Isak.
48004029	Men han som var født etter kjødet, forfulgte ham som var født etter Ånden. Og slik er det nå også.
48004030	Men hva sier Skriften? Driv ut trellkvinnen og hennes sønn! For trellkvinnens sønn skal ikke arve sammen med den frie kvinnens sønn.
48004031	Altså, brødre, er vi ikke trellkvinnens barn, men den frie kvinnens.
48005001	Til frihet har Kristus frigjort oss. Stå derfor fast, og la dere ikke igjen legge under trelldommens åk.
48005002	Se, jeg, Paulus, sier dere: Hvis dere lar dere omskjære, så vil Kristus ikke være til noe gagn for dere.
48005003	Igjen vitner jeg for hvert menneske som lar seg omskjære, at han skylder å holde hele loven.
48005004	Dere er skilt fra Kristus, dere som vil bli rettferdiggjort ved loven, dere er falt ut av nåden.
48005005	For i Ånden venter vi ved tro på det som rettferdigheten gir oss håp om.
48005006	For i Kristus Jesus betyr det ikke noe om en er omskåret eller uomskåret, her gjelder bare tro, virksom ved kjærlighet.
48005007	Dere løp godt! Hvem hindret dere fra å være lydige mot sannheten?
48005008	Denne overtalelsen kom ikke fra ham som kalte dere.
48005009	En liten surdeig syrer hele deigen.
48005010	Men jeg har den tillit til dere i Herren, at dere ikke vil mene noe annet. Men den som forvirrer dere, skal bære sin dom, hvem han så er.
48005011	Men jeg, brødre - hvis jeg ennå forkynner omskjærelse, hvorfor blir jeg da ennå forfulgt? Da er jo korsets anstøt gjort til intet.
48005012	Måtte de bare skjære seg fordervet, de som oppvigler dere!
48005013	For dere ble kalt til frihet, brødre. La bare ikke friheten bli et påskudd for kjødet, men tjen hverandre i kjærlighet.
48005014	For hele loven er oppfylt i ett bud, i dette: Du skal elske din neste som deg selv!
48005015	Men om dere biter og eter hverandre, da se til at dere ikke blir fortært av hverandre!
48005016	Men jeg sier: Vandre i Ånden! Så skal dere ikke fullføre kjødets lyst.
48005017	For kjødet begjærer imot Ånden, og Ånden imot kjødet. De to står hverandre imot, for at dere ikke skal gjøre det dere vil.
48005018	Men hvis dere blir drevet av Ånden, da er dere ikke under loven.
48005019	Kjødets gjerninger er åpenbare. Det er slikt som utukt, urenhet, skamløshet,
48005020	avgudsdyrkelse, trolldom, fiendskap, trette, avindsyke, sinne, ærgjerrighet, splittelse, partier,
48005021	misunnelse, mord, drukkenskap, svirelag og annet slikt. Om dette sier jeg dere på forhånd, som jeg også før har sagt dere: De som gjør slikt, skal ikke arve Guds rike.
48005022	Men Åndens frukt er kjærlighet, glede, fred, langmodighet, mildhet, godhet, trofasthet,
48005023	ydmykhet, avholdenhet. Mot slike er loven ikke.
48005024	De som hører Kristus Jesus til, har korsfestet kjødet med dets lidenskaper og lyster.
48005025	Dersom vi lever i Ånden, da la oss òg vandre i Ånden!
48005026	La oss ikke ha lyst til tom ære, så vi egger hverandre eller misunner hverandre.
48006001	Brødre! Om også et menneske skulle bli overrumplet av en eller annen synd, da hjelp ham til rette, dere åndelige, med ydmyk ånd. Men ta deg i vare, så ikke du også blir fristet.
48006002	Bær hverandres byrder, og oppfyll på den måten Kristi lov.
48006003	For dersom noen synes at han er noe, men ingenting er, da bedrar han seg selv.
48006004	La enhver prøve sin egen gjerning! Han skal ha sin ros bare for det han selv er, ikke for det andre er!
48006005	For hver skal bære sin egen bør.
48006006	Den som blir undervist i Ordet, skal dele alt godt med den som lærer ham.
48006007	Far ikke vill! Gud lar seg ikke spotte! Det et menneske sår, det skal han også høste.
48006008	Den som sår i sitt kjød, skal høste fordervelse av kjødet. Men den som sår i Ånden, skal høste evig liv av Ånden.
48006009	Men la oss gjøre det gode og ikke bli trette. For vi skal høste i sin tid, så sant vi ikke går trett.
48006010	La oss derfor, mens vi har tid, gjøre det gode mot alle, men mest mot troens egne folk.
48006011	Se hvor store bokstaver jeg bruker, når jeg skriver til dere med egen hånd:
48006012	Disse som søker å ta seg godt ut i kjødet, de er det som vil tvinge dere til å la dere omskjære, bare for at de skal slippe å bli forfulgt på grunn av Kristi kors.
48006013	For de som lar seg omskjære, holder heller ikke selv loven. Men de vil at dere skal la dere omskjære, for at de skal kunne rose seg av deres kjød.
48006014	Men det skal være langt fra meg å rose meg, uten av vår Herre Jesu Kristi kors! For ved det er verden blitt korsfestet for meg og jeg for verden.
48006015	For det som betyr noe, er verken å være omskåret eller uomskåret, men å være en ny skapning.
48006016	Og så mange som går fram etter denne rettesnor - fred og miskunn være over dem og over Guds Israel!
48006017	La så ingen heretter volde meg besvær! For jeg bærer Jesu merketegn på mitt legeme.
48006018	Vår Herre Jesu Kristi nåde være med deres ånd, brødre! Amen.
49001001	Paulus, ved Guds vilje Jesu Kristi apostel - til de hellige i Efesus, som tror på Kristus Jesus.
49001002	Nåde være med dere og fred fra Gud, vår Far, og Herren Jesus Kristus!
49001003	Lovet være Gud, vår Herre Jesu Kristi Far, han som har velsignet oss med all åndelig velsignelse i himmelen i Kristus.
49001004	For i ham har han utvalgt oss før verdens grunnvoll ble lagt, for at vi skulle være hellige og ulastelige for hans åsyn. I kjærlighet
49001005	har han forut bestemt oss til å få barnekår hos seg ved Jesus Kristus, etter sin frie viljes råd,
49001006	til pris for sin nådes herlighet, som han ga oss i Den Elskede.
49001007	I ham har vi forløsningen ved hans blod, syndenes forlatelse, etter hans nådes rikdom.
49001008	Denne nåde har han gitt oss i rikt mål, med all visdom og forstand,
49001009	da han kunngjorde oss sin viljes mysterium, etter sitt frie råd, som han forut fattet hos seg selv,
49001010	om et frelseshushold i tidenes fylde: å samle alt til ett i Kristus, både det som er i himmelen og det som er på jorden.
49001011	I ham har vi også fått del i arven, etter at vi forut var bestemt til det etter hans forsett som setter alt i verk etter sin viljes råd,
49001012	for at vi skulle være til pris for hans herlighet, vi som forut hadde håpet på Kristus.
49001013	I ham har også dere, da dere fikk høre sannhetens ord, evangeliet om deres frelse, ja, i ham har også dere, da dere kom til troen, fått til innsegl Den Hellige Ånd, som var lovt,
49001014	han som er pantet på vår arv, inntil eiendomsfolkets forløsning, til pris for Guds herlighet.
49001015	Derfor, etter at jeg har hørt om deres tro på Herren Jesus, og om deres kjærlighet til alle de hellige,
49001016	holder jeg ikke opp med å takke Gud for dere når jeg minnes dere i bønnene mine.
49001017	Jeg ber om at vår Herre Jesu Kristi Gud, herlighetens Far, må gi dere visdoms og åpenbarings Ånd til kunnskap om seg,
49001018	og gi deres hjerter opplyste øyne, så dere kan forstå hvilket håp han har kalt dere til, hvor rik på herlighet hans arv er blant de hellige,
49001019	og hvor overveldende stor hans makt er for oss som tror, etter virksomheten av hans veldige kraft.
49001020	Det var denne han viste på Kristus da han reiste ham opp fra de døde og satte ham ved sin høyre hånd i himmelen,
49001021	over all makt og myndighet, over alt velde og herredømme og over hvert navn som nevnes, ikke bare i denne verden, men også i den kommende.
49001022	Alt la han under hans føtter, og ga ham som hode over alle ting til menigheten,
49001023	som er hans legeme, fylt av ham som fyller alt i alle.
49002001	Også dere har han gjort levende, dere som var døde ved deres overtredelser og synder.
49002002	I disse vandret dere før på denne verdens vis, etter høvdingen over luftens makter, den ånd som nå er virksom i vantroens barn.
49002003	Også vi vandret alle blant dem i vårt kjøds lyster, og vi gjorde kjødets og tankenes vilje. Vi var av naturen vredens barn likesom de andre.
49002004	Men Gud, som er rik på miskunn, har, på grunn av sin store kjærlighet som han elsket oss med,
49002005	gjort oss levende med Kristus, vi som var døde ved våre overtredelser. Av nåde er dere frelst.
49002006	Han reiste oss opp sammen med ham og satte oss med ham i himmelen, i Kristus Jesus,
49002007	for at han i de kommende tider kunne vise sin nådes overveldende rikdom i godhet mot oss i Kristus Jesus.
49002008	For av nåde er dere frelst, ved tro. Og dette er ikke av dere selv, det er Guds gave.
49002009	Det er ikke av gjerninger, for at ikke noen skal rose seg.
49002010	For vi er hans verk, skapt i Kristus Jesus til gode gjerninger, som Gud forut har lagt ferdige for at vi skulle vandre i dem.
49002011	Husk derfor at dere før var hedninger i kjødet, og ble kalt uomskårne av de såkalte omskårne, de som med hånd er omskåret på kjødet.
49002012	Husk at dere på den tid var uten Kristus, utestengt fra Israels borgerrett og fremmede for paktene med deres løfte. Dere var uten håp og uten Gud i verden.
49002013	Men nå, i Kristus Jesus, er dere som før var langt borte, kommet nær til ved Kristi blod.
49002014	For han er vår fred, han som gjorde de to til ett og brøt ned det gjerdet som skilte dem, fiendskapet, da han ved sitt kjød
49002015	avskaffet den loven som kom med bud og forskrifter. Dette gjorde han for i seg selv å skape de to til ett nytt menneske og slik stifte fred,
49002016	og i ett legeme forlike dem begge med Gud ved korset, for der drepte han fiendskapet.
49002017	Og han kom og forkynte evangeliet om fred for dere som var langt borte, og fred for dem som var nær ved.
49002018	For gjennom ham har vi begge adgang til Faderen i én Ånd.
49002019	Så er dere da ikke lenger fremmede og utlendinger, men dere er de helliges medborgere og Guds husfolk,
49002020	bygd opp på apostlenes og profetenes grunnvoll, og hjørnesteinen er Kristus Jesus selv.
49002021	I ham blir hele bygningen føyd sammen og vokser til et hellig tempel i Herren.
49002022	I ham blir også dere, sammen med de andre, bygd opp til en Guds bolig i Ånden.
49003001	Derfor bøyer jeg mine knær, jeg, Paulus, som er blitt Jesu Kristi fange for deres skyld, dere hedninger -
49003002	så sant dere har hørt om husholderoppdraget med Guds nåde, det som er gitt meg for dere.
49003003	Ved åpenbaring har han kunngjort for meg mysteriet, slik jeg ovenfor har skrevet med få ord.
49003004	Når dere leser det, vil dere kjenne min innsikt i Kristus-mysteriet.
49003005	Det var ikke i tidligere tidsaldre gjort kjent for menneskenes barn slik som den nå er blitt åpenbart for hans hellige apostler og profeter ved Ånden:
49003006	At hedningene er medarvinger, de hører med til legemet, og de har del i løftet i Kristus Jesus ved evangeliet.
49003007	For dette evangelium er jeg blitt tjener i kraft av den Guds nådes gave som er gitt meg ved virksomheten av hans kraft.
49003008	Til meg, den minste av alle de hellige, ble den nåde gitt å forkynne hedningene evangeliet om Kristi uransakelige rikdom,
49003009	og å opplyse alle om hvordan husholdningen er med dette mysteriet som har vært skjult fra evige tider i Gud, han som skapte alt ved Jesus Kristus.
49003010	Slik skulle Guds mangfoldige visdom nå gjennom menigheten bli kunngjort for maktene og myndighetene i himmelen.
49003011	Dette var hans forsett fra evige tider, som han fullførte i Kristus Jesus, vår Herre.
49003012	I ham har vi frimodighet, og ved troen på ham har vi adgang med tillit.
49003013	Derfor ber jeg at dere ikke må tape motet på grunn av de trengslene jeg lider for deres skyld. De er jo en ære for dere!
49003014	Derfor bøyer jeg da mine knær for Faderen,
49003015	han som er den rette far for alt som kalles barn i himmelen og på jorden.
49003016	Jeg ber om at han etter sin herlighets rikdom, ved sin Ånd må gi dere å styrkes med kraft i det indre menneske,
49003017	at Kristus må bo ved troen i deres hjerter, for at dere, rotfestet og grunnfestet i kjærlighet,
49003018	sammen med alle de hellige kan være i stand til å fatte hva bredde og lengde, høyde og dybde her er,
49003019	og at dere må kjenne Kristi kjærlighet, som overgår all kunnskap, så dere kan bli fylt til hele Guds fylde.
49003020	Men ham som kan gjøre mer enn alt, langt ut over det vi ber eller forstår, etter den kraften som er virksom i oss -
49003021	ham være ære i menigheten og i Kristus Jesus, gjennom alle slekter i alle evigheter! Amen.
49004001	Jeg formaner dere altså, jeg som er en fange for Herrens skyld, at dere vandrer slik det er verdig for det kall dere er kalt med,
49004002	med all ydmykhet og mildhet, med langmodighet, så dere bærer over med hverandre i kjærlighet,
49004003	og legger vinn på å bevare Åndens enhet i fredens sambånd.
49004004	Det er ett legeme og én Ånd, likesom dere òg ble kalt med ett håp i deres kall.
49004005	Det er én Herre, én tro, én dåp,
49004006	én Gud og alles Far, han som er over alle og gjennom alle og i alle.
49004007	Men til hver enkelt av oss ble nåden gitt etter det mål som Kristi gave tilmåles med.
49004008	Derfor sier Skriften: Han for opp i det høye og bortførte fanger, han ga menneskene gaver.
49004009	Men dette: Han for opp! - hva er det uten at han først steg ned til jordens lavere deler?
49004010	Han som steg ned, er den samme som for opp over alle himler for å fylle alt.
49004011	Han er det som ga noen til apostler, noen til profeter, noen til evangelister, noen til hyrder og lærere,
49004012	for at de hellige kunne bli gjort i stand til tjenestegjerning, til oppbyggelse av Kristi legeme,
49004013	inntil vi alle når fram til enhet i tro på Guds Sønn og i kjennskap til ham, til manns modenhet, til aldersmålet for Kristi fylde,
49004014	for at vi ikke lenger skal være småbarn og la oss kaste og drive omkring av hver lærdoms vind ved menneskers spill, ved kløkt i villfarelsens listige knep.
49004015	Sannheten tro i kjærlighet, skal vi i alle måter vokse opp til ham som er hodet, Kristus.
49004016	Ved ham blir hele legemet sammenføyd og holdt sammen med hvert støttende bånd, alt etter den virksomhet som er tilmålt hver enkelt del, og slik vokser det sin vekst som legeme til sin oppbyggelse i kjærlighet.
49004017	Dette sier jeg da og vitner i Herren: Vandre ikke lenger slik som hedningene vandrer, som følger sitt tomme sinn.
49004018	Deres forstand er formørket. De er fremmede for livet i Gud ved den uvitenhet som er i dem fordi de har forherdet sine hjerter.
49004019	Følelsesløse har de gitt seg over til tøylesløshet, så de lever i all slags urenhet og griskhet.
49004020	Men dere har ikke lært Kristus slik å kjenne,
49004021	så sant dere har hørt om ham og er blitt opplært i ham, slik sannhet er i Jesus:
49004022	Når det gjelder deres tidligere ferd, så må dere nå avlegge det gamle menneske, som er fordervet ved de forførende lyster.
49004023	Men bli fornyet i deres ånd og sinn.
49004024	Og ikle dere det nye menneske, som er skapt etter Gud i den rettferdighet og hellighet som er av sannheten.
49004025	Legg derfor av løgnen og tal sannhet, hver med sin neste! For vi er jo hverandres lemmer.
49004026	Bli vred, men synd ikke! La ikke solen gå ned over deres vrede.
49004027	Og gi ikke djevelen rom.
49004028	Den som stjal, må ikke stjele lenger, men heller arbeide og gjøre noe godt med sine egne hender, så han kan ha noe å gi til dem som trenger det!
49004029	La ikke råttent snakk gå ut fra deres munn, men god tale som er nødvendig til oppbyggelse, og som blir til velsignelse for dem som hører på.
49004030	Og gjør ikke Guds Hellige Ånd sorg, han som dere har fått som segl til forløsningens dag.
49004031	La all bitterhet og hissighet og sinne og skrål og spott være langt borte fra dere, likesom all slags ondskap.
49004032	Vær gode mot hverandre, vis barmhjertighet så dere tilgir hverandre, likesom Gud har tilgitt dere i Kristus!
49005001	Bli derfor Guds etterfølgere som hans elskede barn,
49005002	og vandre i kjærlighet, likesom også Kristus elsket oss og ga seg selv for oss som en gave og et offer, en vellukt for Gud.
49005003	Men hor og all slags urenhet eller pengegriskhet må ikke engang nevnes blant dere - som det sømmer seg for hellige -
49005004	og heller ikke skamløshet og dumt snakk eller lettsindig skjemt, som er usømmelig. Tvert imot, la det heller bringes takkebønn!
49005005	For dette vet og skjønner dere at ingen som driver hor eller lever i urenhet, heller ikke noen som er pengegrisk - han er jo en avgudsdyrker - har arv i Kristi og Guds rike.
49005006	La ingen bedra dere med tomme ord! For det er jo på grunn av disse ting at Guds vrede kommer over vantroens barn.
49005007	Gjør derfor ikke felles sak med dem!
49005008	Dere selv var jo en gang mørke, men nå er dere lys i Herren. Vandre som lysets barn!
49005009	For lysets frukt består i all godhet og rettferdighet og sannhet.
49005010	Prøv da hva som er til behag for Herren!
49005011	Ta ikke del i mørkets ufruktbare gjerninger, men refs dem heller!
49005012	For det slike mennesker driver med i det skjulte, er det en skam bare å tale om.
49005013	Men når alt dette blir refset, blir det avslørt av lyset.
49005014	For alt som blir åpenbart, er lys. Derfor sier Skriften: Våkn opp, du som sover! Stå opp fra de døde, og Kristus skal lyse for deg.
49005015	Se derfor til hvordan dere kan vandre varlig, ikke som uvise, men som vise,
49005016	så dere kjøper den laglige tid, for dagene er onde.
49005017	Vær derfor ikke uforstandige, men forstå hva som er Herrens vilje!
49005018	Drikk dere ikke drukne av vin, for det fører bare til utskeielser, men bli fylt av Ånden,
49005019	så dere taler til hverandre med salmer og lovsanger og åndelige sanger, og synger og spiller for Herren i deres hjerter,
49005020	og alltid takker Gud og Faderen for alle ting i vår Herre Jesu Kristi navn.
49005021	Underordne dere under hverandre i Kristi frykt.
49005022	Dere hustruer: Underordne dere under deres egne menn som under Herren.
49005023	For mannen er kvinnens hode, likesom også Kristus er menighetens hode - han som er sitt legemes frelser.
49005024	Men likesom menigheten underordner seg under Kristus, så skal også hustruene underordne seg under sine menn i alle ting.
49005025	Dere menn: Elsk deres hustruer, likesom også Kristus elsket menigheten og ga seg selv for den,
49005026	for å hellige den ved å rense den ved vannbadet i Ordet,
49005027	slik at han kunne stille menigheten fram for seg i herlighet, uten flekk eller rynke eller noe slikt, men at den kunne være hellig og ulastelig.
49005028	Slik skylder også mennene å elske sine hustruer som sine egne legemer. Den som elsker sin hustru, elsker seg selv.
49005029	Ingen har noen gang hatet sitt eget kjød, men han nærer og varmer det, slik også Kristus gjør med menigheten.
49005030	For vi er lemmer på hans legeme.
49005031	Derfor skal mannen forlate sin far og sin mor og holde seg til sin hustru, og de to skal være ett kjød.
49005032	Dette mysteriet er stort - jeg taler her om Kristus og menigheten.
49005033	Men også hver enkelt av dere skal elske sin hustru som seg selv, og hustruen skal ha ærefrykt for sin mann.
49006001	Dere barn: Vær lydige mot deres foreldre, i Herren! For dette er rett.
49006002	Hedre din far og din mor! Det er det første av budene som det er knyttet løfte til -
49006003	for at det må gå deg godt, og du må leve lenge i landet.
49006004	Og dere fedre: Vekk ikke sinne hos deres barn, men oppdra dem med Herrens tukt og formaning.
49006005	Dere tjenere: Vær lydige mot deres jordiske herrer, med respekt og aktelse av et oppriktig hjerte, som mot Kristus selv.
49006006	Vær ikke øyentjenere som bare vil gjøre mennesker til lags, men som Kristi tjenere, så dere gjør Guds vilje av hjertet.
49006007	Gjør deres tjeneste med et villig sinn, som for Herren og ikke for mennesker.
49006008	For dere vet at det gode som enhver gjør, det skal han få igjen av Herren, enten han er trell eller fri.
49006009	Og dere herrer: Gjør likedan mot dem, så dere lar være å bruke trusler. Dere vet jo at både de og dere selv har den samme Herre i himmelen, og han gjør ikke forskjell på folk.
49006010	For øvrig: Bli sterke i Herren og i hans veldige kraft!
49006011	Ta på dere Guds fulle rustning, så dere kan holde stand mot djevelens listige angrep.
49006012	For vi har ikke kamp mot kjøtt og blod, men mot maktene, mot myndighetene, mot verdens herskere i dette mørket, mot ondskapens åndehær i himmelrommet.
49006013	Ta derfor Guds fulle rustning på, så dere kan gjøre motstand på den onde dag og bli stående etter å ha overvunnet alt.
49006014	Stå da ombundet med sannhetens belte om livet og vær iført rettferdighetens brynje.
49006015	Ha som sko på føttene den beredskap som fredens evangelium gir.
49006016	Grip fremfor alt troens skjold, som dere kan slokke alle den ondes brennende piler med.
49006017	Ta frelsens hjelm og Åndens sverd, som er Guds ord.
49006018	Be til enhver tid i Ånden med all bønn og påkallelse. Vær årvåkne i dette, med all utholdenhet i bønn for alle de hellige.
49006019	Og be også for meg, at det må bli gitt meg ord når jeg åpner min munn, så jeg med frimodighet kan kunngjøre evangeliets mysterium.
49006020	For det er jeg sendebud i lenker. Slik kan jeg være frimodig i ham og tale som jeg bør.
49006021	For at dere også skal få vite hvordan jeg har det og hva jeg gjør, skal Tykikus fortelle dere alt. Han er vår kjære bror og en trofast Herrens tjener,
49006022	som jeg sender til dere nettopp for at dere skal få vite hvordan det står til med oss, og for at han skal oppmuntre deres hjerter.
49006023	Fred være med brødrene, og kjærlighet med tro fra Gud Fader og Herren Jesus Kristus!
49006024	Nåden være med alle dem som elsker Herren Jesus Kristus i uforgjengelighet!
50001001	Paulus og Timoteus, Kristi Jesu tjenere - til alle de hellige i Kristus Jesus som er i Filippi, sammen med tilsynsmenn og menighetstjenere:
50001002	Nåde være med dere og fred fra Gud, vår Far, og Herren Jesus Kristus!
50001003	Jeg takker min Gud så ofte som jeg tenker på dere.
50001004	Alltid når jeg ber, gjør jeg min bønn for dere alle med glede
50001005	på grunn av deres samfunn i evangeliet fra første dag av og like til nå.
50001006	Og jeg er fullt viss på dette at han som begynte en god gjerning i dere, vil fullføre den inntil Jesu Kristi dag.
50001007	Det er jo bare rett at jeg tenker slik om dere alle, fordi jeg bærer dere i mitt hjerte; for dere står sammen med meg i nåden, både når jeg er i lenker og når jeg forsvarer og stadfester evangeliet.
50001008	For Gud er mitt vitne på hvordan jeg lengter etter dere alle med Kristi Jesu hjertelag.
50001009	Og dette ber jeg om, at deres kjærlighet må bli mer og mer rik på kunnskap og all innsikt,
50001010	slik at dere kan dømme om hva som er rett i de forskjellige spørsmål, for at dere kan stå rene og uten lyte til Kristi dag,
50001011	fylt av rettferds frukt ved Jesus Kristus, Gud til ære og pris.
50001012	Jeg vil at dere skal vite, brødre, at det som har hendt meg, heller har ført til fremgang for evangeliet.
50001013	Det er nemlig blitt kjent for hele livvakten og for alle de andre at det er for Kristi skyld jeg er i lenker.
50001014	Og på grunn av lenkene mine er de fleste av brødrene blitt så tillitsfulle i Herren, at de med enda større mot taler Ordet uten frykt.
50001015	Noen er det nok som forkynner Kristus på grunn av misunnelse og stridslyst, men andre gjør det av god vilje.
50001016	Disse gjør det av kjærlighet, for de vet at jeg er satt til å forsvare evangeliet.
50001017	De andre forkynner Kristus av ærgjerrighet, ikke med rent sinn, men med den tanken å føye trengsel til mine lenker.
50001018	Hva så? Kristus blir i alle fall forkynt enten det nå skjer med baktanker eller i sannhet. Over dette gleder jeg meg. Ja, jeg vil også fortsatt glede meg.
50001019	Jeg vet jo at dette skal bli til frelse for meg, ved at dere ber for meg og ved at Jesu Kristi Ånd hjelper meg.
50001020	Slik er det min lengsel og mitt håp at jeg ikke skal bli til skamme i noe, men at Kristus nå som alltid må bli æret ved mitt legeme i all frimodighet, enten det skjer ved liv eller ved død.
50001021	For: for meg er det å leve Kristus, og å dø en vinning.
50001022	Men dersom det at jeg lever i kjødet gir frukt av arbeidet mitt, da vet jeg ikke hva jeg skulle velge.
50001023	Jeg kjenner meg dratt til begge sider. Jeg har lyst til å bryte opp herfra og være med Kristus, for det er så mye, mye bedre.
50001024	Men av hensyn til dere er det mer nødvendig at jeg blir i kjødet.
50001025	Og da jeg er viss på dette, vet jeg at jeg skal bli i live og være hos dere, til fremgang og glede for dere i troen,
50001026	slik at dere i Kristus Jesus rikelig kan rose dere for min skyld, når jeg igjen kommer til dere.
50001027	Se bare til at dere lever et liv som er Kristi evangelium verdig, slik at jeg, enten jeg kommer og besøker dere eller er fraværende, kan få høre om dere at dere står fast i én Ånd, og med én sjel kjemper for troen på evangeliet,
50001028	og på ingen måte lar dere skremme av motstanderne. For dem er det et varsel om fortapelse, men for dere er det et varsel om frelse, og det fra Gud,
50001029	idet dere har fått den nåde, ikke bare å tro på Kristus, men også å lide for ham.
50001030	Dere står i den samme kamp som dere så meg kjempe, og som dere nå hører at jeg fremdeles har.
50002001	Er det da noen trøst i Kristus, er det noen oppmuntring i kjærligheten, er det noe samfunn i Ånden, finnes det noen medfølelse og barmhjertighet,
50002002	da gjør min glede fullkommen, så dere har det samme sinn og den samme kjærlighet, ja, med én sjel har det ene sinn.
50002003	Gjør ikke noe av ærgjerrighet eller av lyst til tom ære, men akt hverandre i ydmykhet høyere enn dere selv.
50002004	Ingen må bare se på sitt eget, men enhver må også ha de andres gagn for øye.
50002005	La dette sinn være i dere, som òg var i Kristus Jesus,
50002006	han som, da han var i Guds skikkelse, ikke holdt det for et røvet bytte å være Gud lik,
50002007	men uttømte seg selv idet han tok en tjeners skikkelse på seg, da han kom i menneskers liknelse. Og da han i sin ferd var funnet som et menneske,
50002008	fornedret han seg selv og ble lydig til døden - ja, døden på korset.
50002009	Derfor har òg Gud høyt opphøyet ham og gitt ham det navnet som er over alle navn,
50002010	for at i Jesu navn skal hvert kne bøye seg, deres som er i himmelen og på jorden og under jorden,
50002011	og hver tunge skal bekjenne at Jesus Kristus er Herre, til Gud Faders ære.
50002012	Mine elskede, likesom dere alltid har vært lydige, så arbeid på deres frelse med frykt og beven - ikke bare som da jeg var hos dere, men enda mer nå når jeg er borte fra dere.
50002013	For Gud er den som virker i dere både å ville og å virke til hans gode behag.
50002014	Gjør alt uten knurr og tvil,
50002015	så dere kan være uklanderlige og rene, Guds ulastelige barn midt i en vrang og forvendt slekt. Dere skinner blant dem som lys i verden,
50002016	idet dere holder fram livets ord, til ros for meg på Kristi dag, at jeg ikke løp forgjeves eller arbeidet forgjeves.
50002017	Men om jeg og blir ofret når jeg gjør altertjeneste og bærer deres tro fram som offer, så er jeg glad, og gleder meg sammen med dere alle.
50002018	Gjør så dere det samme: Vær glade, og gled dere sammen med meg!
50002019	Jeg har det håp i Herren Jesus at jeg snart kan sende Timoteus til dere, for at også jeg kan få godt mot når jeg får vite hvordan det står til med dere.
50002020	Jeg har ingen likesinnet, som kan ha ekte omsorg for dere,
50002021	for de søker alle sitt eget, ikke det som hører Kristus Jesus til.
50002022	Men hans prøvede troskap kjenner dere. Som en sønn hjelper sin far, slik har han stått sammen med meg i tjenesten for evangeliet.
50002023	Ham håper jeg da å kunne sende så snart jeg får vite hvordan det går med min sak.
50002024	Men jeg har den tillit i Herren at også jeg selv snart skal komme.
50002025	Jeg fant det likevel nødvendig å sende Epafroditus til dere. Han er min bror og medarbeider og medstrider, som dere sendte for å gi meg den hjelpen jeg trengte.
50002026	Han lengtet etter dere alle og var urolig fordi dere hadde fått høre at han var syk.
50002027	Han var også virkelig syk, døden nær. Men Gud forbarmet seg over ham, ja, ikke bare over ham, men også over meg, så jeg ikke skulle få sorg på sorg.
50002028	Derfor er det desto mer om å gjøre for meg å sende ham av sted, så dere kan ha gleden over å se ham igjen - og jeg selv være fri for bekymring.
50002029	Ta da imot ham i Herren med all glede, og hold slike som ham i ære.
50002030	For det var på grunn av arbeidet for Kristus han kom døden nær. Han satte livet på spill for å kunne utfylle savnet av dere i tjenesten for meg.
50003001	For øvrig, mine brødre, gled dere i Herren! Jeg blir ikke trett av å skrive det samme om igjen, og for dere er det desto tryggere.
50003002	Hold øye med hundene! Hold øye med de onde arbeidere! Hold øye med de skamskårne!
50003003	For det er vi som er de omskårne, vi som tjener Gud i hans Ånd og roser oss i Kristus Jesus, og som ikke setter vår lit til kjød.
50003004	Skjønt jeg har saktens det jeg kunne sette min lit til også i kjød! Om noen annen mener å kunne sette sin lit til kjød, da kan jeg det enda mer:
50003005	Jeg er omskåret på den åttende dag, jeg er av Israels ætt, av Benjamins stamme, en hebreer født av hebreere, i forhold til loven en fariseer,
50003006	i nidkjærhet en forfølger av menigheten, i rettferdighet etter loven ulastelig.
50003007	Men det som var en vinning for meg, det har jeg for Kristi skyld aktet som tap.
50003008	Ja, jeg akter i sannhet alt for tap, fordi kunnskapen om Kristus Jesus, min Herre, er så mye mer verd. For hans skyld har jeg tapt alt, jeg akter det for skrap, for at jeg kan vinne Kristus
50003009	og bli funnet i ham, ikke med min egen rettferdighet, den som er av loven, men med den jeg får ved troen på Kristus, rettferdigheten av Gud på grunn av troen,
50003010	så jeg kan få kjenne ham og kraften av hans oppstandelse og samfunnet med hans lidelser, idet jeg blir gjort lik med ham i hans død -
50003011	om jeg bare kunne nå fram til oppstandelsen fra de døde!
50003012	Ikke så at jeg alt har nådd dette eller allerede er fullkommen. Men jeg jager etter det for å kunne gripe det, fordi jeg selv er grepet av Kristus Jesus.
50003013	Brødre, jeg mener ikke om meg selv at jeg har grepet det. Men ett gjør jeg: Jeg glemmer det som ligger bak og strekker meg ut etter det som er foran,
50003014	og jager mot målet, til den seiersprisen som Gud har kalt oss til der ovenfra i Kristus Jesus.
50003015	La oss da, så mange som er fullkomne, ha dette sinn. Og om dere skulle være annerledes innstilt i noe, så skal Gud også åpenbare dere dette.
50003016	Det gjelder bare at vi, så langt vi er kommet, holder fram i samme spor.
50003017	Brødre, vær mine etterfølgere! Og akt på dem som vandrer etter det forbildet dere har i oss.
50003018	For som jeg ofte har sagt dere, og nå igjen sier med tårer: Mange vandrer som fiender av Kristi kors.
50003019	De ender i fortapelsen. Deres gud er buken, og de setter sin ære i sin skam. De trakter bare etter jordiske ting.
50003020	Men vi har vårt hjemland i himmelen. Derfra venter vi også Herren Jesus Kristus som frelser.
50003021	Han skal forvandle vårt fornedringslegeme og gjøre det likt med sitt herlighetslegeme ved den kraft han har til også å legge alle ting under seg.
50004001	Derfor, mine brødre, som jeg elsker og lengter etter - min glede og min krans: Stå fast i Herren, mine kjære!
50004002	Evodia formaner jeg, og Syntyke formaner jeg til å ha det samme sinn i Herren.
50004003	Ja, jeg ber også deg, du som med rette blir kalt Synzygus: Kom dem til hjelp! For de har kjempet med meg i evangeliet, sammen med Klemens og mine andre medarbeidere, de som har sine navn skrevet i livets bok.
50004004	Gled dere i Herren alltid! Igjen vil jeg si: Gled dere!
50004005	La deres mildhet bli kjent av alle mennesker. Herren er nær!
50004006	Vær ikke bekymret for noe, men la i alle ting bønneemnene deres komme fram for Gud i påkallelse og bønn med takk.
50004007	Og Guds fred, som overgår all forstand, skal bevare deres hjerter og deres tanker i Kristus Jesus.
50004008	For øvrig, brødre: Alt som er sant, alt som er ære verd, alt som er rettferdig, alt som er rent, alt som er verd å elske, alt som folk taler vel om, alt som duger og er ros verd - gi akt på det!
50004009	Det som dere også har lært og tatt imot og hørt og sett hos meg, gjør det! Og fredens Gud skal være med dere.
50004010	Det har vært en stor glede for meg i Herren at dere endelig er kommet til slik velstand igjen at dere kan tenke på det jeg trenger. Dere tenkte nok også på det før, men dere hadde ikke mulighet til å gjøre noe.
50004011	Jeg sier ikke dette fordi jeg har manglet noe. For jeg har lært å være fornøyd med det jeg har.
50004012	Jeg vet hva det vil si å leve i trange kår, jeg vet også hva det vil si å ha overflod. I alt og i alle ting er jeg innviet - både å være mett og å sulte, både å ha overflod og lide nød.
50004013	Alt makter jeg i ham som gjør meg sterk.
50004014	Like fullt gjorde dere vel i å stå sammen med meg i min trengsel.
50004015	Dere vet jo selv, dere filippere, at i evangeliets første tid, da jeg dro ut fra Makedonia, var det ingen annen menighet enn dere som hadde slikt samfunn med meg at det ble ført regnskap over gitt og mottatt.
50004016	Allerede da jeg var i Tessalonika, sendte dere både én og to ganger det jeg trengte.
50004017	Ikke så at jeg trakter etter gaven. Men det jeg trakter etter, er frukten av den, som rikelig skal komme dere til gode.
50004018	Men nå har jeg mottatt alt og har overflod! Jeg har fullt opp etter at jeg har fått gaven dere sendte med Epafroditus. Den er en vellukt, et offer som Gud gjerne tar imot og som er til behag for ham.
50004019	Min Gud skal etter sin rikdom fylle all deres trang i herlighet i Kristus Jesus.
50004020	Vår Gud og Far være ære i all evighet! Amen.
50004021	Hils hver hellig i Kristus Jesus! Brødrene som er hos meg, hilser dere.
50004022	Alle de hellige hilser dere, særlig de som hører til keiserens hus.
50004023	Vår Herre Jesu Kristi nåde være med deres ånd!
51001001	Paulus, ved Guds vilje Kristi Jesu apostel, og vår bror Timoteus -
51001002	til de hellige og troende brødre i Kristus i Kolossæ: Nåde være med dere og fred fra Gud, vår Far!
51001003	Vi takker alltid Gud, vår Herre Jesu Kristi Far, når vi ber for dere.
51001004	For vi har hørt om deres tro på Kristus Jesus og om den kjærligheten dere har til alle de hellige,
51001005	på grunn av det håpet som ligger ferdig for dere i himmelen. Dette håpet har dere alt hørt om gjennom sannhetens ord, evangeliet.
51001006	For også til dere er evangeliet kommet, som det er i hele verden, og det bærer frukt og vokser. Slik er det også hos dere, helt fra den dagen dere fikk høre det og lærte å kjenne Guds nåde i sannhet.
51001007	Slik har dere også fått lære det av vår kjære medtjener Epafras, som er en trofast Kristi tjener for dere.
51001008	Han har også fortalt oss om deres kjærlighet i Ånden.
51001009	Derfor har vi heller ikke holdt opp med å be for dere, like fra den dagen vi fikk høre om det. Vi ber om at dere må fylles med kunnskap om Guds vilje i all åndelig visdom og forstand,
51001010	så dere kan vandre verdig for Herren, til behag for ham i alle ting, ved at dere bærer frukt og vokser i all god gjerning gjennom kunnskapen om Gud,
51001011	og blir styrket med all kraft etter hans herlighets makt, så dere kan ha all utholdenhet og tålmodighet.
51001012	Med glede kan dere da takke Faderen, som gjorde dere skikket til å få del i de helliges arv i lyset.
51001013	Han er den som fridde oss ut av mørkets makt og satte oss over i sin elskede Sønns rike.
51001014	I ham har vi forløsningen, syndenes forlatelse.
51001015	Han er et bilde av den usynlige Gud, den førstefødte fremfor enhver skapning.
51001016	For i ham er alt blitt skapt, i himmelen og på jorden, det synlige og det usynlige, enten det er troner eller herredømmer eller makter eller myndigheter. Alt er det skapt ved ham og til ham.
51001017	Han er før alle ting, og alt består ved ham.
51001018	Og han er hodet for legemet, som er menigheten. Han er opphavet, den førstefødte av de døde, for at han i alt skal være den fremste.
51001019	For det var Guds vilje å la hele sin fylde ta bolig i ham,
51001020	og ved ham forlike alle ting med seg selv da han gjorde fred ved blodet på hans kors, - ved ham, enten det er de som er på jorden, eller de som er i himlene.
51001021	Også dere, som før var fremmede og fiender av sinnelag, i deres onde gjerninger,
51001022	har Gud nå forlikt med seg selv ved hans kjøds legeme ved døden, for å stille dere fram hellige og ulastelige og ustraffelige for sitt åsyn,
51001023	om dere bare blir ved i troen, grunnfestet og faste, og ikke lar dere rokke fra det håp som evangeliet gir. Og evangeliet har dere hørt, det er blitt forkynt for hver skapning under himmelen, og for det er jeg, Paulus, blitt tjener.
51001024	Nå gleder jeg meg over mine lidelser for dere. Det som ennå mangler i Kristus-lidelser, det utfyller jeg på mitt eget kjød, for hans legeme, som er menigheten.
51001025	For den er jeg blitt en tjener i kraft av det husholderoppdraget Gud har gitt meg for dere: å fullføre Guds ord.
51001026	Dette mysteriet har vært skjult fra evighet av og gjennom alle slekter, nå er det blitt åpenbart for hans hellige.
51001027	For dem ville Gud kunngjøre hvor rik på herlighet dette mysteriet er blant hedningefolkene, det er: Kristus i dere, håpet om herlighet.
51001028	Og ham forkynner vi, idet vi formaner hvert menneske og lærer hvert menneske med all visdom, for å fremstille hvert menneske fullkomment i Kristus.
51001029	For dette er det jeg arbeider, idet jeg strider i hans makt som virker i meg med kraft.
51002001	For jeg vil at dere skal vite hvor stor strid jeg har for dere og for dem i Laodikea og alle de andre som ikke selv har sett mitt ansikt,
51002002	at deres hjerter må bli trøstet, så de kan knyttes sammen i kjærlighet, og nå fram til hele rikdommen av den fullvisse innsikt, til kunnskap om Guds mysterium, som er Kristus.
51002003	I ham er alle visdommens og kunnskapens skatter skjult til stede.
51002004	Dette sier jeg for at ingen skal bedra dere med lokkende tale.
51002005	For selv om jeg er borte fra dere i legemet, er jeg likevel hos dere i ånden. Med glede ser jeg deres gode orden og deres faste grunn i troen på Kristus.
51002006	Likesom dere altså tok imot Kristus Jesus som Herren, så vandre i ham,
51002007	rotfestet og oppbygget i ham, grunnfestet i troen slik dere har lært, rike på takk.
51002008	Se til at ingen får fanget dere med visdomslære og tomt bedrag, etter menneskers tradisjoner, etter verdens barnelærdom, og ikke etter Kristus.
51002009	For i ham bor hele guddommens fylde legemlig.
51002010	Og i ham er dere blitt fylt, han som er hodet for enhver makt og myndighet.
51002011	I ham er dere også blitt omskåret med en omskjærelse som ikke er gjort med hender, ved at kjødets legeme ble avlagt, ved Kristi omskjærelse,
51002012	idet dere ble begravet med ham i dåpen, og i den ble dere også reist opp med ham, ved troen på Guds kraft - han som reiste Kristus opp fra de døde.
51002013	Også dere var døde ved deres overtredelser og uomskårne kjød. Men Gud gjorde dere levende sammen med Kristus, idet han tilga oss alle våre overtredelser.
51002014	Han utslettet skyldbrevet mot oss, som var skrevet med bud, det som gikk oss imot. Det tok han bort da han naglet det til korset.
51002015	Han avvæpnet maktene og myndighetene og stilte dem åpenlyst til skue, da han viste seg som seierherre over dem på korset.
51002016	La derfor ingen dømme dere for mat eller drikke eller med hensyn til høytider eller nymånedager eller sabbat!
51002017	Dette er bare en skygge av det som skulle komme, men selve legemet hører Kristus til.
51002018	La ingen røve seiersprisen fra dere, om noen prøver på det ved ydmykhet og engledyrkelse, idet han gir seg av med syner, blir oppblåst uten grunn av sitt kjødelige sinn,
51002019	og ikke holder fast ved ham som er hodet. Fra ham er det jo legemet vokser Guds vekst, hjulpet og holdt sammen av alle bånd og ledd.
51002020	Når dere er døde med Kristus fra verdens barnelærdom, hvordan kan dere da - som om dere fortsatt levde i verden - la dem legge slike bud på dere:
51002021	Ta ikke! Smak ikke! Rør ikke!
51002022	Dette er bare menneskers bud og lærdommer. For disse tingene er bestemt til å bli brukt og fortært.
51002023	Slikt har nok ord på seg for å være visdom, med selvvalgt gudsdyrkelse og ydmykhet og mishandling av legemet. Men det er ingen ære verd, og tjener bare til tilfredsstillelse for kjødet.
51003001	Er dere da reist opp med Kristus, så søk det som er der oppe, der Kristus sitter ved Guds høyre hånd.
51003002	La deres sinn være vendt mot det som er der oppe, ikke mot det som er på jorden.
51003003	Dere er jo døde, og deres liv er skjult med Kristus i Gud.
51003004	Når Kristus, vårt liv, åpenbares, da skal også dere åpenbares med ham i herlighet.
51003005	Så død da deres jordiske lemmer: Utukt, urenhet, syndig lidenskap, ond lyst og pengegriskhet, som er avgudsdyrkelse.
51003006	På grunn av disse tingene kommer Guds vrede over vantroens barn.
51003007	Blant dem vandret også dere før, da dere levde i disse tingene.
51003008	Men nå skal dere legge av alt slikt: vrede, hissighet, ondskap, spott, skammelig snakk fra deres munn.
51003009	Lyv ikke på hverandre! Dere har jo avkledd dere det gamle mennesket med dets gjerninger,
51003010	og har ikledd dere det nye mennesket, det som blir fornyet til kunnskap etter sin Skapers bilde.
51003011	Her er ikke greker eller jøde, omskåret eller uomskåret, barbar, skyter, trell, fri - Kristus er alt og i alle.
51003012	Dere er Guds utvalgte, hellige og elskede! Ikle dere da inderlig barmhjertighet, godhet, ydmykhet, beskjedenhet og tålmodighet,
51003013	så dere tåler hverandre og tilgir hverandre dersom en skulle ha noe å anklage en annen for. Likesom Kristus har tilgitt dere, skal også dere tilgi hverandre.
51003014	Men over alt dette, ikle dere kjærligheten, som er fullkommenhetens sambånd.
51003015	La Kristi fred råde i hjertene deres! Til den ble dere jo kalt i det ene legeme. Og vær takknemlige!
51003016	La Kristi ord bo rikelig blant dere, så dere lærer og formaner hverandre i all visdom med salmer og lovsanger og åndelige viser og synger med takknemlighet i deres hjerter for Gud.
51003017	Og alt dere gjør, i ord eller gjerning, gjør det alt i Herren Jesu navn, med takk til Gud Fader ved ham!
51003018	Dere hustruer: Underordne dere under deres egne menn, som det sømmer seg i Herren.
51003019	Dere menn: Elsk deres hustruer, og vær ikke bitre mot dem.
51003020	Dere barn: Vær lydige mot deres foreldre i alle ting, for det er til behag for Herren.
51003021	Dere fedre: Gjør ikke barna deres bitre, slik at de mister motet.
51003022	Dere tjenere: Vær lydige mot deres jordiske herrer i alle ting, ikke med øyentjeneste for å gjøre mennesker til lags, men av et oppriktig hjerte, i ærefrykt for Herren.
51003023	Det dere gjør, gjør det av hjertet, som for Herren og ikke for mennesker.
51003024	For dere vet at dere skal få arven til vederlag av Herren. Tjen Herren Kristus!
51003025	For den som gjør urett, skal få igjen for den uretten han gjorde, og det blir ikke gjort forskjell på folk.
51004001	Dere herrer: Gjør det som rett og rimelig er mot deres tjenere, for dere vet at også dere har en herre i himlene.
51004002	Vær vedholdende i bønnen, så dere våker i den med takk til Gud.
51004003	Be også for oss, at Gud må åpne en dør for Ordet, så vi kan forkynne Kristi mysterium. For det er for dets skyld jeg er i lenker.
51004004	Be om at jeg kan åpenbare det ved å tale som jeg bør.
51004005	Omgås i visdom med dem som er utenfor. Kjøp den laglige tid.
51004006	La deres tale alltid være vennlig, men krydret med salt, så dere vet hvordan dere skal svare enhver.
51004007	Hvordan det går med meg, det skal Tykikus fortelle dere alt sammen. Han er min kjære bror og trofaste hjelper og medtjener i Herren.
51004008	Nettopp derfor sender jeg ham til dere, for at dere skal få vite hvordan vi har det, og for at han kan oppmuntre deres hjerter.
51004009	Sammen med ham sender jeg Onesimus, den trofaste og kjære bror, som er fra deres egen by. Disse to vil fortelle dere alt herfra.
51004010	Aristarkus, min medfange, hilser dere. Det samme gjør Markus, Barnabas’ søskenbarn. Ham har dere fått beskjed om. Ta godt imot ham dersom han kommer til dere!
51004011	Også Jesus, som blir kalt Justus, hilser dere. Av de omskårne er disse de eneste medarbeidere for Guds rike som er blitt meg en trøst.
51004012	Epafras, som er en av deres egne, hilser dere. Han er en Kristi Jesu tjener som alltid strider for dere i sine bønner, for at dere kan stå fullkomne og fullvisse i all Guds vilje.
51004013	For jeg gir ham det vitnesbyrdet at han har mye strev for dere og for dem som er i Laodikea og Hierapolis.
51004014	Lukas, den kjære legen, hilser dere. Likeså Demas.
51004015	Hils brødrene i Laodikea, og Nymfas og menigheten i hans hus.
51004016	Når dette brevet er blitt opplest hos dere, sørg da for at det også blir opplest i menigheten i Laodikea, og at dere får lese det brevet som dere kan få fra Laodikea.
51004017	Si til Arkippus: Gi akt på den tjenesten du har fått i Herren, så du fullfører den!
51004018	Hilsen med min egen, Paulus’ hånd. Husk mine lenker! Nåden være med dere!
52001001	Paulus, Silvanus og Timoteus - til tessalonikernes menighet i Gud, vår Far, og i Herren Jesus Kristus: Nåde og fred være med dere!
52001002	Vi takker alltid Gud for dere alle når vi minnes dere i bønnene våre.
52001003	Stadig minnes vi deres virksomhet i troen, arbeidet deres i kjærligheten og deres utholdenhet i håpet til vår Herre Jesus Kristus, for vår Guds og Fars åsyn.
52001004	Vi vet jo at dere er utvalgt, brødre, dere som er elsket av Gud.
52001005	For vårt evangelium kom ikke til dere bare i ord, men også i kraft og i Den Hellige Ånd og med full overbevisning. Dere vet selv hvordan vi var hos dere for å være dere til gagn.
52001006	Og dere ble våre og Herrens etterfølgere, idet dere tok imot Ordet under stor trengsel med glede i Den Hellige Ånd.
52001007	Slik er dere blitt et forbilde for alle de troende i Makedonia og Akaia.
52001008	For fra dere har Herrens ord fått lyde ut. Ikke bare i Makedonia og Akaia, men alle steder er deres tro på Gud blitt kjent, så vi ikke behøver å si noe om det.
52001009	For de forteller selv om den inngangen vi fikk hos dere. Dere omvendte dere til Gud fra avgudene, for å tjene den levende og sanne Gud,
52001010	og vente på hans Sønn fra himlene - han som Gud reiste opp fra de døde, Jesus, han som frir oss fra vreden som kommer.
52002001	Dere vet jo selv, brødre, om den inngangen vi fikk hos dere, at den ikke ble forgjeves.
52002002	Enda vi like før hadde lidd og var blitt mishandlet i Filippi, som dere vet, fikk vi frimodighet i vår Gud til å forkynne Guds evangelium til dere - under stor strid.
52002003	Vår forkynnelse skyldes ikke villfarelse eller urenhet, og den kom ikke med svik,
52002004	men ettersom Gud har funnet oss verdige til å bli betrodd evangeliet, så taler vi ikke som de som vil behage mennesker, men Gud, som prøver våre hjerter.
52002005	Vi kom ikke den gangen med smigrende ord - dere vet det selv, heller ikke med noe dekke for havesyke - Gud er vårt vitne.
52002006	Heller ikke søkte vi ære av mennesker, verken av dere eller av andre,
52002007	selv om vi nok hadde kunnet opptre med myndighet som Kristi apostler. Men vi var milde iblant dere, som en mor når hun varmer sine barn.
52002008	I inderlig kjærlighet til dere ville vi gjerne gi dere ikke bare Guds evangelium, men også vårt eget liv. For dere var blitt oss kjære.
52002009	For dere minnes, brødre, hvordan vi slet og strevde. Mens vi arbeidet natt og dag for ikke å ligge noen av dere til byrde, forkynte vi Guds evangelium for dere.
52002010	Dere er vitner, og Gud med, om hvor hellig og rettferdig og ulastelig vi opptrådte overfor dere troende.
52002011	Dere vet også hvordan vi formante hver enkelt av dere, som en far gjør det med sine barn,
52002012	og oppmuntret og vitnet, for at dere skulle vandre verdig for Gud, han som har kalt dere til sitt rike og sin herlighet.
52002013	Derfor takker vi også alltid Gud for dette: Da dere fikk det ordet som vi forkynte, tok dere imot det, ikke som et menneskeord, men som det i sannhet er, som Guds ord, som virker med kraft i dere som tror.
52002014	For dere, brødre, er blitt etterfølgere av de Guds menigheter som er i Kristus Jesus i Judea. For dere har fått lide det samme av deres egne landsmenn som de har fått lide av judeerne,
52002015	- de som drepte Herren Jesus og profetene, og som også har forfulgt oss. De er ikke Gud til behag, og de står alle mennesker imot.
52002016	For de hindrer oss i å forkynne for hedningene, så de kan bli frelst. Slik fyller de alltid sine synders mål. Men nå har vreden til sist nådd dem.
52002017	Vi ble for en kort tid tatt fra dere, brødre - dere var ute av syne, men ikke av sinn. Og vår lengsel etter dere ble så sterk at vi hastet desto mer for å få se deres ansikt.
52002018	Derfor ville vi komme til dere igjen. Jeg, Paulus, forsøkte både én og to ganger, men Satan hindret oss.
52002019	For hvem er vel vårt håp, vår glede, vår hederskrans - om ikke nettopp dere, når vi står for vår Herre Jesus i hans komme!
52002020	Dere er jo vår ære og vår glede.
52003001	Da vi ikke lenger kunne holde det ut, bestemte vi oss derfor til å bli alene tilbake i Aten.
52003002	Vi sendte da til dere Timoteus, vår bror og Guds tjener i Kristi evangelium. Han skulle styrke dere og formane dere om deres tro,
52003003	så ingen skulle vakle i disse trengslene. Dere vet jo selv at vi er satt til dette.
52003004	For da vi var hos dere, sa vi til dere på forhånd at vi skulle få trengsler. Slik gikk det også, som dere vet.
52003005	Da jeg så ikke kunne holde det ut lenger, sendte jeg bud for å få vite hvordan det sto til med deres tro, om fristeren skulle ha fristet dere, slik at vårt arbeid ble forgjeves.
52003006	Men nå er Timoteus kommet tilbake til oss fra dere. Han har brakt oss gode nyheter om deres tro og kjærlighet, og fortalt at dere stadig tenker på oss med glede og lengter etter å se oss igjen, slik også vi lengter etter å se dere.
52003007	Slik ble vi da trøstet over dere, brødre, i all vår nød og trengsel, - ved deres tro.
52003008	For nå lever vi, om dere bare står fast i Herren!
52003009	Hvordan skal vi få takket Gud for dere, for all den glede vi har på grunn av dere for vår Guds åsyn?
52003010	Natt og dag ber vi inntrengende om at vi må få se deres ansikt, og utfylle det som ennå mangler i deres tro.
52003011	Må han selv, vår Gud og Far, og vår Herre Jesus lede vår vei til dere!
52003012	Må Herren gi dere rikdom og overflod av kjærlighet både til hverandre og til alle, likesom vi har til dere,
52003013	slik at han kan styrke deres hjerter til å være ulastelige i hellighet for vår Guds og Fars ansikt når vår Herre Jesus kommer med alle sine hellige.
52004001	For øvrig altså, brødre, ber og formaner vi dere i Herren Jesus: Likesom dere har lært av oss hvordan dere bør vandre og være til behag for Gud - slik dere også vandrer - så må dere gjøre enda større fremgang i dette.
52004002	Dere kjenner jo de påbudene vi ga dere ved Herren Jesus.
52004003	For dette er Guds vilje, deres helliggjørelse: Hold dere borte fra hor.
52004004	Hver av dere må vite å vinne sin egen ektefelle i hellighet og ære,
52004005	ikke i lidenskapelig begjær slik som hedningene, de som ikke kjenner Gud.
52004006	Ingen må bedra eller utnytte sin bror i det han har med ham å gjøre. For Herren er hevner over alt slikt. Dette har vi også før sagt dere og vitnet for dere.
52004007	For Gud kalte oss ikke til urenhet, men til helliggjørelse.
52004008	Derfor, den som forakter dette, han forakter ikke et menneske, men Gud, som gir sin Hellige Ånd i dere.
52004009	Men om broderkjærligheten er det ikke nødvendig å skrive til dere. Dere er jo selv lært av Gud til å elske hverandre.
52004010	Dere viser da også denne kjærligheten mot alle brødrene i hele Makedonia. Likevel formaner vi dere, brødre, til å bli enda mer rike i dette.
52004011	Sett deres ære i å leve i stillhet, og ta vare på deres egne ting og arbeid med deres hender, slik som vi bød dere,
52004012	så at dere kan omgås sømmelig med dem som er utenfor, og ikke trenge hjelp fra noen.
52004013	Men vi vil ikke, brødre, at dere skal være uvitende om dem som er sovnet inn, for at dere ikke skal sørge som de andre, de som ikke har håp.
52004014	For så sant vi tror at Jesus døde og sto opp, så skal Gud ved Jesus også føre dem som er sovnet inn, sammen med ham.
52004015	For dette sier vi dere med et ord av Herren: Vi som lever og blir tilbake inntil Herren kommer, skal aldeles ikke komme i forveien for dem som er sovnet inn.
52004016	For Herren selv skal komme ned fra himmelen med et bydende rop, med overengels røst og med Guds basun, og de døde i Kristus skal først stå opp.
52004017	Deretter skal vi som lever, som er blitt tilbake, sammen med dem rykkes opp i skyer, opp i luften, for å møte Herren. Og så skal vi for alltid være sammen med Herren.
52004018	Trøst da hverandre med disse ordene.
52005001	Men om tider og tidspunkt, brødre, trenger dere ikke til at noen skriver til dere.
52005002	Dere vet jo selv godt at Herrens dag kommer som en tyv om natten.
52005003	Når de sier: Fred og ingen fare! - da kommer en brå undergang over dem. Den kommer som veer over en kvinne som skal føde, og de skal slett ikke slippe unna.
52005004	Men dere, brødre, er ikke i mørket, så dagen skulle komme over dere som en tyv.
52005005	Dere er alle lysets barn og dagens barn. Vi hører ikke natten eller mørket til.
52005006	La oss derfor ikke sove som de andre, men la oss våke og være edrue.
52005007	De som sover, sover jo om natten. Og de som drikker seg drukne, er drukne om natten.
52005008	Men vi som hører dagen til, la oss være edrue. La oss stå iført troens og kjærlighetens brynje med håpet om frelse som hjelm!
52005009	For Gud bestemte oss ikke til vrede, men til å vinne frelse ved vår Herre Jesus Kristus,
52005010	han som døde for oss, for at vi - enten vi våker eller sover - skal leve sammen med ham.
52005011	Forman derfor hverandre og oppbygg hverandre innbyrdes, som dere også gjør.
52005012	Vi ber dere, brødre, at dere verdsetter dem som arbeider blant dere, de som er deres forstandere i Herren og formaner dere,
52005013	og at dere i kjærlighet akter dem meget høyt på grunn av den gjerning de gjør. Hold fred med hverandre!
52005014	Vi formaner dere, brødre: Irettesett dem som ikke skikker seg vel. Sett mot i de mismodige. Bistå de svake! Vær tålmodige mot alle!
52005015	Se til at ikke noen gjengjelder ondt med ondt, men jag alltid etter å gjøre det gode, mot hverandre og mot alle.
52005016	Vær alltid glade!
52005017	Be uten opphold!
52005018	Takk for alt! For dette er Guds vilje for dere i Kristus Jesus.
52005019	Utslokk ikke Ånden!
52005020	Forakt ikke profetisk tale,
52005021	men prøv alt, hold fast på det gode.
52005022	Hold dere borte fra all slags ondt.
52005023	Må han selv, fredens Gud, hellige dere helt igjennom, og må deres ånd, sjel og legeme bevares fullkomne, ulastelige ved vår Herre Jesu Kristi komme!
52005024	Han er trofast som kaller dere, han skal òg gjøre det.
52005025	Brødre, be for oss!
52005026	Hils alle brødrene med et hellig kyss!
52005027	Jeg tar dere i ed ved Herren: La brevet bli opplest for alle brødrene!
52005028	Vår Herre Jesu Kristi nåde være med dere!
53001001	Paulus, Silvanus og Timoteus - til tessalonikernes menighet i Gud, vår Far, og Herren Jesus Kristus:
53001002	Nåde være med dere og fred fra Gud, vår Far, og Herren Jesus Kristus.
53001003	Vi skylder alltid å takke Gud for dere, brødre, som rett og riktig er. For troen vokser rikt hos dere, og kjærligheten dere imellom blir større hos hver enkelt av dere.
53001004	Derfor kan vi selv rose oss av dere i Guds menigheter på grunn av den tålmodighet og tro dere viser i alle de forfølgelser og trengsler som dere holder ut.
53001005	Dette er et varsel om Guds rettferdige dom. I den skal dere finnes verdige til Guds rike, som dere nå også lider for.
53001006	For det er i sannhet rettferdig av Gud å gi trengsel til gjengjeld for dem som fører trengsel over dere,
53001007	men dere som lider trengsel, skal han gi ro sammen med oss. Dette skal skje når Herren Jesus åpenbarer seg fra himmelen med sin makts engler.
53001008	Han kommer med flammende ild, og tar hevn over dem som ikke kjenner Gud og over dem som ikke er lydige mot vår Herre Jesu evangelium.
53001009	Den straffen de skal lide, blir en evig fortapelse borte fra Herrens åsyn og fra hans makts herlighet
53001010	- den dagen når han kommer for å vise seg herlig i sine hellige og underfull i alle som tror. For dere trodde vårt vitnesbyrd til dere.
53001011	Derfor ber vi også alltid for dere at vår Gud må akte dere verdige for sitt kall, og at han må fylle dere med all lyst til det gode og med kraft til troens gjerning,
53001012	så at vår Herre Jesu navn må bli æret ved dere, og dere i ham, etter vår Guds og den Herre Jesu Kristi nåde.
53002001	Vi ber dere, brødre, når det gjelder vår Herre Jesu Kristi komme og vår samling hos ham:
53002002	La dere ikke så snart drive fra vett og sans! La dere ikke skremme, verken ved noen ånd eller ved noe ord eller ved noe brev som sies å komme fra oss, og som går ut på at Herrens dag alt er her.
53002003	La ingen bedra dere på noe vis! For først må frafallet komme, og lovløshetens menneske åpenbares, fortapelsens sønn.
53002004	Han er den som står imot og som opphøyer seg over alt som blir kalt gud eller helligdom, så han setter seg i Guds tempel og gir seg ut for å være Gud.
53002005	Minnes dere ikke at jeg sa dere dette da jeg ennå var hos dere?
53002006	Og nå vet dere hva det er, det som holder igjen, slik at han først skal åpenbares når tiden for dette er inne.
53002007	For lovløshetens hemmelighet er alt virksom, bare at den som nå holder igjen, må bli tatt bort.
53002008	Da skal den lovløse åpenbares, han som Herren Jesus skal ødelegge med sin munns ånde, og tilintetgjøre når hans gjenkomst åpenbares i herlighet.
53002009	Den lovløse kommer etter Satans virksomhet med all løgnens makt og tegn og under.
53002010	Det skjer med all urettferdighetens forførelse blant dem som går fortapt, fordi de ikke tok imot kjærlighet til sannheten, så de kunne bli frelst.
53002011	Derfor sender Gud dem kraftig villfarelse, så de tror løgnen,
53002012	for at de skal bli dømt, alle de som ikke har trodd sannheten, men hadde sitt behag i urettferdigheten.
53002013	Men for dere, brødre, som er elsket av Herren, - for dere skylder vi alltid å takke Gud, fordi han fra begynnelsen har utvalgt dere til frelse, ved Åndens helliggjørelse og ved tro på sannheten.
53002014	Til dette kalte han dere ved vårt evangelium, for at dere skal vinne vår Herre Jesu Kristi herlighet.
53002015	Stå derfor støtt, brødre, og hold fast på den overlevering dere er blitt opplært i, enten ved tale eller ved brev fra oss.
53002016	Men han selv, vår Herre Jesus Kristus og Gud, vår Far, han som elsket oss og ga oss en evig trøst og et godt håp i nåde,
53002017	må han trøste deres hjerter og styrke dere i all god gjerning og tale!
53003001	Til slutt, brødre, be for oss at Herrens ord må få fritt løp og bli holdt i ære, slik som hos dere,
53003002	og at vi må bli fridd fra vrange og onde mennesker. For det er ikke alle som har troen.
53003003	Men Herren er trofast, han skal styrke dere og bevare dere fra det onde.
53003004	Vi har den tillit til dere i Herren, at dere både gjør og vil fortsette å gjøre det vi pålegger dere.
53003005	Må Herren styre deres hjerter til å elske Gud og vente på Kristus med tålmodighet.
53003006	Brødre, vi pålegger dere i Herren Jesu Kristi navn: Trekk dere tilbake fra enhver bror som vandrer utilbørlig, og ikke etter den overleveringen som dere mottok fra oss.
53003007	Selv vet dere jo hvordan dere bør følge vårt eksempel. For vi levde ikke utilbørlig blant dere.
53003008	Vi spiste ikke hos noen uten å betale for det, men med slit og strev arbeidet vi natt og dag, så vi ikke skulle bli til byrde for noen av dere.
53003009	Det var ikke fordi vi ikke har rett til det, men vi ville at dere skulle ha et forbilde i oss, så dere kunne etterfølge oss.
53003010	For alt mens vi var hos dere, ga vi dette påbudet: Den som ikke vil arbeide, skal heller ikke ete.
53003011	Men nå hører vi at noen blant dere ikke skikker seg vel. De arbeider ikke, men er opptatt med unyttige ting.
53003012	Slike folk påbyr og formaner vi i den Herre Jesus Kristus, at de skal arbeide i stillhet og ete sitt eget brød.
53003013	Men dere, brødre: Bli ikke trette av å gjøre det gode.
53003014	Men dersom noen ikke vil adlyde vårt ord her i brevet, så merk dere hvem det er. Ha ikke samkvem med ham, for at han må gå i seg selv.
53003015	Hold ham ikke for en fiende, men tal ham til rette som en bror.
53003016	Må han selv, fredens Herre, gi dere fred, alltid og på alle måter! Herren være med dere alle!
53003017	Hilsen med min, Paulus’ hånd. Dette er et tegn i hvert brev. Slik skriver jeg:
53003018	Vår Herre Jesu Kristi nåde være med dere alle!
54001001	Paulus, Kristi Jesu apostel etter befaling av Gud, vår frelser, og Kristus Jesus, vårt håp -
54001002	til Timoteus, min ekte sønn i troen: Nåde, miskunn og fred fra Gud, vår Far, og Kristus Jesus, vår Herre!
54001003	Da jeg dro til Makedonia, ba jeg deg å bli i Efesus, så du kunne formane visse folk til ikke å fare med fremmed lære,
54001004	og ikke gi seg av med eventyr og endeløse ættetavler. Slikt fører heller til unyttig strid enn til å tjene Guds frelseshushold i troen.
54001005	Men budets endemål er kjærlighet av et rent hjerte og en god samvittighet og en oppriktig tro.
54001006	Fra dette har noen fart vill og vendt seg bort til tomt snakk.
54001007	De vil være lovlærere, men forstår verken det de selv sier, eller de spørsmålene de uttaler seg så selvsikkert om.
54001008	Vi vet jo at loven er god dersom en bruker den på lovlig vis.
54001009	En må vite dette at loven ikke er gitt for den rettferdige, men for lovløse og ulydige, ugudelige og syndere, vanhellige og urene, fader-mordere og modermordere, drapsmenn,
54001010	horkarer, menn som ligger med menn, menneskerøvere, løgnere, menedere, og hva det ellers kan være som strider mot den sunne lære -
54001011	etter evangeliet om den salige Guds herlighet, det som er blitt meg betrodd.
54001012	Jeg takker ham som gjorde meg sterk, Kristus Jesus, vår Herre, at han aktet meg tro, idet han satte meg til tjenesten,
54001013	enda jeg før var en spotter og forfølger og voldsmann. Men jeg fikk miskunn, fordi jeg handlet uvitende i vantro.
54001014	Og vår Herres nåde ble overmåte rik med tro og kjærlighet i Kristus Jesus.
54001015	Det er et troverdig ord, fullt verdt å motta: Kristus Jesus kom til verden for å frelse syndere, og blant dem er jeg den største.
54001016	Men jeg fikk miskunn, for at Jesus Kristus på meg først kunne vise hele sin langmodighet, til et forbilde for dem som skal komme til tro på ham til et evig liv.
54001017	Den evige konge, den uforgjengelige, usynlige, eneste Gud, ham være ære og pris i all evighet! Amen.
54001018	Dette er det oppdraget jeg overgir til deg, min sønn Timoteus, i samsvar med de profetordene som før er talt om deg, så du ved dem kan stride den gode strid,
54001019	i tro og med god samvittighet. Denne har noen kastet fra seg og har lidd skibbrudd på troen.
54001020	Blant dem er Hymeneus og Aleksander. Dem har jeg overgitt til Satan, for at de skal bli tuktet så de lar være å spotte.
54002001	Fremfor alle ting formaner jeg derfor til at det blir gjort bønner, påkallelser, forbønner og takk for alle mennesker,
54002002	for konger og for alle som er i høy stilling, så vi kan leve et stille og rolig liv i all gudsfrykt og ærbarhet.
54002003	Dette er godt og til behag for Gud, vår frelser,
54002004	han som vil at alle mennesker skal bli frelst og komme til sannhets erkjennelse.
54002005	For det er én Gud, og én mellommann mellom Gud og mennesker, mennesket Kristus Jesus,
54002006	han som ga seg selv til en løsepenge for alle, et vitnesbyrd i sin tid.
54002007	For dette ble jeg satt til forkynner og apostel - jeg sier sannhet, jeg lyver ikke - en lærer for hedningene i tro og sannhet.
54002008	Jeg vil altså at mennene på hvert sted skal be slik at de løfter hellige hender, uten vrede og trette.
54002009	Likeså skal kvinnene kle seg sømmelig og pynte seg i ærbarhet og med måtehold, ikke med hårfletninger og gull eller perler eller kostbare klær,
54002010	men med gode gjerninger, slik det sømmer seg for kvinner som bekjenner seg som gudfryktige.
54002011	En kvinne skal ta imot læren i stillhet, hun skal underordne seg.
54002012	Jeg tillater ikke en kvinne å opptre som lærer eller å være mannens herre, hun skal være i stillhet.
54002013	For Adam ble skapt først, deretter Eva.
54002014	Og Adam ble ikke dåret, men kvinnen ble dåret og falt i overtredelse.
54002015	Men hun skal bli frelst gjennom sin barnefødsel, så sant de holder ved i tro og kjærlighet og helliggjørelse, med sømmelighet.
54003001	Det er et troverdig ord: Om noen gjerne vil ha et tilsynsembete, så er det en god gjerning han har lyst til.
54003002	Derfor må en tilsynsmann være uklanderlig, én kvinnes mann, edruelig, sindig, verdig, gjestfri, dyktig til å lære andre,
54003003	ikke drikkfeldig, ikke voldsom, men mild, ikke stridslysten eller pengekjær.
54003004	Han må styre sitt hus godt og ha lydige barn med all ærbarhet.
54003005	Men den som ikke vet å styre sitt eget hus, hvordan kan han ha omsorg for Guds menighet?
54003006	Han må ikke være en nyomvendt, for at han ikke skal bli oppblåst og falle under djevelens dom.
54003007	Han må også ha godt vitnesbyrd fra dem som er utenfor, så han ikke skal bli til spott og bli fanget i djevelens snare.
54003008	Likeså må menighetstjenerne være verdige, ikke tvetungede, ikke henfalne til mye vin, ikke ha lyst til skammelig vinning.
54003009	Det må være slike som har troens mysterium i en ren samvittighet.
54003010	Også disse skal først prøves, deretter skal en la dem tjene i menigheten, om de er ulastelige.
54003011	Likeså med kvinnene: de skal være verdige, ikke fare med baktalelse, men være edruelige og trofaste i alle ting.
54003012	En menighetstjener skal være én kvinnes mann, oppdra sine barn og styre sitt hus på en god måte.
54003013	For de som har vært gode menighetstjenere, får selv en aktet stilling og stor frimodighet i troen på Kristus Jesus.
54003014	Dette skriver jeg til deg, enda jeg håper at jeg snart skal komme til deg.
54003015	Men i fall jeg dryger, vil jeg at du skal vite hvordan en bør ferdes i Guds hus, som er den levende Guds menighet, sannhetens støtte og grunnvoll.
54003016	Og det må alle bekjenne, - stort er gudsfryktens mysterium: Gud åpenbart i kjød, rettferdiggjort i ånd, sett av engler, forkynt blant folkeslag, trodd i verden, tatt opp i herlighet.
54004001	Men Ånden sier med klare ord at i kommende tider skal noen falle fra troen og holde seg til forførende ånder og demoners lærdommer.
54004002	Det skjer ved hykleri av falske lærere, som er brennemerket i sin egen samvittighet.
54004003	Disse forbyr å gifte seg og påbyr å avholde seg fra visse slag mat, enda Gud har skapt den til å bli tatt imot med takk av dem som tror og har lært sannheten å kjenne.
54004004	For alt det Gud har skapt, er godt, og ikke noe er å forkaste når det mottas med takk,
54004005	for det blir helliget ved Guds ord og bønn.
54004006	Når du legger dette fram for brødrene, da er du en god Kristi Jesu tjener, som nærer deg ved troens og den gode læres ord som du har fulgt.
54004007	Men vis fra deg de vanhellige og kjerringaktige eventyrene! Øv deg heller i gudsfrykt.
54004008	For kroppslig øving er nyttig til lite, men gudsfrykt er nyttig til alt. Den har løfte både for dette livet og for det som kommer.
54004009	Det er et troverdig ord, fullt verdt å motta.
54004010	Derfor er det vi arbeider og kjemper. For vi har satt vårt håp til den levende Gud, han som er alle menneskers frelser, mest deres som tror.
54004011	Minn om dette og lær det.
54004012	La ingen forakte deg for din ungdoms skyld, men vær et forbilde for de troende i tale, i ferd, i kjærlighet, i tro, i renhet!
54004013	Legg vinn på opplesningen av Skriften, på formaningen og på læren, til jeg kommer.
54004014	Forsøm ikke den nådegaven som er i deg, som ble gitt deg ved profetiske ord med håndspåleggelse av de eldste.
54004015	Tenk på dette, lev i dette, for at din fremgang kan bli åpenbar for alle!
54004016	Gi akt på deg selv og på læren, og fortsett med det! For når du det gjør, skal du frelse både deg selv og dem som hører deg.
54005001	Du skal ikke tale hardt til en gammel mann, men formane ham som en far, unge menn som brødre,
54005002	gamle kvinner som mødre, unge kvinner som søstre - i all renhet.
54005003	Du skal hedre dem som virkelig er enker.
54005004	Men har en enke barn eller barnebarn, da skal disse lære å vise sin gudsfrykt først mot sin egen slekt og gjøre gjengjeld mot sine foreldre. Dette er sømmelig i Guds øyne.
54005005	Men den som virkelig er enke og står alene, hun har satt sitt håp til Gud. Hun lever i bønn og påkallelse natt og dag.
54005006	Men den som lever etter sine lyster, er levende død.
54005007	Dette skal du gi påbud om, for at de kan være ulastelige.
54005008	Men den som ikke har omsorg for sine egne, og særlig for husets folk, han har fornektet troen og er verre enn en vantro.
54005009	En enke kan bli ført på listen om hun ikke er yngre enn seksti år og om hun har vært én manns kone.
54005010	Hun må ha ord for gode gjerninger, ha oppdratt barn, vist gjestfrihet, vasket de helliges føtter, tatt seg av nødlidende og alltid ha lagt vinn på å gjøre godt.
54005011	Men yngre enker skal du avvise, for når de i kjødelig lyst sviker Kristus, vil de gifte seg,
54005012	og får den dommen over seg at de har forlatt sin første tro.
54005013	Dessuten lærer de seg til lediggang, når de går rundt i husene. Og ikke bare går de ørkesløse, men de farer også med sladder og legger seg borti andres saker, og snakker om slikt som ikke passer seg.
54005014	Jeg vil derfor at de yngre enkene skal gifte seg, få barn, og styre sitt eget hus, slik at de ikke gir motstanderen noen anledning til baktalelse.
54005015	For det er allerede noen som har vendt seg bort og følger Satan.
54005016	Dersom en troende mann eller kvinne har enker, da skal de sørge for dem og ikke la dem falle menigheten til byrde, for at den kan sørge for de virkelige enker.
54005017	De eldste som er gode forstandere, skal aktes dobbel ære verd, særlig de som arbeider i tale og lære.
54005018	For Skriften sier: Du skal ikke sette muleband på en okse som tresker! - Og: Arbeideren er sin lønn verd!
54005019	Du skal ikke ta imot en anklage mot en eldste uten at den blir støttet av to eller tre vitner.
54005020	Men dem som synder, skal du irettesette i alles nærvær, for at også de øvrige må frykte.
54005021	Jeg vitner for Gud og for Kristus Jesus og de utvalgte engler: Ta vare på dette uten fordom og uten å handle partisk.
54005022	Vær ikke snar til å legge hendene på noen! Gjør deg ikke medskyldig i andres synder! Hold deg selv ren!
54005023	Drikk ikke lenger bare vann, men bruk litt vin for din mage og for de sykdommene du så ofte lider av.
54005024	Noen menneskers synder er synlige for alle og går foran dem til dommen. Hos andre følger de etter.
54005025	På samme måte er også de gode gjerningene synlige. Og de som det ikke er slik med, kan likevel ikke holdes skjult!
54006001	Så mange som er under åket og er treller, skal akte sine herrer all ære verd, for at Guds navn og læren ikke må bli spottet.
54006002	De som har troende herrer, skal ikke vise dem mindre ære fordi de er brødre. I stedet må de desto villigere tjene dem, fordi de som nyter godt av tjenesten, er troende og elsket. Dette skal du lære og formane.
54006003	Dersom noen farer med fremmed lære, og ikke holder seg til vår Herre Jesu Kristi sunne ord og den lære som hører til gudsfrykt,
54006004	da er han oppblåst og forstår ingenting. Han er bare syk etter stridsspørsmål og ordkrig. Dette fører bare til misunnelse, strid, spott, onde mistanker
54006005	og stadig krangel mellom mennesker som er fordervet i sitt sinn og har tapt sannheten, og ser på gudsfrykten som en vei til vinning.
54006006	Ja, gudsfrykt med nøysomhet er en stor vinning!
54006007	For vi hadde ikke noe med oss inn i verden, og det er klart at vi heller ikke kan ta noe med oss herfra.
54006008	Har vi mat og klær, skal vi la oss nøye med det.
54006009	Men de som vil bli rike, faller i fristelser og snarer og mange slags dumme og skadelige lyster, som senker menneskene ned i undergang og fortapelse.
54006010	For pengekjærhet er en rot til alt ondt. I sin lyst etter penger har noen fart vill i troen og har gjennomboret seg selv med mange piner.
54006011	Men du, Guds menneske, fly bort fra alt dette! Og jag etter rettferdighet, gudsfrykt, tro, kjærlighet, tålmodighet og mildhet.
54006012	Strid troens gode strid! Grip det evige liv som du ble kalt til - du som òg har avlagt den gode bekjennelsen for mange vitner!
54006013	Jeg pålegger deg for Guds åsyn, han som gir alle ting liv, og for Kristus Jesus, som avla den gode bekjennelsen for Pontius Pilatus:
54006014	Hold budet rent og ulastelig inntil vår Herre Jesu Kristi åpenbarelse,
54006015	som den Salige og alene Mektige skal vise oss i sin tid, han som er kongenes konge og herrenes herre,
54006016	han som alene har udødelighet og som bor i et lys dit ingen kan komme, han som ikke noe menneske har sett og heller ikke kan se. Ham tilhører ære og evig makt! Amen.
54006017	Du skal pålegge dem som er rike i denne verden, at de ikke skal være overmodige, og heller ikke skal de sette sitt håp til den usikre rikdommen, men til Gud, han som rikelig gir oss alle ting til vårt bruk.
54006018	De skal gjøre det gode, være rike på gode gjerninger, være gavmilde og gjerne dele med andre.
54006019	Slik samler de seg en skatt og legger en god grunnvoll for fremtiden, for at de kan gripe det sanne livet.
54006020	Timoteus, ta vare på det som er betrodd deg! Vend deg bort fra det vanhellige, tomme snakket og innvendingene fra den kunnskapen som med urette blir kalt så!
54006021	Den har noen bekjent seg til, og har fart vill fra troen. - Nåden være med deg.
55001001	Paulus, ved Guds vilje Kristi Jesu apostel til å forkynne løftet om livet i Kristus Jesus,
55001002	- til Timoteus, min kjære sønn: Nåde, miskunn og fred fra Gud, vår Far, og Kristus Jesus, vår Herre!
55001003	Jeg takker Gud, som jeg fra mine forfedre av tjener med en ren samvittighet, når jeg stadig minnes deg i bønnene mine, natt og dag.
55001004	Når jeg minnes tårene dine, lengter jeg etter å se deg igjen, så jeg kan bli fylt med glede.
55001005	For jeg er blitt minnet om din oppriktige tro, den som bodde først i din mormor Lois og i din mor Eunike, og som jeg er viss på også bor i deg.
55001006	Derfor minner jeg deg om at du igjen opptenner den Guds nådegave som er i deg ved min håndspåleggelse.
55001007	For Gud ga oss ikke feighets ånd, men krafts og kjærlighets og sindighets ånd.
55001008	Skam deg derfor ikke ved vår Herres vitnesbyrd eller ved meg, hans fange, men lid ondt sammen med meg for evangeliet, i Guds kraft!
55001009	Han er den som har frelst oss og kalt oss med et hellig kall. Han gjorde det ikke etter våre gjerninger, men etter sin egen rådslutning og nåde, den som han ga oss i Kristus Jesus fra evighet av.
55001010	Nå er denne nåden blitt åpenbart ved vår frelser Jesu Kristi åpenbaring. Han har tilintetgjort døden og ført liv og uforgjengelighet fram i lyset ved evangeliet,
55001011	og ved det er jeg satt til forkynner og apostel og lærer for hedninger.
55001012	Derfor er det også jeg lider dette. Men jeg skammer meg ikke ved det. For jeg vet hvem jeg tror på, og jeg er viss på at han er mektig til å bevare det som er betrodd meg, til dagen kommer.
55001013	Ha som forbilde de sunne ordene du har hørt av meg, i tro og kjærlighet i Kristus Jesus.
55001014	Ta vare på den edle skatten som er betrodd deg, ved Den Hellige Ånd som bor i oss!
55001015	Du vet dette at alle de i Asia har vendt seg fra meg, blant dem Fygelus og Hermogenes.
55001016	Må Herren vise barmhjertighet mot Onesiforus’ hus, for han har mange ganger styrket meg, og ikke skammet seg over lenkene mine.
55001017	Da han kom til Roma, gjorde han seg mye umak med å lete etter meg, og fant meg.
55001018	Må Herren la ham finne miskunn hos Herren på den dagen! Hvor store tjenester han har gjort i Efesus, vet du best selv.
55002001	Bli da du, min sønn, sterk ved nåden i Kristus Jesus!
55002002	Det du har hørt av meg i mange vitners nærvær, overgi det til trofaste mennesker, som også er i stand til å lære andre.
55002003	Lid ondt med meg som en god Kristi Jesu stridsmann!
55002004	Ingen som gjør krigstjeneste, blander seg inn i dagliglivets sysler, for han vil gjøre sin hærfører til lags.
55002005	Og den som kjemper på idrettsbanen, får ikke seierskransen uten at han følger reglene.
55002006	Bonden som arbeider, skal først ha sin del av fruktene.
55002007	Tenk over det jeg sier! For Herren skal gi deg forstand på alt.
55002008	Kom Jesus Kristus i hu, han som er reist opp fra de døde, av Davids ætt, etter mitt evangelium.
55002009	For dette evangelium er det jeg lider ondt, like til det å være lenket som en forbryter. Men Guds ord er ikke bundet.
55002010	Derfor utholder jeg alt for de utvalgtes skyld, for at også de skal få frelsen i Kristus Jesus med evig herlighet.
55002011	Det er et troverdig ord. For er vi døde sammen med ham, skal vi også leve sammen med ham.
55002012	Holder vi ut, skal vi også herske sammen med ham. Fornekter vi, skal også han fornekte oss.
55002013	Er vi troløse, så forblir han trofast. For han kan ikke fornekte seg selv.
55002014	Dette skal du minne om. For Guds åsyn skal du pålegge dem at de ikke skal ligge i ordkrig, til ingen nytte, men til undergang for dem som hører på.
55002015	Legg vinn på å kunne fremstille deg for Gud som en som holder prøve, en arbeider som ikke har noe å skamme seg over, en som deler sannhetens ord rett.
55002016	Vend deg bort fra det vanhellige, tomme snakket, for de går bare videre og videre i ugudelighet.
55002017	Deres ord vil ete om seg som villkjøtt. Blant dem er Hymeneus og Filetus.
55002018	De har fart vill fra sannheten, for de sier at oppstandelsen alt har funnet sted, og hos noen river de ned troen.
55002019	Men Guds faste grunnvoll står, og har dette seglet: Herren kjenner sine! - og: Hver den som nevner Herrens navn, skal avstå fra urett!
55002020	I et stort hus er det ikke bare kar av gull og sølv, men også av tre og leire. Noen kar er til ærefullt bruk, andre til vanære.
55002021	Den som nå har renset seg så han holder seg borte fra disse vanærens kar, blir selv et kar til ære, - helliget, nyttig for husbonden, satt i stand til all god gjerning.
55002022	Fly fra ungdommens lyster! Og jag etter rettferdighet, tro, kjærlighet, fred med dem som påkaller Herren av et rent hjerte!
55002023	Vis fra deg de tåpelige og uforstandige stridsspørsmålene! For du vet at de føder strid.
55002024	Men en Herrens tjener må ikke ligge i strid, men være vennlig mot alle, i stand til å lære andre, villig til å tåle ondt.
55002025	Med ydmykhet skal han tilrettevise dem som sier imot, om Gud da kunne gi dem omvendelse, så de kunne kjenne sannheten,
55002026	og våkne opp av sin rus i djevelens snare, han som de er fanget av, så de må gjøre hans vilje.
55003001	Men dette skal du vite, at i de siste dager skal det komme farlige tider.
55003002	For menneskene skal da være egenkjærlige, pengekjære, skrytende, overmodige, spottende, ulydige mot foreldre, utakknemlige, uten aktelse for det hellige,
55003003	uten naturlig kjærlighet, uforsonlige, baktalende, umåtelige, voldsomme, uten kjærlighet til det gode,
55003004	svikefulle, oppfarende, oppblåste, slike som elsker sine lyster høyere enn Gud.
55003005	De har skinn av gudsfrykt, men fornekter dens kraft. Slike skal du vende deg fra.
55003006	Til dem hører også de som sniker seg inn i husene og fanger kvinnfolk som er nedtynget av synder og drives av mange slags lyster,
55003007	som alltid vil lære, men aldri kan komme til sannhets erkjennelse.
55003008	Som Jannes og Jambres sto Moses imot, slik står også disse sannheten imot. De er fordervet i sitt sinn og holder ikke mål i troen.
55003009	Men de skal ikke ha mer fremgang, for deres dårskap skal bli åpenbar for alle, slik det også gikk med de to jeg nevnte.
55003010	Men du har etterfulgt meg i lære, i livsførsel, i forsett, i tro, i tålmodighet, i kjærlighet, i utholdenhet,
55003011	i forfølgelser, i lidelser - slike som møtte meg i Antiokia, Ikonium og Lystra, ja, alle slags forfølgelser som jeg har gjennomgått. Og Herren har fridd meg ut av dem alle.
55003012	Og alle som vil leve gudfryktig i Kristus Jesus, skal bli forfulgt.
55003013	Men onde mennesker og bedragere går fram til det verre. De fører vill og farer vill.
55003014	Men bli du i det du har lært og er blitt overbevist om. Du vet jo hvem du har lært det av,
55003015	og helt fra barndommen av kjenner du De hellige skrifter, som kan gjøre deg vis til frelse ved troen på Kristus Jesus.
55003016	Hele Skriften er innåndet av Gud og nyttig til lærdom, til overbevisning, til rettledning, til opptuktelse i rettferdighet,
55003017	for at Guds menneske kan være fullkomment, satt i stand til all god gjerning.
55004001	Jeg vitner for Gud og Kristus Jesus, som skal dømme levende og døde, og ved hans komme og hans rike:
55004002	Forkynn Ordet! Vær rede i tide og utide. Overbevis, irettesett og trøst, med all tålmodighet og lære.
55004003	For det skal komme en tid da de ikke skal tåle den sunne lære, men etter sine egne lyster skal de ta seg lærere i mengdevis, etter som det klør i øret på dem.
55004004	De skal vende øret bort fra sannheten, og vende seg til eventyr.
55004005	Men vær du edru i alle ting. Lid ondt, gjør en evangelists gjerning, fullfør din tjeneste.
55004006	For jeg blir alt ofret, og tiden for min bortgang forestår.
55004007	Jeg har stridd den gode strid, fullendt løpet, bevart troen.
55004008	Så ligger nå rettferdighetens krans rede for meg, den som Herren, den rettferdige dommer, skal gi meg på den dagen - ja, ikke bare meg, men alle som har elsket hans komme.
55004009	Skynd deg å komme til meg snart!
55004010	For Demas forlot meg, fordi han fikk kjærlighet til den nåværende verden, og reiste til Tessalonika. Kreskens har dratt til Galatia, Titus til Dalmatia.
55004011	Bare Lukas er hos meg. Få tak i Markus og ta ham med deg, for han er til nytte for meg i tjenesten.
55004012	Tykikus har jeg sendt til Efesus.
55004013	Når du kommer, så ta med den kappen som jeg lot være igjen hos Karpus i Troas. Ta også med bøkene, særlig skinnbøkene.
55004014	Kobbersmeden Aleksander har gjort meg mye ondt. Herren skal gjengjelde ham etter hans gjerninger.
55004015	Ta deg i vare for ham, du også, for han gikk sterkt imot våre ord.
55004016	Ved mitt første forsvar møtte ingen med meg, men alle forlot meg - må det ikke bli tilregnet dem!
55004017	Men Herren sto hos meg og styrket meg, for at forkynnelsen skulle fullføres ved meg, og alle folkeslag få høre den. Og jeg ble fridd ut av løvens gap.
55004018	Herren skal fri meg fra all ond gjerning, og frelse meg inn i sitt himmelske rike. Ham være æren i all evighet! Amen.
55004019	Hils Priska og Akvilas og Onesiforus’ huslyd.
55004020	Erastus ble igjen i Korint. Trofimus etterlot jeg i Milet fordi han var syk.
55004021	Skynd deg å komme før vinteren! - Eubulus og Pudens og Linus og Klaudia og alle brødrene hilser deg.
55004022	Herren være med din ånd! Nåden være med dere!
56001001	Paulus, Guds tjener og Jesu Kristi apostel til å føre Guds utvalgte til tro og til å kjenne den sannhet som hører til gudsfrykt,
56001002	i håp om evig liv. Det har Gud, som ikke kan lyve, gitt løfte om fra evighet av.
56001003	Og nå, til fastsatt tid, har han åpenbart sitt ord i den forkynnelsen som er betrodd meg etter befaling fra Gud, vår frelser.
56001004	Til Titus, min ekte sønn i vår felles tro: Nåde og fred fra Gud, vår Far, og Kristus Jesus, vår frelser!
56001005	Jeg lot deg bli igjen på Kreta for at du skulle ordne det som ennå sto igjen, og innsette eldste i hver by, slik jeg påla deg.
56001006	En eldste må være ulastelig. Han må være én kvinnes mann og ha troende barn som ikke har ord på seg for utskeielser eller oppsetsighet.
56001007	For en tilsynsmann må være ulastelig som Guds husholder, ikke egenrådig, ikke bråsint, ikke drikkfeldig, ikke voldsom, ikke lysten etter ussel vinning.
56001008	Han må være gjestfri, glad i det gode, sindig, rettferdig, hellig, avholdende.
56001009	Han må holde fast ved det troverdige ord i samsvar med læren, slik at han kan være i stand til både å formane ut fra den sunne lære, og til å gjendrive dem som sier imot.
56001010	For det finnes mange gjenstridige, særlig blant dem av omskjærelsen, som farer med tomt snakk og fører folk vill.
56001011	Dem bør en stoppe munnen på, for de fører ulykke over hele familier, ved å lære det de ikke bør, for ussel vinnings skyld.
56001012	En av dem, en profet av deres eget folk, har sagt: Kretere er alltid løgnere, onde villdyr, dovne storetere.
56001013	Dette vitnesbyrdet er sant. Derfor skal du tale dem strengt til rette for at de kan bli sunne i troen,
56001014	og ikke gi seg av med jødiske eventyr og bud av mennesker som har vendt seg bort fra sannheten.
56001015	Alt er rent for de rene. Men for dem som er urene og vantro, er ingenting rent, men både deres sinn og deres samvittighet er urene.
56001016	De sier at de kjenner Gud, men de fornekter ham med sine gjerninger, for de er avskyelige og ulydige og udugelige til noen som helst god gjerning.
56002001	Men tal du slik det sømmer seg for den sunne lære:
56002002	Eldre menn skal være edruelige, verdige, sindige, sunne i troen, i kjærligheten, i tålmodigheten.
56002003	Likeså skal eldre kvinner i sin ferd opptre slik som det sømmer seg for hellige. De skal ikke fare med sladder, heller ikke må de være henfalne til vin, men de må være lærere i det gode,
56002004	slik at de kan lære de unge kvinnene til å elske sine menn og sine barn,
56002005	til å være sindige, rene, huslige, gode, underordnet sine egne menn, for at Guds ord ikke skal bli spottet.
56002006	Likeså skal du formane de unge mennene til å være sindige.
56002007	Vis deg selv i alle ting som et forbilde i gode gjerninger, med uforfalsket lære, verdighet,
56002008	sunn og ulastelig tale, så hver motstander må bli til skamme fordi han ikke har noe ondt å si om oss.
56002009	Tjenere skal du formane til å være lydige mot sine egne herrer i alle ting, og rette seg etter dem uten å si imot.
56002010	De må ikke stikke noe til seg, men vise all god troskap, så de i alt kan være en pryd for Guds, vår frelsers lære.
56002011	For Guds nåde er åpenbart til frelse for alle mennesker.
56002012	Den opptukter oss til å fornekte ugudelighet og de verdslige lystene, til å leve sedelig og rettferdig og gudfryktig i den verden som nå er,
56002013	mens vi venter på det salige håp og åpenbaringen av den store Guds og vår frelser Jesu Kristi herlighet,
56002014	han som ga seg selv for oss for å løse oss ut fra all lovløshet, og rense for seg selv et eiendomsfolk, som med iver gjør gode gjerninger.
56002015	Tal dette, og forman og irettesett med all myndighet. La ingen forakte deg.
56003001	Minn dem om å underordne seg under styremakter og myndigheter, være lydige, alltid ferdige til å gjøre godt,
56003002	ikke spotte noen, ikke være stridslystne, men milde, og vise all ymykhet mot alle mennesker.
56003003	For også vi var en gang uforstandige, ulydige, villfarende. Vi var treller under mange slags lyster og begjær. Vi levde i ondskap og misunnelse. Vi var forhatt og hatet hverandre.
56003004	Men da Guds, vår frelsers godhet og kjærlighet til menneskene ble åpenbart,
56003005	frelste han oss, ikke på grunn av rettferdige gjerninger som vi hadde gjort, men etter sin miskunn, ved badet til gjenfødelse og fornyelse ved Den Hellige Ånd,
56003006	som han rikelig har utøst over oss ved Jesus Kristus, vår frelser,
56003007	for at vi, rettferdiggjort ved hans nåde, skulle bli arvinger til det evige liv, som vi håper på.
56003008	Det er et troverdig ord, og dette vil jeg at du skal innprente, for at de som tror på Gud, må legge vinn på å gjøre gode gjerninger. Dette er godt og nyttig for menneskene.
56003009	Men tåpelige stridsspørsmål og ættetavler og stridigheter om spørsmål i loven skal du vise fra deg, for de er unyttige og meningsløse.
56003010	Et menneske som farer med vranglære, skal du vise fra deg, etter at du har formant ham én gang og én gang til.
56003011	For du vet at den som er slik, er forvendt og synder, dømt av seg selv.
56003012	Når jeg sender Artemas eller Tykikus til deg, så skynd deg å komme til meg i Nikopolis, for der har jeg bestemt meg for å bli vinteren over.
56003013	Gjør alt du kan for å utruste Zenas, den lovkyndige, og Apollos til reisen, så de ikke skal mangle noe.
56003014	Også våre egne folk må lære å gjøre gode gjerninger, der det er behov for det, så de ikke skal være uten frukt.
56003015	Alle som er hos meg, hilser deg. Hils dem som elsker oss i troen! Nåden være med dere alle!
57001001	Paulus, Kristi Jesu fange, og vår bror Timoteus - til vår kjære venn og medarbeider Filemon,
57001002	og til vår søster Appia, og til vår medstrider Arkippus, og til menigheten i ditt hus:
57001003	Nåde være med dere og fred fra Gud, vår Far, og Herren Jesus Kristus!
57001004	Jeg takker alltid Gud når jeg minnes deg i bønnene mine.
57001005	For jeg hører om din kjærlighet og den tro som du har til Herren Jesus og til alle de hellige.
57001006	Jeg ber om at deres samfunn med deg i troen må være virksomt ved innsikt i alt det gode vi har i Kristus.
57001007	For jeg har fått stor glede og trøst ved din kjærlighet, fordi de helliges hjerter er blitt styrket ved deg, bror.
57001008	Derfor, selv om jeg i Kristus med stor frimodighet kunne pålegge deg å gjøre det som er din plikt,
57001009	så vil jeg heller be deg om dette, for kjærlighetens skyld. Slik som jeg er, den gamle Paulus, nå også Kristi Jesu fange,
57001010	ber jeg deg for min sønn, Onesimus, som jeg har født her i mine lenker.
57001011	Før var han unyttig for deg, men nå er han nyttig både for deg og meg.
57001012	Nå sender jeg ham tilbake til deg. Ta du imot han! Det er mitt eget hjerte.
57001013	Jeg hadde ønsket å beholde ham her hos meg, slik at han i ditt sted kunne ha tjent meg mens jeg er i lenker for evangeliets skyld.
57001014	Men uten ditt samtykke ville jeg ikke gjøre dette, så ikke din godhet skulle være som av tvang, men av fri vilje.
57001015	Kanskje ble han nettopp derfor skilt fra deg for en stund, for at du kunne få ham igjen til evig eie -
57001016	og da ikke lenger som trell, men som mer enn en trell: som en elsket bror. Slik er det i høy grad for meg, og hvor mye mer da for deg, både i kjødet og i Herren.
57001017	Så sant du holder meg for din medbror i troen, så ta imot ham som meg selv!
57001018	Har han gjort deg noen urett, eller er han deg noe skyldig, så skriv det på min regning!
57001019	Jeg, Paulus, skriver med min egen hånd: Jeg skal betale det! - for ikke å si deg at du til og med skylder meg deg selv!
57001020	Ja, bror! Måtte jeg nå ha nytte av deg i Herren! Gled mitt hjerte i Kristus.
57001021	I tillit til din lydighet skriver jeg til deg. Jeg er viss på at du vil gjøre enda mer enn det jeg ber deg om.
57001022	Og gjør dessuten i stand et gjesterom for meg! For jeg håper at jeg ved deres forbønn skal bli gitt tilbake til dere.
57001023	Epafras, min medfange i Kristus Jesus, hilser deg.
57001024	Det samme gjør medarbeiderne mine, Markus, Aristarkus, Demas og Lukas.
57001025	Vår Herre Jesu Kristi nåde være med deres ånd.
58001001	Mange ganger og på mange måter har Gud tidligere talt til fedrene gjennom profetene,
58001002	men nå, i disse siste dager, har han talt til oss gjennom Sønnen. Ham har han innsatt som arving til alle ting. Ved ham har han også skapt verden.
58001003	Han er avglansen av hans herlighet og avbildet av hans vesen, og han bærer alle ting ved sin krafts ord. Etter at han hadde fullført renselsen for våre synder, satte han seg ved Majestetens høyre hånd i det høye.
58001004	Og han er blitt så meget større enn englene, som han har arvet et herligere navn fremfor dem.
58001005	For til hvem av englene har han noen gang sagt: Du er min sønn, jeg har født deg i dag! - og et annet sted: Jeg vil være far for ham, og han skal være sønn for meg?
58001006	Og når han så igjen fører den førstefødte inn i verden, sier han: Og alle Guds engler skal tilbe ham!
58001007	Om englene sier han: Han gjør sine engler til vinder og sine tjenere til flammende ild.
58001008	Men om Sønnen sier han: Din trone, Gud, står i all evighet, og rettferds stav er ditt rikes kongestav.
58001009	Du elsket rettferd og hatet lovløshet. Derfor, Gud, har din Gud salvet deg med gledens olje fremfor dine medbrødre.
58001010	Og: Du, Herre, la i begynnelsen jordens grunnvoll, og himlene er dine henders verk.
58001011	De skal gå til grunne, men du forblir. De skal alle eldes som et klesplagg,
58001012	som en kappe skal du rulle dem sammen, som et klesplagg skal de skiftes. Men du er den samme, og dine år tar aldri slutt.
58001013	Men til hvem av englene har han noen gang sagt: Sett deg ved min høyre hånd, til jeg får lagt dine fiender til skammel for dine føtter!
58001014	Er de ikke alle tjenende ånder, som sendes ut til tjeneste for deres skyld som skal arve frelse?
58002001	Derfor må vi så mye mer holde fast på det vi har hørt, så vi ikke skal drive bort fra det.
58002002	For når det ordet som ble talt gjennom engler, sto fast, og hver overtredelse og ulydighet fikk sin fortjente straff,
58002003	hvordan skal vi da unnfly om vi ikke akter så stor en frelse? Denne frelsen, som først ble forkynt av Herren, ble stadfestet for oss av dem som hadde hørt ham.
58002004	Og Gud selv vitnet med, både ved tegn og under og mange slags kraftige gjerninger, og ved å gi Den Hellige Ånd etter sin vilje.
58002005	For det var ikke under engler han la den kommende verden, som vi taler om.
58002006	Men det er en som et sted har vitnet: Hva er et menneske, at du husker på ham? Eller et menneskes sønn, at du ser til ham?
58002007	For en kort tid stilte du ham lavere enn englene. Men med ære og herlighet kronte du ham, og satte ham over dine henders gjerninger.
58002008	Alt la du under hans føtter. For da han la alt under ham, holdt han ikke noe tilbake som han ikke underla ham. Ennå ser vi ikke at alt er ham underlagt.
58002009	Men han som for en kort tid var satt lavere enn englene, Jesus, ham ser vi kronet med herlighet og ære fordi han led døden, for at han ved Guds nåde skulle smake døden for alle.
58002010	Da han førte mange barn til herlighet, sømmet det seg for ham, som alt er til for og alt er til ved, å fullende deres frelses høvding gjennom lidelser.
58002011	For både han som helliggjør, og de som helliggjøres, er alle av én. Derfor skammer han seg ikke ved å kalle dem brødre.
58002012	Han sier: Jeg vil kunngjøre ditt navn for mine brødre. Midt i menigheten vil jeg lovsynge deg.
58002013	Og igjen: Jeg vil sette min lit til ham. Og igjen: Se, her er jeg og de barna Gud har gitt meg.
58002014	Da nå barna har del i kjøtt og blod, fikk også han på samme vis del i det, for at han ved døden skulle gjøre til intet den som hadde dødens velde, det er djevelen,
58002015	og fri alle dem som av frykt for døden var i trelldom hele sin livstid.
58002016	For det er jo ikke engler han tar seg av, men Abrahams ætt tar han seg av.
58002017	Derfor måtte han i alle ting bli sine brødre lik, for at han kunne bli en miskunnelig og trofast yppersteprest for Gud til å sone folkets synder.
58002018	For ved at han selv har lidd og er blitt fristet, kan han komme dem til hjelp som blir fristet.
58003001	Derfor, hellige brødre, dere som har fått del i et himmelsk kall: Gi akt på Jesus, den apostel og yppersteprest som vi bekjenner.
58003002	Han var tro mot den som innsatte ham, likesom også Moses var tro i hele Guds hus.
58003003	Men Jesus er større ære verd enn Moses, for han som bygger et hus, er jo større ære verd enn huset selv!
58003004	Hvert hus er jo bygd av noen. Men den som har bygd alt, er Gud.
58003005	Og vel var Moses tro som tjener i hele hans hus, for å vitne om det som skulle forkynnes.
58003006	Men Kristus var tro som Sønn over hans hus. Og hans hus er vi, så sant vi like til enden holder fast ved frimodigheten og det håpet vi roser oss av.
58003007	Derfor, som Den Hellige Ånd sier: I dag, om dere hører hans røst,
58003008	da forherd ikke deres hjerter - som ved forbitrelsen, på fristelsesdagen i ørkenen,
58003009	der deres fedre fristet meg ved å sette meg på prøve, enda de så mine gjerninger i førti år.
58003010	Derfor ble jeg harm på denne slekten, og sa: Alltid farer de vill i sitt hjerte, de kjenner ikke mine veier.
58003011	Så sverget jeg i min vrede: Nei, aldri skal de komme inn til min hvile!
58003012	Se til, brødre, at det ikke hos noen av dere er et ondt og vantro hjerte, så han faller fra den levende Gud.
58003013	Men forman hverandre hver dag, så lenge det heter i dag, for at ikke noen av dere skal forherdes ved syndens svik.
58003014	For vi har fått del med Kristus, så sant vi inntil enden holder fast ved den første, fulle visshet.
58003015	Når det blir sagt: I dag, om dere hører hans røst, da forherd ikke deres hjerter som ved forbitrelsen -
58003016	hvem var det da som hørte, men likevel forbitret ham? Var det ikke alle de som dro ut fra Egypt, ledet av Moses?
58003017	Og hvem var det han var harm på i førti år? Var det ikke på dem som hadde syndet, så deres kropper falt i ørkenen?
58003018	Og om hvem var det han sverget at de ikke skulle komme inn til hans hvile? Var det ikke om dem som ikke hadde villet tro?
58003019	Så ser vi da at det var på grunn av vantro de ikke kunne komme inn.
58004001	La oss derfor ta oss i vare, så ikke noen av dere skal vise seg å være blitt liggende etter. For løftet om å komme inn til hans hvile, gjelder ennå.
58004002	For det glade budskap er blitt forkynt for oss, likesom for dem. Men ordet som de hørte, ble til ingen nytte for dem, fordi det ikke ved troen var smeltet sammen med dem som hørte det.
58004003	For det er vi som kommer inn til hvilen, vi som tror. Han sa jo: Så sverget jeg i min vrede: De skal ikke komme inn til min hvile! - Og dette til tross for at gjerningene var fullført fra verdens grunnvoll ble lagt.
58004004	For et sted har han sagt om den sjuende dagen: Og Gud hvilte på den sjuende dagen fra alle sine gjerninger.
58004005	Og på dette stedet igjen: Nei, de skal ikke komme inn til min hvile!
58004006	Altså gjenstår det ennå for noen å komme inn til hvilen. Og de som først fikk høre det glade budskap, kom ikke inn på grunn av vantro.
58004007	Derfor fastsetter han på ny en bestemt dag, idet han så lang tid etter sier gjennom David, slik som før er sagt: I dag, om dere hører hans røst, da forherd ikke deres hjerter!
58004008	For hadde Josva ført dem inn til hvilen, da hadde ikke Gud senere talt om en annen dag.
58004009	Så står det da en sabbatshvile tilbake for Guds folk.
58004010	Den som kommer inn til hans hvile, får jo hvile fra sine gjerninger, likesom Gud fra sine.
58004011	La oss da gjøre oss umak for å komme inn til denne hvilen, for at ikke noen skal falle etter samme eksempel på vantro.
58004012	For Guds ord er levende og virksomt og skarpere enn noe tveegget sverd. Det trenger igjennom helt til det kløver sjel og ånd, ledd og marg, og dømmer hjertets tanker og råd.
58004013	Og ingen skapning er skjult for ham. Alt ligger nakent og bart for hans øyne som vi skal stå til regnskap for.
58004014	Da vi nå har så stor en yppersteprest, som er gått gjennom himlene, Jesus, Guds Sønn, så la oss holde fast ved bekjennelsen!
58004015	For vi har ikke en yppersteprest som ikke kan ha medlidenhet med oss i vår skrøpelighet, men en som er prøvd i alt i likhet med oss, men uten synd.
58004016	La oss derfor med frimodighet tre fram for nådens trone, for at vi kan få miskunn, og finne nåde til hjelp i rette tid.
58005001	For enhver yppersteprest blir tatt ut blant mennesker og innsatt for mennesker til tjeneste for Gud, for å bære fram gaver og offer for synder.
58005002	Han kan være medlidende med de uvitende og villfarne, siden også han selv er underlagt skrøpelighet,
58005003	og derfor må bære fram syndoffer, ikke bare for folket, men også for seg selv.
58005004	Og ingen tiltar seg selv denne æren, men han blir kalt av Gud, likesom Aron.
58005005	Slik ga heller ikke Kristus seg selv den ære å bli yppersteprest, men han som sa til ham: Du er min Sønn, jeg har født deg i dag.
58005006	Likeså sier han også på et annet sted: Du er prest til evig tid etter Melkisedeks vis.
58005007	Han har i sitt kjøds dager, med sterkt skrik og tårer, båret fram bønner og nødrop til ham som kunne frelse ham fra døden. Og han ble bønnhørt for sin gudsfrykt.
58005008	Enda han var Sønn, lærte han lydighet av det han led.
58005009	Og da han var fullendt, ble han opphav til evig frelse for alle dem som er lydige mot ham,
58005010	og han ble av Gud kalt yppersteprest etter Melkisedeks vis.
58005011	Om dette har vi mye å si som også er vanskelig å forklare, fordi dere er blitt sløve til å høre.
58005012	For skjønt dere etter tiden burde være lærere, trenger dere igjen at noen lærer dere de første grunnleggende ting i Guds ord. Dere er blitt slike som trenger til melk, ikke fast føde.
58005013	For den som ennå får melk, er ukyndig i rettferds ord, han er jo et barn.
58005014	Men fast føde er for de voksne, for dem som ved bruk har øvd sine sanser opp til å skille mellom godt og ondt.
58006001	La oss derfor gå forbi barnelærdommen om Kristus, og gå videre mot det fullkomne, så vi ikke igjen legger grunnvoll med omvendelse fra døde gjerninger og tro på Gud,
58006002	med lære om dåp og håndspåleggelse, oppstandelse fra de døde og evig dom.
58006003	Og det vil vi gjøre, om Gud tillater det.
58006004	For de som en gang er blitt opplyst, som har smakt den himmelske gave og har fått del i Den Hellige Ånd,
58006005	og har smakt Guds gode ord og den kommende verdens krefter,
58006006	og så faller fra, de kan umulig igjen fornyes til omvendelse, siden de på nytt korsfester Guds Sønn for seg og gjør ham offentlig til spott.
58006007	For den jorden som drikker regnet som ofte faller på den, og bærer grøde til gagn for dem som den dyrkes for, får velsignelse fra Gud.
58006008	Men bærer den torner og tistler, da er den unyttig og forbannelsen nær, og det ender med at den brennes.
58006009	Men når det gjelder dere, våre kjære, så er vi overbevist om det som bedre er, og som hører til frelse, selv om vi taler slik.
58006010	For Gud er ikke urettferdig, så han skulle glemme det verket dere har gjort, og den kjærligheten dere har vist mot hans navn, ved at dere har tjent de hellige og fortsatt gjør det.
58006011	Men vi ønsker at hver og en av dere må vise den samme iver etter å ha den fulle visshet i håpet inntil enden,
58006012	så dere ikke blir sløve, men følger etter dem som ved tro og tålmod arver løftene.
58006013	For da Gud ga Abraham løftet, sverget han ved seg selv - han hadde jo ingen større å sverge ved -
58006014	og sa: Sannelig, jeg vil rikt velsigne deg og gjøre din ætt tallrik!
58006015	Og da han slik hadde ventet tålmodig, oppnådde han det som var lovt.
58006016	Mennesker sverger jo ved den som er større, og for dem er eden en stadfestelse som gjør slutt på all motsigelse.
58006017	Da Gud så ville vise løftets arvinger desto mer klart sin uforanderlige vilje, bekreftet han det med en ed,
58006018	for at vi skulle ha en sterk trøst ved to uforanderlige ting, som utelukker at Gud kunne lyve - vi som har tatt vår tilflukt til å gripe det håpet som ligger foran oss.
58006019	Dette har vi som et anker for sjelen, et som er trygt og fast og når inn til det innerste, bak forhenget,
58006020	der Jesus gikk inn som forløper for oss, han som ble yppersteprest til evig tid etter Melkisedeks vis.
58007001	Denne Melkisedek var konge i Salem og prest for den høyeste Gud. Det var han som gikk Abraham i møte og velsignet ham da han vendte tilbake etter seieren over kongene.
58007002	Det er han som Abraham ga tiende av alt. Han er - når en tyder navnet - for det første rettferdighets konge. Dernest er han også Salems konge, det vil si: freds konge.
58007003	Han er uten far og uten mor - uten ættetavle. Hans dager har ingen begynnelse og hans liv ingen ende, men han er gjort lik med Guds Sønn, og han er prest for alltid.
58007004	Se hvor stor han er, denne som Abraham, patriarken, ga tiende av krigsbyttet.
58007005	De av Levis sønner som får tjeneste som prester, har etter loven påbud om å ta tiende av folket, det vil si av sine brødre, enda disse nedstammer fra Abraham.
58007006	Men Melkisedek, som ikke er av deres ætt, tok tiende av Abraham og velsignet ham som hadde fått løftene.
58007007	Nå kan ingen nekte at det er den ringere som blir velsignet av den høyere.
58007008	Og her er det dødelige mennesker som tar tiende, men der er det en som får det vitnesbyrdet at han lever.
58007009	Og så å si: Gjennom Abraham er også Levi, han som ellers selv mottar tiende, blitt ilagt tiende!
58007010	For han var ennå i sin fars lend da Melkisedek møtte ham.
58007011	Dersom det nå hadde vært mulig å nå fullkommenhet ved det levittiske prestedømmet - som folket jo var lovbundet til - hvorfor var det da behov for at det skulle fremstå en annen prest etter Melkisedeks vis, og ikke en som ble kalt prest etter Arons vis?
58007012	For dersom prestedømmet blir omskiftet, da skjer det jo nødvendigvis også en omskiftelse av loven.
58007013	For han som dette blir sagt om, tilhørte en annen stamme, og ingen fra den stammen har hatt noe med altertjenesten å gjøre.
58007014	For det er en kjent sak at vår Herre er runnet av Juda, og Moses har aldri sagt noe til den stammen om prestedømme.
58007015	Og alt dette blir enda mer klart når det fremstår en annen prest, som er lik Melkisedek.
58007016	Han er blitt prest, ikke etter en lov om legemlig avstamning, men ifølge et uforgjengelig livs kraft.
58007017	Han får jo det vitnesbyrdet: Du er prest til evig tid etter Melkisedeks vis.
58007018	Et tidligere bud blir altså gjort ugyldig, fordi det er svakt og unyttig.
58007019	Loven førte jo ikke noe til fullkommenhet. Men et bedre håp blir ført inn, og ved det kan vi nærme oss Gud.
58007020	Og dette skjedde ikke uten ed. For de andre er blitt prester uten ed,
58007021	men han er blitt det ved ed fra ham som sier til ham: Herren sverget, og han skal ikke angre det: Du er prest til evig tid etter Melkisedeks vis.
58007022	Derfor er det også en så meget bedre pakt, den som Jesus er blitt garantist for.
58007023	Og av disse andre prestene er det blitt mange, på grunn av at de ved døden hindres fra å fortsette.
58007024	Men han har et prestedømme som ikke kan forandres, fordi han blir ved til evig tid.
58007025	Derfor kan han også fullkomment frelse dem som kommer til Gud ved ham, da han alltid lever for å gå i forbønn for dem.
58007026	For en slik yppersteprest var det vi måtte ha - hellig, uskyldig, ren, skilt fra syndere og opphøyet over himlene,
58007027	en som ikke daglig trenger til, lik yppersteprestene, å bære fram offer, først for sine egne synder og deretter for folkets. For det gjorde han én gang for alle da han ofret seg selv.
58007028	For loven innsetter skrøpelige mennesker som yppersteprester. Men edens ord, som kom etter loven, innsetter Sønnen, han som er blitt fullendt for all evighet.
58008001	Men en hovedsak ved det vi her taler om, er dette: Vi har en slik yppersteprest som satte seg ved høyre side av Majestetens trone i himlene,
58008002	en som gjør prestetjeneste ved helligdommen, det sanne tabernakel, som Herren har reist, og ikke et menneske.
58008003	For hver yppersteprest blir innsatt for å bære fram gaver og offer. Derfor er det nødvendig at også han har noe å bære fram.
58008004	Dersom han nå hadde vært på jorden, da hadde han ikke vært prest, for der finnes andre som etter loven bærer fram offergavene.
58008005	De gjør tjeneste ved en helligdom som er et avbilde og en skygge av den himmelske, slik som Moses fikk beskjed om da han skulle bygge tabernaklet: Se til at du gjør alt etter det bildet som ble vist deg på fjellet!
58008006	Men nå har Kristus fått en så mye bedre prestetjeneste, likesom han også er mellommann for en bedre pakt, som er lovfestet på bedre løfter.
58008007	For hadde den første pakt vært uten mangel, så hadde det ikke vært grunn til å søke plass for en annen.
58008008	For det er nedsettende ord Gud taler til dem når han sier: Se, dager kommer, sier Herren, da jeg vil opprette en ny pakt med Israels hus og med Judas hus.
58008009	Det skal ikke være en pakt som den jeg gjorde med deres fedre på den dagen da jeg tok dem ved hånden for å føre dem ut av landet Egypt. For de ble ikke i min pakt, og jeg brydde meg ikke om dem, sier Herren.
58008010	For dette er den pakten jeg vil opprette med Israels hus etter disse dager, sier Herren: Jeg vil gi mine lover i deres sinn og skrive dem i deres hjerter. Og jeg vil være deres Gud, og de skal være mitt folk.
58008011	Og ingen skal lære sin landsmann, og heller ikke noen sin bror, og si: Kjenn Herren! For de skal alle kjenne meg, fra den minste til den største blant dem.
58008012	For jeg vil være nådig overfor den urett de har gjort, og ikke lenger minnes deres synder.
58008013	Når han taler om en ny pakt, har han dermed erklært at den første er foreldet. Men det som blir foreldet og gammelt, er nær ved å bli borte.
58009001	Nå hadde jo også den første pakt sine forskrifter for gudstjenesten, og den hadde sin jordiske helligdom.
58009002	For det var reist et telt, det forreste, og i dette var både lysestaken og bordet og skuebrødene. Det blir kalt Det hellige.
58009003	Men bak det andre forhenget var det et telt som blir kalt Det aller helligste,
58009004	som hadde et røkofferalter av gull og paktens ark, som var helt kledd med gull. Den inneholdt en gullkrukke med manna og Arons stav, som hadde blomstret, og paktens tavler.
58009005	Over arken var herlighetens kjeruber, som skygget over nådestolen. Om disse ting skal vi ikke nå tale i enkeltheter.
58009006	Da nå dette er slik innrettet, går prestene alltid inn i det forreste teltet når de utfører sin tjeneste.
58009007	Men i det andre teltet går bare ypperstepresten inn, én gang om året, og da ikke uten blod, som han bærer fram for seg selv og for folkets forseelser.
58009008	Med dette gir Den Hellige Ånd til kjenne at veien til helligdommen ennå ikke er blitt åpenbart så lenge det forreste teltet ennå står.
58009009	Dette er et bilde inntil den nåværende tid. I samsvar med dette blir det så båret fram både gaver og offer, som ikke makter å gjøre den som tjener Gud, fullkommen etter samvittigheten.
58009010	Sammen med bud om mat og drikke og forskjellige renselsesbad er dette kjødelige forskrifter som er pålagt inntil den tid da alt skulle settes i rette skikk.
58009011	Men da Kristus kom som yppersteprest for de goder som skulle komme, gikk han gjennom det teltet som er større og mer fullkomment, som ikke er gjort med hender - det vil si: som ikke er av denne skapning.
58009012	Ikke med blod av bukker og kalver, men med sitt eget blod gikk han inn i helligdommen én gang for alle, og fant en evig forløsning.
58009013	For så sant blodet av bukker og okser, og asken av en kvige, helliger til kjødets renhet når det blir stenket på dem som er urene,
58009014	hvor mye mer skal da Kristi blod - han som i kraft av en evig Ånd bar seg selv fram for Gud som et lyteløst offer - rense vår samvittighet fra døde gjerninger så vi kan tjene den levende Gud!
58009015	Derfor er han mellommann for en ny pakt, for at de som er kalt, skal få den evige arven som var lovt, etter at det har funnet sted en død til forløsning fra overtredelsene under den første pakt.
58009016	For når det gjelder et testamente, er det nødvendig at det blir godtgjort at den som har opprettet det, er død.
58009017	For et testamente blir først gyldig når han dør, siden det aldri trer i kraft så lenge den som opprettet det, er i live.
58009018	Derfor ble heller ikke den første pakt innviet uten blod.
58009019	For da Moses hadde kunngjort for hele folket alle budene som står i loven, tok han blodet av kalvene og bukkene, sammen med vann, skarlagenrød ull og isop, og stenket både på selve boken og på folket,
58009020	og sa: Dette er paktens blod, den pakten som Gud har opprettet for dere.
58009021	På samme måte stenket han også blod på teltet og på alle kar som blir brukt ved gudstjenesten.
58009022	Etter loven blir nesten alt renset med blod. Og uten at blod blir utgytt, blir ikke synd tilgitt.
58009023	Det er altså nødvendig at avbildene av de himmelske ting blir renset ved slikt, men selve de himmelske ting må bli renset ved bedre offer enn disse.
58009024	For Kristus gikk ikke inn i en helligdom som var gjort med hender og bare er et bilde av den sanne helligdommen. Han gikk inn i selve himmelen for nå å åpenbares for Guds åsyn for vår skyld.
58009025	Heller ikke gikk han inn der for å ofre seg selv flere ganger, slik ypperstepresten hvert år går inn i helligdommen med fremmed blod.
58009026	I så fall måtte han ha lidd mange ganger fra verden ble grunnlagt. Men nå er han blitt åpenbart én gang ved tidenes ende for å ta bort synden ved sitt offer.
58009027	Og likesom det er menneskenes lodd én gang å dø, og deretter dom,
58009028	så skal og Kristus, etter å være ofret én gang for å ta bort manges synder, annen gang vise seg, ikke for syndens skyld, men til frelse for dem som venter på ham.
58010001	For loven har bare en skygge av de goder som skulle komme, ikke tingenes virkelige skikkelse. Derfor kan ikke loven, ved de ofrene som hvert år blir båret fram, gjøre dem fullkomne som kommer fram med dem.
58010002	Ellers hadde de jo sluttet med å ofre. For de som ofret, ville da ikke lenger ha synder på samvittigheten etter at de én gang var blitt renset.
58010003	Men ved ofrene kommer det hvert år en påminnelse om synder.
58010004	For det er umulig at blod av okser og bukker kan bære bort synder.
58010005	Derfor sier han når han trer inn i verden: Offer og gave ville du ikke ha, men et legeme dannet du for meg.
58010006	Brennoffer og syndoffer hadde du ikke lyst til.
58010007	Da sa jeg: Se, jeg kommer - i bokrullen er det skrevet om meg - for å gjøre din vilje, Gud.
58010008	Først sier han altså: Offer og gaver og brennoffer og syndoffer ville du ikke ha, og hadde du ikke lyst til - enda disse blir båret fram etter loven.
58010009	Deretter sier han: Se, jeg kommer for å gjøre din vilje. Han tar bort det første, for å la det andre stå fast.
58010010	Ved denne viljen er vi blitt helliget ved at Jesu Kristi legeme ble ofret én gang for alle.
58010011	Og hver prest står daglig og gjør tjeneste og bærer mange ganger fram de samme ofrene, de som aldri kan bære bort synder.
58010012	Men Jesus har båret fram ett eneste offer for synder, og har deretter for alltid satt seg ved Guds høyre hånd.
58010013	Nå venter han bare på at hans fiender skal bli lagt til skammel for hans føtter.
58010014	For med ett offer har han for alltid gjort dem fullkomne som blir helliget.
58010015	Det vitner også Den Hellige Ånd for oss. For etter at han har sagt:
58010016	Dette er den pakten jeg vil opprette med dem etter disse dager - så sier Herren: Jeg vil gi mine lover i deres hjerter og skrive dem i deres sinn,
58010017	og deres synder og deres lovovertredelser vil jeg ikke lenger minnes.
58010018	Men der det er forlatelse for syndene, trenges ikke lenger noe offer for synd.
58010019	Brødre, vi har altså i Jesu blod frimodighet til å gå inn i helligdommen.
58010020	Til den har han innviet for oss en ny og levende vei gjennom forhenget, det er hans kjød.
58010021	Og vi har en stor prest over Guds hus.
58010022	Så la oss da tre fram med sannferdig hjerte i troens fulle visshet, med hjertet renset fra en ond samvittighet og med legemet badet i rent vann.
58010023	La oss holde urokkelig fast ved bekjennelsen av vårt håp, for han er trofast som ga løftet.
58010024	Og la oss gi akt på hverandre, så vi oppgløder hverandre til kjærlighet og gode gjerninger,
58010025	og la oss ikke holde oss borte fra vår egen forsamling, slik noen har for vane, men la oss formane hverandre, og det så mye mer som dere ser at dagen nærmer seg.
58010026	For dersom vi synder med vilje etter at vi har lært sannheten å kjenne, da er det ikke lenger tilbake noe offer for synder,
58010027	men bare en forferdelig gru for dom, og en nidkjærhetens brann som skal fortære de gjenstridige.
58010028	Har noen brutt Mose lov, da dør han uten barmhjertighet på to eller tre vitners ord.
58010029	Hvor meget verre straff tror dere da den skal aktes verd, som har trådt Guds Sønn under føtter og foraktet paktens blod, det som han ble helliget ved, og har spottet nådens Ånd?
58010030	Vi kjenner jo ham som har sagt: Meg hører hevnen til, jeg vil gjengjelde! - Og et annet sted: Herren skal dømme sitt folk.
58010031	Det er forferdelig å falle i den levende Guds hender!
58010032	Men tenk nå tilbake på den første tiden - den gang dere var blitt opplyst, og så utholdt stor kamp og lidelse.
58010033	Dels ble dere selv gjort til et skuespill ved spott og trengsler, dels sto dere sammen med dem som fikk gjennomgå dette.
58010034	For også fangene hadde dere medlidenhet med. Og dere fant dere med glede i at eiendelene deres ble røvet fra dere, for dere visste at dere hadde en bedre eiendom, som varer ved.
58010035	Kast derfor ikke bort deres frimodighet, som har stor lønn!
58010036	For dere trenger til tålmodighet, for at dere kan oppnå det som er lovt, etter at dere har gjort Guds vilje.
58010037	For ennå er det bare en ganske liten stund igjen, så kommer han som komme skal, og han skal ikke dryge.
58010038	Men den rettferdige av tro, skal leve. Og dersom han unndrar seg, har min sjel ikke behag i ham.
58010039	Men vi er ikke blant dem som unndrar seg og går fortapt, vi er av dem som tror til sjelens frelse.
58011001	Men tro er full visshet om det en håper, overbevisning om ting en ikke ser.
58011002	For på grunn av den fikk de gamle godt vitnesbyrd.
58011003	Ved tro skjønner vi at verden er skapt ved Guds ord, så det en kan se, ikke er blitt til av det synlige.
58011004	Ved tro bar Abel fram for Gud et bedre offer enn Kain. Ved den fikk han vitnesbyrd om at han var rettferdig, for Gud vitnet om hans gaver. Og ved sin tro taler han ennå etter sin død.
58011005	Ved tro ble Enok rykket bort, så han ikke skulle se døden. Han ble ikke funnet, fordi Gud hadde rykket ham bort. For før han ble rykket bort, fikk han det vitnesbyrdet at Gud hadde behag i ham.
58011006	Men uten tro er det umulig å være til behag for Gud. For den som trer fram for Gud, må tro at han er til, og at han lønner dem som søker ham.
58011007	Ved tro bygde Noah, i hellig frykt, en ark til frelse for sin husstand, etter at han var blitt varslet av Gud om det som ennå ikke var sett. Ved den fordømte han verden, og ble arving til rettferdigheten av tro.
58011008	Ved tro var Abraham lydig da han ble kalt, så han dro ut til det stedet han skulle få til arv. Og han dro av sted uten å vite hvor han skulle komme.
58011009	Ved tro levde han i løftets land som i et fremmed land. Han bodde i telt sammen med Isak og Jakob, som var medarvinger til det samme løftet.
58011010	For han ventet på byen med de faste grunnvollene, den som har Gud til byggmester og skaper.
58011011	Ved tro fikk også Sara kraft til å bli mor for en ætt, og det til tross for sin høye alder. For hun aktet ham trofast som hadde gitt løftet.
58011012	Derfor kom det også fra én - og det fra en utlevd - en slekt så tallrik som stjernene på himmelen og som sanden ved havets bredd, som ikke kan telles.
58011013	I tro døde alle disse uten at de hadde oppnådd det som var lovt. Men de hadde sett det langt borte, og hilste det. Og de bekjente at de var fremmede og utlendinger på jorden.
58011014	For de som sier slikt, gir derved til kjenne at de søker et fedreland.
58011015	Hvis det var landet de dro ut fra, de tenkte på, så hadde de hatt tid til å vende tilbake.
58011016	Men nå er det et bedre land de lengter etter, det himmelske. Derfor skammer ikke Gud seg over dem, ved å bli kalt deres Gud. For han har gjort en by ferdig til dem.
58011017	Ved tro bar Abraham fram Isak som offer da han ble satt på prøve. Ja, han som hadde fått løftene, bar fram sin enbårne sønn,
58011018	enda det var blitt sagt til ham: I Isak skal det nevnes deg en ætt.
58011019	Han tenkte at Gud også er mektig til å reise opp fra de døde. Han fikk ham også tilbake derfra, som et forbilde.
58011020	Ved tro var det også Isak velsignet Jakob og Esau, med syn på det som skulle komme.
58011021	Ved tro velsignet den døende Jakob hver av Josefs sønner. Og han tilba, bøyd over knappen på sin stav.
58011022	Ved tro tenkte Josef, før han døde, på Israels barns utgang, og han ga forskrifter om hva de skulle gjøre med hans ben.
58011023	Ved tro holdt Moses’ foreldre barnet skjult i tre måneder etter hans fødsel. For de så at han var så fagert et barn, og de fryktet ikke for kongens bud.
58011024	Ved tro nektet Moses, da han var blitt stor, å kalles sønn av faraos datter.
58011025	Han valgte heller å lide ondt sammen med Guds folk enn å ha en kortvarig nytelse av synden.
58011026	Han aktet Kristi vanære for en større rikdom enn skattene i Egypt, for han så fram til lønnen.
58011027	Ved tro forlot han Egypt uten å frykte for kongens vrede. For han holdt ut som om han så den usynlige.
58011028	Ved tro holdt han påsken med blodstrykningen, for at ikke ødeleggeren skulle røre deres førstefødte.
58011029	Ved tro gikk de gjennom Rødehavet som over tørt land. Men da egypterne prøvde på det, druknet de.
58011030	Ved tro falt Jerikos murer, da israelittene hadde gått omkring dem i sju dager.
58011031	Ved tro unngikk horkvinnen Rahab å gå til grunne sammen med de vantro, fordi hun tok imot speiderne med fred.
58011032	Og hvorfor taler jeg lenger? Tiden ville ikke strekke til om jeg skulle fortelle om Gideon, Barak, Samson, Jefta, David og Samuel og profetene.
58011033	Ved tro seiret de over kongeriker, håndhevet rettferdighet, fikk løfter oppfylt, stoppet gapet på løver,
58011034	slokket ildens kraft, slapp unna sverdets egg, fikk styrke etter sykdom, ble veldige i krig, fikk fienders hærer til å vike.
58011035	Kvinner fikk sine døde igjen ved oppstandelse, men andre ble pint til døde uten å ta imot utløsning, for at de kunne få del i en bedre oppstandelse.
58011036	Andre igjen måtte tåle hån og hudstrykning, ja, lenker og fengsel.
58011037	De ble steinet, gjennomsaget, fristet. De døde for sverd. De flakket omkring i saueskinn og geiteskinn, de led nød, hadde trengsel og fikk hard medfart.
58011038	Verden var dem ikke verd. De streifet omkring i ødemarker og fjelltrakter, og holdt til i grotter og jordhuler.
58011039	Og enda alle disse fikk vitnesbyrd for sin tro, oppnådde de ikke det som var lovt.
58011040	For Gud hadde på forhånd utsett noe bedre for oss, for at de ikke skulle nå fullendelsen uten oss.
58012001	Så la oss derfor, da vi har en så stor sky av vitner omkring oss, legge av alt som tynger, og synden som henger så fast ved oss, og løpe med tålmodighet i den kampen vi har foran oss,
58012002	med blikket festet på Jesus, han som er troens opphavsmann og fullender. For å oppnå den gleden som ventet ham, led han tålmodig korset, uten å akte vanæren, og har nå satt seg på høyre side av Guds trone.
58012003	Ja, gi akt på ham som utholdt en slik motstand fra syndere, for at dere ikke skal gå trett i deres sjeler og bli motløse.
58012004	Ennå har dere ikke gjort motstand like til blodet i deres kamp mot synden.
58012005	Og dere har glemt den formaningen som taler til dere som til barn: Min sønn! forakt ikke Herrens tukt, og mist ikke motet når du blir refset av ham.
58012006	For den Herren elsker, den tukter han, og han hudstryker hver sønn som han tar seg av.
58012007	Det er for tuktens skyld dere tåler lidelser. Gud handler med dere som med sønner. For hvem er vel den sønn som hans far ikke tukter?
58012008	Men hvis dere er uten tukt, som alle har fått sin del av, da er dere uekte barn, og ikke sønner.
58012009	Dessuten: Vi hadde våre jordiske fedre til å tukte oss, og vi hadde ærefrykt for dem. Skal vi da ikke mye mer bøye oss for åndenes Far, så vi kan leve?
58012010	For de tuktet oss jo bare for en kort tid slik som de fant det rett og riktig. Men han tukter oss til vårt gagn, for at vi skal få del i hans hellighet.
58012011	All tukt synes vel, mens den står på, ikke å være til glede, men til sorg. Men siden gir den dem som ved dette er blitt oppøvd, rettferdighets salige frukt.
58012012	Rett derfor opp de slappe hender og de svake knær!
58012013	La deres føtter gå på rette veier, så det halte ikke vris av ledd, men heller blir helbredet.
58012014	Jag etter fred med alle, og etter helliggjørelse. For uten helliggjørelse skal ingen se Herren.
58012015	Se til at ikke noen forspiller Guds nåde. La ingen bitter rot få vokse opp og volde skade, så mange blir smittet av den.
58012016	Se til at ikke noen er utuktig eller verdslig som Esau, han som solgte sin førstefødselsrett for et eneste måltid mat.
58012017	Dere vet jo at da han senere ville arve velsignelsen, ble han avvist, enda han søkte den med tårer, for han fant ikke rom for omvendelse.
58012018	For dere er ikke kommet til et fjell som en kan føle på, til flammende ild og skyer, mørke og storm,
58012019	til basunlyd og en røst som talte slik at de som hørte den, ba om at det ikke måtte bli talt mer til dem.
58012020	For de kunne ikke utholde den befalingen som ble gitt: Om det så er et dyr som berører fjellet, skal det steines!
58012021	Og så fryktelig var synet, at Moses sa: Jeg er slått av redsel og skjelver.
58012022	Men dere er kommet til Sions berg, til den levende Guds by, det himmelske Jerusalem, til englenes myriader, til høytidsskaren
58012023	og menigheten av de førstefødte som er oppskrevet i himlene, til en dommer som er alles Gud, og til de fullendte rettferdiges ånder,
58012024	til Jesus, mellommannen for en ny pakt, og til bestenkningens blod som taler bedre enn Abels blod.
58012025	Se til at dere ikke avviser ham som taler! For unnslapp ikke de som avviste ham som talte på jorden, hvor meget mindre skal da vi unnslippe om vi vender oss fra ham som taler fra himmelen.
58012026	Hans røst rystet den gang jorden. Men nå har han lovt, og sagt: Enda en gang vil jeg ryste, ikke bare jorden, men også himmelen.
58012027	Men dette ordet: enda en gang, gir til kjenne at de ting som rystes, skal bli tatt bort. For de er jo skapte ting. Og så skal det som ikke kan rokkes, bli stående.
58012028	Da vi altså får et rike som ikke kan rystes, så la oss være takknemlige og derved tjene Gud til hans behag, med blygsel og ærefrykt.
58012029	For vår Gud er en fortærende ild.
58013001	La broderkjærligheten vare ved!
58013002	Glem ikke gjestfrihet! For ved den har noen hatt engler til gjester uten å vite det.
58013003	Husk på dem som er i fengsel, som om dere var fanger sammen med dem, likeså dem som blir mishandlet, for dere er jo selv i legemet!
58013004	La ekteskapet holdes i ære av alle, og ektesengen være usmittet! For Gud skal dømme dem som driver hor og bryter ekteskapet.
58013005	La deres ferd være fri for pengekjærhet, så dere er fornøyd med det dere har. For han har sagt: Jeg skal ikke slippe deg og ikke forlate deg.
58013006	Derfor kan vi tillitsfullt si: Herren er min hjelper, jeg skal ikke frykte. Hva kan et menneske gjøre meg?
58013007	Husk veilederne deres, de som har talt Guds ord til dere! Legg merke til den utgangen deres livsferd fikk, og følg etter dem i deres tro.
58013008	Jesus Kristus er i går og i dag den samme, ja, til evig tid.
58013009	La dere ikke føre på avveier ved mange slags forskjellige og fremmede lærdommer. For det er godt at hjertet blir styrket ved nåden, ikke ved mat, som ikke har vært til noen nytte for dem som har gitt seg av med det.
58013010	Vi har et alter som de ikke har rett til å ete av, de som tjener ved teltet.
58013011	For offerdyrenes blod blir båret inn i helligdommen av ypperstepresten til soning for synd, men kroppene deres blir oppbrent utenfor leiren.
58013012	Derfor led også Jesus utenfor porten, for å hellige folket ved sitt eget blod.
58013013	La oss da gå ut til ham utenfor leiren og bære hans vanære!
58013014	For vi har ikke her en by som forblir, men søker den som kommer.
58013015	La oss derfor ved ham alltid bære fram lovprisningsoffer til Gud, det er: frukt av lepper som priser hans navn.
58013016	Men glem ikke å gjøre godt og dele med andre. For slike offer er til behag for Gud.
58013017	Vær lydige mot veilederne deres og rett dere etter dem. For de våker over deres sjeler, og skal avlegge regnskap for det. Se til at de kan gjøre det med glede og uten sukk, for ellers vil det ikke være til gagn for dere.
58013018	Be for oss! For vi trøster oss til at vi har en god samvittighet, og ønsker å gå rett fram i alle ting.
58013019	Jeg ber dere på en særlig måte om å gjøre dette, for at jeg så meget snarere må bli gitt tilbake til dere.
58013020	Men fredens Gud, han som i kraft av en evig pakts blod førte fårenes store hyrde, vår Herre Jesus, opp fra de døde,
58013021	må han gjøre dere dyktige til alt godt, så dere kan gjøre hans vilje, ved at han virker i oss ved Jesus Kristus det som er godt i hans øyne. Ham tilhører æren i all evighet! Amen.
58013022	Jeg ber dere, brødre: Ta dette formaningens ord vel opp! Jeg har jo bare skrevet til dere i all korthet.
58013023	Dere skal vite at vår bror Timoteus er løslatt. Hvis han kommer snart, skal jeg besøke dere sammen med ham.
58013024	Hils deres veiledere og alle de hellige! De fra Italia hilser dere.
58013025	Nåden være med dere alle!
59001001	Jakob, Guds og Herren Jesu Kristi tjener, hilser de tolv stammene som er spredt omkring i landene.
59001002	Mine brødre, akt det for bare glede når dere kommer i mange slags prøvelser.
59001003	For dere vet at når troen blir prøvd, virker det tålmodighet.
59001004	Men tålmodigheten må føre til fullkommen gjerning, så dere kan være fullkomne og hele, og ikke komme til kort i noe.
59001005	Men om noen av dere mangler visdom, da må han be til Gud - for Gud gir alle, villig og uten bebreidelse - og så skal han få den.
59001006	Men han må be i tro, uten å tvile. For den som tviler, ligner en bølge på havet, som drives og kastes av vinden.
59001007	Ikke må et slikt menneske vente å få noe av Herren,
59001008	slik en tvesinnet mann, ustø på alle sine veier.
59001009	Den ringe bror skal rose seg av sin høyhet,
59001010	men den rike av sin ringhet, for han skal forgå som blomsten på gresset.
59001011	For solen stiger med sin brennende hete, gresset visner, blomsten faller av, og dens skjønnhet blir til intet. Slik skal også den rike visne bort på sine veier.
59001012	Salig er den mann som holder ut i fristelse. For når han har stått sin prøve, skal han få livets krone, som er lovt dem som elsker ham.
59001013	Ingen som blir fristet, må si: Det er Gud som frister meg! For Gud blir ikke fristet av det onde, og selv frister han ingen.
59001014	Men enhver som blir fristet, dras og lokkes av sin egen lyst.
59001015	Når så lysten har unnfanget, føder den synd. Men når synden er fullmoden, føder den død.
59001016	Far ikke vill, mine kjære brødre!
59001017	All god gave og all fullkommen gave kommer ovenfra, fra lysenes Far. Hos ham er ingen forandring eller skiftende skygge.
59001018	Etter sin vilje har han født oss ved sannhets ord, for at vi skal være en førstegrøde av hans skapninger.
59001019	Vit dette, mine kjære brødre: Hvert menneske skal være snar til å høre, sen til å tale, sen til vrede!
59001020	For manns vrede virker ikke det som er rett for Gud.
59001021	Avlegg derfor all urenhet og enhver rest av ondskap, og ta ydmykt imot Ordet som er innplantet i dere, og som er mektig til å frelse deres sjeler.
59001022	Men vær Ordets gjørere, ikke bare dets hørere, ellers vil dere bedra dere selv.
59001023	For dersom noen er en Ordets hører og ikke dets gjører, da ligner han en mann som ser på sitt naturlige ansikt i et speil -
59001024	han så på seg selv og gikk bort, og glemte straks hvordan han så ut.
59001025	Men den som skuer inn i frihetens fullkomne lov, og fortsetter med det, slik at han ikke blir en glemsom hører, men gjerningens gjører, han skal være salig i sin gjerning.
59001026	Den som mener at han dyrker Gud, og ikke holder sin tunge i tømme, men bedrar sitt eget hjerte, hans gudsdyrkelse er forgjeves.
59001027	En ren og usmittet gudsdyrkelse for Gud og Faderen er dette: å se til farløse og enker i deres nød, og å holde seg uplettet av verden.
59002001	Mine brødre! Dere som tror på vår Herre Jesus Kristus, herlighetens Herre, må ikke samtidig gjøre forskjell på folk!
59002002	Sett nå at det kommer inn i forsamlingen en mann med gullring på fingeren og i praktfulle klær, og at det også kommer inn en fattig mann i skitne klær,
59002003	og så ser dere på ham i de praktfulle klærne og sier til ham: Sett deg her på en god plass! Men til den fattige: Du kan stå der, eller sett deg her ved fotskammelen min!
59002004	Gjør dere ikke da forskjell blant dere selv? Er dere ikke da blitt dommere med onde tanker?
59002005	Hør, mine kjære brødre! Har ikke Gud utvalgt dem som er fattige i denne verden, til å være rike i troen og arvinger til det riket han har lovt dem som elsker ham?
59002006	Men dere har vanæret den fattige. Er det ikke de rike som undertrykker dere, og er det ikke de som trekker dere for domstolene?
59002007	Er det ikke de som spotter det gode navnet som er nevnt over dere?
59002008	Men dersom dere oppfyller den kongelige lov etter Skriften: Du skal elske din neste som deg selv! - da gjør dere vel.
59002009	Men dersom dere gjør forskjell på folk, da gjør dere synd, og loven anklager dere som lovbrytere.
59002010	For den som holder hele loven, men snubler i ett bud, han er blitt skyldig i dem alle.
59002011	For han som sa: Du skal ikke bryte ekteskapet! - han sa også: Du skal ikke slå i hjel! Dersom du da ikke bryter ekteskapet, men slår i hjel, da er du blitt en lovbryter.
59002012	Tal slik og handle slik som de som skal dømmes etter frihetens lov.
59002013	For dommen skal være uten barmhjertighet mot dem som ikke har vist barmhjertighet. Men barmhjertighet roser seg mot dommen.
59002014	Mine brødre! Hva gagner det om noen sier at han har tro, når han ikke har gjerninger? Kan vel troen frelse ham?
59002015	Dersom en bror eller søster ikke har klær, og mangler mat for dagen,
59002016	og en av dere sier til dem: Gå bort i fred, varm dere og spis dere mette! - men ikke gir dem det legemet trenger, hva gagner da det?
59002017	Slik er det også med troen. Dersom den ikke har gjerninger, er den død i seg selv.
59002018	Men en kan si: Du har tro, og jeg har gjerninger. Vis meg din tro uten gjerninger, så vil jeg vise deg min tro av mine gjerninger!
59002019	Du tror at Gud er én. Du gjør vel! Også de onde åndene tror det - og skjelver.
59002020	Men vil du vite det, du uforstandige menneske: Troen uten gjerninger er unyttig.
59002021	Ble ikke Abraham, vår far, rettferdiggjort av gjerninger, da han ofret sin sønn Isak på alteret?
59002022	Du ser at troen virket sammen med hans gjerninger, og at troen ble fullkommen ved gjerningene.
59002023	Og Skriften ble oppfylt, som sier: Abraham trodde Gud, og det ble tilregnet ham som rettferdighet, og han ble kalt Guds venn.
59002024	Dere ser at et menneske blir rettferdiggjort ved gjerninger, og ikke bare av tro.
59002025	Ble ikke Rahab, horkvinnen, på samme måte rettferdiggjort av gjerninger, da hun tok imot utsendingene og slapp dem ut en annen vei?
59002026	For likesom legemet er dødt uten ånd, slik er også troen død uten gjerninger.
59003001	Mine brødre! Ikke mange av dere må bli lærere! For dere vet at vi skal få desto strengere dom.
59003002	Og vi snubler alle i så mangt. Den som ikke snubler i tale, er en fullkommen mann, i stand til å holde hele legemet i tømme.
59003003	Når vi legger bissel i munnen på hestene, for at de skal lystre oss, så styrer vi også hele kroppen deres.
59003004	Se, også skipene, som er så store og drives av sterke vinder, de styres av et ganske lite ror dit hvor styrmannen vil.
59003005	Slik er det også med tungen. Den er et lite lem, men taler likevel store ord. Se, en liten ild, hvor stor en skog den setter i brann!
59003006	Også tungen er en ild. Som en verden av urettferdighet står tungen blant våre lemmer. Den smitter hele legemet og setter livshjulet i brann, og selv blir den satt i brann av helvete.
59003007	For all natur, både hos villdyr og fugler, krypdyr og sjødyr, kan bli temmet og er blitt temmet av den menneskelige natur.
59003008	Men tungen kan ikke noe menneske temme. Den er et ustyrlig onde, full av dødelig gift.
59003009	Med den velsigner vi Herren og Faderen, og med den forbanner vi menneskene, som er skapt etter Guds bilde.
59003010	Av samme munn går det ut velsignelse og forbannelse. Mine brødre, det må ikke være slik!
59003011	En kilde lar det vel ikke strømme fram både friskt vann og bittert vann av samme oppkomme?
59003012	Mine brødre, kan vel et fikentre bære oliven, eller et vintre fiken? Like lite kan en salt kilde gi ferskt vann!
59003013	Hvem er vis og forstandig blant dere? Han må ved god ferd vise sine gjerninger i ydmyk visdom.
59003014	Men om dere bærer på bitter misunnelse og selvhevdelse i deres hjerter, da ros dere ikke mot sannheten og lyv ikke mot den!
59003015	Ikke er dette den visdom som kommer ovenfra, men den er jordisk, sanselig og djevelsk.
59003016	For der det er misunnelse og selvhevdelse, der er det uorden og alt som ondt er.
59003017	Men den visdom som kommer ovenfra, er først og fremst ren, dernest er den fredsommelig, rimelig, ettergivende, full av barmhjertighet og gode frukter, den gjør ikke forskjell, den hykler ikke.
59003018	Og rettferds frukt blir sådd i fred hos dem som stifter fred.
59004001	Hvorfra kommer all ufreden, og hvorfra kommer all striden blant dere? Er det ikke fra lystene, som fører krig i lemmene deres?
59004002	Dere begjærer, men har ikke. Dere slår i hjel og misunner, og kan ikke få. Dere ligger i strid og ufred. Dere har ikke, fordi dere ikke ber.
59004003	Dere ber og får ikke, fordi dere ber ille, for å sløse det bort i deres lyster.
59004004	Troløse som dere er! Vet dere ikke at vennskap med verden er fiendskap mot Gud? Den som vil være verdens venn, blir Guds fiende.
59004005	Eller mener dere at det er tomme ord når Skriften sier: Med nidkjærhet trakter han etter den ånd han lot bo i oss?
59004006	Men desto større er nåden han gir. Derfor sier Skriften: Gud står de stolte imot, men de ydmyke gir han nåde.
59004007	Vær derfor Gud undergitt! Men stå djevelen imot, så skal han fly fra dere.
59004008	Hold dere nær til Gud, så skal han holde seg nær til dere. Gjør hendene rene, dere syndere, og rens hjertene, dere tvesinnede!
59004009	Klag og sørg og gråt! La latteren vendes til sorg, og gleden til bedrøvelse!
59004010	Ydmyk dere for Herren, så skal han opphøye dere.
59004011	Baktal ikke hverandre, brødre! Den som baktaler en bror eller dømmer sin bror, han baktaler loven og dømmer loven. Men dersom du dømmer loven, da er du ikke lovens gjører, men dens dommer.
59004012	Én er lovgiveren og dommeren, han som har makt både til å frelse og til å ødelegge. Men du, hvem er du som dømmer din neste?
59004013	Nå vel, dere som sier: i dag eller i morgen drar vi til den eller den byen. Vi skal bli der et år og drive handel og tjene penger!
59004014	Dere som ikke kjenner morgendagen! For hva er vel deres liv? Dere er jo bare en røk som viser seg en liten stund og så er borte!
59004015	I stedet skulle dere si: Om Herren vil, så får vi leve og kan gjøre dette eller hint.
59004016	Men dere skryter og roser dere selv! All slik selvros er ond.
59004017	Den som altså vet hva godt han burde gjøre, men ikke gjør det, for ham er det synd.
59005001	Og nå, dere rike! Gråt og klag over all den ulykke som kommer over dere!
59005002	Rikdommen deres er råtnet, og klærne deres er blitt møllspiste.
59005003	Deres gull og sølv er rustet bort, og rusten på det skal bli et vitnesbyrd mot dere, og den skal fortære deres kjød som ild. Dere har samlet skatter i de siste dager!
59005004	Se, lønnen dere har holdt tilbake fra arbeiderne som har skåret åkrene deres, roper høyt, og ropene fra høstfolkene er nådd fram til Herren Sebaots ører.
59005005	Dere har levd i overdådighet og overflod på jorden. Dere har gjødd deres hjerter på slaktedagen.
59005006	Dere har domfelt og drept den rettferdige, ingen gjør motstand mot dere.
59005007	Vær tålmodige, brødre, til Herren kommer! Se, bonden venter på jordens dyrebare grøde. Han venter tålmodig på den, til den har fått tidligregn og senregn.
59005008	Vær også dere tålmodige, og styrk hjertene, for Herrens komme er nær!
59005009	Sukk ikke mot hverandre, brødre, for at dere ikke skal bli dømt. Se, dommeren står for døren.
59005010	Mine brødre! Ta profetene, som talte i Herrens navn, til forbilde i det å lide ondt og være tålmodige.
59005011	Se, vi priser dem salige som holder ut. Dere har hørt om Jobs utholdenhet, og sett den utgangen Herren ga. For Herren er overmåte barmhjertig og miskunnelig.
59005012	Men fremfor alt, brødre: Sverg ikke, verken ved himmelen eller ved jorden, og heller ikke noen annen ed. La deres ja være ja og deres nei være nei, for at dere ikke skal falle under dommen.
59005013	Lider noen blant dere ondt? La ham be! Er noen glad til sinns? La ham lovsynge!
59005014	Er noen blant dere syk? La ham kalle til seg menighetens eldste, og de skal be for ham og salve ham med olje i Herrens navn.
59005015	Og troens bønn skal hjelpe den syke, og Herren skal reise ham opp, og har han gjort synder, skal han få dem tilgitt.
59005016	Bekjenn derfor deres synder for hverandre og be for hverandre, for at dere kan bli helbredet. Et rettferdig menneskes bønn har stor kraft og virkning.
59005017	Elia var et menneske under samme kår som vi. Han ba inntrengende om at det ikke måtte regne, og i tre år og seks måneder regnet det ikke på jorden.
59005018	Og han ba igjen, og himmelen ga regn, og jorden bar sin grøde.
59005019	Mine brødre! Dersom noen iblant dere har fart vill fra sannheten, og en omvender ham,
59005020	så skal han vite at den som omvender en synder fra hans villfarne vei, han frelser en sjel fra døden, og skjuler en mengde av synder.
60001001	Peter, Jesu Kristi apostel - til de utvalgte, de som er utlendinger og er spredt omkring i Pontus, Galatia, Kappadokia, Asia og Bitynia,
60001002	utvalgt etter Gud Faders forutviten, i Åndens helliggjørelse, til lydighet og til bestenkning med Jesu Kristi blod: Nåde og fred være med dere i rikt mål!
60001003	Lovet være Gud, vår Herre Jesu Kristi Far, som etter sin store miskunn har gjenfødt oss til et levende håp ved Jesu Kristi oppstandelse fra de døde,
60001004	til en arv som er uforgjengelig og uflekket og uvisnelig, og som er gjemt for dere i himlene -
60001005	dere som ved Guds makt blir holdt oppe ved tro, til den frelse som er ferdig til å bli åpenbart i den siste tid.
60001006	Derfor jubler dere av glede, selv om dere nå en liten stund, nødvendigvis har sorg i mange slags prøvelser.
60001007	Dette skjer for at deres prøvede tro, som er langt mer kostbar enn det forgjengelige gull - som jo lutres ved ild - skal finnes til lov og pris og ære ved Jesu Kristi åpenbarelse.
60001008	Ham elsker dere, enda dere ikke har kjent ham. Ham tror dere på, enda dere nå ikke ser ham. Og dere fryder dere med en usigelig og herliggjort glede,
60001009	når dere vinner fram til endemålet for deres tro: sjelenes frelse.
60001010	Om denne frelsen var det profetene gransket og ransaket, de som profeterte om den nåde som dere skulle få,
60001011	idet de gransket hvilken eller hva slags tid Kristi Ånd, som var i dem, viste fram til når han forut vitnet om Kristi lidelser og herligheten deretter.
60001012	Det ble åpenbart for dem at de ikke tjente seg selv, men dere, med dette som nå er blitt kunngjort for dere ved dem som forkynte dere evangeliet ved Den Hellige Ånd, han som ble sendt fra himmelen - dette som englene trakter etter å skue inn i.
60001013	Bind derfor opp om dere, om deres sinn, vær edrue og sett deres håp fullt og fast til den nåde dere får i Jesu Kristi åpenbarelse.
60001014	Som lydige barn må dere ikke skikke dere etter de lystene som dere før hadde, i deres uvitenhet.
60001015	Men vær, etter Den Hellige som kalte dere, også dere hellige i all deres ferd.
60001016	For det er skrevet: Dere skal være hellige, for jeg er hellig.
60001017	Når dere påkaller som Far ham som dømmer uten å gjøre forskjell, enhver etter hans gjerninger, da ferdes i frykt i deres utlendighets tid.
60001018	For dere vet at det ikke var med forgjengelige ting, med sølv eller gull, dere ble kjøpt fri fra den dårlige ferd som var arvet fra fedrene,
60001019	men med Kristi dyrebare blod, som blodet av et feilfritt og lyteløst lam.
60001020	Han var forut kjent, før verdens grunnvoll ble lagt, og for deres skyld er han blitt åpenbart ved tidenes ende.
60001021	Ved ham er dere kommet til tro på Gud, som reiste ham opp fra de døde og ga ham herlighet. Derfor er deres tro også håp til Gud.
60001022	Rens da deres sjeler i lydighet mot sannheten til oppriktig broderkjærlighet. Elsk hverandre inderlig av hjertet!
60001023	For dere er gjenfødt, ikke av forgjengelig, men av uforgjengelig sæd, ved Guds ord, som lever og blir.
60001024	For alt kjød er som gress, og all dets herlighet som blomsten på gresset. Gresset visnet, og blomsten på det falt av.
60001025	Men Herrens ord blir til evig tid. Og dette er det ordet som er blitt forkynt dere ved evangeliet.
60002001	Legg derfor av all ondskap, all svik og hykleri, misunnelse og all baktalelse.
60002002	Som nyfødte barn må dere lengte etter den uforfalskede åndelige melken, for at dere ved den kan vokse til frelse
60002003	- så sant dere har smakt at Herren er god!
60002004	Kom til ham, den levende stein, som vel ble vraket av mennesker, men er utvalgt og dyrebar for Gud.
60002005	Og bli også selv oppbygd som levende steiner til et åndelig hus, til et hellig presteskap til å bære fram åndelige offer, slike som er Gud til behag ved Jesus Kristus.
60002006	For det heter i Skriften: Se, jeg legger i Sion en hjørnestein, utvalgt og dyrebar. Den som tror på ham, skal ikke bli til skamme.
60002007	Æren tilhører altså dere som tror. Men for de vantro er den steinen som bygningsmennene forkastet, blitt til hjørnestein
60002008	og snublestein og anstøtsklippe. Det er disse som snubler ved sin vantro mot Ordet - til det er de også satt.
60002009	Men dere er en utvalgt ætt, et kongelig presteskap, et hellig folk, et folk til eiendom, for at dere skal forkynne hans storhet, han som kalte dere fra mørket til sitt underfulle lys,
60002010	dere som før ikke var et folk, men nå er blitt Guds folk, dere som før ikke hadde funnet miskunn, men nå har fått miskunn.
60002011	Mine kjære! Jeg formaner dere som fremmede og utlendinger, at dere avstår fra de kjødelige lyster, som strider mot sjelen.
60002012	La deres ferd blant hedningene være god, så at de, skjønt de baktaler dere som ugjerningsmenn, likevel må prise Gud på den dagen når han besøker dem, fordi de ser de gode gjerningene dere gjør.
60002013	For Herrens skyld skal dere underordne dere under enhver menneskelig ordning, enten det nå er en konge, som den høyeste,
60002014	eller landshøvdinger som er utsendt fra ham for at de skal straffe dem som gjør ondt og hedre dem som gjør godt.
60002015	For slik er det Guds vilje, at dere ved å gjøre det gode skal stoppe munnen på uforstandige og uvitende mennesker.
60002016	Som frie skal dere ikke være slike som bruker friheten som påskudd til å gjøre ondt, men som Guds tjenere.
60002017	Vis alle ære, elsk brødrene, frykt Gud, ær kongen!
60002018	Dere tjenere: underordne dere under herrene deres og vis dem respekt - ikke bare de gode og rimelige, men også de vrange.
60002019	For dette finner nåde, om noen av samvittighet for Gud tåler sorger når han lider urettferdig.
60002020	For hvilken ros fortjener dere vel om dere finner dere i straff når dere har syndet? Men om dere tåler lidelse når dere har gjort godt, da finner det nåde hos Gud.
60002021	For til dette ble dere kalt, fordi også Kristus led for dere, og etterlot dere et eksempel, for at dere skal følge i hans fotspor,
60002022	han som ikke gjorde synd, og det ble ikke funnet svik i hans munn,
60002023	han som ikke skjelte igjen når han ble utskjelt og ikke truet når han led, men overlot det til ham som dømmer rettferdig,
60002024	han som bar våre synder på sitt legeme opp på treet, for at vi skal dø bort fra syndene og leve for rettferdigheten. Ved hans sår er dere blitt legt.
60002025	Dere var jo som villfarne får, men er nå omvendt til deres sjelers hyrde og tilsynsmann.
60003001	Likeså skal dere koner underordne dere under deres egne menn, for at også de som er vantro mot Ordet, kan bli vunnet uten ord ved konens livsførsel,
60003002	når de ser deres rene liv i gudsfrykt.
60003003	Deres pryd skal ikke være den utvortes - hårfletninger og påhengte gullsmykker eller fine klær,
60003004	men hjertets skjulte menneske, med den uforgjengelige prydelse - en mild og stille ånd, som er dyrebar for Gud.
60003005	For slik smykket de hellige kvinnene seg i tidligere tider, de som satte sitt håp til Gud. De underordnet seg under sine menn.
60003006	Slik var Sara lydig mot Abraham og kalte ham herre. Hennes barn er dere blitt, om dere gjør det gode uten å la dere skremme av noe.
60003007	Så skal også dere ektemenn leve med forstand sammen med deres koner som det svakere kar. Og vis dem ære, for også de er medarvinger til livets nåde - for at bønnene deres ikke skal hindres.
60003008	Til slutt: Ha alle ett sinn, vær medlidende, kjærlige mot brødrene, barmhjertige og ydmyke,
60003009	så dere ikke gjengjelder ondt med ondt eller skjellsord med skjellsord, men heller velsigner. For dere er selv kalt til å arve velsignelse.
60003010	For den som vil elske livet og se gode dager, han skal holde sin tunge fra ondt og sine lepper fra svikefull tale.
60003011	Han skal gå av veien for ondt og gjøre godt. Han skal søke fred og jage etter den.
60003012	For Herrens øyne er over de rettferdige, og hans ører er vendt til deres bønn. Men Herrens åsyn er over dem som gjør ondt.
60003013	Og hvem kan gjøre dere ondt, hvis dere legger vinn på det gode?
60003014	Men om dere òg skulle lide for rettferdighets skyld, er dere salige. Frykt ikke for dem, og la dere ikke skremme,
60003015	men hellige Kristus som Herre i deres hjerter. Vær alltid beredt til å forsvare dere for enhver som krever dere til regnskap for det håpet som bor i dere!
60003016	Men gjør det i ydmykhet og med frykt, idet dere har en god samvittighet, for at de som laster deres gode ferd i Kristus, må bli til skamme i det de baktaler dere for, som om dere var ugjerningsmenn.
60003017	For det er bedre, om så er Guds vilje, å lide når en gjør godt, enn når en gjør ondt.
60003018	For også Kristus led én gang for synder, en rettferdig for urettferdige, for å føre oss fram til Gud, han som led døden i kjødet, men ble levendegjort i Ånden.
60003019	I denne gikk han også bort og prekte for åndene som var i varetekt,
60003020	de som tidligere var ulydige, den gang da Guds langmodighet ventet i Noahs dager, mens arken ble bygd. I den ble noen få, det er åtte sjeler, frelst ved vann,
60003021	det som også nå frelser oss i sitt motbilde, dåpen. Den er ikke en avleggelse av kjødets urenhet, men en god samvittighets pakt med Gud, ved Jesu Kristi oppstandelse,
60003022	han som er fart opp til himmelen og er ved Guds høyre hånd, hvor engler og myndigheter og makter er ham underlagt.
60004001	Da nå altså Kristus har lidd i kjødet, så må også dere væpne dere med den samme tanken, at den som har lidd i kjødet, er ferdig med synden,
60004002	slik at dere ikke lenger skal leve etter menneskers lyster, men etter Guds vilje, den tiden dere ennå skal være i kjødet.
60004003	For det er nok at dere i den tiden som er gått, har gjort hedningenes vilje ved å ferdes i skamløshet, lyster, drukkenskap, festing, drikkelag, og i skammelig avgudsdyrkelse.
60004004	Nå undrer de seg over at dere ikke løper med dem ut i den samme strøm av utskeielser, og derfor spotter de dere.
60004005	Men de skal gjøre regnskap for ham som står ferdig til å dømme levende og døde.
60004006	For derfor ble evangeliet forkynt også for de døde, for at de vel skulle dømmes som mennesker i kjødet, men leve som Gud i ånden.
60004007	Men alle tings ende er kommet nær. Vær derfor sindige og edrue, så dere kan be.
60004008	Fremfor alt, ha inderlig kjærlighet til hverandre, for kjærligheten skjuler en mengde synder.
60004009	Vær gjestfrie mot hverandre uten knurr!
60004010	Etter som enhver har fått en nådegave, så tjen hverandre med den som gode husholdere over Guds mangfoldige nåde.
60004011	Om noen taler, han tale som Guds ord. Om noen tjener, han tjene ved den kraft som Gud gir, for at Gud må bli æret i alle ting ved Jesus Kristus - ham som æren og makten tilhører i all evighet. Amen.
60004012	Mine kjære! Undre dere ikke over den ilden som kommer over dere til prøvelse, som om det var noe merkelig som hendte dere.
60004013	Men i samme grad som dere har del i Kristi lidelser, skal dere glede dere, for at dere også kan juble i glede når hans herlighet blir åpenbart.
60004014	Om dere blir spottet for Kristi navns skyld, er dere salige, for herlighetens og Guds Ånd hviler over dere.
60004015	For ingen av dere må lide som en drapsmann eller tyv eller ugjerningsmann, eller som en som blander seg i andres saker.
60004016	Men lider han som kristen, da skal han ikke skamme seg, men prise Gud for dette navnet.
60004017	For tiden er kommet da dommen skal begynne med Guds hus. Men begynner den med oss, hvordan skal det da ende med dem som ikke vil tro Guds evangelium?
60004018	Og er det med nød og neppe den rettferdige blir frelst, hvordan skal det da gå med den ugudelige og synderen?
60004019	Derfor skal også de som etter Guds vilje må lide, overgi sine sjeler til den trofaste Skaper, idet de gjør det gode.
60005001	De eldste blant dere formaner jeg som medeldste og vitne om Kristi lidelser, og som en som også har del i den herlighet som skal bli åpenbart:
60005002	Vokt den Guds hjord som er hos dere, idet dere har tilsyn med den, ikke av tvang, men frivillig, heller ikke for ussel vinnings skyld, men med villig hjerte,
60005003	heller ikke som herskere over menighetene som er betrodd dere, men slik at dere blir forbilder for hjorden.
60005004	Når så overhyrden åpenbarer seg, skal dere få ærens uvisnelige krans.
60005005	Likeså skal dere unge underordne dere under de eldre. Og dere alle må ikle dere ydmykhet mot hverandre. For Gud står de stolte imot, men de ydmyke gir han nåde.
60005006	Ydmyk dere derfor under Guds veldige hånd, for at han kan opphøye dere i sin tid.
60005007	Og kast all deres bekymring på ham, for han har omsorg for dere.
60005008	Vær edrue, våk! Deres motstander, djevelen, går omkring som en brølende løve og søker noen han kan oppsluke.
60005009	Stå ham imot, faste i troen! For dere vet jo at brødrene deres rundt om i verden må gå igjennom de samme lidelsene.
60005010	Men all nådes Gud, som har kalt dere til sin evige herlighet i Kristus Jesus, etter en kort tids lidelse, han skal dyktiggjøre, stadfeste, styrke og grunnfeste dere.
60005011	Ham tilhører makten i all evighet! Amen.
60005012	Med Silvanus, den trofaste bror - det holder jeg ham for - skriver jeg kort til dere for å formane og vitne at dette er Guds sanne nåde som dere står i.
60005013	Menigheten i Babylon, som er utvalgt sammen med dere, sender dere sin hilsen, likeså Markus, min sønn.
60005014	Hils hverandre med kjærlighets kyss! Fred være med alle dere som er i Kristus.
61001001	Simon Peter, Jesu Kristi tjener og apostel - til dem som har fått den samme dyrebare troen som vi ved vår Gud og frelser Jesu Kristi rettferdighet:
61001002	Nåde og fred bli dere til del i rikt mål gjennom kunnskapen om Gud og Jesus, vår Herre.
61001003	Ettersom hans guddommelige makt har gitt oss alt som tjener til liv og gudsfrykt, ved kunnskapen om ham som har kalt oss ved sin egen herlighet og kraft,
61001004	og gjennom dette har gitt oss de største og mest dyrebare løfter, for at dere ved dem skulle få del i guddommelig natur, etter at dere har flyktet bort fra fordervelsen i verden som kommer av lysten,
61001005	så legg nettopp derfor all vinn på at deres tro viser seg i rett liv, og i det rette liv kunnskap,
61001006	og i kunnskapen selvbeherskelse, og i selvbeherskelsen utholdenhet, og i utholdenheten gudsfrykt,
61001007	og i gudsfrykten broderkjærlighet, og i broderkjærligheten kjærlighet til alle.
61001008	For når disse tingene finnes hos dere og får vokse, viser de at dere ikke er uvirksomme eller ufruktbare i kunnskapen om vår Herre Jesus Kristus.
61001009	Men den som ikke har disse tingene, han er nærsynt og blind, og har glemt renselsen fra sine gamle synder.
61001010	Vær derfor desto mer ivrige, brødre, etter å gjøre deres kall og utvelgelse fast! For når dere gjør dette, skal dere aldri noen gang snuble,
61001011	for på denne måten skal det rikelig bli gitt dere inngang i vår Herre og frelser Jesu Kristi evige rike.
61001012	Derfor vil jeg alltid minne dere om dette, enda dere alt vet det og er grunnfestet i sannheten, som er hos dere.
61001013	Men jeg mener det er riktig, så lenge jeg er i denne hytten, å vekke dere ved påminnelse.
61001014	Jeg vet jo at min hytte brått skal legges ned, som også vår Herre Jesus Kristus varslet meg.
61001015	Men jeg vil med iver arbeide for at dere alltid etter min bortgang skal kunne minnes dette.
61001016	For det var ikke kløktig uttenkte eventyr vi fulgte, da vi kunngjorde dere vår Herre Jesu Kristi makt og gjenkomst, men vi hadde vært øyenvitner til hans storhet.
61001017	For han fikk ære og herlighet av Gud Fader, da en slik røst lød til ham fra den aller høyeste herlighet: Dette er min Sønn, den elskede, som jeg har behag i.
61001018	Og denne røsten hørte vi lyde fra himmelen da vi var sammen med ham på det hellige fjell.
61001019	Og desto fastere har vi det profetiske ord, som dere gjør vel i å akte på. Det er som en lampe som lyser på et mørkt sted, inntil dagen lyser fram og morgenstjernen går opp i deres hjerter.
61001020	For dere vet først og fremst dette, at ikke noe profetord i Skriften er gitt til egen tydning.
61001021	For aldri er noe profetord brakt fram ved menneskers vilje, men de hellige Guds menn talte drevet av Den Hellige Ånd.
61002001	Men det sto også fram falske profeter i folket. Slik skal det også blant dere komme falske lærere, slike som lurer inn vranglære som fører til fortapelse. De fornekter den Herre som kjøpte dem, og fører over seg selv en brå fortapelse.
61002002	Mange vil komme til å følge dem på deres skamløse ferd, og for deres skyld skal sannhetens vei bli spottet,
61002003	og i sin griskhet vil de utnytte dere til sin egen vinning med oppdiktede ord. Men fra gammel tid er ikke dommen over dem uvirksom, og deres fortapelse sover ikke.
61002004	For Gud sparte ikke de englene som hadde syndet, men styrtet dem ned og holdt dem lenket i avgrunnens mørke inntil dommen.
61002005	Han sparte heller ikke den gamle verden, men bevarte rettferdighetens forkynner Noah - selv den åttende - den gang han førte vann-flommen over de ugudeliges verden.
61002006	Og han la byene Sodoma og Gomorra i aske og fordømte dem til undergang, og satte dem til et forbilde på de ugudelige i fremtiden.
61002007	Han fridde ut den rettferdige Lot, som ble plaget ved de lovløses skamløse ferd,
61002008	- for den rettferdige som bodde blant dem, led dag for dag pine i sin rettferdige sjel ved de lovløse gjerningene han så og hørte.
61002009	Derfor vet også Herren å fri de gudfryktige fra prøvelser, men å holde de urettferdige i varetekt med straff til dommens dag,
61002010	særlig dem som følger kjødets urene lyst og forakter herredømme. Disse selvsikre vågehalsene! De skjelver ikke for å spotte høye åndemakter,
61002011	mens engler, som er større i makt og styrke, ikke feller noen spottende dom mot dem overfor Herren.
61002012	Men disse menneskene ligner ufornuftige dyr, som av naturen er født til å fanges og forgå. De spotter det de ikke kjenner, og skal forgå i sitt forfall.
61002013	De får urettferdighets lønn, som de fortjener. De ødsler bort dagen i nytelser, disse skjenslene og skamflekkene. De fråtser i sine onde lyster når de fester sammen med dere.
61002014	Øynene deres er oppslukt av hor og umettelige i synd. De forfører ubefestede sjeler. Deres hjerte er oppøvd i grådighet, disse forbannelsens barn!
61002015	De har forlatt den rette veien, og er fart vill. De har fulgt Bileams, Beors sønns vei, han som elsket urettferdighets lønn,
61002016	og ble irettesatt for sin overtredelse: Et umælende trelldyr talte med et menneskes røst og hindret profetens dårskap.
61002017	De er vannløse brønner, skyer som drives av sted av stormvind. Mørkets natt er rede for dem.
61002018	For ved å tale skrytende, tomme ord, lokker de ved skamløshet i kjødets lyster dem som nettopp har flyktet bort fra dem som ferdes i forvillelsen,
61002019	og de lover dem frihet, de som selv er forfallets treller. For det som en ligger under for, det er han og blitt trell av.
61002020	For dersom noen ved kunnskap om vår Herre og frelser Jesus Kristus har unnflydd verdens urenhet, og så igjen blir fanget inn av den og ligger under for den, da er det siste blitt verre for dem enn det første.
61002021	Det hadde vært bedre for dem om de ikke hadde kjent rettferdighetens vei, enn at de kjente den og så igjen vendte seg bort fra det hellige bud som var overgitt til dem.
61002022	Det er gått med dem som det sanne ordspråket sier: Hunden vender tilbake til sitt eget spy, og et nyvasket svin velter seg i sølen.
61003001	Mine kjære! Dette er alt det andre brevet jeg skriver til dere. Begge to er skrevet for å vekke deres rene sinn ved min påminnelse,
61003002	så dere minnes de ordene som de hellige profeter før har talt, og det bud deres apostler har brakt fra Herren og Frelseren.
61003003	Dette skal dere først og fremst vite, at i de siste dager skal det komme spottere med spott, som farer fram etter sine egne lyster
61003004	og sier: Hvor er det blitt av løftet om hans gjenkomst? For fra den tid fedrene sovnet inn, forblir alt slik det har vært fra skapningens begynnelse.
61003005	Men når de påstår dette, overser de med vilje at det fra eldgammel tid var himler og en jord som ble til ved Guds ord, ut av vann og gjennom vann.
61003006	Ved dette gikk den daværende verden under, da den ble oversvømmet av vann.
61003007	Men de himler og den jord som nå er, er ved det samme Guds ord spart til ilden. De blir holdt oppe til den dagen når de ugudelige mennesker skal dømmes og gå fortapt.
61003008	Men én ting må dere ikke være blinde for, mine elskede: For Herren er én dag som tusen år og tusen år som én dag.
61003009	Herren er ikke sen med løftet, slik noen holder det for senhet. Men han har tålmodighet med dere, for han vil ikke at noen skal gå fortapt, men at alle skal komme til omvendelse.
61003010	Men Herrens dag skal komme som en tyv, og da skal himlene forgå med veldig brak, og himmellegemene skal komme i brann og gå i oppløsning, og jorden og alt som er bygd på den, skal brenne opp.
61003011	Da nå alt dette går i oppløsning, hvor nødvendig er det da at dere ferdes i hellighet og gudsfrykt,
61003012	mens dere venter på at Guds dag skal komme, og fremskynder den. Da skal himlene oppløses i ild og himmellegemene smelte i brann.
61003013	Men vi venter etter hans løfte nye himler og en ny jord, hvor rettferdighet bor.
61003014	Derfor, mine kjære, når dere venter disse ting, så legg vinn på å bli funnet uten flekk og lyte for ham, i fred,
61003015	og akt vår Herres tålmodighet som frelse! Slik har også vår kjære bror Paulus skrevet til dere, etter den visdom som er ham gitt.
61003016	Dette har han gjort i alle brev der han taler om dette. I dem er det noe som er vanskelig å forstå, og som de ulærde og ubefestede vrangtolker, slik de også gjør med de andre Skriftene, til sin egen undergang.
61003017	Så må da dere, mine kjære, som forut vet dette, ta dere i vare så dere ikke skal bli revet med av de lovløses villfarelse slik at dere faller ut av deres egen faste stand.
61003018	Men voks i nåde og kjennskap til vår Herre og frelser Jesus Kristus! Ham tilhører æren, nå og til evighetens dag! Amen.
62001001	Det som var fra begynnelsen, det som vi har hørt, det som vi har sett med våre øyne, det som vi betraktet og våre hender rørte ved, om livets Ord
62001002	- og livet ble åpenbart, og vi har sett det og vitner og forkynner dere livet, det evige, som var hos Faderen og ble åpenbart for oss -
62001003	det som vi har sett og hørt, det forkynner vi for dere, for at også dere kan ha samfunn med oss. Og vårt samfunn er med Faderen og med hans Sønn, Jesus Kristus.
62001004	Dette skriver vi til dere for at deres glede kan være fullkommen.
62001005	Og dette er det budskapet vi har hørt av ham og forkynner dere: Gud er lys, og det er ikke noe mørke i ham.
62001006	Dersom vi sier at vi har samfunn med ham, men vandrer i mørket, da lyver vi og gjør ikke sannheten.
62001007	Men dersom vi vandrer i lyset, likesom han er i lyset, da har vi samfunn med hverandre, og Jesu, hans Sønns blod renser oss fra all synd.
62001008	Dersom vi sier at vi ikke har synd, da bedrar vi oss selv, og sannheten er ikke i oss.
62001009	Dersom vi bekjenner våre synder, er han trofast og rettferdig, så han forlater oss syndene og renser oss fra all urettferdighet.
62001010	Dersom vi sier at vi ikke har syndet, så gjør vi ham til en løgner, og hans ord er ikke i oss.
62002001	Mine barn! Dette skriver jeg til dere for at dere ikke skal synde. Og hvis noen synder, har vi en talsmann hos Faderen, Jesus Kristus, Den Rettferdige.
62002002	Og han er en soning for våre synder, og det ikke bare for våre, men også for hele verdens.
62002003	Ved dette vet vi at vi har lært ham å kjenne, om vi holder fast på hans bud.
62002004	Den som sier: Jeg kjenner ham! - og ikke holder fast på hans bud, han er en løgner, og sannheten er ikke i ham.
62002005	Men den som holder fast på hans ord, i ham er sannelig Guds kjærlighet blitt fullkommen. Av dette vet vi at vi er i ham.
62002006	Den som sier at han blir i ham, han er også skyldig til å vandre slik som han vandret.
62002007	Mine kjære! Det er ikke et nytt bud jeg skriver til dere, men et gammelt, et bud dere har hatt fra begynnelsen av. Det gamle budet er det ordet som dere har hørt.
62002008	Likevel er det et nytt bud jeg skriver til dere, og det er sant i ham og i dere. For mørket viker bort, og det sanne lys skinner allerede.
62002009	Den som sier at han er i lyset, og som hater sin bror, han er ennå i mørket.
62002010	Den som elsker sin bror, blir i lyset, og det er ikke anstøt i ham.
62002011	Men den som hater sin bror, han er i mørket og vandrer i mørket. Han vet ikke hvor han går, for mørket har blindet hans øyne.
62002012	Jeg skriver til dere, barn, fordi dere har fått syndene tilgitt for hans navns skyld.
62002013	Jeg skriver til dere, fedre, fordi dere kjenner ham som er fra begynnelsen. Jeg skriver til dere unge, fordi dere har seiret over den onde.
62002014	Jeg har skrevet til dere, barn, fordi dere kjenner Faderen. Jeg har skrevet til dere, fedre, fordi dere kjenner ham som er fra begynnelsen. Jeg har skrevet til dere unge, fordi dere er sterke, og Guds ord blir i dere, og dere har seiret over den onde.
62002015	Elsk ikke verden, heller ikke de ting som er i verden! Om noen elsker verden, da er ikke Faderens kjærlighet i ham.
62002016	For alt som er i verden, kjødets lyst og øynenes lyst, og hovmodig skryt av det en er og har, er ikke av Faderen, men av verden.
62002017	Og verden forgår og dens lyst, men den som gjør Guds vilje, blir til evig tid.
62002018	Mine barn, det er den siste time. Og likesom dere har hørt at Antikrist kommer, så er det alt nå stått fram mange antikrister. Av dette vet vi at det er den siste time.
62002019	De er gått ut fra oss, men de var ikke av oss. For hadde de vært av oss, så ville de ha blitt hos oss. Men det skulle bli åpenbart at ikke alle er av oss.
62002020	Og dere har salvelse av Den Hellige og vet alt.
62002021	Jeg har ikke skrevet til dere fordi dere ikke kjenner sannheten, men fordi dere kjenner den, og vet at ingen løgn er av sannheten.
62002022	Hvem er løgneren om ikke den som nekter at Jesus er Kristus? Han er Antikrist, han som fornekter Faderen og Sønnen.
62002023	Hver den som fornekter Sønnen, har heller ikke Faderen. Den som bekjenner Sønnen, har også Faderen.
62002024	La det som dere har hørt fra begynnelsen, bli i dere. Dersom det dere hørte fra begynnelsen, blir i dere, da skal også dere bli i Sønnen og i Faderen.
62002025	Og dette er løftet han ga oss: det evige liv.
62002026	Dette har jeg skrevet til dere om dem som forfører dere.
62002027	Og den salvelsen som dere fikk av ham, den blir i dere, og dere trenger ikke til at noen skal lære dere. Men som hans salvelse lærer dere om alle ting, så er det også sannhet og ikke løgn. Bli i ham, slik som den lærte dere.
62002028	Og nå, barn: Bli i ham, for at vi kan ha frimodighet når han blir åpenbart, og ikke bli til skamme for ham når han kommer.
62002029	Når dere vet at han er rettferdig, så skjønner dere også at hver den som gjør rettferdighet, er født av ham.
62003001	Se, hvor stor kjærlighet Faderen har vist oss, at vi skal kalles Guds barn, og det er vi. Derfor kjenner verden ikke oss, fordi den ikke kjenner ham.
62003002	Mine kjære, nå er vi Guds barn, og det er ennå ikke åpenbart hva vi skal bli! Vi vet at når han åpenbares, da skal vi bli ham like, for vi skal se ham som han er.
62003003	Og hver den som har dette håpet til ham, renser seg selv, likesom Han er ren.
62003004	Hver den som gjør synd, bryter også loven, og synd er lovbrudd.
62003005	Dere vet at han er åpenbart for å ta bort våre synder, og synd er ikke i ham.
62003006	Hver den som blir i ham, synder ikke. Hver den som synder, har ikke sett ham eller kjent ham.
62003007	Mine barn, la ikke noen forføre dere! Den som gjør rettferdighet, er rettferdig, likesom Han er rettferdig.
62003008	Den som gjør synd, er av djevelen. For djevelen synder fra begynnelsen. Til dette ble Guds Sønn åpenbart, for at han skulle gjøre ende på djevelens gjerninger.
62003009	Hver den som er født av Gud, gjør ikke synd, fordi Guds sæd blir i ham. Han kan ikke synde, fordi han er født av Gud.
62003010	På dette kan Guds barn og djevelens barn kjennes. Hver den som ikke gjør rettferdighet, er ikke av Gud, heller ikke den som ikke elsker sin bror.
62003011	For dette er det budskapet som dere hørte fra begynnelsen: at vi skal elske hverandre.
62003012	Vi skal ikke være som Kain, som var av den onde og slo i hjel sin bror. Og hvorfor slo han ham i hjel? Fordi hans gjerninger var onde, men hans brors gjerninger var rettferdige.
62003013	Undre dere ikke, brødre, om verden hater dere!
62003014	Vi vet at vi er gått over fra døden til livet, fordi vi elsker brødrene. Den som ikke elsker, blir i døden.
62003015	Hver den som hater sin bror, er en morder, og dere vet at ingen morder har evig liv værende i seg.
62003016	På dette har vi lært kjærligheten å kjenne at han satte livet til for oss. Også vi skylder å sette livet til for brødrene.
62003017	Men den som har jordisk gods og ser sin bror lide nød og likevel lukker sitt hjerte for ham, hvordan kan kjærligheten til Gud bli værende i ham?
62003018	Mine barn, la oss ikke elske med ord eller med tunge, men i gjerning og sannhet!
62003019	På dette skal vi vite at vi er av sannheten, og vi skal stille vårt hjerte til ro for hans åsyn.
62003020	For om vårt hjerte fordømmer oss, så er Gud større enn vårt hjerte og kjenner alle ting.
62003021	Mine kjære! Dersom vårt hjerte ikke fordømmer oss, da har vi frimodighet for Gud,
62003022	og hva vi enn ber om, det får vi av ham, fordi vi holder fast på hans bud og gjør det som er til behag for ham.
62003023	Dette er hans bud, at vi skal tro på hans Sønns, Jesu Kristi navn og elske hverandre, slik han bød oss.
62003024	Den som holder fast på hans bud, blir i ham, og han i ham. Og på dette kjenner vi at han blir i oss: av den Ånd som han ga oss.
62004001	Mine kjære! Tro ikke enhver ånd, men prøv åndene om de er av Gud! For mange falske profeter er gått ut i verden.
62004002	På dette skal dere kjenne Guds Ånd: hver ånd som bekjenner at Jesus er Kristus, kommet i kjød, er av Gud,
62004003	og hver ånd som ikke bekjenner Jesus, er ikke av Gud. Dette er Antikristens ånd, som dere har hørt skal komme. Og den er allerede nå i verden.
62004004	Mine barn! Dere er av Gud, og har seiret over dem. For han som er i dere, er større enn han som er i verden.
62004005	De er av verden. Derfor taler de av verden, og verden hører dem.
62004006	Vi er av Gud. Den som kjenner Gud, hører oss. Den som ikke er av Gud, hører oss ikke. Av dette kjenner vi sannhetens ånd og villfarelsens ånd.
62004007	Mine kjære, la oss elske hverandre! For kjærligheten er av Gud, og hver den som elsker, er født av Gud og kjenner Gud.
62004008	Den som ikke elsker, kjenner ikke Gud, for Gud er kjærlighet.
62004009	Ved dette ble Guds kjærlighet åpenbart iblant oss, at Gud har sendt sin enbårne Sønn til verden, for at vi skal leve ved ham.
62004010	I dette er kjærligheten, ikke at vi har elsket Gud, men at han har elsket oss og sendt sin Sønn til soning for våre synder.
62004011	Mine kjære, har Gud elsket oss slik, da skylder også vi å elske hverandre.
62004012	Ingen har noensinne sett Gud. Dersom vi elsker hverandre, da blir Gud i oss, og kjærligheten til ham er blitt fullkommen i oss.
62004013	Av dette kjenner vi at vi blir i ham og han i oss, at han har gitt oss av sin Ånd.
62004014	Og vi har sett og vitner at Faderen har sendt Sønnen som verdens frelser.
62004015	Den som bekjenner at Jesus er Guds Sønn, i ham blir Gud, og han i Gud.
62004016	Og vi har kjent og trodd den kjærlighet som Gud har til oss. Gud er kjærlighet. Den som blir i kjærligheten, blir i Gud, og Gud i ham.
62004017	I dette er kjærligheten blitt fullkommen hos oss, at vi har frimodighet på dommens dag. For slik som han er, slik er også vi i denne verden.
62004018	Frykt er ikke i kjærligheten, men den fullkomne kjærligheten driver frykten ut. For frykten har med straff å gjøre, og den som frykter, er ikke blitt fullkommen i kjærligheten.
62004019	Vi elsker fordi han elsket oss først.
62004020	Dersom noen sier: Jeg elsker Gud! - og likevel hater sin bror, så er han en løgner. For den som ikke elsker sin bror som han har sett, hvordan kan han elske Gud, som han ikke har sett?
62004021	Og dette budet har vi fra ham at den som elsker Gud, skal også elske sin bror.
62005001	Hver den som tror at Jesus er Kristus, er født av Gud. Og hver den som elsker Faderen, elsker også den som er født av ham.
62005002	På dette kjenner vi at vi elsker Guds barn: når vi elsker Gud og holder hans bud.
62005003	For dette er kjærligheten til Gud at vi holder fast på hans bud. Og hans bud er ikke tunge.
62005004	For alt det som er født av Gud, seirer over verden. Og dette er den seier som har seiret over verden: vår tro.
62005005	Hvem er den som seirer over verden, uten den som tror at Jesus er Guds Sønn?
62005006	Han er den som er kommet med vann og med blod, Jesus Kristus - ikke bare med vannet, men med vannet og med blodet. Og Ånden er den som vitner, fordi Ånden er sannheten.
62005007	For de er tre som vitner:
62005008	Ånden og vannet og blodet, og disse tre samstemmer.
62005009	Tar vi imot menneskers vitnesbyrd, så er Guds vitnesbyrd større. For dette er Guds vitnesbyrd, at han har vitnet om sin Sønn.
62005010	Den som tror på Guds Sønn, har vitnesbyrdet i seg selv. Den som ikke tror Gud, har gjort ham til en løgner, fordi han ikke har trodd det vitnesbyrdet Gud har vitnet om sin Sønn.
62005011	Og dette er vitnesbyrdet at Gud har gitt oss evig liv, og dette liv er i hans Sønn.
62005012	Den som har Sønnen, har livet. Den som ikke har Guds Sønn, har ikke livet.
62005013	Dette har jeg skrevet til dere for at dere skal vite at dere har evig liv, dere som tror på Guds Sønns navn.
62005014	Og dette er den frimodige tilliten vi har til ham, at dersom vi ber om noe etter hans vilje, så hører han oss,
62005015	og dersom vi vet at han hører oss, hva vi enn ber om, da vet vi at vi har fått våre bønneemner oppfylt hos ham.
62005016	Dersom noen ser sin bror gjøre en synd som ikke er til døden, så skal han be, og han skal gi ham liv - det vil si dem som synder, men ikke til døden. Det finnes synd som er til døden, det er ikke om den jeg sier at han skal be.
62005017	Enhver urettferdighet er synd, og det er synd som ikke er til døden.
62005018	Vi vet at den som er født av Gud, ikke synder. Men den som er født av Gud, tar seg i vare, og den onde rører ham ikke.
62005019	Vi vet at vi er av Gud. Men hele verden ligger i det onde.
62005020	Vi vet at Guds Sønn er kommet, og han har gitt oss forstand så vi kjenner Den Sanne. Og vi er i Den Sanne, i hans Sønn, Jesus Kristus. Han er den sanne Gud og det evige liv.
62005021	Mine barn, ta dere i vare for avgudene!
63001001	Den eldste - til den utvalgte frue og hennes barn, som jeg elsker i sannhet, og ikke bare jeg, men alle som har lært sannheten å kjenne,
63001002	for den sannhets skyld som blir i oss og skal være med oss til evig tid:
63001003	Nåde, miskunn og fred fra Gud Fader, og fra Jesus Kristus, Faderens Sønn, skal være med oss, i sannhet og kjærlighet.
63001004	Jeg har gledet meg meget fordi jeg har funnet noen av dine barn som vandrer i sannhet, etter det budet vi har fra Faderen.
63001005	Og nå ber jeg deg, frue, ikke som om jeg skrev et nytt bud til deg, men det er det vi har hatt fra begynnelsen: at vi skal elske hverandre.
63001006	Og dette er kjærligheten at vi vandrer etter hans bud. Dette er budet, slik som dere hørte det fra begynnelsen, at dere skal vandre etter det.
63001007	For mange forførere er gått ut i verden, som ikke bekjenner at Jesus er Kristus, kommet i kjød. Dette er forføreren og Antikrist.
63001008	Ta dere i vare, så dere ikke mister det som dere har vunnet med deres arbeid, men kan få full lønn!
63001009	Hver den som slår inn på avveier og ikke blir i Kristi lære, har ikke Gud. Den som blir i læren, han har både Faderen og Sønnen.
63001010	Om noen kommer til dere og ikke fører denne læren, da ta ikke imot ham i deres hus og hils ham ikke velkommen!
63001011	For den som hilser ham velkommen, blir medskyldig med ham i hans onde gjerninger.
63001012	Enda jeg har mye å skrive til dere, så vil jeg ikke gjøre det med papir og blekk. Men jeg håper at jeg kan komme til dere og tale muntlig med dere, så vår glede kan være fullkommen.
63001013	Din utvalgte søsters barn hilser deg.
64001001	Den eldste - til Gajus, min kjære, som jeg elsker i sannhet.
64001002	Du kjære! Jeg ønsker at du i alle ting må ha det godt og være ved god helse, likesom din sjel har det godt.
64001003	For jeg ble meget glad da det kom noen brødre og vitnet om din sannhet, slik som du vandrer i sannhet.
64001004	Større glede har jeg ikke enn dette at jeg hører mine barn vandrer i sannheten.
64001005	Du kjære! Du gjør en trofast gjerning med det du gjør mot brødrene, enda de er fremmede.
64001006	De har vitnet for menigheten om din kjærlighet. Du gjør vel med å hjelpe dem på vei, slik det er verdig for Gud.
64001007	For det var for hans navns skyld at de dro av sted, og de tar ikke imot noen hjelp fra hedningene.
64001008	Derfor skylder vi å ta oss av slike, så vi kan bli medarbeidere for sannheten.
64001009	Jeg har skrevet noe til menigheten. Men Diotrefes, som gjerne vil være den fremste blant dem, tar ikke imot oss.
64001010	Derfor vil jeg minne om de gjerningene han gjør, når jeg kommer. Han baktaler oss med onde ord. Og han nøyer seg ikke med det: Selv tar han ikke imot brødrene, og dem som vil gjøre det, hindrer han i det og støter dem ut av menigheten.
64001011	Du kjære! Ta ikke etter det onde, men det gode! Den som gjør det gode, er av Gud. Den som gjør det onde, har ikke sett Gud.
64001012	Demetrius har godt vitnesbyrd av alle, ja, av sannheten selv. Også vi gir ham godt vitnesbyrd, og du vet at vårt vitnesbyrd er sant.
64001013	Jeg kunne ha mye å skrive til deg, men jeg vil ikke skrive det til deg med penn og blekk.
64001014	Men jeg håper at jeg snart skal få se deg, og da skal vi tale sammen muntlig.
64001015	Fred være med deg! Vennene hilser deg. Hils vennene, hver enkelt av dem ved navn.
65001001	Judas, Jesu Kristi tjener og Jakobs bror - til dem som er kalt, de som er elsket i Gud Fader og bevart for Jesus Kristus:
65001002	Miskunn og fred og kjærlighet bli dere rikelig til del!
65001003	Dere kjære! Mens jeg var ivrig opptatt med å skrive til dere om vår felles frelse, fant jeg det nødvendig å skrive til dere for å formane dere til å stride for den troen som én gang for alle er blitt overgitt til de hellige.
65001004	For noen mennesker har sneket seg inn - noen som denne dommen allerede for lenge siden er oppskrevet for: De er ugudelige, de forvender vår Guds nåde til skamløshet, og de fornekter vår eneste hersker og Herre, Jesus Kristus.
65001005	Men etter som dere en gang for alle har fått vite alt, vil jeg minne dere om at da Herren hadde frelst folket ut fra Egypt, ødela han likevel senere dem som ikke trodde.
65001006	Og de englene som ikke holdt fast ved sin høye stilling, men forlot sin egen bolig, dem holder han i varetekt i mørket med evige lenker til dommen på den store dag,
65001007	likesom Sodoma og Gomorra og byene der omkring, som på samme måten som disse drev hor og gikk etter fremmed kjød, og nå ligger som eksempel for våre øyne og lider straffen i en evig ild.
65001008	Likevel gjør nå disse menneskene det samme. De går i drømme, de gjør kjødet urent, de forakter herredømme og spotter høye åndemakter.
65001009	Men ikke engang overengelen Mikael våget å felle en spottende dom da han trettet med djevelen om Moses’ legeme, men sa: Må Herren straffe deg!
65001010	Disse menneskene derimot spotter det de ikke kjenner. Og det som de av naturen skjønner, likesom de ufornuftige dyrene, med det ødelegger de seg selv.
65001011	Ve dem! For de har slått inn på Kains vei, har for vinnings skyld kastet seg ut i Bileams villfarelse, og er gått under ved Korahs gjenstridighet.
65001012	Disse menneskene er skamflekker ved deres kjærlighetsmåltider. Uten frykt holder de gilde med dere og forer seg selv. De er vannløse skyer som drives av sted av vinden. De er som nakne trær om høsten, uten frukt, to ganger døde, opprykket med rot.
65001013	De er ville havsbølger som skummer opp sin egen skam. De er villfarende stjerner, som mørkets natt er rede for til evig tid.
65001014	Disse var det også Enok, den sjuende fra Adam, profeterte om da han sa: Se, Herren kommer med sine ti tusener hellige
65001015	for å holde dom over alle, og straffe alle ugudelige for alle de ugudelige gjerninger de har gjort, og for alle de harde ord som de har talt mot ham, de ugudelige synderne.
65001016	De er slike som knurrer og klager over sin skjebne, enda de farer fram etter sine lyster. Deres munn taler store ord, mens de smigrer folk for vinnings skyld.
65001017	Men dere, kjære: Husk de ordene som vår Herre Jesu Kristi apostler før har talt!
65001018	For de sa til dere: I den siste tid skal det komme spottere som farer fram etter sine ugudelige lyster.
65001019	Disse er det som skaper splittelse, de er sjelelige mennesker som ikke har Ånden.
65001020	Men dere, kjære: Oppbygg dere på deres høyhellige tro, be i Den Hellige Ånd,
65001021	og hold dere slik i Guds kjærlighet, mens dere venter på vår Herre Jesu Kristi miskunn til evig liv.
65001022	Og noen skal dere tale til rette fordi de tviler,
65001023	andre skal dere frelse ved å rive dem ut av ilden. Andre igjen skal dere miskunne dere over i frykt, idet dere til og med hater kappen som er smittet av kjødet.
65001024	Men han som er mektig til å verne om dere så dere ikke snubler, og til å stille dere ulastelige fram for sin herlighet i fryd,
65001025	den eneste Gud, vår frelser ved Jesus Kristus, vår Herre: Ham tilhører herlighet, storhet, styrke og makt før all tid og nå og i all evighet. Amen.
66001001	Jesu Kristi åpenbaring, som Gud ga ham for at han skulle vise sine tjenere det som må skje i hast. Han sendte bud ved sin engel og kunngjorde det i tegn for sin tjener Johannes,
66001002	som har vitnet om Guds ord og Jesu Kristi vitnesbyrd, alt det han så.
66001003	Salig er den som leser og de som hører det profetiske ord og holder fast på det som der står skrevet. For tiden er nær.
66001004	Johannes, til de sju menighetene i Asia: Nåde være med dere og fred fra ham som er og som var og som kommer, og fra de sju ånder som er for hans trone,
66001005	og fra Jesus Kristus, det troverdige vitne, den førstefødte av de døde og herskeren over kongene på jorden. Han som elsker oss og løste oss fra våre synder med sitt blod,
66001006	og som gjorde oss til et kongerike, til prester for Gud, sin Far - ham være æren og makten i all evighet. Amen.
66001007	Se, han kommer med skyene, og hvert øye skal se ham, også de som har gjennomstunget ham. Og alle jordens slekter skal gråte sårt over ham. Ja, amen.
66001008	Jeg er Alfa og Omega, sier Gud Herren, han som er og som var og som kommer, Den Allmektige.
66001009	Jeg, Johannes, som er deres bror, og har del med dere i trengselen og riket og tålmodet i Jesus, jeg var på den øya som kalles Patmos, for Guds ords og Jesu vitnesbyrds skyld.
66001010	Jeg var bortrykket i Ånden på Herrens dag. Og jeg hørte bak meg en veldig røst, likesom av en basun,
66001011	som sa: Det du ser, skriv det i en bok og send det til de sju menighetene, til Efesus og til Smyrna og til Pergamum og til Tyatira og til Sardes og til Filadelfia og til Laodikea.
66001012	Jeg vendte meg om for å se røsten som talte til meg, og da jeg vendte meg, fikk jeg øye på sju lysestaker av gull.
66001013	Og midt mellom lysestakene var det en som lignet en menneskesønn. Han var kledd i en fotsid kappe, ombundet med et gullbelte under brystet.
66001014	Hans hode og hår var hvitt som hvit ull, som snø, og øynene hans som en ildslue.
66001015	Føttene hans var lik skinnende kobber, som om de var glødet i en ovn. Og røsten hans var som bruset av vannmasser.
66001016	I sin høyre hånd hadde han sju stjerner og av munnen hans gikk det ut et tveegget, skarpt sverd. Og ansiktet hans var som solen når den skinner i sin kraft.
66001017	Da jeg fikk se ham, falt jeg ned for hans føtter som død. Men han la sin høyre hånd på meg og sa: Frykt ikke! Jeg er den første og den siste
66001018	og den levende. Jeg var død, og se, jeg er levende i all evighet. Og jeg har nøklene til døden og dødsriket.
66001019	Skriv det du så, det som nå er, og det som skal komme etter dette,
66001020	og hemmeligheten med de sju stjernene som du så i min høyre hånd, og de sju gullysestakene: De sju stjernene er engler for de sju menighetene, og de sju lysestakene er sju menighetene.
66002001	Skriv til engelen for menigheten i Efesus: Dette sier han som holder de sju stjernene i sin høyre hånd, han som går midt mellom de sju lysestaker av gull:
66002002	Jeg vet om dine gjerninger og ditt arbeid og din utholdenhet, og at du ikke kan tåle de onde. Du har prøvd dem som kaller seg selv apostler, og ikke er det, og du har funnet at de er løgnere.
66002003	Du har tålmodighet, du har hatt mye å bære for mitt navns skyld, og du er ikke gått trett.
66002004	Men jeg har imot deg at du har forlatt din første kjærlighet.
66002005	Husk derfor hva du er falt fra. Omvend deg, og gjør de første gjerninger! Men hvis ikke, så kommer jeg brått over deg og jeg vil flytte din lysestake bort fra sitt sted - hvis du ikke omvender deg.
66002006	Men du har dette: Du hater nikolaittenes gjerninger, som jeg òg hater.
66002007	Den som har øre, han høre hva Ånden sier til menighetene: Den som seirer, ham vil jeg gi å ete av livets tre, som er i Guds Paradis!
66002008	Og skriv til engelen for menigheten i Smyrna: Dette sier den første og den siste, han som var død og er blitt levende:
66002009	Jeg vet om din trengsel og din fattigdom - men du er rik - og om spotten fra dem som sier de er jøder, men ikke er det, men er Satans synagoge.
66002010	Frykt ikke for det du skal lide! Se, djevelen skal kaste noen av dere i fengsel, for at dere skal bli satt på prøve, og dere skal ha trengsel i ti dager. Vær tro inntil døden, så vil jeg gi deg livets krone.
66002011	Den som har øre, han høre hva Ånden sier til menighetene: Den som seirer, skal slett ikke rammes av den annen død.
66002012	Og skriv til engelen for menigheten i Pergamum: Dette sier han som har det tveeggede skarpe sverd:
66002013	Jeg vet hvor du bor, der hvor Satan har sin trone. Og du holder fast ved mitt navn. Du fornektet ikke min tro, heller ikke i de dager da Antipas var mitt trofaste vitne, han som ble slått i hjel hos dere, der hvor Satan bor.
66002014	Men jeg har noen få ting imot deg: Du har noen der som holder fast ved Bileams lære, han som lærte Balak å legge anstøt for Israels barn - å ete avgudsoffer og drive hor.
66002015	Slik har også du noen som på samme vis holder fast ved nikolaittenes lære.
66002016	Omvend deg! Ellers kommer jeg snart over deg og vil kjempe mot dem med min munns sverd.
66002017	Den som har øre, han høre hva Ånden sier til menighetene: Den som seirer, ham vil jeg gi av den skjulte manna. Og jeg vil gi ham en hvit stein, og på steinen er et nytt navn skrevet som ingen kjenner uten den som får det.
66002018	Og skriv til engelen for menigheten i Tyatira: Dette sier Guds Sønn, han som har øyne som ildslue og føtter som skinnende kobber:
66002019	Jeg vet om dine gjerninger og din kjærlighet og din tjeneste, din tro og tålmodighet, og dine siste gjerninger, som er flere enn de første.
66002020	Men jeg har imot deg at du tåler kvinnen Jesabel, hun som sier at hun er en profetinne, og som lærer og forfører mine tjenere til å drive hor og ete avgudsoffer.
66002021	Jeg ga henne tid til å omvende seg, men hun ville ikke omvende seg fra sitt horeliv.
66002022	Se, jeg kaster henne på sykeseng. Og de som begår ekteskapsbrudd med henne, skal komme i stor trengsel, hvis de ikke omvender seg fra hennes gjerninger.
66002023	Hennes barn vil jeg rykke bort ved død. Og alle menighetene skal kjenne at jeg er den som gransker nyrer og hjerter, og jeg vil gi hver av dere etter hans gjerninger.
66002024	Men dere andre i Tyatira, alle de som ikke har denne læren og ikke kjenner Satans dybder, som de sier - til dere sier jeg: Jeg legger ikke noen annen byrde på dere.
66002025	Hold bare fast på det dere har, inntil jeg kommer.
66002026	Den som seirer, og som tar vare på mine gjerninger inntil enden, ham vil jeg gi makt over folkeslagene.
66002027	Han skal styre dem med jernstav og knuse dem som leirkar, slik som også jeg har fått det av min Far.
66002028	Og jeg vil gi ham morgenstjernen.
66002029	Den som har øre, han høre hva Ånden sier til menighetene!
66003001	Og skriv til engelen for menigheten i Sardes: Dette sier han som har de sju Guds ånder og de sju stjernene: Jeg vet om dine gjerninger, at du har navn av at du lever, men du er død.
66003002	Våkn opp, og styrk det andre som var i ferd med å dø. For jeg har ikke funnet dine gjerninger fullkomne for min Gud.
66003003	Husk derfor hvordan du har mottatt og hørt. Hold fast på det og omvend deg! Dersom du ikke våker, skal jeg komme som en tyv, og du skal slett ikke vite hvilken time jeg kommer over deg.
66003004	Men du har noen få navn i Sardes som ikke har sølt til klærne sine. De skal gå med meg i hvite klær, for de er verdige til det.
66003005	Den som seirer skal på samme vis bli kledd i hvite klær. Jeg skal så visst ikke utslette hans navn av livets bok, og jeg vil kjennes ved hans navn for min Far og for hans engler.
66003006	Den som har øre, han høre hva Ånden sier til menighetene!
66003007	Og skriv til engelen for menigheten i Filadelfia: Dette sier Den Hellige, Den Sannferdige, han som har Davids nøkkel, han som lukker opp og ingen lukker igjen, og som lukker igjen og ingen lukker opp:
66003008	Jeg vet om dine gjerninger: Se, jeg har satt foran deg en åpnet dør, og ingen kan lukke den igjen. For du har liten styrke, og har holdt fast på mitt ord og ikke fornektet mitt navn.
66003009	Se, jeg lar noen av Satans synagoge komme, de som kaller seg selv jøder og ikke er det, men lyver. Jeg vil gjøre det så at de skal komme og falle ned for dine føtter, og de skal forstå at jeg har elsket deg.
66003010	Fordi du har bevart mitt ord om tålmodighet, vil jeg bevare deg fra den prøvelsens time som skal komme over hele verden, for å prøve dem som bor på jorden.
66003011	Jeg kommer snart! Hold fast på det du har, for at ingen skal ta din krone.
66003012	Den som seirer, ham vil jeg gjøre til en støtte i min Guds tempel, og han skal aldri mer gå ut derfra. Og jeg vil skrive på ham min Guds navn, og navnet på min Guds by - det nye Jerusalem, som kommer ned fra himmelen fra min Gud - og mitt eget navn, det nye.
66003013	Den som har øre, han høre hva Ånden sier til menighetene!
66003014	Og skriv til engelen for menigheten i Laodikea: Dette sier han som er Amen, det trofaste og sannferdige vitne, opphavet til Guds skaperverk:
66003015	Jeg vet om dine gjerninger, at du verken er kald eller varm. Det hadde vært godt om du var kald eller varm.
66003016	Men fordi du er lunken, og verken kald eller varm, vil jeg spy deg ut av min munn.
66003017	Fordi du sier: Jeg er rik, jeg har overflod og har ingen nød - og du vet ikke at du er ussel og ynkelig og fattig og blind og naken,
66003018	så råder jeg deg at du kjøper av meg: Gull, lutret i ild, for at du kan bli rik, og hvite klær, for at du kan være kledd i dem og din nakenhets skam ikke skal bli stilt til skue, og øyensalve til å salve dine øyne med, for at du kan se.
66003019	Alle dem jeg elsker, dem refser og tukter jeg. Derfor, ta det alvorlig og omvend deg!
66003020	Se, jeg står for døren og banker. Om noen hører min røst og åpner døren, da vil jeg gå inn til ham og holde nattverd med ham, og han med meg.
66003021	Den som seirer, ham vil jeg gi å sitte med meg på min trone, likesom jeg òg har seiret og har satt meg med min Far på hans trone.
66003022	Den som har øre, han høre hva Ånden sier til menighetene!
66004001	Deretter så jeg - og se, en dør var åpnet i himmelen. Og den første røsten som jeg hadde hørt tale til meg som en basun, sa: Kom opp her, og jeg vil vise deg det som skal skje etter dette.
66004002	Straks ble jeg rykket bort i Ånden. Og se, en trone var satt i himmelen, og det satt en på tronen.
66004003	Han som satt der, var å se til som jaspis-stein og sarder-stein. Og rundt tronen var det en regnbue, som en smaragd å se til.
66004004	Rundt omkring tronen var det tjuefire troner, og på tronene satt det tjuefire eldste, kledd i hvite klær og med kroner av gull på sine hoder.
66004005	Fra tronen går det ut lyn og røster og tordendrønn, og sju ildfakler brenner foran tronen, det er de sju Guds ånder.
66004006	Og foran tronen er det likesom et glasshav, likt krystall. Og midt for tronen og omkring den, er det fire livsvesener, fulle av øyne foran og bak.
66004007	Det første livsvesen er likt en løve, det andre livsvesen er likt en okse, det tredje livsvesen har ansikt som på et menneske, og det fjerde livsvesen er likt en ørn i flukt.
66004008	De fire livsvesener, hvert enkelt av dem, har seks vinger. Og de er fullsatt av øyne, både rundt om og under vingene. Natt og dag sier de uten opphold: Hellig, hellig, hellig er Herren Gud, Den Allmektige, han som var og som er og som kommer!
66004009	Og når de fire livsvesener gir pris og ære og takk til ham som sitter på tronen, han som lever i all evighet,
66004010	da faller de tjuefire eldste ned for ham som sitter på tronen, og tilber ham som lever i all evighet, og kaster sine kroner ned for tronen og sier:
66004011	Verdig er du, vår Herre og Gud, til å få lovprisningen og æren og makten. For du har skapt alle ting, og på grunn av din vilje ble de til og ble de skapt.
66005001	Og jeg så at han som satt på tronen hadde en bokrull i sin høyre hånd. Det var skrevet både inne i den og utenpå, og den var forseglet med sju segl.
66005002	Og jeg så en mektig engel som ropte med høy røst: Hvem er verdig til å åpne boken og bryte seglene på den?
66005003	Og det var ingen i himmelen eller på jorden eller under jorden som kunne åpne boken eller se i den.
66005004	Da gråt jeg sårt fordi ingen var funnet verdig til å åpne boken eller se i den.
66005005	Men en av de eldste sier til meg: Gråt ikke! Se, løven av Judas stamme, Davids rot, har seiret. Han kan åpne boken og de sju seglene på den.
66005006	Og jeg så - og se: Midt mellom tronen og de fire livsvesener og de eldste, sto det et lam, likesom det hadde vært slaktet. Det hadde sju horn og sju øyne, det er de sju Guds ånder som er sendt ut over hele jorden.
66005007	Lammet kom bort til ham som satt på tronen, og tok boken av hans høyre hånd.
66005008	Da det tok boken, falt de fire livsvesener og de tjuefire eldste ned for Lammet. Hver av dem hadde en harpe, og gullskåler fulle av røkelse, - det er de helliges bønner.
66005009	Og de synger en ny sang og sier: Verdig er du til å ta imot boken og åpne seglene på den, fordi du ble slaktet og med ditt blod kjøpte oss til Gud av hver stamme og tunge og folk og ætt,
66005010	og gjorde dem til et kongerike og til prester for vår Gud. Og de skal herske som konger på jorden.
66005011	Og jeg så, og jeg hørte røsten av mange engler omkring tronen og de fire livsvesener og de eldste - tallet på dem var ti tusen ganger ti tusen og tusen ganger tusen.
66005012	De sa med høy røst: Verdig er Lammet, som ble slaktet, til å få makt og rikdom og visdom og styrke og ære og pris og velsignelse!
66005013	Og hver skapning som er i himmelen og på jorden og under jorden og på havet, og alt det som er i dem, hørte jeg si: Ham som sitter på tronen, og Lammet, tilhører velsignelsen og æren og lovprisningen og makten i all evighet!
66005014	Og de fire livsvesener sa: Amen! Og de eldste falt ned og tilba.
66006001	Og jeg så at Lammet åpnet det første av de sju seglene, og jeg hørte et av de fire livsvesener si som med tordenrøst: Kom!
66006002	Og jeg så - og se: En hvit hest, og han som satt på den, hadde en bue, og det ble gitt ham en krone, og han dro ut med seier og for å seire.
66006003	Da Lammet åpnet det andre seglet, hørte jeg det andre livsvesen si: Kom!
66006004	Og en annen hest dro ut, som var rød. Han som satt på den, ble det gitt å ta freden bort fra jorden, så de skulle slakte hverandre. Og det ble gitt ham et stort sverd.
66006005	Da Lammet åpnet det tredje seglet, hørte jeg det tredje livsvesen si: Kom! Og jeg så - og se: En svart hest, og han som satt på den, hadde en vekt i hånden.
66006006	Og jeg hørte likesom en røst midt iblant de fire livsvesener, og den sa: Et mål hvete for en denar, og tre mål bygg for en denar. Men oljen og vinen skal du ikke skade.
66006007	Da Lammet åpnet det fjerde seglet, hørte jeg røsten av det fjerde livsvesen, som sa: Kom!
66006008	Da så jeg - og se: En gulblek hest. Han som satt på den, hans navn var Døden, og dødsriket fulgte med ham. Og det ble gitt dem makt over fjerdedelen av jorden, til å drepe med sverd og med hungersnød og med pest, og ved villdyrene på jorden.
66006009	Og da Lammet åpnet det femte seglet, så jeg under alteret deres sjeler som var blitt slått i hjel for Guds ords skyld og på grunn av det vitnesbyrd som de hadde.
66006010	De ropte med høy røst og sa: Herre, du hellige og sannferdige! Hvor lenge skal det vare før du holder dom og hevner vårt blod på dem som bor på jorden?
66006011	Og det ble gitt hver av dem en lang, hvit kappe. Og det ble sagt til dem at de skulle slå seg til tåls ennå en liten stund, inntil tallet på deres medtjenere og brødre var fullt, de som skulle bli slått i hjel likesom de selv.
66006012	Og jeg så da Lammet åpnet det sjette seglet - og se: Det ble et stort jordskjelv, og solen ble svart som en sekk av hår, og hele månen ble som blod.
66006013	Og himmelens stjerner falt ned på jorden, som et fikentre kaster ned sine umodne fiken når det ristes av sterk vind.
66006014	Og himmelen vek bort, likesom en bokrull som rulles sammen. Og hvert fjell og hver øy ble flyttet fra sitt sted.
66006015	Kongene på jorden og stormennene og hærførerne og de rike og de mektige, hver trell og hver fri mann, gjemte seg i hulene og mellom berghamrene.
66006016	Og de sier til fjell og klipper: Fall over oss og skjul oss for hans åsyn som sitter på tronen, og for Lammets vrede.
66006017	For deres store vredesdag er kommet, og hvem kan da bli stående?
66007001	Deretter så jeg fire englene som sto ved jordens fire hjørner og holdt på jordens fire vinder, for at det ikke skulle blåse noen vind over jorden eller over havet eller på noe tre.
66007002	Og jeg så en annen engel, som steg opp fra soloppgangen, og som hadde den levende Guds segl. Han ropte med høy røst til de fire engler som det var gitt å skade jorden og havet,
66007003	og sa: Skad ikke jorden eller havet eller trærne før vi har satt et segl på vår Guds tjenere i deres panner.
66007004	Og jeg hørte tallet på dem som var beseglet. Det var hundre og førtifire tusen av alle Israels barns stammer.
66007005	Av Judas stamme tolv tusen beseglede, av Rubens stamme tolv tusen, av Gads stamme tolv tusen,
66007006	av Asjers stamme tolv tusen, av Naftalis stamme tolv tusen, av Manasses stamme tolv tusen,
66007007	av Simeons stamme tolv tusen, av Levis stamme tolv tusen, av Issakars stamme tolv tusen,
66007008	av Sebulons stamme tolv tusen, av Josefs stamme tolv tusen, av Benjamins stamme tolv tusen beseglede.
66007009	Deretter så jeg - og se: En stor skare som ingen kunne telle, av alle folkeslag og stammer og folk og tungemål. De sto for tronen og for Lammet, kledd i lange, hvite kapper, og med palmegreiner i sine hender.
66007010	Og de ropte med høy røst og sa: Frelsen tilhører vår Gud, han som sitter på tronen, og Lammet.
66007011	Alle englene sto omkring tronen og om de eldste og om de fire livsvesener, og de falt ned for tronen på sitt ansikt og tilba Gud,
66007012	og sa: Amen! Velsignelsen og herligheten og visdommen og takken og æren og makten og styrken tilhører vår Gud i all evighet! Amen.
66007013	Og en av de eldste tok til orde og sa til meg: Disse som er kledd i de lange hvite kappene - hvem er de? Og hvor er de kommet fra?
66007014	Jeg sa til ham: Herre, du vet det! Og han sa til meg: Dette er de som kommer ut av den store trengsel, og de har vasket sine kapper og gjort dem hvite i Lammets blod.
66007015	Derfor er de for Guds trone og tjener ham dag og natt i hans tempel, og han som sitter på tronen, skal reise sin bolig over dem.
66007016	De skal ikke hungre mer, heller ikke tørste mer. Solen skal ikke falle på dem, eller noen hete.
66007017	For Lammet, som er midt for tronen, skal vokte dem og føre dem til livets vannkilder. Og Gud skal tørke bort hver tåre fra deres øyne.
66008001	Da Lammet åpnet det sjuende seglet, ble det stillhet i himmelen omkring en halv time.
66008002	Og jeg så de sju englene som står for Gud, og det ble gitt dem sju basuner.
66008003	En annen engel kom og sto ved alteret. Han hadde et røkelseskar av gull. Og det ble gitt ham en stor mengde røkelse for at han skulle legge den til de helliges bønner på gullalteret foran tronen.
66008004	Og røken av røkelsen steg fra engelens hånd opp for Gud sammen med de helliges bønner.
66008005	Og engelen tok røkelseskaret og fylte det med ild fra alteret, og kastet den på jorden. Da kom det tordendrønn og røster og lyn og jordskjelv.
66008006	Og de sju englene som hadde de sju basunene, gjorde seg klar til å blåse.
66008007	Den første engelen blåste i basunen, og det kom hagl og ild, blandet med blod, og det ble kastet ned på jorden. Tredjedelen av jorden ble oppbrent, og tredjedelen av trærne ble oppbrent, og alt grønt gress ble oppbrent.
66008008	Den andre engelen blåste i basunen, og noe som lignet et stort, brennende fjell ble kastet i havet. Og tredjedelen av havet ble til blod.
66008009	Og tredjedelen av de levende skapninger i havet døde, og tredjedelen av skipene ble ødelagt.
66008010	Den tredje engelen blåste i basunen, og en stor stjerne falt ned fra himmelen, flammende som en fakkel, og den falt på tredjedelen av elvene og på vannkildene.
66008011	Stjernens navn var Malurt, og tredjedelen av vannet ble til malurt. Og mange mennesker døde av vannet fordi det var blitt forgiftet.
66008012	Den fjerde engelen blåste i basunen, og tredjedelen av solen ble slått, og tredjedelen av månen og tredjedelen av stjernene, for at tredjedelen av dem skulle bli formørket, og tredjedelen av dagen miste sitt lys, og natten likeså.
66008013	Og jeg så, og jeg hørte en ørn som fløy under det høyeste av himmelen og sa med høy røst: Ve, ve, ve over dem som bor på jorden, for de andre basunrøstene av de tre englene som ennå skal blåse!
66009001	Den femte engelen blåste i basun. Jeg så da en stjerne som var falt fra himmelen ned på jorden. Nøkkelen til avgrunnens brønn ble gitt til den.
66009002	Den åpnet avgrunnens brønn, og en røk steg opp av brønnen som røken av en stor ovn. Solen og luften ble formørket av røken fra brønnen.
66009003	Ut av røken kom det gresshopper på jorden. Det ble gitt dem makt, slik som skorpionene på jorden har.
66009004	Det ble sagt til dem at de ikke skulle skade gresset på jorden eller noe annet grønt, heller ikke noe tre, men bare de menneskene som ikke hadde Guds segl på sine panner.
66009005	Det ble ikke gitt gresshoppene å drepe dem, men å pine dem i fem måneder. Og pinen de voldte, var som pinen av en skorpion når den stikker et menneske.
66009006	I de dager skal folk søke døden, men de skal ikke finne den. De skal lengte etter å få dø, men døden skal fly fra dem.
66009007	Gresshoppene var av utseende lik hester, som var gjort klare til kamp. På hodene deres var det kroner av noe som lignet gull, og ansiktene deres var som menneskers ansikter.
66009008	De hadde hår som kvinnehår, og tennene deres var som løvers tenner.
66009009	De hadde brynjer likesom jernbrynjer. Og lyden av vingene deres var som lyden av vogner når mange hester løper til strid.
66009010	De har haler med brodder som skorpioner, og i halene ligger deres makt til å skade menneskene i fem måneder.
66009011	Til konge over seg har de avgrunnens engel. Hans navn er på hebraisk Abaddon, på gresk har han navnet Apollyon.
66009012	Det første ve er over. Se, ennå kommer det to ve-rop etter dette.
66009013	Den sjette engelen blåste i basunen. Og jeg hørte en røst fra de fire hornene på gullalteret som står for Gud.
66009014	Røsten sa til den sjette engelen, han som hadde basunen: Løs de fire englene som er bundet ved den store elven Eufrat!
66009015	Og de ble løst, de fire englene som var blitt forberedt for timen og dagen og måneden og året, til å drepe tredjedelen av menneskene.
66009016	Tallet på rytterhæren var to ganger ti tusen ganger ti tusen. Jeg hørte tallet på dem.
66009017	Slik så jeg hestene i mitt syn, og de som satt på dem: De hadde ildrøde og mørkeblå og svovelgule brynjer. Hestenes hoder var som løve-hoder, og av munnen på dem gikk det ut ild og røk og svovel.
66009018	Av disse tre plager ble tredjedelen av menneskene drept: av ilden og av røken og av svovelen som kom ut av munnen på dem.
66009019	For hestenes makt ligger i munnen deres og i halen, for halene på dem er lik slanger og har hoder, og med dem gjør de skade.
66009020	Men resten av menneskene, de som ikke ble drept ved disse plagene, omvendte seg likevel ikke fra sine henders verk, så de sluttet å tilbe de onde åndene og avgudsbildene av gull og sølv og kobber, av stein og tre - de som verken kan se eller høre eller gå.
66009021	Og de omvendte seg ikke fra sine mord eller fra sine trolldomskunster eller fra sitt horeliv eller fra sine tyverier.
66010001	Og jeg så en annen mektig engel stige ned fra himmelen. Han var kledd i en sky, og regnbuen var over hodet hans. Hans ansikt var som solen, og føttene hans som ildsøyler.
66010002	I hånden hadde han en liten, åpnet bok. Han satte den høyre foten på havet og den venstre på jorden.
66010003	Og han ropte med veldig røst, som når en løve brøler. Da han hadde ropt ut, talte de sju tordnene med sine røster.
66010004	Og da de sju tordnene hadde talt, ville jeg til å skrive. Men jeg hørte en røst fra himmelen som sa: Sett segl for det som de sju tordnene talte, og skriv det ikke!
66010005	Og engelen som jeg så, som sto på havet og på jorden, løftet sin høyre hånd mot himmelen,
66010006	og han sverget ved ham som lever i all evighet, han som skapte himmelen og det som er i den, og jorden og det som er på den, og havet og det som er i det: Nå er tiden omme!
66010007	Men i de dager når den sjuende engelens røst blir hørt, når han skal blåse i basunen, da skal også Guds mysterium bli fullbyrdet, slik som han forkynte for sine tjenere profetene.
66010008	Og den røsten som jeg hadde hørt fra himmelen, talte nå igjen til meg: Gå og ta den lille åpne boken av engelens hånd, han som står på havet og på jorden.
66010009	Jeg gikk da bort til engelen og sa til ham at han skulle gi meg den lille boken. Han sier til meg: Ta boken og sluk den! Og den skal være bitter i din buk, men i din munn skal den være søt som honning.
66010010	Og jeg tok den lille boken av engelens hånd og slukte den. I min munn var den søt som honning. Men da jeg hadde ett den, sved den i min buk.
66010011	Og det ble sagt til meg: Igjen skal du profetere om mange folk og nasjoner og tungemål og konger.
66011001	Og det ble gitt meg et rør, likesom en stav, med de ordene: Stå opp og mål Guds tempel og alteret og dem som tilber der!
66011002	Men forgården utenfor templet, la den være, og mål den ikke. For den er gitt til hedningefolkene, og de skal tråkke ned den hellige by i førtito måneder.
66011003	Og jeg vil gi mine to vitner å profetere i ett tusen to hundre og seksti dager, kledd i sekk.
66011004	Dette er de to oljetrærne og de to lysestakene som står for jordens Herre.
66011005	Dersom noen vil skade dem, da går det ild ut fra munnen deres og fortærer fiendene deres. Ja, om noen vil skade dem, skal han drepes på den måten.
66011006	De har makt til å lukke himmelen, så det ikke faller regn i de dagene de er profeter. Og de har makt over vannene, til å gjøre dem til blod, og til å slå jorden med alle slags plager, så ofte de vil.
66011007	Og når de har fullført sitt vitnesbyrd, da skal dyret som stiger opp fra avgrunnen, føre krig mot dem og seire over dem og drepe dem.
66011008	Og likene deres skal ligge på gaten i den store byen, den som i åndelig mening kalles Sodoma og Egypt, der hvor deres Herre ble korsfestet.
66011009	I tre dager og en halv ser mennesker fra alle folk, stammer og tungemål på likene deres, og de tillater ikke at likene blir lagt i grav.
66011010	Og de som bor på jorden, skal glede seg over dem og fryde seg, og de skal sende gaver til hverandre, fordi disse to profetene var til plage for dem som bor på jorden.
66011011	Og etter tre dager og en halv kom det livsånde fra Gud i dem, og de reiste seg opp på sine føtter. Og stor frykt falt på dem som så dem.
66011012	Og de hørte en høy røst fra himmelen som sa til dem: Stig opp hit! Og de steg opp til himmelen i skyen, mens deres fiender så dem.
66011013	I samme stund kom det et stort jordskjelv. Tiendedelen av byen falt i grus, og sju tusen mennesker ble drept i jordskjelvet. Resten av folket ble forferdet og ga himmelens Gud ære.
66011014	Det annet ve er over. Se, det tredje ve kommer snart.
66011015	Og den sjuende engelen blåste i basunen. Og høye røster ble hørt i himmelen, som sa: Kongedømmet over verden tilhører nå vår Herre og hans Salvede, og han skal være konge i all evighet.
66011016	Og de tjuefire eldste, som sitter for Guds åsyn på sine troner, falt på sitt ansikt og tilba Gud
66011017	og sa: Vi takker deg, Herre Gud, du Allmektige, du som er og som var, fordi du har tatt i bruk din store makt og regjerer som konge.
66011018	Hedningefolkene raste, men nå er din vrede kommet - tiden da de døde skal dømmes, og da du skal lønne dine tjenere profetene og de hellige og dem som frykter ditt navn, de små og de store, og da du skal ødelegge dem som ødelegger jorden.
66011019	Guds tempel i himmelen ble åpnet og hans paktsark ble sett i hans tempel. Og det kom lyn og røster, tordendrønn og jordskjelv og store hagl.
66012001	Et stort tegn ble sett i himmelen: En kvinne, kledd med solen, og månen under hennes føtter, og på hennes hode en krone av tolv stjerner.
66012002	Hun var med barn og skrek i barnsnød og fødselsveer.
66012003	Og et annet tegn ble sett i himmelen - og se: En stor ildrød drage som hadde sju hoder og ti horn, og på sine hoder sju kroner.
66012004	Med sin hale dro den med seg tredjedelen av himmelens stjerner og kastet dem til jorden. Og den stilte seg foran kvinnen som skulle føde, for å sluke barnet hennes så snart hun hadde født.
66012005	Hun fødte en sønn, et guttebarn, som skal styre alle hedningefolkene med jernstav. Og hennes barn ble rykket bort til Gud og hans trone.
66012006	Og kvinnen flyktet ut i ørkenen, hvor hun hadde et sted som er gjort i stand for henne av Gud, for at de der skal sørge for henne i ett tusen to hundre og seksti dager.
66012007	Det ble en strid i himmelen: Mikael og hans engler tok til å stride mot dragen. Og dragen stred, og dens engler.
66012008	Og de kunne ikke stå seg, og det ble ikke lenger funnet sted for dem i himmelen.
66012009	Den store dragen ble kastet ned, den gamle slangen, han som kalles djevelen og Satan, han som forfører hele verden. Han ble kastet ned på jorden, og hans engler ble kastet ned med ham.
66012010	Og jeg hørte en høy røst i himmelen si: Fra nå av tilhører frelsen og kraften og riket vår Gud, og makten hans Salvede. For våre brødres anklager er kastet ned, han som anklaget dem for vår Gud dag og natt.
66012011	De har seiret over ham i kraft av Lammets blod og det ordet de vitnet. Og de hadde ikke sitt liv kjært, like til døden.
66012012	Derfor fryd dere, himler, og dere som bor i dem! Men ve jorden og havet! For djevelen er steget ned til dere i stor vrede, fordi han vet at han bare har en liten tid.
66012013	Og da dragen så at den var kastet ned på jorden, forfulgte den kvinnen som hadde født guttebarnet.
66012014	Og den store ørnens to vinger ble gitt til kvinnen for at hun skulle fly ut til sitt sted i ørkenen, der hun blir sørget for i en tid og tider og en halv tid, borte fra slangens ansikt.
66012015	Slangen sprutet av sin munn vann som en elv etter kvinnen, for å rive henne bort med elven.
66012016	Men jorden kom kvinnen til hjelp, og jorden åpnet sin munn og slukte elven som dragen sprutet av sin munn.
66012017	Dragen ble vred på kvinnen, og dro av sted for å føre krig mot de andre av hennes ætt, mot dem som holder fast på Guds bud og har Jesu vitnesbyrd.
66012018	Og jeg sto på sanden ved havet.
66013001	Og jeg så et dyr stige opp av havet. Det hadde ti horn og sju hoder. På sine horn hadde det ti kroner. Og på sine hoder hadde det spottenavn.
66013002	Dyret som jeg så, lignet en leopard, og det hadde føtter som en bjørn, og munnen var som munnen på en løve. Og dragen ga det sin kraft og sin trone og stor makt.
66013003	Og jeg så et av dyrets hoder likesom såret til døden, men det dødelige såret ble legt. Og all jorden undret seg og fulgte etter dyret.
66013004	De tilba dragen, fordi den hadde gitt dyret makt. Og de tilba dyret og sa: Hvem er lik dyret og hvem kan stride mot det?
66013005	Det ble gitt det en munn som talte store og bespottelige ord. Og det ble gitt det makt til å holde på i førtito måneder.
66013006	Det åpnet sin munn til spott mot Gud - til å spotte hans navn og bolig og dem som bor i himmelen.
66013007	Og det ble gitt det å føre krig mot de hellige og seire over dem. Det ble gitt det makt over hver stamme og hvert folk og hvert tungemål og hvert folkeslag.
66013008	Alle som bor på jorden, skal tilbe det, hver den som ikke har fått sitt navn skrevet i livets bok hos Lammet som er slaktet, fra verdens grunnvoll ble lagt.
66013009	Dersom noen har øre, han høre!
66013010	Om noen fører i fangenskap, han går i fangenskap. Om noen dreper med sverd, han skal drepes med sverd. Her er de helliges tålmodighet og tro.
66013011	Og jeg så et annet dyr stige opp av jorden. Det hadde to horn, likesom et lam, men talte som en drage.
66013012	Det bruker hele det første dyrets makt for dets øyne. Og det gjør slik at jorden og de som bor på den, tilber det første dyret - det som fikk sitt dødelige sår legt.
66013013	Og det gjør store tegn. Til og med får det ild til å falle ned fra himmelen på jorden for menneskenes øyne.
66013014	Det forfører dem som bor på jorden, på grunn av de tegnene som ble gitt det å gjøre for dyrets øyne. Og det sier til dem som bor på jorden, at de skal gjøre et bilde av det dyret som fikk sverdhogget og ble levende igjen.
66013015	Og det fikk makt til å gi dyrets bilde livsånde, så at dyrets bilde til og med kunne tale, og gjøre så at alle de som ikke ville tilbe dyrets bilde, skulle drepes.
66013016	Det utvirker at det blir gitt alle, små og store, rike og fattige, frie og treller, et merke i sin høyre hånd eller på sin panne,
66013017	og at ingen kan kjøpe eller selge uten den som har merket: dyrets navn eller tallet for dets navn.
66013018	Heri består visdommen. Den som har forstand, la ham regne ut dyrets tall! For det er et menneskes tall. Og dets tall er seks hundre og sekstiseks.
66014001	Og jeg så, og se: Lammet sto på Sions berg. Sammen med det var de hundre og førtifire tusen, som hadde Lammets navn og dets Fars navn skrevet på sine panner.
66014002	Fra himmelen hørte jeg en røst som lyden av mange vann og som lyden av sterk torden. Røsten jeg hørte, var som av harpespillere som spilte på sine harper.
66014003	Og de sang en ny sang foran tronen og foran de fire livsvesener og de eldste. Og ingen kunne lære sangen uten de hundre og førtifire tusen, de som er kjøpt fra jorden.
66014004	Det er de som ikke har gjort seg urene med kvinner, for de er som jomfruer. Det er de som følger Lammet hvor det går. De er kjøpt fra menneskene til en førstegrøde for Gud og Lammet.
66014005	I deres munn er ikke funnet løgn. De er uten lyte.
66014006	Jeg så en annen engel, som fløy under det høyeste av himmelen. Han hadde et evig evangelium å forkynne for dem som bor på jorden, for alle nasjoner og stammer, tungemål og folk.
66014007	Og han sa med høy røst: Frykt Gud og gi ham ære! For timen for hans dom er kommet. Tilbe ham som skapte himmelen og jorden, havet og vannkildene!
66014008	En annen engel, den andre, fulgte etter og sa: Falt, falt, er Babylon den store, som har gitt alle folkeslag å drikke av sitt horelivs vredesvin.
66014009	En annen engel, den tredje, fulgte etter dem og sa med høy røst: Dersom noen tilber dyret og dets bilde, og tar merket på sin panne eller sin hånd,
66014010	da skal han også drikke av Guds vredesvin, som er skjenket ublandet i hans harmes beger. Og han skal pines med ild og svovel for de hellige englers og for Lammets øyne.
66014011	Røken av deres pine stiger opp i all evighet. De har ikke hvile dag eller natt, de som tilber dyret og dets bilde, og hver den som tar imot merket med dets navn.
66014012	Heri består de helliges tålmodighet, de som holder fast ved Guds bud og Jesu tro.
66014013	Og jeg hørte en røst fra himmelen si: Skriv: Salige er de døde som dør i Herren fra nå av. Ja, sier Ånden, de skal hvile fra sitt besvær, for deres gjerninger følger dem.
66014014	Og jeg så - og se: En hvit sky, og på skyen satt en som var lik en menneskesønn. På sitt hode hadde han en krone av gull, og i sin hånd en skarp sigd.
66014015	Og en annen engel kom ut fra templet og ropte med høy røst til ham som satt på skyen: Send ut din sigd og høst! Timen til å høste er kommet, for høsten på jorden er fullmoden.
66014016	Og han som satt på skyen, lot sin sigd gå over jorden, og jorden ble høstet.
66014017	En annen engel kom ut av templet i himmelen og hadde en skarp sigd, han også.
66014018	Og enda en annen engel kom ut, fra alteret. Han hadde makt over ilden. Og han ropte med høy røst til engelen som hadde den skarpe sigden: Send ut din skarpe sigd og høst drueklasene av jordens vintre! For druene er modne.
66014019	Engelen lot sin sigd gå over jorden og høstet jordens vintre, og han kastet frukten i Guds vredes vinpresse, den store.
66014020	Og vinpressen ble tråkket utenfor byen, og det kom blod ut av vinpressen like til bisselet på hestene så langt som ett tusen seks hundre stadier.
66015001	Og jeg så et annet tegn i himmelen, stort og underfullt: Sju engler med sju plager, de siste, for med dem er Guds vrede fullbyrdet.
66015002	Og jeg så noe som lignet et hav av glass, blandet med ild. De som hadde seiret over dyret og dyrets bilde og over tallet for dyrets navn, så jeg stå ved glasshavet, med Guds harper i hånd.
66015003	De synger Guds tjener Moses’ sang og Lammets sang, og sier: Store og underfulle er dine gjerninger, Herre Gud, du Allmektige! Rettferdige og sanne er dine veier, du folkenes konge.
66015004	Hvem skulle ikke frykte deg, Herre, og ære ditt navn? For du alene er hellig. Alle folkene skal komme og tilbe for ditt åsyn, for dine rettferdige dommer er blitt åpenbare.
66015005	Etter dette så jeg at templet, vitnesbyrdets telt i himmelen, ble åpnet,
66015006	og ut fra templet kom de sju englene som hadde de sju plagene. De var kledd i rent og skinnende lin og hadde gullbelter spent om brystet.
66015007	Ett av de fire livsvesener ga de sju englene sju gullskåler fylt med Guds vrede - hans som lever i all evighet.
66015008	Og templet ble fylt med røk fra Guds herlighet og fra hans makt, så ingen kunne gå inn i templet før de sju plagene fra de sju englene var fullbyrdet.
66016001	Og jeg hørte en høy røst fra templet, og den sa til de sju englene: Gå av sted og tøm de sju Guds vredesskålene ut på jorden.
66016002	Og den første gikk av sted og tømte sin skål ut over jorden. Da kom en ond og farlig byll på de menneskene som hadde dyrets merke og som tilba dets bilde.
66016003	Den andre engelen tømte sin skål ut i havet. Det ble til blod som av en død mann, og alt liv i havet døde.
66016004	Den tredje engelen tømte sin skål ut i elvene og vannkildene, og de ble til blod.
66016005	Og jeg hørte vannenes engel si: Rettferdig er du fordi du har dømt slik, du som er og som var, du hellige.
66016006	For blod av hellige og av profeter har de utøst, og blod ga du dem å drikke. De er det verd.
66016007	Og jeg hørte alteret si: Ja, Herre Gud, du Allmektige. Sanne og rettferdige er dine dommer.
66016008	Den fjerde engelen tømte sin skål ut på solen, og det ble den gitt å brenne menneskene med ild.
66016009	Og menneskene brant i svær hete, og spottet Guds navn, han som har makt over disse plagene. Og de omvendte seg ikke til å gi ham ære.
66016010	Den femte engelen tømte sin skål ut over dyrets trone. Og dets rike ble formørket, og de tygget sine tunger i pine.
66016011	De spottet himmelens Gud for sine piner og for sine byller, men de omvendte seg ikke fra sine gjerninger.
66016012	Den sjette engelen tømte sin skål ut i den store elven Eufrat. Og vannet i den tørket bort, for at det skulle ryddes vei for kongene fra Østen.
66016013	Og jeg så at det av dragens munn og av dyrets munn og av den falske profetens munn kom ut tre urene ånder som lignet padder.
66016014	Det er djevleånder som gjør tegn. De går ut til kongene i hele verden for å samle dem til krigen på Guds, Den Allmektiges store dag.
66016015	Se, jeg kommer som en tyv! Salig er den som våker og tar vare på klærne sine, så han ikke skal gå naken og de skal se hans skam.
66016016	Og han samlet dem på det stedet som på hebraisk heter Harmageddon.
66016017	Den sjuende engelen tømte sin skål ut i luften. Og en veldig røst kom fra tronen i templet i himmelen, og sa: Det er skjedd!
66016018	Det kom lyn og røster og tordendrønn. Og det kom et stort jordskjelv, et slikt som ikke har vært fra den tiden menneskene ble til på jorden - et slikt jordskjelv, så stort.
66016019	Den store byen ble delt i tre deler, og folkenes byer falt i grus og Babylon den store, ble husket for Guds åsyn, så han skulle gi den begeret med hans strenge vredes vin.
66016020	Hver en øy vek bort, og fjell ble ikke funnet.
66016021	Og fra himmelen falt hagl så svært som hundre pund ned på menneskene. Men de spottet Gud for haglets plage, for plagen var meget stor.
66017001	En av de sju englene med de sju skålene kom og talte med meg og sa: Kom, jeg skal vise deg dommen over den store horen, hun som sitter over de mange vann.
66017002	Med henne har jordens konger drevet hor. De som bor på jorden, er blitt drukne av hennes horelivs vin.
66017003	Og han førte meg i ånden ut i ørkenen. Der så jeg en kvinne sitte på et skarlagenrødt dyr, som var fullt av spottenavn. Dyret hadde sju hoder og ti horn.
66017004	Kvinnen var kledd i purpur og skarlagen, og smykket med gull og edelsteiner og perler. I sin hånd hadde hun et gullbeger, fullt av styggedommer og av hennes horelivs urenheter.
66017005	På hennes panne var skrevet et navn, en hemmelighet: Babylon, den store, mor til horene og avskyelighetene på jorden.
66017006	Jeg så kvinnen drukken av de helliges blod og av Jesu vitners blod. Og jeg undret meg storlig da jeg så henne.
66017007	Engelen sa da til meg: Hvorfor undrer du deg? Jeg skal si deg hemmeligheten med kvinnen og med dyret som bærer henne, det som har sju hoder og ti horn.
66017008	Dyret som du så, det var og er ikke, og det skal stige opp, ut av avgrunnen, og gå til undergang. Og de som bor på jorden, de som ikke, fra verdens grunnvoll ble lagt, har sitt navn skrevet i livets bok, - de skal undre seg når de ser at dyret var, og ikke er, og skal komme igjen.
66017009	Her er den forstand som har visdom: De sju hodene er sju fjell, som kvinnen sitter på.
66017010	De er også sju konger. De fem er falt. Den ene er nå. Den andre er ennå ikke kommet. Og når han kommer, skal han bare bli en kort tid.
66017011	Dyret som var og ikke er, det er selv den åttende, og også en av de sju, og farer bort til undergang.
66017012	De ti hornene som du så, er ti konger som ennå ikke har fått rike. Men de får makt som konger i én time sammen med dyret.
66017013	Disse har én tanke, og sin kraft og sin makt gir de til dyret.
66017014	Disse skal føre krig mot Lammet. Men Lammet skal seire over dem, fordi han er herrers herre og kongers konge - seire sammen med dem som er med Lammet, de kalte og utvalgte og trofaste.
66017015	Og han sier til meg: De vannene som du så, der horen sitter, er folk og skarer og nasjoner og tungemål.
66017016	De ti hornene som du så, og dyret, de skal hate horen, og de vil gjøre henne øde og naken. Hennes kjøtt skal de ete, og brenne henne opp med ild.
66017017	For Gud innga dem i hjertet å utføre hans plan, og å fullføre én og samme tanke, og å gi dyret sitt rike inntil Guds ord er blitt fullbyrdet.
66017018	Og kvinnen som du så, er den store byen som har kongedømme over kongene på jorden.
66018001	Deretter så jeg en annen engel stige ned fra himmelen. Han hadde stor makt, og jorden ble opplyst av hans herlighet.
66018002	Han ropte med sterk røst og sa: Falt, falt er Babylon den store! Den er blitt et tilholdssted for onde ånder - et fengsel for hver uren ånd, og et fengsel for hver uren og hatet fugl.
66018003	For av hennes horelivs vredesvin har alle folk drukket. Kongene på jorden har drevet hor med henne, og kjøpmennene på jorden er blitt rike av hennes overdådige vellevnet.
66018004	Og jeg hørte en annen røst fra himmelen si: Kom ut fra henne, mitt folk, for at dere ikke skal ha del i hennes synder, og for at dere ikke skal få del i hennes plager!
66018005	For hennes synder når like til himmelen, og Gud har kommet i hu hennes urettferdige gjerninger.
66018006	Gi henne igjen som hun har gitt! Gjengjeld henne dobbelt etter hennes gjerninger! Skjenk henne dobbelt i det begeret hun selv har fylt!
66018007	Så mye som hun har opphøyet seg selv og levd i overflod, så mye skal dere gi henne av pine og sorg. Fordi hun sier i sitt hjerte: Jeg sitter som dronning og er ikke enke, sorg skal jeg aldri se! -
66018008	derfor skal hennes plager komme på én dag: død og sorg og hungersnød. Hun skal bli oppbrent med ild. For sterk er Gud Herren, som dømte henne.
66018009	Kongene på jorden, de som har drevet hor med henne og levd i overdådighet med henne, skal gråte og jamre seg over henne, når de ser røken fra hennes brann.
66018010	Av frykt for hennes pine står de langt borte, og de skal si: Ve, ve du store by Babylon, du mektige by! På én time er din dom kommet.
66018011	Og kjøpmennene på jorden skal gråte og sørge over henne, fordi ingen mer kjøper deres skipslaster,
66018012	skipslaster av gull og sølv og edelsteiner og perler, av fint lin og purpur og silke og skarlagen, all slags velluktende tre og all slags kar av elfenben og all slags kar av kostelig tre og av kobber og jern og marmor,
66018013	og kanel og salveolje og røkelse og myrra og virak, og vin og olje, fint mel og hvete, storfe og sauer, hester og vogner, treller og menneskesjeler.
66018014	Og den frukten som din sjel hadde lyst til, er blitt borte for deg. All glans og glitter er blitt borte for deg. Og aldri mer skal det finnes.
66018015	De som handler med slikt, de som er blitt rike ved henne, skal stå langt borte i redsel for hennes pine, gråtende og sørgende, og si:
66018016	Ve, ve den store byen! Du som var kledd i fint lin og purpur og skarlagen, og som lyste av gull og edelsteiner og perler
66018017	- at så stor en rikdom er ødelagt på én time! Hver styrmann og hver skipsfører og alle sjøfolk, og hver den som ferdes på havet, sto langt borte,
66018018	og de ropte da de så røken av hennes brann, og sa: Hvem er lik den store byen?
66018019	De strødde støv på sine hoder og ropte med gråt og sorg, og sa: Ve, ve den store byen, hvor alle som har skip i sjøen, er blitt rike av hennes kostbarheter. For på én time er den lagt øde!
66018020	Fryd deg over den, du himmel, og dere hellige, og dere apostler og profeter, fordi Gud har holdt dom over den for dere!
66018021	Og en mektig engel løftet en stein, som en stor kvernstein, og kastet den i havet og sa: Slik skal Babylon, den store byen, med ett styrtes ned og aldri finnes mer.
66018022	Lyd av harpespillere og sangere og fløytespillere og basunblåsere - aldri mer skal det høres i deg. Håndverkere av alle slag skal aldri bli funnet i deg mer, og lyd av kvern skal aldri mer bli hørt i deg.
66018023	Lys av lampe skal ikke mer skinne i deg. Røst av brudgom og brud skal aldri mer høres i deg. For dine kjøpmenn var jordens stormenn, og alle folk ble ført vill ved din trolldom.
66018024	I denne byen ble funnet blod av profeter og hellige og av alle dem som er blitt myrdet på jorden.
66019001	Deretter hørte jeg likesom en mektig lyd av en stor skare i himmelen, som sa: Halleluja! Frelsen og æren og makten tilhører vår Gud!
66019002	For sanne og rettferdige er hans dommer. For han har dømt den store horen, hun som ødela jorden med sitt horeliv, og han har krevd sine tjeneres blod av hennes hånd.
66019003	Og de sa annen gang: Halleluja! Røken av henne stiger opp i all evighet.
66019004	De tjuefire eldste og de fire livsvesener falt ned og tilba Gud, han som sitter på tronen, og sa: Amen! Halleluja!
66019005	Og fra tronen gikk det ut en røst som sa: Pris vår Gud, alle hans tjenere, dere som frykter ham, både små og store!
66019006	Og jeg hørte likesom en lyd av en stor skare, og som en lyd av mange vann, og som en lyd av sterke tordendrønn, som sa: Halleluja! For Gud Herren, Den Allmektige regjerer som konge!
66019007	La oss glede oss og fryde oss og gi ham æren! For Lammets bryllup er kommet, og hans brud har gjort seg rede.
66019008	Det er henne gitt å kle seg i rent og skinnende fint lin. For det fine linet er de helliges rettferdige gjerninger.
66019009	Og han sier til meg: Skriv: Salige er de som er innbudt til Lammets bryllupsmåltid! Han sier til meg: Dette er Guds sanne ord.
66019010	Da falt jeg ned for hans føtter for å tilbe ham, men han sier til meg: Vokt deg for det! Jeg er din og dine brødres medtjener, de som har Jesu vitnesbyrd. Gud skal du tilbe! For Jesu vitnesbyrd er profetordets ånd.
66019011	Og jeg så himmelen åpnet - og se: En hvit hest. Og han som sitter på den, heter Trofast og Sannferdig, og han dømmer og strider med rettferdighet.
66019012	Hans øyne er som ildslue. På hans hode er det mange kroner. Han har en innskrift med et navn som ingen kjenner uten han selv.
66019013	Han er iført en kledning som er dyppet i blod, og hans navn er Guds Ord.
66019014	Hærene i himmelen fulgte ham på hvite hester, kledd i fint lin, hvitt og rent.
66019015	Ut av hans munn går det et skarpt sverd, for at han med det skal slå hedningefolkene. Og han skal styre dem med jernstav. Han tråkker vinpressen med Guds, Den Allmektiges strenge vredes vin.
66019016	På sin kledning og på sin hofte har han et navn skrevet: Kongers konge og herrers herre.
66019017	Og jeg så en engel som sto i solen. Han ropte med høy røst til alle fuglene som flyr under himmelen: Kom hit og samle dere til Guds store måltid!
66019018	Dere skal få ete kjøtt av konger og kjøtt av hærførere og kjøtt av helter, og kjøtt av hester og dem som sitter på dem, og kjøtt av alle - både frie menn og treller, både små og store.
66019019	Jeg så dyret og jordens konger med sine hærer samlet til krig mot ham som satt på hesten, og mot hans hær.
66019020	Og dyret ble grepet, og sammen med det den falske profeten, han som hadde gjort tegn for dyrets øyne, og med disse tegnene hadde forført dem som tok dyrets merke og tilba dets bilde. Disse to ble kastet levende i ildsjøen som brenner med svovel.
66019021	De andre ble drept med sverdet som gikk ut fra hans munn som satt på hesten. Og alle fuglene ble mettet av deres kjøtt.
66020001	Og jeg så en engel stige ned fra himmelen med nøkkelen til avgrunnen og en stor lenke i sin hånd.
66020002	Han grep dragen, den gamle slangen, som er djevelen og Satan, og bandt ham for tusen år,
66020003	og kastet ham i avgrunnen, lukket til og satte segl over ham, for at han ikke lenger skulle forføre folkeslagene - ikke før de tusen år var til ende. Deretter må han slippes løs en kort tid.
66020004	Jeg så troner, og de satte seg på dem, og det ble gitt dem makt til å holde dom. Og jeg så deres sjeler som var blitt halshogd for Jesu vitnesbyrds skyld og for Guds ords skyld, og de som ikke hadde tilbedt dyret eller dets bilde, og som ikke hadde tatt merket på sin panne eller hånd. Og de ble levende og hersket sammen med Kristus i tusen år.
66020005	Men de andre døde ble ikke levende før de tusen år var gått. Dette er den første oppstandelsen.
66020006	Salig og hellig er den som har del i den første oppstandelsen. Over dem har den annen død ingen makt. De skal være Guds og Kristi prester, og regjere med ham i tusen år.
66020007	Og når de tusen år er til ende, skal Satan løses fra sitt fengsel.
66020008	Og han skal gå ut og forføre folkeslagene ved jordens fire hjørner, Gog og Magog, for å samle dem til strid. Og tallet på dem er som havets sand.
66020009	Og de dro opp over den vide jord og omringet de helliges leir og den elskede byen. Men ild falt ned fra himmelen og fortærte dem.
66020010	Og djevelen som forførte dem, ble kastet i sjøen med ild og svovel, hvor også dyret og den falske profeten var. Og de skal pines dag og natt i all evighet.
66020011	Jeg så en stor, hvit trone, og ham som satt på den. For hans åsyn vek jorden og himmelen bort, og det ble ikke funnet sted for dem.
66020012	Og jeg så de døde, små og store, stå for Gud, og bøker ble åpnet. Og en annen bok ble åpnet, som er livets bok. De døde ble dømt etter det som var skrevet i bøkene, etter sine gjerninger.
66020013	Havet ga tilbake de døde som var i det, og døden og dødsriket ga fra seg de døde som var i dem. Og de ble dømt, hver etter sine gjerninger.
66020014	Og døden og dødsriket ble kastet i ildsjøen. Dette er den annen død: ildsjøen.
66020015	Og hvis noen ikke ble funnet innskrevet i livets bok, ble han kastet i ildsjøen.
66021001	Og jeg så en ny himmel og en ny jord. For den første himmel og den første jord var veket bort, og havet er ikke mer.
66021002	Og jeg så den hellige by, det nye Jerusalem, stige ned ut av himmelen fra Gud, gjort i stand som en brud som er prydet for sin brudgom.
66021003	Fra tronen hørte jeg en høy røst som sa: Se, Guds bolig er hos menneskene. Han skal bo hos dem, og de skal være hans folk, og Gud selv skal være hos dem og være deres Gud.
66021004	Han skal tørke bort hver tåre fra deres øyne. Og døden skal ikke være mer, og ikke sorg, og ikke skrik, og ikke pine skal være mer. For de første ting er veket bort.
66021005	Og han som satt på tronen sa: Se, jeg gjør alle ting nye! Og han sier til meg: Skriv! For disse ordene er troverdige og sanne.
66021006	Så sa han til meg: Det er skjedd! Jeg er Alfa og Omega, begynnelsen og enden. Jeg vil gi den tørste å drikke av livets vannkilde for intet.
66021007	Den som seirer, skal arve alle ting. Jeg vil være hans Gud, og han skal være min sønn.
66021008	Men de feige og vantro og vanhellige og morderne og horkarene og trollmennene og avgudsdyrkerne og alle løgnere - deres del skal være i sjøen som brenner med ild og svovel. Det er den annen død.
66021009	Og en av de sju englene som hadde de sju skålene, fylt av de sju siste plagene, kom bort til meg og talte med meg, og han sa: Kom, jeg vil vise deg bruden, Lammets hustru.
66021010	Og han førte meg i ånden opp på et stort, høyt fjell. Og han viste meg den hellige by Jerusalem, som kom ned fra himmelen, fra Gud.
66021011	Den hadde Guds herlighet. Den strålte som den mest kostbare edelstein, som krystallklar jaspis.
66021012	Den hadde en stor og høy mur med tolv porter. Ved portene var det tolv engler. Der var skrevet navnene på Israels barns tolv stammer.
66021013	Mot øst var det tre porter, mot nord tre porter, mot sør tre porter, mot vest tre porter.
66021014	Og byens mur hadde tolv grunnsteiner, og på dem navnene på Lammets tolv apostler.
66021015	Han som talte med meg, hadde en målestav av gull for at han skulle måle byen og dens porter og dens mur.
66021016	Byen ligger i en firkant, lengden er så stor som bredden. Han målte byen med målestaven: Tolv tusen stadier - lengden og bredden og høyden av den er like.
66021017	Og han målte muren: Hundre og førtifire alen, etter menneskemål, som også er englemål.
66021018	Muren var bygd av jaspis, og byen var av rent gull, lik klart glass.
66021019	Grunnsteinene i byens mur var prydet med alle slags kostbare edelsteiner. Den første grunnsteinen var jaspis, den andre safir, den tredje kalkedon, den fjerde smaragd,
66021020	den femte sardonyks, den sjette sarder, den sjuende krysolitt, den åttende beryll, den niende topas, den tiende krysopras, den ellevte hyasint, den tolvte ametyst.
66021021	De tolv portene var tolv perler, hver av portene var én perle. Og byens gate var rent gull, som gjennomsiktig glass.
66021022	Noe tempel så jeg ikke i byen, for dens tempel er Gud Herren, Den Allmektige, og Lammet.
66021023	Byen trenger ikke lys fra solen eller månen. For Guds herlighet opplyser byen, og Lammet er dens lys.
66021024	Folkeslagene skal vandre i byens lys, og kongene på jorden bærer sin herlighet inn i den.
66021025	Dens porter skal aldri stenges om dagen, for natt skal ikke være der.
66021026	De skal bære folkeslagenes herlighet og ære inn i den.
66021027	Og ikke noe urent skal komme inn i byen, og ingen som farer med styggedom og løgn, men bare de som er innskrevet i livets bok hos Lammet.
66022001	Og han viste meg en elv med livets vann, klar som krystall, som strømmet ut fra Guds og Lammets trone,
66022002	midt i byens gate. På begge sider av elven sto livets tre, som bærer frukt tolv ganger og gir sin frukt hver måned. Og bladene på treet tjener til helse for folkeslagene.
66022003	Det skal ikke lenger være noen forbannelse. Guds og Lammets trone skal være i byen, og hans tjenere skal tjene ham.
66022004	De skal se hans åsyn, og hans navn skal være på deres panner.
66022005	Natt skal ikke være mer, og de trenger ikke lys av lampe og lys av sol, for Gud Herren skal lyse over dem. Og de skal være konger i all evighet.
66022006	Og han sa til meg: Disse ordene er troverdige og sanne. Og Herren, den Gud som gir profetene sin Ånd, har sendt sin engel for å vise sine tjenere det som snart skal skje.
66022007	Se, jeg kommer snart! Salig er den som holder fast på de profetiske ordene i denne boken.
66022008	Og jeg, Johannes, er den som hørte og så disse tingene. Da jeg hadde hørt og sett, falt jeg ned for å tilbe ved føttene til den engelen som hadde vist meg alt dette.
66022009	Men han sa til meg: Vokt deg for det! Jeg er medtjener med deg og dine brødre profetene, og med dem som holder fast på ordene i denne boken. Gud skal du tilbe!
66022010	Og han sier til meg: Sett ikke segl for de profetiske ordene i denne boken! For tiden er nær.
66022011	La den som gjør urett, fortsatt gjøre urett, og la den urene fortsatt bli uren! Og la den rettferdige fortsatt gjøre rettferdighet, og la den hellige fortsatt bli helliggjort!
66022012	Se, jeg kommer snart, og min lønn er med meg, for å gi enhver igjen etter som hans gjerning er.
66022013	Jeg er Alfa og Omega, den første og den siste, begynnelsen og enden.
66022014	Salige er de som vasker sine kapper, så de må få rett til livets tre, og til å gå gjennom portene inn i byen.
66022015	Men utenfor er hundene og trollmennene og de som driver hor og drapsmennene og avgudsdyrkerne og hver den som elsker og gjør løgn.
66022016	Jeg, Jesus, har sendt min engel for å vitne om dette for dere i menighetene. Jeg er Davids rot og ætt, den klare morgenstjerne.
66022017	Og Ånden og bruden sier: Kom! Og den som hører det, la ham si: Kom! Og den som tørster, han får komme! Og den som vil, han får ta livets vann for intet!
66022018	Jeg vitner for enhver som hører de profetiske ordene i denne boken: Dersom noen legger noe til dette, da skal Gud legge på ham de plagene som det er skrevet om i denne boken.
66022019	Og dersom noen tar noe bort fra ordene i denne profetiske boken, da skal Gud ta bort hans del fra livets tre og fra den hellige byen, som det er skrevet om i denne boken.
66022020	Han som vitner dette, sier: Ja, jeg kommer snart! Amen, ja kom, Herre Jesus!
66022021	Vår Herre Jesu Kristi nåde være med dere alle! Amen!
