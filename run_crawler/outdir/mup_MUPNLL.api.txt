40001001	इबराइम की सन्तान, दाऊद की सन्तान, ईसु मसीह की बंसावली की पोथी।
40001002	इबराइम से इसाक पेदा होयो, इसाक से याकूब, अने याकूब से यहूदा अने उको भई पेदा होयो,
40001003	अने यहूदा के अपणी बउ तामार से फिरिस अने जोरह पेदा होया, फिरिस से हिस्रोन अने हिस्रोन से एराम,
40001004	अने एराम से अम्मीनादाब पेदा होयो, अम्मीनादाब से नहसोन अने नहसोन से सलमोन पेदा होयो,
40001005	सलमोन अने राहाब से बोअज पेदा होयो, बोअज अने रूत से ओबेद पेदा होयो अने ओबेद से यिसे,
40001006	अने यिसे से दाऊद राजो पेदा होयो।
40001007	दाऊद से सुलेमान उनी बइरा से पेदा होयो जो पेलां उरिय्याह की घराळी थी, सुलेमान से रहबाम पेदा होयो, अने रहबाम से अबियाह ने अबियाह से आसा,
40001008	आसा से यहोसाफात पेदा होयो, अने यहोसाफात से योराम अने योराम से उज्जियाह,
40001009	उज्जियाह से योताम पेदा होयो, अने योताम से आहाज अने आहाज से हिजकिय्याह,
40001010	हिजकिय्याह से मनस्से पेदा होयो, अने मनस्से से आमोन अने आमोन से योसिय्याह:
40001011	अने बेबीलोन माय बन्दी होवा का बखत योसिय्याह से यकुन्याह अने उको भई पेदा होयो।
40001012	बेबीलोन माय बन्दी होवा का बाद यकुन्याह से सालतिएल पेदा होयो, अने सालतिएल से जरुब्बाबिल, अने
40001013	जरुब्बाबिल से अबीहूद पेदा होयो, अबीहूद से इल्याकीम ने इल्याकीम से अजोर,
40001014	अजोर से सदोक पेदा होयो, अने सदोक से अखीम अने अखीम से इलीहूद,
40001015	इलीहूद से एलीयाजर पेदा होयो अने एलीयाजर से मत्तान अने मत्तान से याकूब,
40001016	याकूब से यूसफ पेदा होयो जो मरियम को घराळो थो, अने मरियम से ईसु पेदा होयो जो मसीह केवाय हे।
40001017	असतरा से इबराइम से दाऊद तक सगळी चवदा पीढ़ी हुई, अने दाऊद का बखत से बेबीलोन की बन्धुवई तक चवदा पीढ़ी अने बेबीलोन की बन्धुवई से मसीह तक चवदा पीढ़ी हुई।
40001018	अने मसीह को जनम असतरा होयो के जदे उकी मेतारी मरियम की सगई यूसफ का गेले हुई, तो उणका मिळवा से पेलांज वा पवित्तर आतमा आड़ी से गरभवती थी!
40001019	उको धणी यूसफ धरमी होवा की वजासे उके बदनाम नी करवा की मरजी से छाने-छाने उके छोड़वा को मनसुबो करी र्‌यो थो।
40001020	पण जदे उ सोंचीज र्‌यो थो तो सरग को एक सरगदूत सपना माय उके यो केता नगे आयो, "हे यूसफ दाऊद का बंसज, तू मरियम के अपणी घराळी बणावा से डरे मती, क्योंके जो उकी कोख माय हे उ पवित्तर आतमा आड़ी से हे।
40001021	वा बाळक जणेगा अने तू उको नाम ईसु राखजे, क्योंके उ अपणा लोगहुंण के उणका पापहुंण से तारी देगा।"
40001022	यो सगळो इकासरु होयो के परभु ने जो बचन नबी से केवाड़्यो थो उ पूरो होय:
40001023	"देखो, एक कुंवारी गरभ धारण करेगा, वा एक बाळक जणेगा अने उको नाम इम्मानुएल राख्यो जायगा।" जेको अरथ 'परमेसर हमारा गेले'।
40001024	तो यूसफ नीन्द से जाग्यो अने परमेसर का सरगदूत का हुकम से उके ब्याव करी ने ल्यायो।
40001025	अने मरियम कने तदत्तक नी ग्यो जदत्तक उने बाळक नी जण्यो अने यूसफ ने उको नाम ईसु राख्यो।
40002001	राजा हेरोदेस जदे राज करी र्‌यो थो, तो उका बखत माय यहूदिया का इलाका का बेतलहम गांम माय ईसु को जनम होयो। तो उगणूं आड़ी से जोतिसी यरुसलेम माय पोंची के पुछवा लाग्या,
40002002	"यहूदिहुंण को राजो जेको जनम होयो उ कां हे? क्योंके हमने उगणूं माय उको तारो देख्यो, अने उके धोक देवा आया हे।"
40002003	जदे राजा हेरोदेस ने यो सुण्यो तो उ अने उका गेले आखा यरुसलेम का लोगहुंण घबराया।
40002004	तो उने लोगहुंण का सगळा म्हापुरोहितहुंण अने सासतरिहुंण के भेळा करिके उणकासे पुछ्‌यो, "मसीह को जनम कां होणो चइये?"
40002005	उणने उकासे क्यो, "यहूदिया इलाका का बेतलहम गांम माय, क्योंके नबी आड़ी से असो लिख्यो:
40002006	'हे बेतलहम गांम, तू जो यहूदा का देस माय हे, तू यहूदा का नगरहुंण माय कइंका से नानो हयनी, क्योंके थारा माय से एक सासक हिटेगा, जो म्हारी परजा इसराइल को रखवाळो रेगा।' "
40002007	राजा हेरोदेस ने जोतिसीहुंण के छाने से बुलाड़ी के उणकासे इनी बात को पतो लगाड़्यो के तारो ठीक कदे नगे आयो थो।
40002008	उने यो कई के उणके बेतलहम मोकल्या, "जाव, उना बाळक को पतो होसियारी से लगावजो, जदे उ तमारे मिळी जाय तो म्हारे समिचार दीजो के हूं बी जई के उके धोक दइ-यउं।"
40002009	राजा की बात सुणी के वी चली पड़्या, अने असो होयो के, जेना तारा के उणने उगणूं माय देख्यो थो, उ उणका अगड़े-अगड़े चलतो र्‌यो अने उनी जगा का अदरे जई के थमी ग्यो जां बाळक थो।
40002010	वी उना तारा के देखी के घणा खुस होया।
40002011	उणने घर माय जई के उना बाळक के उकी मेतारी मरियम का गेले देख्यो, अने जमीन पे लोटी के उके धोक द्‍यो। अने अपणो-अपणो थेलो खोली के उके सुन्नो, लुबान अने गन्धरस को चड़ावो चड़ायो।
40002012	तो सपना माय या चेतावणी पई के, के हेरोदेस राजा कने पाछा मती जावजो, वी दूसरा रस्ता से अपणा देस चल्या ग्या।
40002013	जदे जोतिसीहुंण चल्या ग्या तो देखो, परभु का दूत ने सपना माय अई के यूसफ से क्यो, "उठ्या। अने बाळक अने उकी मेतारी के लई के मिसर देस चल्यो जा, अने जदत्तक हूं नी कूं वांज रीजे, क्योंके हेरोदेस इना बाळक के ढुंडवा पे हे के उके मरवई लाखे।"
40002014	उ रातेज उठी के बाळक अने उकी मेतारी के लई के मिसर देस चल्यो ग्यो,
40002015	अने हेरोदेस राजा का मर्‌या तक वइंज र्‌यो, के जो बचन परभु ने नबी से केवाड़्यो थो पूरण होयो, "म्हने अपणा बेटा के जो मिसर देस माय थो उके तेड़्यो।"
40002016	जदे हेरोदेस ने देख्यो के "जोतिसीहुंण ने म्हारा गेले दगो कर्‌यो हे।" तो उने गुस्सा माय अई के हुकम दई के जोतिसीहुंण से ते कर्‌या होया बखत मुजब बेतलहम अने उका ऐरे-मेरे की जगा का सगळा बाळकहुंण के जो दो बरस या इका से कम था मरवई लाख्या।
40002017	तो जो बचन यरमियाह नबी आड़ी से केवाड़्यो थो पूरण होयो:
40002018	"रामाह सेर-गांम माय एक चीख, रोणो अने बिलखणो, राहेल अपणा बाळकहुंण सरु घणी रोइरी थी अने चुप होणो नी चइरी थी, क्योंके अबे वी र्‌या हयनी।"
40002019	जदे हेरोदेस राजो मरी ग्यो, तो मिसर देस माय परभु का एक दूत ने यूसफ के सपना माय अई के क्यो,
40002020	"उठ्या अने बाळक अने उकी मेतारी के लई के इसराइल का देस माय चल्यो जा, क्योंके वी जो उके मारी लाखणो चाता था, अबे वी मरी चुक्या हे।"
40002021	तो उ उठ्यो अने बाळक अने उकी मेतारी के गेले लई के इसराइल देस माय आयो।
40002022	पण या सुणी के, के अरखिलाउस राजो अपणा पिता हेरोदेस राजा की जगा पे यहूदिया का इलाका माय राज करी र्‌यो हे, वां जावा से डर्‌यो। फेर सपना माय चेतावणी पई के, वी गलील का इलाका माय चल्या ग्या।
40002023	अने नासरत नामका एक नगर माय जई के रेवा लाग्या, जेकासे के नबिहुंण से क्यो बचन पूरण होय, "उ नासरी केवायगा।"
40003001	उना दनहुंण माय योहन बपतिसमा देवा वाळो यहूदिया इलाका का मांळ माय आयो। उ यो कई के परचार कर्‌या करतो थो।
40003002	"पापहुंण की मांफी सरु हिरदो बदळो, क्योंके सरग को राज कने अई ग्यो।"
40003003	यो उज हे यहूदिहुंण को पूराणो भविसबाणी केवा वाळो यसायाह नबी, जेको बखाण यो केता होयो कर्‌यो, "मांळ माय एक हेला पाड़वा वाळा को हेलो, 'परभु को मारग तय्यार करो उकी बाट सुदी बणाव!'
40003004	योहन खुद तो ऊंट का रुंवां का लतरा पेर्‌यो अने कमर माय चामड़ा को कमर पेटो बान्द्‍यो होयो थो अने टिडिड्हुंण अने सेत उको जिमणो थो।
40003005	तो यरुसलेम नगर का, अने आखा यहूदिया इलाका का अने यरदन नद्दी का ऐरे-मेरे का इलाका का लोग उका कने हिट्याया,
40003006	जसा-जसा उणने अपणा पाप के मान्या; उने उणके यरदन नद्दी माय बपतिसमो द्‍यो।
40003007	पण जदे उने नरा फरीसिहुंण अने सदुकिहुंण के बपतिसमो लेवा सरु आता देख्यो तो उणकासे क्यो, "हे सरप का कणाहुंण तमारे केने चेतई द्‍यो, अरे परमेसर आड़ी से आवा वाळा करोध से दूरा भागो?
40003008	इकासरु तम साबित करी दो के तमारो हिरदो पाप से बदळी ग्यो अने परमेसर आड़ी फिरी ग्यो:
40003009	अने अपणा हिरदा माय या मती बिचारो के, 'हमारो बाप इबराइम हे,' क्योंके हूं तमार से कूं के परमेसर इना भाटाहुंण से बी इबराइम सरु ओलाद पेदा करी सके हे।
40003010	कुराड़ो अबे बी झाड़काहुंण की जड़ पे धर्‌यो होयो हे, अने हरेक झाड़ जो अच्छो फळ नी लावे, काट्यो अने लाय माय झोंक्यो जायगा।
40003011	हूं तो तमारे पाणी से मन बदळवा को बपतिसमो दउं, पण जो म्हारा पाछे अई र्‌यो हे - उ म्हार से इतरो ताकत वाळो हे के हूं उकी पन्नी उठाड़वा लायक बी हयनी - उ खुद तमारे पवित्तर आतमा अने लाय से बपतिसमो देगा।
40003012	उको सुपड़ो उका हात माय हे। उ अपणो आखो खळो सोरेगा, अने अपणा गंउ के गल्ला माय भेळा करेगा, पण सुक्ला के उनी लाय माय बाळेगा जो बुजवा की हयनी।
40003013	तो उना बखत ईसु गलील इलाका से यरदन का कराड़े योहन कने आयो के उकासे बपतिसमो ले।
40003014	पण योहन या कई के उके रोकवा लाग्यो, "म्हारे तो थार से बपतिसमो लेवा की जरुवत हे, अने कंई तू म्हार से बपतिसमो लेगा?"
40003015	पण ईसु ने जुवाब द्‍यो, "इना बखत तो असोज होवा दे, क्योंके हमारा सरु योज सई हे के असतरा परमेसर की सगळी मरजी के पूरण करां।" तो योहन ने उकी बात मानी ली।
40003016	बपतिसमो लेवा का बाद ईसु झट पाणी से बायरे हिट्यो अने असो होयो के, असमान खुल्यो, अने परमेसर का आतमा के कबुतर सरीको उतरतो अने अपणा अदरे आतो देख्यो।
40003017	अने असी सरग-बाणी हुई: "यो म्हारो परमिलो बेटो हे जेकासे हूं घणो खुस हूं।"
40004001	तो परमेसर को आतमो ईसु के मांळ माय लई ग्यो के सेतान से उकी अजमाइस होय।
40004002	जदे उ चाळीस दन अने चाळीस रात उपास करी चुक्यो तो उके भूक लागी।
40004003	अने अजमाइस करवा वाळा सेतान ने कने अई के उकासे क्यो, "अगर तू परमेसर को बेटो हे तो हुकम दई के कइदे के, ई भाटाहुंण रोटा बणी जाय।"
40004004	पण उने जुवाब द्‍यो, परमेसर का नेम-बिधान माय यो लिख्यो हे, 'मनख सिरप रोटा सेज नी, पण हरेक बचन से जो परमेसर का मुन्डा से हिटे हे, जीवतो रेगा'।"
40004005	तो सेतान उके पवित्तर नगर यरुसलेम माय लई ग्यो अने मन्दर की सगळा से उंची जगा पे उबो करिके,
40004006	उने उकासे क्यो, "अगर तू परमेसर को बेटो हे तो खुद यां से कुदी जा; क्योंके परमेसर का नेम-बिधान माय लिख्यो हे, "उ थारा बारा माय अपणा सरगदूतहुंण के हुकम देगा, अने वी थारे अदरे का अदरेज झेली लेगा, असो नी होय के थारा पगहुंण माय भाटा से ठेस लागे '।"
40004007	ईसु ने उकासे क्यो, "यो बी परमेसर का नेम-बिधान माय लिख्यो हे: 'परभु अपणा परमेसर के अजमाजे मती।' "
40004008	फेर सेतान उके एक नरा उंचा बळ्डा पे लई ग्यो, अने जगत को आखो राज अने उकी म्हानता दिखाड़ी के
40004009	उने क्यो, "अगर तू म्हारे सास्टांग परणाम करे तो हूं यो सगळो-कंई थारे दई दूंवां।"
40004010	तो ईसु ने उकासे क्यो, "हे सेतान, दूरो चल्यो जा, क्योंके लिख्यो हे, 'तू परभु अपणा परमेसर के सास्टांग परणाम कर - अने सिरप उकीज उपासणा करजे,।"
40004011	तो सेतान उके छोड़ी के चल्यो ग्यो, अने देखो, सरगदूत अई के उकी सेवा-चाकरी करवा लाग्या।
40004012	अने जदे ईसु ने सुण्यो के योहन जो बपतिसमा द्‍या करतो थो उके बन्दी बणई ल्यो हे, तो उ गलील परदेस चल्यो ग्यो।
40004013	अने उ नासरत गांम के छोड़ी के कफरनहूम सेर-गांम माय जो सरवर का कराड़े जबूलून परदेस अने नप्ताली का इलाका माय हे, रेवा लाग्यो।
40004014	जेकासे के वा बात जो यसायाह भविसबाणी करवा वाळा से केवई गी थी पूरण हुई:
40004015	के "जबूलून अने नप्ताली का देस, सरवर का रस्ता से यरदन नद्दी का पेलांपार, गेर यहूदिहुंण को गलील!
40004016	इना देसहुंण का मनख जो इन्दारा माय बेठ्या था उणने बड़ो उजाळो देख्यो। जो मोत का देस अने छायळा माय बेठ्या था, उणका पे एक जोत चळकी।"
40004017	उना बखत से ईसु ने यो परचार करनों अने केणो सुरु कर्‌यो: "मन बदळो, क्योंके सरग को राज कने अई ग्यो हे।"
40004018	गलील देस का सरवर कराड़े चलता होया उने दो भईहुंण के याने सिमोन जो पतरस केवातो थो अने उको भई अन्द्रियास के सरवर माय जाळ लाखता देख्या; वी तो भोई था।
40004019	ईसु ने उणका से क्यो, "म्हारा पाछे हुई जाव। हूं तमारे, मनखहुंण के परमेसर पे बिसास माय लावा वाळो बणउंवां।"
40004020	वी झट जाळहुंण छोड़ी के उका पाछे चली पड़्या।
40004021	वां से अगड़े बड़ी के उने दूसरा भईहुंण, याने जब्दी का बेटो याकूब अने उका भई योहन के देख्यो जो अपणा बाप जब्दी का गेले नाव पे जाळहुंण सांधी र्‌या था, उने उणके तेड़्या।
40004022	वी झट अपणी नाव अने अपणा दाइजी के छोड़ी के ईसु का पछड़े चली पड़्या।
40004023	ईसु आखा गलील परदेस माय डोलतो-फरतो यहूदिहुंण का पराथनाघरहुंण माय परबचन देतो, सरग-राज को सुब-समिचार परचार करतो, अने मनखहुंण की हरतरा की बेमारी अने हरतरा का दुःखहुंण के दूरो करतो फर्‌यो।
40004024	अने उकी चरचा आखा सीरिया देस माय फेली गी अने लोग नरा बेमारहुंण के जो नरी-तरा की बेमारिहुंण अने दुःखहुंण माय पड़्या था, अने जिणका माय बायरबादा थी, मिरगी वाळा के, लकवा मार्‌या होया सगळा के, उका कने लाया, अने उने उणके नज कर्‌या।
40004025	अने गलील इलाका अने दिकापुलिस नगर अने यरुसलेम नगर अने यहूदिया का इलाका अने यरदन नद्दी का पेलांपार से हुजुम को हुजुम उका पाछे चली पड़्यो।
40005001	इनी भीड़ के देखी के ईसु परबत पे चड़ी ग्यो, अने जदे बेठी ग्यो तो उका चेलाहुंण उका कने आया।
40005002	तो उ उणके या साफ-साफ कई के परबचन देवा लाग्यो;
40005003	"धन्य हे वी जो मन का गरीब हे, क्योंके सरग को राज उणकोज हे।
40005004	धन्य हे वी जो परमेसर का काम सरु दुःख्याहुंण हे, क्योंके वी दिलासो पायगा।
40005005	धन्य हे वी जो नरम्या हे, क्योंके वी धरती का हाकिम रेगा।
40005006	धन्य हे वी जो धरम-न्याव का भूका अने तिरस्या हे, क्योंके वी तिरप कर्‌या जायगा।
40005007	धन्य हे वी जो दयालु हे, क्योंके उणका पे दया करी जायगा।
40005008	धन्य हे वी जिणका हिरदा साफ हे, क्योंके वी परमेसर के देखेगा।
40005009	धन्य हे वी जो मेळ करवाणे वाळा हे, क्योंके वी परमेसर का बेटा केवायगा।
40005010	धन्य हे वी जो धरम-न्याव सरु सताड़्या जाय हे, क्योंके सरग को राज उणकोज हे।
40005011	धन्य हो तम, जदे लोग म्हारा सरु तमारे कोसे, तमारे दुःख दे अने झुंटा बोली-बोली के तमारा बिरोद माय सगळी तरा की बातहुंण के
40005012	खुस अने मगन री जो, क्योंके सरग माय तमारा सरु फळ बड़ो हे। उणने तो उना नबिहुंण के बी जो तमार से पेलां आया था असतरा सताड़्या था।
40005013	तम धरती का लूंण हो। पण अगर लूंण को सुवाद बिगड़ी जाय तो उ पाछो किकासे खारो कर्‌यो जायगा? उ कंई काम को हयनी सिरप इका के बायरे फेंक्यो जाय अने मनख का पग तळे रोंदायो जाय।
40005014	तम जग का उजाळा हो। परबत पे बस्यो होयो नगर छिपी नी सके।
40005015	लोग दीयो बाळी के टोपला का निच्चे नी पण अदरे धरे, अने उ घर का सगळा मनख पे उजाळो करे हे।
40005016	तमारो उजाळो मनखहुंण का सामे असतरा चळके के वी तमारा अच्छा कामहुंण देखी के तमारा पिता की, जो सरग माय हे, बड़ई करे।
40005017	यो मती जाणो के हूं परमेसर से द्‍यो नेम-बिधान अने भविसबाणी करवा वाळाहुंण की पोथी के खतम करवा आयो। खतम करवा नी, पण पूरण करवा आयो हूं।
40005018	क्योंके हूं तमार से खास बात कूं के जदत्तक असमान अने धरती टळी नी जाय, परमेसर से मिळ्या नेम-बिधान माय से एक हरुप अने टिपकी बी, जदत्तक के सगळो कंई पूरण नी हुई जाय, नी टळेगा।
40005019	इकासरु जो बी इना नाना से नाना हुकम के नी पाळेगा अने असोज सीखाड़ेगा, उ परमेसर का राज माय नानो से नानो केवायगा; पण जो उणको पाळण करे अने दूसरा के बी सीखाड़ेगा, उ परमेसर का राज माय बड़ो केवायगा।
40005020	क्योंके हूं तमार से कूं के जदत्तक तमारो धरमी पणो सासतरी अने फरीसिहुंण का धरमी पणा से जादा नी रेगा तो तम परमेसर का राज भित्तरे कदी जई नी सकोगा।
40005021	"तम सुणी चुक्या हो के पूरखाहुंण से क्यो थो, 'घात नी करनों' अने 'जो घात करेगा, उ सजा का लायक रेगा।'
40005022	पण हूं तमार से कूं के हरेक जो अपणा भई पे करोध करे उ सजा का लायक रेगा; अने जो कईं को अपणा भई के निकम्मो केगा उ बड़ी सजा को दोषी रेगा; अने जो कईं को केगा, 'अरे मूरख,' उ नरक की लाय का सजा लायक रेगा।
40005023	इकासरु अगर तू अपणो चड़ावो बेदी कने लाय अने वां थारे रियाद अई जाय के म्हारा भई से मन मोटाव हे,
40005024	तो अपणो चड़ावो बेदी का सामे धर अने जई के पेलां अपणा भई से नातो जोड़ी ले अने पाछो अई के अपणो चड़ावो चड़ा।
40005025	जदके तू रस्ता मेंज अपणा बेरी का गेले हे, तो उकासे झट मेळ-मिळाप करी ले, कंई असो नी होय के बेरी थारे न्यावधीस का सुपरद करी दे, अने न्यावधीस थारे हाकिम का, अने तू जेळखाना माय लाख्यो जाय।
40005026	हूं थार से सांची कूं जदत्तक तू पई-पई चुकई नी लाखे तदत्तक वां से छुटी नी सकेगा।
40005027	"तम सुणी चुक्या हो के क्यो थो, ब्योबिचार नी करनों,
40005028	पण हूं तमार से कूं के जो कईं को परई बइरा पे बुरी नगे राखे उ अपणा हिरदा माय उकासे ब्योबिचार करी चुक्यो।
40005029	अगर थारी जीवणी आंख थार से पाप कराय तो तू उके हेड़ी के फेंकी लाख, क्योंके थारा सरु यो भलो के थारा अंगहुंण माय से एक नास होय, असो नी के थारी आखी काया नरक माय लाखी जाय।
40005030	अगर थारो जीवणो हात थार से पाप कराय तो उके काटी के दूरो फेंकी लाख क्योंके थारा सरु योज भलो हे के थारो एक अंग नास हुई जाय, असो नी होय के थारी आखी काया नरक माय लाखी जाय।
40005031	"यो क्यो थो, 'जो कईं को अपणी बइरा के फारकती देणो चाय उ उके फारकती लिखी के दई दे।'
40005032	पण हूं तमार से कूं के हरेक जो ब्योबिचार के छोड़ी के दूसरा कइंका कारण से अपणी घराळी के फारकती दे, तो उ उकासे ब्योबिचार कराय हे। अने जो कईं को फारकती दई हुई से ब्याव करे, उ ब्योबिचार करे हे।"
40005033	फेर, तम सुणी चुक्या हो के पूरखाहुंण से क्यो थो, 'तम झुंटी सोगन मती खावजो, पण परभु सरु अपणी सोगनहुंण के पूरण करजो।'
40005034	पण हूं तमार से कूं के कदी सोगन मती खावजो; नी तो सरग की, क्योंके उ परमेसर को सिंगासण हे;
40005035	नीज धरती की, क्योंके वा उका पगहुंण की चोकी हे; नीज यरुसलेम नगर की, क्योंके उ म्हाराजा को नगर हे।
40005036	अपणा माथा की बी सोगन मती खावजो, क्योंके तू अपणा एक बाल के बी धोळो या काळो नी करी सके।
40005037	पण तमारी बात हां की हां अने नी की नी रे, क्योंके जो कंई इका से जादा होय हे, सेतान आड़ी से होय हे।
40005038	तमने सुण्यो हे के क्यो थो, आंख का मिसे आंख अने दांत का मिसे दांत
40005039	पण हूं तमार से कूं के बुरा को सामो नी करनों पण जो थारा जीवणा गाल पे झापट मारे तो उका आड़ी दूसरो फेरी लाख।
40005040	अने अगर कईं को थार पे दावो करिके थारो कुरतो लेणो चावे तो उके कोट बी लई लेवा दे।
40005041	अने अगर थारे कईं को जबरजस्ती एक कोस लई जाय, तो उका गेले दो कोस चल्यो जाजे।
40005042	जो थार से मांगे उके दे, अने जो थार से उदार लेणो चावे उकासे मुन्डो मती फेरजे।
40005043	तम सुणी चुक्या हो के क्यो थो, 'तू अपणा पड़ोसी से परेम राखजे अने अपणा बेरी से बेर।
40005044	पण हूं तमार से कूं, अपणा बेरिहुंण से परेम राखजो अने जो तमारे सताड़े, उणका सरु बिणती करजो।
40005045	जेकासे के तम अपणा सरग पिता की सन्तान बणी सको, क्योंके उ अपणो सूरज भला अने बुराहुंण दोई पे उगाड़े हे, अने धरमिहुंण अने अधरमिहुंण दोई पे पाणी बरसावे हे।
40005046	क्योंके तम उणकासे परेम राखो जो तमार से परेम राखे तो तमारे कंई फळ मिळेगा? पण कर वसुळवा वाळा बी असाज करे।
40005047	अगर तम सिरप अपणा भई-बेनहुंण केज परणाम करो हो तो कां को बड़ई को काम करो हो? कंई जो परमेसर के नी जाणे वी असोज नी करे?
40005048	तो तम सिद्द बणो, जसो के तमारो सरग पिता सिद्द हे।
40006001	"होसियार रो! तम अपणा धरम-न्याव का काम मनख के दिखाड़वा सरु मती करजो, नी तो अपणा सरग पिता परमेसर से कइंज फळ नी पावगा।
40006002	इकासरु जदे तू दान-धरम करे तो अपणा अगड़े-अगड़े बाजो मती बजवाजे, जसा ढोंगी लोग, सबाहुंण अने सेरीहुंण माय करे हे के लोग उणको मान करे। हूं तमार से सांची-सांची कूं के वी अपणो फळ पूरण रुप से पई चुक्या हे।
40006003	पण जदे तू दान-धरम करे तो थारो जीवणो हात नी जाणणे पाय के थारो डाबो हात कंई करी र्‌यो हे।
40006004	जेकासे थारो दान गुपत रे, अने थारो परमेसर पिता जो गुपत माय देखे थारे फळ देगा।
40006005	जदे तम पराथना करो तो ढोंगीहुंण सरीका नी, क्योंके लोगहुंण के दिखाड़वा सरु पराथनाघरहुंण अने बाट का मोड़हुंण पे उबी के पराथना करनों उणके भाय हे। हूं तमार से खास बात कूं के वी अपणो पूरो फळ पई चुक्या हे।
40006006	पण जदे तू पराथना करे तो अपणी भित्तरे की कोठड़ी माय जा अने कमांड़ बन्द करिके अपणा परमेसर पिता से जो गुपत माय हे पराथना कर, अने थारो पिता जो गुपत माय देखे थारे फळ देगा।
40006007	अने जदे तम पराथना करो तो परमेसर के नी जाणणे वाळा सरीका बेकार की बातहुंण घड़ी-घड़ी मती करो, क्योंके वी सोंचे हे के बत्ती बोलवा से उणकी सुणी जायगा।
40006008	इकासरु उणका सरीका नी बणणो, क्योंके तमारो परमेसर पिता मांगवा से पेलांज तमारी जरुवत के जाणे हे।
40006009	"तो तम असतरा पराथना करजो: 'हे हमारा परमेसर पिता, तू जो सरग माय हे, थारो नाम पवित्तर मान्यो जाय।
40006010	थारो राज आय। थारी मरजी जसी सरग माय पूरण होवे हे, असीज धरती पे बी पूरण होय।
40006011	हमारा दन भर का रोटा आज हमारे दे।
40006012	अने जसे हमने अपणा कसूरवारहुंण के मांफ कर्‌या असाज हमारा कसूरहुंण के मांफ कर;
40006013	अने हमारे अजमाइस माय मती लाख पण बुरई से बचाड़; क्योंके राज पराकरम अने म्हेमा सदाज थारी रे। आमीन। '
40006014	अगर तम मनख का कसूर मांफ करोगा तो तमारो सरग पिता बी तमारे मांफ करेगा।
40006015	पण अगर तम मनखहुंण का कसूर मांफ नी करोगा तो तमारो परमेसर पिता बी तमारा कसूर मांफ नी करेगा।
40006016	जदे कदी तम उपास करो तो ढोंगीहुंण सरीका उदास नगे मती आवजो, क्योंके वी अपणो मुन्डो कुमळायो होयो राखे जेकासे के मनख के उपासी नगे आय। हूं तमार से खास बात कूं के वी अपणो फळ पई चुक्या।
40006017	पण तू जदे उपास राखे तो अपणा माथा पे तेल मळ अने मुन्डो धो,
40006018	जेकासे के तू मनखहुंण के उपासी नगे नी आय, पण अपणा परमेसर पिता के जो गुपत माय हे; अने गुपत माय जो काम करो हो उके देखवा वाळो, थारे इको फळ देगा।
40006019	अपणा सरु धरती पे धन भेळो मती करजो, जां किड़ो अने उद्दीहुंण नास करे अने जां चोळ्डो भींत खोदी के चोरी करे।
40006020	पण अपणा सरु सरग माय धन भेळो करो, जां नी तो किड़ो अने नी उद्दी नास करे अने नीज चोळ्डो खाद दई चोरी करे,
40006021	क्योंके जां थारो धन हे वांज थारो मन बी लाग्यो रेगा।
40006022	काया को दीयो आंख। इकासरु अगर थारी आंख साफ हे, तो थारी आखी काया माय उजाळो रेगा।
40006023	पण अगर थारी आंख खराब होय तो थारी आखी काया इन्दारी रेगा। इकासरु जो उजाळो थारा माय हे, अगर उज इन्दारो हे, तो यो इन्दारो कसो डरावणो काळो रेगा!
40006024	कईं कोज मनख दो मालेखहुंण की सेवा-चाकरी नी करी सके, क्योंके उ एक से बेर अने दूसरा से परेम राखेगा, या उ एक से मिळ्यो रेगा अने दूसरा के हळ्को जाणेगा। तम परमेसर अने धन दोई की सेवा-चाकरी नी करी सको हो।
40006025	इनी वजासे हूं तमार से कूं के अपणा पराण सरु यो सांसो मती करजो के हम कंई खावांगां, अने कंई पिवांगा, अने नीज अपणी काया सरु के कंई पेरांगां। कंई पराण भोजन से अने काया लतरा से बड़ी के हयनी?
40006026	असमान का पखेरुहुंण के देखो के वी नी तो बोय, नी काटे अने नीज खळाहुंण माय भेळा करे, फेर बी तमारो सरग पिता उणके खवाड़े हे। कंई तमारो मोल उणकासे बड़ी के हयनी?
40006027	तमारा माय से असो कुंण जो सांसो करिके अपणी उमर की एक घड़ी बी बड़ई सके?
40006028	लतरा सरु तम कायलेणे सांसो करो? मांळ का फूलहुंण के देखो के वी कसे बदे! वी नी तो म्हेनत करे अने नी काते,
40006029	फेर बी हूं तमार से कूं के तमारो जूनो सुलेमान राजो बी, अपणा आखा वेभव माय उणका माय से एक का सरीका बी लतरा पेर्‌यो होयो नी थो।
40006030	इकासरु अगर परमेसर मांळ की घांस के जो आज हे अने काल भाड़ माय झोंकी लाखेगा, असतरा सजावे, तो हे कमबिसासिहुंण, उ तमारे कायसरु नी पेरायगा?
40006031	इकासरु या कई के बिचार मती करजो के हम कंई खावांगां? या 'कंई पिवांगा? अने कंई पेरांगां?'
40006032	क्योंके जो परमेसर के नी माने हे वी बड़ा जतन से इनी सगळी चीजहुंण की हेर माय रे, पण तमारो सरग पिता जाणे हे के तमारे इनी सगळी चीजहुंण की जरुवत हे।
40006033	पण तम पेलां परमेसर का राज अने उका धरम-न्याव का ढुंडवा माय लाग्या रो तो ई सगळी चीजहुंण तमारे दई दी जायगा।
40006034	इकासरु काल को बिचार मती करजो, क्योंके काल को दन अपणो बिचार खुद करी लेगा। आज का सरु आज कोज दुःख नरो हे।
40007001	दोष मती लगाड़ो जेकासे तमार पे बी दोष नी लगाड़्यो जाये।
40007002	क्योंके जसतरा तम दोष लगाड़ो, असतरा तमार पे बी दोष लगाड़्यो जायगा। अने जेना मांप से तम मांपो, उणाज मांप से तमारा सरु बी मांप्यो जायगा।
40007003	तू कायसरु अपणा भई की आंख को तरकलो देखे, अने अपणी आंख को भारो थारे नी सुजे?
40007004	अने अपणा भई से कसे कई सके, 'आ, हूं थारी आंख से तरकलो हेड़ी लाखुं,' जदके भारो तो खुद थारी आंख माय हे?
40007005	हे ढोंगी, पेलां खुद की आंख को भारो हेड़ी ले, फेर थारे अपणा भई की आंख को तरकलो हेड़वा सरु साफ सुजेगा।
40007006	पवित्तर चीज कुतराहुंण के मती लाखो, अने अपणा मोती सुंवल्डाहुंण का अगड़े मती लाखो, कंई असो नी होय के वी उणके पग तळे घुंदे अने पलटी के तमारे फाड़ी लाखे।
40007007	मांगोगा तो तमारे मिळेगा, ढुंडोगा तो तमारे लादेगा, खटखटाड़ोगा तो तमारा सरु कमांड़ खोल्यो जायगा।
40007008	क्योंके हरेक जो मांगे, उके मिळे, अने जो ढुंडे उ पाय, अने जो खटखटाड़े उका सरु खोल्यो जायगा।
40007009	तमारा माय असो कुंण हे जो अपणा बेटा के जदे उ रोटा मांगे तो उके भाटा दे?
40007010	या मच्छी मांगवा पे सरप दे?
40007011	तो जदे तम बुरा हुई के अपणा बाळकहुंण के भली चीजहुंण देणो जाणो हो तो तमारो परमेसर पिता जो सरग माय हे अपणा मांगवा वाळाहुंण के भली चीजहुंण हजु जादा कायसरु नी देगा?
40007012	इकासरु जसा के तम चाव के मनख तमारा गेले करे, तम बी उणका गेले वसोज करो, क्योंके पवित्तर सासत्तर को नेम अने भविसबाणी करवा वाळाहुंण की सीख याज हे।
40007013	सांकड़ा फाटक से भित्तरे जाव; क्योंके मोटो हे उ फाटक अने चोड़ो हे उ मारग जो नास आड़ी लई जाय हे, अने नरा हे जो उका माय जाय हे।
40007014	पण नानो हे उ फाटक अने सांकड़ो हे उ मारग जो जीवन आड़ी लई जाय अने थोड़ाज हे जो उका माय जाय हे।
40007015	झुंटा भविसबाणी करवा वाळाहुंण से होसियार री जो, जो गाडरहुंण का भेस माय तमारा कने आवे हे, पण भित्तरे से वी भूका, फाड़ी लाखणे वाळा बरगड़ा सरीका हे।
40007016	उणका फळहुंण से तम उणके जाणी लोगा। कंई कांटाळी झांडिहुंण से अंगूर अने कांटाहुंण से अंजीर तोड़्या जाय?
40007017	असतरा को हर अच्छो झाड़ अच्छो फळ दे, पण बुरो झाड़ बुरो फळ दे हे।
40007018	अच्छो झाड़ बुरो फळ नी दई सके अने नीज बुरो झाड़ अच्छो फळ दई सके।
40007019	हरेक झाड़ जो अच्छो फळ नी दे, काट्यो अने लाय माय झोंकी लाख्यो जाय हे।
40007020	तो तम उणका फळहुंण से उणके जाणी लोगा।
40007021	हरेक जो म्हार से, 'हे परभु! हे परभु! के हे, सरग का राज माय जई नी सके, पण जो म्हारा सरग पिता परमेसर की मरजी पे चले, उज भित्तरे जई सकेगा।
40007022	उना दन नरा लोग म्हार से केगा, 'हे परभु, हे परभु, कंई हमने थारा नाम से भविसबाणी नी करी अने थारा नाम से बुरी आतमाहुंण के नी हेड़ी अने थारा नाम से नरा अचरज का काम नी कर्‌या?'
40007023	तो हूं उणकासे साफ कुंवां, म्हने तमारे कदी नी जाण्या; हे बुरा करम करण्याहुंण, म्हार से दूरा चल्या जाव।
40007024	इकासरु जो कईं को म्हारा इना बचनहुंण के सुणी के उणका पे चले, उ उना ज्ञानी मनख सरीको हे, जेने अपणो घर सिल्ला पे बणायो।
40007025	अने पाणी पड़्यो, पूरहुंण अई, अन्दी-दंदवाळ चल्यो अने उना घर से टकरायो; फेर बी उ घर नी पड़्यो, क्योंके उकी नीम सिल्ला पे राखी थी।
40007026	पण जो कईं को म्हारा इना बचनहुंण के सुणे अने उणको पाळण नी करे, उ उना मूरख सरीको जेने अपणो घर बाळू रेत पे बणायो।
40007027	अने पाणी पड़्यो, पूरहुंण अई, अन्दी-दंदवाळ चल्यो अने उना घर से टकरायो; तो उ पड़ी ग्यो।' अने पूरो नास हुई ग्यो'।
40007028	इको असर यो होयो के जदे ईसु ई बात कई चुक्यो तो भीड़ उका परबचन से दंग रइगी,
40007029	क्योंके उ उणके सासतरिहुंण सरीको नी, पण हक से परबचन दई र्‌यो थो।"
40008001	जदे उ परबत का अदरे से उतर्‌यो, तो एक बड़ो हुजुम उका पाछे चली पड़्यो।
40008002	अने देखो तो, एक कोड़्यो ईसु कने आयो, अने परणाम करिके केवा लाग्यो, "हे परभु अगर तू चावे तो म्हारे सुद्द करी सके।"
40008003	ईसु ने हात अगड़े करिके उके पकड़्यो अने क्यो, "हूं चउं तू सुद्द हुई जा, "अने कोड़्यो झट सुद्द हुई ग्यो
40008004	अने ईसु ने उकासे क्यो, देखतो, कइंका से किजे मती, पण जई ने पुरोहित के बताड़, अने मूसा ने जो चड़ावो चड़ावा की रीति राखी चड़ई दे, के वी गवा रे।"
40008005	अने जदे उ कफरनहूम नगर माय आयो, तो एक रोमी सेना को सुबेदार उका कने आयो अने बिणती करिके
40008006	केवा लाग्यो, हे परभु, म्हारो सेवक लकवा की बेमारी से घर माय पड़्यो होयो घणा दरद से तड़फी र्‌यो हे।"
40008007	ईसु ने उकासे क्यो, "हूं अई के उके नज करुंवां।"
40008008	पण सुबेदार ने जुवाब द्‍यो, "हे परभु, हूं इका लायक हयनी के तू म्हारा घरे आय, पण सिरप कइदे तो म्हारो सेवक नज हुई जायगा।
40008009	क्योंके हूं बी सासन का हात निच्चे हूं, अने म्हारा हात निच्चे सिपईहुंण रे। जदे हूं एक से कूं, 'जा!' तो उ चल्यो जाय; अने जदे दूसरा से कूं आ तो उ आय हे अने जदे सेवक से कूं, 'यो कर!' तो उ करे।"
40008010	जदे ईसु ने यो सुण्यो तो अचम्बो कर्‌यो अने अपणा पाछे आवा वाळाहुंण से क्यो, "हूं तमारे खास बात कूं, म्हने परमेसर की छांटी इनी इसराइल जात का कइंका मनख मायज असो मोटो बिसास नी पायो।
40008011	हूं तमार से कूं, के उगणूं अने आथणूं से नरा लोगहुंण अई के इसराइल जात का मूळ पिता इबराइम, इसाक अने याकूब का गेले सरग राज माय खुसी का साते जिमवा बेठेगा,
40008012	पण इसराइल जात का जो अपणे खुद के परमेसर के बेटा समजे हे वी लोग बायरे इन्दारा माय फेंकी लाख्या जायगा; जां रोणो अने दांत पिसणो रेगा।"
40008013	अने ईसु ने सुबेदार से क्यो, "चल्यो जा, थारा बिसास का मुजबज थारा सरु होय।" अने सेवक उनीज घड़ी नज हुई ग्यो।
40008014	अने जदे ईसु पतरस का घरे आयो, तो पतरस की सासु के बुखार माय बिछावणा पे पड़ी देखी।
40008015	ईसु ने उके हात लगाड़्यो अने उको बुखार उतरी ग्यो, अने वा उठी के उकी सेवा-चाकरी करवा लागी।
40008016	अने जदे दन अथणी ग्यो, तो कफरनहूम का लोगहुंण बायरबादा से भर्‌या होया नरा लोगहुंण के ईसु कने लाया अने सिरप उका बोलवा पेज बायरबादाहुंण हिटी जाती थी अने ईसु ने सगळा जो बेमार था उणके नज कर्‌या,
40008017	जेकासे के जो बचन यसायाह भविस की बात केवा वाळो जो पुराणो नबी थो, से केवायो थो उ पूरण होय: "उने खुद हमारी कमजोरिहुंण के लई ली अने बेमारिहुंण के दूर करी लाखी।"
40008018	ईसु ने जदे अपणा चारी-मेर बड़ीमेक भीड़ के देखी, तो उने गलील का पेलां पार जावा को हुकम द्‍यो।
40008019	अने कइंका सासतरी ने अई के उके क्यो, "गरु, जां कंई तू जायगा, हूं थारा पछड़े चलुंवां।"
40008020	ईसु ने उकासे क्यो, "व्याकसळिहुंण की खो अने असमान का पखेरुहुंण का घोंसळा रे, पण हूं मनख का बेटा के माथो धरवा सरु बी कंई जगा हयनी।"
40008021	उका चेलाहुंण माय से कइंका ने उकासे क्यो, "परभु, पेलां म्हारे हुकम दे के हूं जई ने म्हारा पिता की आखरी किरिया-करम कर-यउं।
40008022	पण ईसु ने उकासे क्यो, म्हारा पाछे चल्यो आ अने मुरदाहुंण के मुरदा गाड़वा दे,।"
40008023	जदे उ नाव पे चड़ी ग्यो तो ईसु का चेलाहुंण ने बी असोज कर्‌यो।
40008024	अने देखो तो, गलील का सरवर माय बड़ो अन्दी-दंदवाळ उठ्यो जेकासे नाव लेरहुंण से ढंकी गी; पण उ सोइर्‌यो र्‌यो थो।
40008025	वी उका कने आया अने उणने यो कई के उके जगाड़्यो, परभु, हमारे बचाड़! हम मर्‌या जई र्‌या हे।"
40008026	उने उणकासे क्यो, "हे कमबिसासिहुंण, तम कायसरु इतरा डर्‌या होया हो?" तो उठी के उने अन्दी-दंदवाळ अने सरवर के ललकार्‌यो, अने सगळो सांत हुई ग्यो।
40008027	अने वी अचरज करिके केवा लाग्या, "यो कसो मनख, के अन्दी-दंदवाळ अने सरवर बी उको हुकम माने?"
40008028	अने जदे उ गलील का सरवर का दूसरा आड़ी गदरेनियो का इलाका माय पोंच्यो, तो दो मनख जिणका माय बायरबादाहुंण थी कबर से हिटी के उकासे मिळ्या, वी इतरा खतरनाक था के कईं को बी उना रस्ता से नी हिटी सकतो थो।
40008029	अने देखो तो, उणने चिल्लाड़ी के क्यो, "हे परमेसर का बेटा, हमारे थार से कंई काम? कंई तू यां हमारे दुःख देवा आयो हे?"
40008030	थोड़ाक दूरा पे नरा सुंवल्डाहुंण को टोळो चरी र्‌यो थो।
40008031	बायरबादाहुंण उकासे या कई के बिणती करवा लागी, अगर तू हमारे निकाळणो चावे तो हमारे सुंवल्डाहुंण का टोळा माय मोकली दे।"
40008032	उने उणकासे क्यो, "जाव!" अने वी हिटी के सुंवल्डाहुंण माय भरई गी, अने देखो, उ आखो टोळो जोर से कराड़ा पे जई गलील का सरवर माय पड़ी ग्यो अने डुबी मर्‌यो।
40008033	सुंवल्डाहुंण का ग्वाळा भागी के नगर माय ग्या अने बायरबादा से भर्‌या मनख पे जो कंई बित्यो थो अने इका गेले-गेल आखो हाल कई सुणायो।
40008034	अने देखो तो, आखा नगर का लोग हिटी के ईसु से मिळवा आया, अने जदे लोगहुंण ने ईसु के देख्यो, तो उकासे बिणती करी के हमारा इलाका से बायरे हिटी जा।
40009001	अने ईसु नाव पे बेठ्यो, पेलांपार उतरी के अपणा नगर माय आयो।
40009002	अने देखो, थोड़ाक लोग एक लकवा का बेमार के खाट पे लाखी के उका कने ल्याया। ईसु ने उणको बिसास देखी के उना लकवा का बेमार से क्यो, "म्हारा बेटा, हिम्मत राख, थारा पाप मांफ हुई ग्या।"
40009003	अने देखो, सासतरिहुंण माय से कंई-कइंका माय-माय केवा लाग्या, "यो तो परमेसर की बुरई करे।"
40009004	ईसु ने उणका हिरदा का बिचार जाणी के क्यो, "तम अपणा हिरदाहुंण माय बुरो कायलेणे चितो हो?
40009005	सबगो कंई हे? यो केणो, 'थारा पाप मांफ हुई ग्या,' के यो, 'उठ्या अने चल्यो-फर'?
40009006	पण इकासरु के तम जाणी लो के हूं मनख का बेटा के धरती पे पाप मांफ करवा को हक हे उने लकवा का मार्‌या से क्यो, "उठ्या, अपणी खाट उठाड़ अने घरे चल्यो जा।"
40009007	तो उ उठी के अपणा घरे चल्यो ग्यो।
40009008	जदे भीड़ ने यो देख्यो तो वी डरी ग्या अने वी परमेसर की बड़ई करवा लाग्या जेने मनखहुंण के असो हक द्‍यो।
40009009	जसेज ईसु वां से अगड़े बड़्यो उने मत्ती नामका एक मनख के चुंगी नाका माय बेठ्यो देख्यो, अने उने उकासे क्यो, "म्हारा पाछे हुई जा।" उ उठ्यो अने उका पछड़े चली पड़्यो।
40009010	फेर असो होयो के जदे उ मत्ती का घरे जिमवा बेठ्यो, तो नरा चुंगी नाका वसुळवा वाळा अने दूसरा पापिहुंण अई के ईसु अने उका चेलाहुंण का गेले जिमवा बेठी ग्या।
40009011	अने जदे फरीसिहुंण ने यो देख्यो तो उका चेलाहुंण से क्यो, "तमारो गरु चुंगी नाका वसुळवा वाळा अने दूसरा पापिहुंण का गेले कायसरु खाय?"
40009012	पण जदे ईसु ने यो सुण्यो तो क्यो, "अच्छा-भला के बेद की जरुवत हयनी, पण बेमारहुंण के रे हे।
40009013	पण जाव अने इको अरथ सासत्तर माय ढुंडो: हूं बलिदान नी पण दया चउं। क्योंके हूं धरमिहुंण के नी पण पापिहुंण के तेड़वा आयो हूं।"
40009014	तो योहन का चेलाहुंण ईसु कने अई के केवा लाग्या, "कंई वजा हे के हम अने फरीसी तो बरत राखां, पण थारा चेलाहुंण बरत नी राखे?"
40009015	ईसु ने उणकासे क्यो, "जदत्तक हूं लाड़ो बरात्याहुंण का गेले हूं, कंई वी दुःख मनई सके हे? पण वी दन आयगा जदे हूं लाड़ो उणकासे इकाड़ी कर्‌यो जउंवां अने जदे वी बरत राखेगा।
40009016	"जूना लतरा पे नवा लतरा को थेगळो कईं को नी लगाड़े, क्योंके नवो थेगळो जूना लतरा के खेंची ले हे, अने उ पेलां से बी घणो फाटी जाय हे।
40009017	नीज वी लोग जूनी मसखहुंण माय नवो अंगूर रस भरे, क्योंके असो करवा से मसखहुंण फाटी जाय अने अंगूर रस बइ जाय अने मसखहुंण खराब हुई जाये। पण नवो अंगूर रस नवी मसखहुंण माय भरे हे अने दोइज बणी रे।"
40009018	जदे उ उणकासे या बात करीज र्‌यो थो तो इतरा माय पराथनाघर को एक हाकिम आयो अने उके परणाम करिके केवा लाग्यो, "म्हारी नानी अबी हाल मरी हे, पण चली के अपणो हात उका अदरे राखी दे तो वा जिन्दी हुई जायगा।"
40009019	ईसु उठ्यो अने पराथना घर का हाकिम का पछड़े चली पड़्यो अने उका चेलाहुंण ने बी असोज कर्‌यो।
40009020	अने देखो तो! एक बइरा जेके बारा बरस से लोई बिवा की बेमारी थी ईसु का पछड़े अई के उका चोळा की किनोर के हात लगाड़ी द्‍यो;
40009021	क्योंके वा अपणा हिरदा माय बिचारती थी, "अगर हूं ईसु का लतरा केज हात लगाड़ी लुंवां तो नज हुई जउंवां।"
40009022	ईसु ने पलटी के उके देख्यो अने क्यो, "बेटी, हिम्मत राख, थारा बिसास ने थारे नज कर्‌यो।" वा बइरा उनी घड़ी नज हुइगी।
40009023	जदे ईसु उना हाकिम का घरे पोंच्यो तो उने बंसी बजावा वाळाहुंण अने भीड़ को मजमो देख्यो।
40009024	उने उणकासे क्यो, "चल्या जाव क्योंके नानी मरी हयनी पण सोइर्‌यो री हे।" इका पे वी उकी हंसी उड़ावा लाग्या।
40009025	पण जदे लोगहुंण के बायरे हेड़ी लाख्या, तो ईसु भित्तरे ग्यो अने उने हात पकड़ी के नानी के उठाड़ी, अने नानी उठी के बेठी गी।
40009026	यो समिचार उना आखा इलाका माय फेली ग्यो।
40009027	जदे ईसु वां से अगड़े बड़्यो तो दो आंदा उका पछड़े यो चिल्लाता अने तेड़ता होया चल्या, "हे दाऊद राजा की सन्तान, हमार पे दया करजे!"
40009028	अने जदे उ घर माय जई चुक्यो तो वी आंदा उका कने आया। ईसु ने उणकासे क्यो, "कंई तम बिसास करो के हूं यो करी सकूं?" "हां परभु।" उणने ईसु से क्यो,
40009029	तो उने या कई के उणकी आंखहुंण के हात लगाड़्यो, "तमारा बिसास मुजब तमारा सरु हुई जाय।"
40009030	अने उणकी आंखहुंण खुली गी। ईसु ने उणके काठी चेतावणी देतो होयो उणकासे क्यो, "देखो, यो कइंका के बताड़ जो मती।"
40009031	पण उणने जई के आखा इलाका माय उकी चरचा करी।
40009032	जदे उ अने उका चेला बायरे जई र्‌या था, तो बायरबादा से भर्‌या गुंगा के लोगहुंण ईसु कने लाया।
40009033	अने जदे बायरबादा हेड़ी लाखी, तो गुंगो बोलवा लाग्यो। इका पे भीड़ अचम्बो करिके केवा लागी, "इसराइल जात माय असो कदी नी देख्यो।"
40009034	पण फरीसी केवा लाग्या, "ईसु तो बायरबादाहुंण का सरदार का हक की मदद से बायरबादाहुंण के हेड़े हे।"
40009035	ईसु सगळा नगर अने गांमहुंण माय जई के, उणका पराथनाघरहुंण माय परबचन देतो अने सरग का राज को सुब-समिचार को परचार करतो अने नरा तरा की बेमारी ने हरतरा की कमजोरी के नज करतो र्‌यो।
40009036	अने लोगहुंण की भीड़ के देखी के ईसु के उण पे तरस आयो, क्योंके वी बिना ग्वाळा की गाडरहुंण सरीका दुःखी अने उदास था।
40009037	तो उने अपणा चेलाहुंण से मिसाल दई के क्यो, "पाकी फसल तो नरी हे, पण मजुर्‌या थोड़ाक हे।
40009038	इकासरु फसल का मालेख से बिणती करो के उ फसल काटवा सरु मजुर्‌या मोकले।"
40010001	तो ईसु ने अपणा बारा चेलाहुंण के बुलाड़ी के उणके बायरबादा के हेड़वा अने सगळी तरा की बेमारी अने सगळी तरा की कमजोरी के नज करवा को हक द्‍यो।
40010002	अबे बारा परेरितहुंण को नाम यो हे: पेलो - सिमोन जो पतरस केवाय, अने उको भई अन्द्रियास; जब्दी को बेटो याकूब अने उको भई योहन;
40010003	फिलिप्पुस, बरतुलमे, थोमा अने नाको वसुळवा वाळो मत्ती; हलफई को बेटो याकूब अने तद्दे;
40010004	सिमोन कनानी (देस-भगत) अने यहूदा इस्करियोती, जेने ईसु के बाद माय पकड़वई लाख्यो थो।
40010005	इना बाराहुंण के ईसु ने यो कई के मोकल्या, "गेर यहूदिहुंण कने मती जाजो, अने नी सामरिहुंण की जात का कसाज नगर माय जावजो।
40010006	इका बजाय इसराइल जात का लोगहुंण के जो गाडर सरीका खोवाया हे उणका कने जाजो।
40010007	अने जाता होया तम यो परचार करिके किजो, 'सरग को राज कने अई ग्यो।'
40010008	बेमारहुंण के नज करो, मर्‌या होया के जिवाड़ो, कोड़्याहुंण को कोड़ मिटाड़ो, बायरबादाहुंण के हेड़ो। तमारे फिरी माय मिळ्यो, तो फिरी माय दो।
40010009	अपणी कमर की आंटी माय नी सुन्नो, नी चांदी अने नी तांबो राखजो।
40010010	जातरा सरु नितो झोळो, यां तक के दो कुड़ता बी मती लो, अने नी पन्नी अने नी लाकड़ी राखो, क्योंके मजुर के जिमवा को हक हे।
40010011	जेना कइंका नगर या गांम माय जाव तो पुछी-ताछिलो के वां कुंण लायक हे अने बिदा होवा तक वांज रो।
40010012	जदे तम उका घर माय जाव तो सान्ती को आसिरबाद दो।
40010013	अगर घर का लोग लायक रेगा तो तमारी सान्ती उना घर माय बणी रेगा, पण अगर नी हे तो सान्ती को तमारो परणाम तमारा कने अई जायगा।
40010014	जो तमारे माने हयनी अने तमारी बातहुंण पे कान नी धरे, जदे तम उना घर अने नगर से हिटो, तो अपणा पगहुंण को धूळो झटकी लाखजो।
40010015	हूं तमार से खास बात कूं के न्याव का दन उना नगर का बजाय सदोम नगर अने अमोरा नगर को हाल जादा सेणे लायक रेगा।
40010016	"देखो तो, हूं तमारे गाडरहुंण सरीका बरगड़ाहुंण का माय मोकलुं। इकासरु सरप सरीका चातर्‌या अने कबुतर सरीका भोळा बणजो।
40010017	पण मनखहुंण से होसियार री जो, क्योंके वी तमारे कचेरीहुंण माय लई जायगा अने अपणा पराथनाघरहुंण माय तमारे कोड़ा मारेगा।
40010018	तम म्हारा सरु राजपालहुंण अने राजाहुंण का सामे उबा कर्‌या जावगा के उणका पे अने गेर जात सरु गवा बणो।
40010019	पण जदे वी तमारे पकड़ाय तो फिकर मती करजो के हम कंई अने कसे कांगा, क्योंके जो कंई तमारे केणो हे उनी घड़ी तमारे बतई द्‍यो जायगा।
40010020	क्योंके बोलवा वाळा तम नी, पण यो तमारा परमेसर पिता को आतमो, जो तमारा भित्तरे से बोले।
40010021	"भई अपणा भई के अने बाप अपणा छोरा-छोरी के मारी लाखवा सरु देगा, 'अने ओलाद अपणा मां-बाप का बिरोद माय उबा हुई के उणके मरवई लाखेगा।'
40010022	म्हारा नाम सरु सगळा तमार से घिरणा करेगा, पण जो आखरी तक जिरना मारेगा उको उध्दार होयगा।
40010023	जदे कदी वी तमारे इना नगर माय सताड़े तो दूसरा माय भागी जाजो, क्योंके हूं तमार से खास बात कूं के इका पेलां के तम इसराइल का सगळा नगरहुंण माय फरनो बन्द करो, इतराक माय तो हूं मनख को बेटो अई जउंवां।
40010024	नी चेलो अपणा गरु से मोटो, अने नी सेवक अपणा मालेख से मोटो रे।
40010025	चेलो अपणा गरु सरीको अने सेवक अपणा मालेख सरीको हुई जाय योज नरो। अगर उणने घर का मालेख के बालजबूल याने सेतान क्यो, तो घर का मनखहुंण के कजा कंई-कंई केगा!
40010026	"इकासरु उणकासे मती डरो, क्योंके कंई ढांक्यो हयनी जेके उघाड़्यो नी जायगा अने कंई छिप्यो हयनी जेके जाण्यो नी जायगा।
40010027	जो हूं तमार से इन्दारा माय कूं उके तम उजाळा माय कोजो, अने जो कंई तम काने-कान सुणो, उके डागला पे चड़िके जोर से परचार जो।
40010028	उणकासे मती डरो जो काया के नास करे पण आतमा के नास नी करी सके, पण परमेसर से डरो जो आतमा अने काया दोई के नरक माय नास करी लाखे।
40010029	कंई एक पइसा माय दो चिरकली नी बिके? फेर बी तमारा पिता की मरजी का बिना एक बी धरती पे नी पड़ी सके।
40010030	तमारा माथा का बाल बी गिण्या होया हे।
40010031	इकासरु डरो मती। तम नरी चिरकलिहुंण से बी बत्ती मोल का हो।
40010032	तो हरेक जो मनख का सामे म्हारे मानी ले, हूं बी अपणा पिता परमेसर का सामे, जो सरग माय हे, मानी लुंवां।
40010033	पण जो मनखहुंण का सामे म्हारे नी माने, हूं बी उके अपणा पिता परमेसर का सामे, जो सरग माय हे नी मानुवां।
40010034	"या मती बिचारो के हूं धरती पे मेळ-मिळाप करावा आयो। हूं मेळ करावा नी, पण फूट लाखवा अने तरवार चलवाणे आयो।
40010035	हूं तो इकासरु आयो के छोरा के उका बाप, छोरी के उकी मेतारी, अने लाड़ी के उकी सासु का बिरोदी करी लाखुं;
40010036	अने मनख का बेरी उकाज घर का लोग रेगा।
40010037	"जो म्हार से बत्ती अपणा मां-बाप से परेम राखे, उ म्हारा लायक हयनी। जो म्हार से बत्ती अपणा छोरा-छोरी से परेम राखे, उ म्हारा लायक हयनी,
40010038	अने जो अपणो कुरुस उठई के म्हारा पाछे नी चले, उ म्हारा लायक हयनी।
40010039	जो अपणो पराण बचाड़े, उ उके खोयगा, अने जो म्हारा सरु अपणो पराण खोय उ उके बचाड़ेगा।
40010040	जो तमारे माने उ म्हारे माने, अने जो म्हारे माने, उ म्हारा मोकलवा वाळा परमेसर के माने।
40010041	जो नबी के नबी जाणी के माने उ नबी को फळ पावेगा, अने जो धरमी के धरमी जण जाणी के मानी ले उ धरमी को फळ पावेगा।
40010042	जो इना छोटाहुंण माय से कइंका एक के चेलो जाणी के एक ठंडो गिलास पाणी बी पीवा सरु दे तो हूं तमार से सांची कूं के उ अपणो फळ कदीज नी खोयगा।"
40011001	असो होयो के जदे ईसु बारा चेलाहुंण के समजई चुक्यो, तो वां से उ उणका नगरहुंण माय सीख देवा अने परचार करवा चल्यो ग्यो।
40011002	जदे जेळखाना माय योहन ने मसीह का कामहुंण की चरचा सुणी तो अपणा चेलाहुंण के ईसु कने यो पुछवा मोकल्या,
40011003	उणने पुछ्‌यो "कंई आवा वाळो मसीह तूज हे, के हम कइंका दूसरा की बाट जोवां?"
40011004	ईसु ने उणके जुवाब द्‍यो, "जो कंई तम सुणो अने देखो हो जई के उको समिचार योहन के दई दो;
40011005	आंदा देखी र्‌या, पांगळा चली र्‌या, कोड़्या सुद्द हुई र्‌या, अने बेर्‌याहुंण सुणे, मुरदाहुंण जिवाड़्या जाय अने गरीब-गुरबाहुंण के सुब-समिचार सुणायो जई र्‌यो हे।
40011006	अने धन्य हे वी जो म्हारी वजासे ठोकर खावा से बच्या रे हे।"
40011007	योहन का चेलाहुंण का जाता बखत ईसु भीड़ का लोगहुंण से केवा लाग्यो, "तम मांळ माय कंई देखवा ग्या था? बायरा से हलता होया बरु के?
40011008	तो फेर तम कंई देखवा ग्या था? नरम लतरा पेर्‌या होया मनख के? देखो तो, नरम लतरा पेरवा वाळा राजम्हेल माय रे हे।
40011009	फेर तम कायसरु ग्या था? कइंका नबी के देखवा सरु? हां, अने हूं तमार से कूं नबी से बी मोटा मनख के।
40011010	यो उज हे जेका बारा माय लिख्यो हे, 'देख, हूं थार से अगड़े अपणा दूत के मोकलुं, जो थारा अगड़े थारो मारग तय्यार करेगा।'
40011011	हूं तमार से खास बात कूं के जो बइराहुंण से जन्म्या हे योहन बपतिसमा देवा वाळा से मोटो कोइंज नी होयो, फेर बी जो सरग का राज माय नानो से नानो हे, उ योहन से मोटो हे।
40011012	योहन बपतिसमा देवा वाळा का दन से लई के तो अबी तक सरग का राज माय जबरजस्ती भराता जई र्‌या अने ताकत वाळो मनख उका पे हक जमई ले हे।
40011013	क्योंके सगळा नबी अने नेम-बिधान, योहन का आवा तक भविसबाणी करता र्‌या हे।
40011014	अगर तम नबी अने नेम-बिधान की बात के माननो चाव तो योज योहन एलियाह नबी हे, जो आवा वाळो थो।
40011015	जिणका सुणवा का कान होय उ सुणी ले।
40011016	"हूं इनी पीड़ी को मिलाण किकासे करूं? ई लोग हाट-बजार माय बेठवा वाळा बाळकहुंण सरीका हे, जो दूसरा बाळकहुंण के तेड़े,
40011017	अने के हे, 'हमने तमारा सरु बंसी बजाड़ी, पण तम नाच्या हयनी: अने हमने दुःख भर्‌या गीत गाया पण तमने दुःख नी मनाड़्यो।'
40011018	असोज योहन नी तो खातो अने नी पीतो आयो, पण वी के हे 'उका माय बुरी आतमा हे।'
40011019	हूं मनख को बेटो खातो-पितो आयो अने वी के 'देखो तो, पेटु अने पिय्यक्कड़, चुंगी लेवा वाळाहुंण अने दूसरा पापिहुंण को दोस!' फेर बी परमेसर को ज्ञान अपणा कामहुंण से साबित होय हे।"
40011020	तो उ उना नगरहुंण के जिणका माय नरा अचरज का काम कर्‌या था, धिक्कारवा लाग्यो क्योंके उणने पसतावो नी कर्‌यो थो।
40011021	"हे खुराजीन नगर, धिक्कार हे थार पे! हे बेतसेदा नगर, धिक्कार हे थार पे! क्योंके जो अचरज का काम तमारा माय कर्‌या, अगर वी गेर यहूदी सूर नगर अने सेदा नगर माय कर्‌या जाता तो वी नरा पेलां दुःख परगटवा सरु टाट ओड़ी के अने राखोड़ा पे बेठी के पसतावो करी लेता।
40011022	फेर बी हूं तमार से कूं के न्याव का दन सूर अने सेदा की हालत तमारा बजाय जादा सेणे सरीकी रेगा।
40011023	अने हे कफरनहूम नगर, कंई तू सरग तक अदरे उठाड़्यो जायगा? तू तो नरक तक उतरेगा, क्योंके जो अचरज का काम थारा माय कर्‌या, अगर वी सदोम नगर माय कर्‌या जाता, तो उ आज तक बण्यो रेतो।
40011024	फेर बी हूं थार से कूं, न्याव का दन थारी हालत का बजाय सदोम नगर की हालत जादा सेणे सरीकी रेगा।"
40011025	उना बखत ईसु ने क्यो, "हे पिता, सरग अने धरती का परभु, हूं थारे भजुं, के तने ई बातहुंण ज्ञानी अने अकलमंदहुंण से छिपाड़ी के राखी अने बाळकहुंण के बताड़ी हे।
40011026	हां, पिता, क्योंके थारे योज अच्छो लाग्यो।
40011027	"म्हारा पिता ने म्हारे सगळो कंई समळायो। पिता का अलावा बेटा के कईं को नी जाणे, अने नी बेटा का अलावा पिता के कईं को जाणे, सिरप बेटो अने जिणका पे उ परगटणो चावे।
40011028	"हे सगळा काम करवा वाळा अने भारी बजन से दब्या लोगहुंण म्हारा कने आव, हूं तमारे अराम दूंवां।
40011029	म्हारो जुड़ो अपणा अदरे उठई लो अने म्हार से सीखो, क्योंके हूं नरम अने हिरदा माय कोमल हूं अने तम अपणा हिरदा माय अराम पावगा।
40011030	क्योंके म्हारो जुड़ो सबगो अने म्हारो बजन हळ्को हे।"
40012001	तो ईसु सबत् का दन खेतहुंण माय से हुई के हिट्यो; उका चेलाहुंण के भूक लागी अने वी उम्बी तोड़ी-तोड़ी ने मसळी के खावा लाग्या।
40012002	पण जदे फरीसिहुंण ने यो देख्यो तो उकासे क्यो, "देखतो, थारा चेला उ काम करी र्‌या हे जेके सबत् का दन करनों ठीक हयनी।
40012003	इका पे उने उणकासे क्यो, "कंई तमने नी बांच्यो के जदे दाऊद अने उका सातिहुंण के भूक लागी तो उने कंई कर्‌यो?
40012004	उने तो परमेसर का मन्दर माय जई के चड़ावा का रोटाहुंण खाया, जिणके खाणो नी तो उका सरु ठीक थो अने नी उका सातिहुंण सरु, पण सिरप पुरोहितहुंण सरु ठीक थो।
40012005	या कंई तमने नेम-बिधान माय नी बांच्यो के पुरोहित सबत् का दन मन्‍दर माय सबत् की रीति के तोड़े हे, फेर बी निरदोस रे हे?
40012006	पण हूं तमार से कूं के यां हूं हे, जो मन्‍दर से बी बड़ी के हूं।
40012007	अगर तम सासत्तर को अरथ समजता, 'हूं दया चउं हूं बलिदान नी,' तो निरदोस चेलाहुंण के दोषी नी ठेराड़ता।
40012008	क्योंके हूं मनख को बेटो सबत् का दन को बी परभु हूं।"
40012009	वां से हिटी के उ उणका पराथनाघर माय ग्यो।
40012010	देखो वां एक सुक्या हात को मनख थो। फरीसिहुंण ने ईसु पे दोष लगावा की मन्सा से यो केता होया सवाल कर्‌यो, "कंई सबत् का दन नज करनों सई हे?"
40012011	उने उणकासे क्यो, "तमारा माय असो कुंण हे, जेकी एक गाडर रे, अने वा सबत् का दन खाड़ा माय पड़ी जाय तो उ उके पकड़ी के बायरे नी हेड़े?
40012012	तो एक मनख को मोल, गाडर से कितरो बड़ी के हे! इकासरु सबत् का दन भलो करनों सई हे।"
40012013	तो उने उना मनख से क्यो, "अपणो हात अगड़े कर।" उने हात अगड़े कर्‌यो, अने उ दूसरा हात सरीको नज हुई ग्यो।
40012014	तो फरीसी बायरे हिट्या अने ईसु को बिरोद करवा सरु सगळा की राय लई के, के उके कसे नास करां।
40012015	पण ईसु यो जाणी के वां से हिटी ग्यो। नरा लोग उका पाछे चली पड़्या, अने उने सगळा के नज कर्‌या,
40012016	अने उणके चेताड़्यो के म्हारे नी परगटे।
40012017	जेकासे के यसायाह नबी से परमेसर ने जो भविसबाणी करवई थी, वा पूरण होय:
40012018	"देखो, म्हारो दास जेके म्हने छांट्यो, म्हारो परमिलो जेकासे म्हारो हिरदो घणो खुस हे। हूं उका पे अपणो आतमो रेड़ुंवां अने उ गेर यहूदिहुंण पे ठीक न्याव को समिचार देगा।
40012019	उ नी तो झगड़ो करेगा अने नी चिल्लायगा, अने नी कईं को उकी अवाज सेरी-गळी माय सुणेगा।
40012020	उ कुच्या होया बरु के नी तोड़ेगा अने धुंवांड़ो देती बाती के नी बुजाड़ेगा, जदत्तक के न्याव के नी जिताड़े।
40012021	अने उकाज नाम से सगळी गेर जातहुंण आसा धरेगा।"
40012022	ईसु कने बायरबादा से भर्‌या मनख के लाया जो आंदो अने गुंगो थो, उने उके नज कर्‌यो। उ गुंगो बोलवा अने देखवा लाग्यो।
40012023	इका पे आखी भीड़ अचरज करिके केवा लागी, "कंई यो मनख राजा दाऊद की सन्तान हुई सके?"
40012024	पण जदे फरीसिहुंण ने यो सुण्यो तो क्यो, "यो मनख बायरबादाहुंण के सिरप उणका सरदार बालजबूल की मदद से हेड़े हे।"
40012025	उणका बिचार जाणी के उने क्यो, "जेका राज माय फूट भरई जाय उ नास हुई जाय हे, अने जेना नगर या घराणा माय फूट भरई जाय उ बण्यो नी रेगा।
40012026	अगर सेतानीज सेतान के हेड़े तो उ अपणो बिरोदी हुई ग्यो हे, फेर उको राज कसे बण्यो रेगा?
40012027	फेर अगर हूं बालजबूल की मदद से बायरबादाहुंण के हेड़ुं तो तमारा चेलाहुंण केकी मदद से हेड़े हे? इकासरु वीज तमारो न्याव करेगा।
40012028	पण अगर हूं परमेसर का पवित्तर आतमा से बायरबादाहुंण के हेड़ुं, तो परमेसर को राज तमारा माय अई पोंच्यो।
40012029	"या कइंका ताकतवर मनख का घर माय भरई के उकी सम्पत्ती कसे उठई ली जाय जदत्तक के उ पेलां उना ताकतवर के बान्दी नी लाखे। जेका बाद उ उको घर लुटेगा।
40012030	"जो म्हारा गेले हयनी, उ म्हारो बिरोदी; अने जो म्हारा गेले भेळो नी करे, उ बेरे हे।
40012031	इकासरु हूं तमार से कूं, मनख का हर पाप अने निंदा मांफ कर्‌या जायगा, पण पवित्तर आतमा की निंदा मांफ नी करी जायगा।
40012032	अने जो कईं को हूं मनख का बेटा का बिरोद माय कइंकी बात केगा उको यो कसूर मांफ कर्‌यो जायगा, पण जो कईं को पवित्तर आतमा का बिरोद माय कंई केगा, उको यो कसूर नी तो इना जुग अने नी आवा वाळा जुग माय मांफ कर्‌यो जायगा।
40012033	"या तो झाड़ के अच्छो को, अने उका फळ के बी अच्छो को, या झाड़ के निकम्मो को तो उका फळ के बी निकम्मो को, क्योंके झाड़ अपणा फळ सेज पेचाण्‍यो जाय हे।
40012034	हे सरप का कणाहुंण, तम बुरा होता होया अच्छी बातहुंण कसे कई सको हो? क्योंके जो हिरदा माय भर्‌यो रे, उज मुन्डा पे आय हे।
40012035	भलो मनख अपणा भला भण्डार से भली बातहुंण हेड़े हे; अने बुरो मनख अपणा बुरा भण्डार से बुरी बातहुंण हेड़े हे।
40012036	हूं तमार से कूं, जो बी बुरी बात मनख केगा, न्याव का दन वी उको लेखो देगा।
40012037	क्योंके तू अपणा सबद्हुंण से निरदोस अने अपणा सबद्हुंण सेज दोषी ठेराड़्यो जायगा।"
40012038	तो थोड़ाक सासतरी अने फरीसिहुंण ने उकासे क्यो, "गरु, हम थार से कइंकी सरग की सेलाणी देखवा चावां।"
40012039	पण उने जुवाब द्‍यो, "या बुरी अने ब्योबिचारिणी पीड़ी सेलाणी देखवा की मन्‍सा माय रे! फेर बी योना नबी की सेलाणी का अलावा कइंकी सेलाणी नी दई,
40012040	क्योंके जसो योना तीन दन अने तीन रात बड़ी मच्छी का पेट माय र्‌यो, वसोज हूं मनख को बेटो बी तीन दन अने तीन राते धरती का गरभ माय रुंवां।
40012041	न्याव का दन नीनवे नगर का लोग इनी पीड़ी का लोगहुंण का गेले उठ्यायगा अने तमारे दोषी ठेरायगा, क्योंके उणने योना को परचार सुणी के पसतावो कर्‌यो; अने देखो यां हूं हे जो योना से बी बड़ी के हूं।
40012042	न्याव का दन दक्खणव की राणी इनी पीड़ी का लोगहुंण का गेले उठ्यायगा अने तमारे दोषी ठेरायगा, क्योंके वा सुलेमान को ज्ञान सुणवा सरु धरती का कनारा से अई। देखो यां हूं हे जो सुलेमान से बी बड़ी के हूं।
40012043	"जदे बायरे की बायरबादा कइंका मनख माय से हिटे, तो अराम ढुंडवा सरु सुकी जगा पे भटक्या-फिरे, पण नी पाय।
40012044	तो वा के हे, 'जेना घर से हूं अई थी उणाज घरे पाछी चली जउंवां।' अने जदे वा पाछी आय तो उके रीतो, संजवारा से सोर्‌यो, अने सज्यो-सजायो पाय।
40012045	तो वा जई के अपणा से बत्ती बुरी बायरे की सात बायरबादाहुंण के ल्याय अने वी घुसी के वां रेवा लागे; अने उना मनख को पाछल्‍यो हाल पेलां से बी बुरो हुई जाय। इनी बुरी पीड़ी का लोगहुंण का गेले बी असोज होयगा।"
40012046	जदे ईसु भीड़ से बात-चित करी र्‌यो थो, तो देखो, उकी मेतारी अने उका भई बायरे उब्या था अने वी उकासे बात करनों चाता था।
40012047	अने कइंका ने ईसु से क्यो, "देख तो, थारी मेतारी अने थारा भई बायरे उब्या अने थार से बात-चित करनों चावे।"
40012048	पण उना केवा वाळा के जुवाब देतो होयो ईसु ने क्यो, "कुंण म्हारी मेतारी अने कुंण म्हारा भई?"
40012049	अने अपणा चेलाहुंण आड़ी हात बड़ई के उने क्यो, "देखो, म्हारी मेतारी अने म्हारा भई!
40012050	क्योंके जो कईं को म्हारा सरग पिता की मरजी पूरण करे, उज म्हारो भई, म्हारी बेन अने म्हारी मेतारी हे।"
40013001	उना दन ईसु घर से बायरे हिटी के सरवर का कराड़ पे जई बेठ्यो।
40013002	अने उका ऐरे-मेरे एक बड़ीमेक भीड़ भेळी हुई गी, तो उ नाव पे चड़िके बेठी ग्यो अने भीड़ कराड़ा पेज उबी री।
40013003	उने या केता होया उणकासे मिसाल माय नरी बातहुंण करी: "देखो, एक बोणे वाळो किरसाण बीज बोवा हिट्यो।
40013004	बोता बखत थोड़ाक बीज रस्ता का मेरे पड़्या अने चिरकलिहुंण ने अई के उणके चुगिल्या।
40013005	थोड़ाक भाटाळी जमीन पे पड़्या जां उणके जादा गारो नी मिळ्यो; अने उन्‍डो गारो नी मिळवा की वजासे वी झट उग्याया।
40013006	पण दन उगवा पे वी झुळसई ग्या अने जड़ नी पकड़वा की वजासे सुखई ग्या।
40013007	अने दूसरा बीज कांटाळी झांडिहुंण माय पड़्या अने झांडिहुंण ने उणके पणपवा नी द्‍या।
40013008	पण थोड़ाक बीज अच्छी जमीन पे पड़्या अने फळ्या, कइंका सो गुणा, कइंका साट गुणा, अने कइंका तीस गुणा।
40013009	जेका कने कान हे उ सुणी ले।"
40013010	चेलाहुंण ने अई के उकासे क्यो, "तू कायसरु उणकासे मिसालहुंण माय बात करे?"
40013011	ईसु ने उणके जुवाब द्‍यो, "तमारे बरदान द्‍यो के सरग का राज का भेदहुंण के जाणो, पण उणके नी द्‍यो।
40013012	क्योंके जेका कने हे उके हजु बी द्‍यो जायगा, अने उका कने आखो नरो हुई जायगा; पण जेका कने हयनी, उकासे उ बी लई ल्यो जायगा जो उको हे।
40013013	इकासरु हूं उणकासे मिसालहुंण माय बात करूं, क्योंके वी देखता होया बी नी देखी सके अने सुणता होया बी नी सुणी सके, अने नीज वी समजे हे।
40013014	अने उणका बारा माय यसायाह नबी की या भविसबाणी पूरण होती जई री हे: 'तम कान से सुणता तो रोगा पण समजोगा हयनी; अने आंख से देखता तो रोगा, पण तमारे सुजेगा हयनी।'
40013015	'क्योंके इनी जात को हिरदो जाड़ो हुई ग्यो, अने अपणा कानहुंण से लोग मुसकिल से सुणे, अने उणने आंखहुंण मिची लाखी कंई असो नी होय के वी अपणी आंखहुंण से देखे अने कानहुंण से सुणे, अने हिरदा से समजी ले, अने बदळाव अई जाय, अने हूं उणके नज करूं।'
40013016	"पण धन्‍य हे तमारी आंखहुंण क्योंके वी देखे, अने तमारा कानहुंण के वी सुणे।
40013017	क्योंके हूं तमार से खास बात कूं के नरा नबिहुंण अने धरमी मनखहुंण ने यो चायो के जो तम देखी र्‌या हो उके देखे, पण उणने नी देख्यो; अने जो तम सुणी र्‌या हो सुणे पण उणने नी सुण्यो।
40013018	"अबे बोणे वाळा किरसाण की मिसाल को अरथ सुणो:
40013019	जदे कईं को मनख सरग-राज को बचन सुणाय अने सुणवा वाळो उके समजे हयनी तो उ सेतान अई के, जो कंई उका हिरदा माय बोयो थो, छुड़ई लई जाय। या रस्ता का कनारा की वा जमीन जेका पे बीज बोयो थो।
40013020	अने भाटाळी जमीन जेका पे बीज बोयो थो, यो उ मनख हे जो बचन सुणे अने झट खुसी से मानी ले।
40013021	फेर बी अपणा माय जड़ नी राखे हे इकासरु थोड़ाक बखत को रे हे, अने जदे कळेस अने सतावो आवे तो उ झट ठोकर खई जाय हे।
40013022	अने कांटाळी झांडी माय बोयो बीज, उ मनख हे जो बचन तो सुणे पण इना संसार का जीवन को सांसो अने धन को धोको सुण्या होया बचन के दाबी लाखे अने उ बिना फळ को हुई जाय।
40013023	अच्छी जमीन माय बोयो बीज, उ मनख हे जो बचन सुणी के अने समजी के सइमें फळ लाय, कईं को सो गुणो, कईं को साट गुणो, कईं को तीस गुणो।"
40013024	ईसु ने एक हजु मिसाल दई के क्यो, "सरग का राज को मिलाण उना मनख से कर्‌यो जई सके जेने अपणा खेत माय अच्छो बीज बोयो।
40013025	पण जदे लोग सोइर्‌‌या था, तो उको दुसमन आयो अने गंउ का माय मांळ बीज बोई के चल्यो ग्यो।
40013026	पण जदे बीज माय अंकुर्‌या फुट्‍या अने फेर उम्बी अई तो मांळ घांस बी नगे अई।
40013027	तो सेवकहुंण ने अई के मालेख से क्यो, 'हे मालेख, कंई तने अपणी जमीन माय अच्छो बीज नी बोयो थो? फेर उका माय मांळ घांस कंय्यांड़ी से अई?'
40013028	अने उने उणकासे क्यो, 'यो कइंका दुसमन को काम हे।' सेवकहुंण ने उकासे क्यो, 'कंई तू चावे के हम जई के उणके भेळा करी लां?'
40013029	पण मालेख ने क्यो, 'नी, असो नी होय के मांळ घांस भेळा करता बखत तम उका गेले गंउ बी उखाड़ी लाखो।
40013030	फसल काटवा तक दोई के एक साते बदवा दो, अने फसल काटवा का बखत हूं काटवा वाळाहुंण से कुंवां "पेलां मांळ घांस भेळो करिके बाळवा सरु भारा बान्दी लो, पण गंउ के म्हारा खळा माय भेळा करो"।' "
40013031	ईसु ने एक हजु मिसाल दई उणकासे क्यो, "सरग को राज रंई का दाणा सरीको हे जेके एक मनख ने लई के अपणा खेत माय बोई द्‍यो।
40013032	यो दूसरा सगळा दाणाहुंण से नानो रे, पण पूरो बड़ी के बाग का सगळा रोपाहुंण से मोटो हुई जाय हे। असो झाड़ बणी जाय के असमान का पखेरु अई के उकी डाळहुंण पे बसेरो करे।"
40013033	उने एक हजु मिसाल उणकासे कई: "सरग को राज खमीर सरीको हे जेके एक बइरा तीन पसेरी आंटा माय तदत्तक मिळाती री जदत्तक आंटो खमीर नी बणी ग्यो।"
40013034	ईसु ने ई सगळी बातहुंण भीड़ से मिसाल माय कई, अने उ मिसाल का अलावा उणकासे कइंनी केतो थो।
40013035	जेकासे के नबी आड़ी से जो बचन क्यो थो उ पूरण होय: "हूं मिसाल माय बोलवा सरु अपणो मुन्‍डो खोलुंवां। हूं उनी बातहुंण के कुंवां जो जगत का बणता बखत से गुपत थी।"
40013036	फेर ईसु भीड़ के छोड़ी के घरे आयो। तो उका चेलाहुंण उका कने अई के केवा लाग्या, "खेत का मांळ घांस की मिसाल हमारे समजाड़।"
40013037	ईसु ने जुवाब द्‍यो, "जो अच्छो बीज बोय उ मनख को बेटो हूं,
40013038	खेत तो जगत हे। अच्छा बीज परमेसर का राज की सन्‍तान। अने मांळ बीज सेतान की सन्‍तान,
40013039	अने दुसमन जेने उणके बोया उ सेतान हे। फसल काटणो इना जुग को अंत अने फसल काटवा वाळा सरगदूत हे।
40013040	"जसतरा मांळ घांस भेळा करिके लाय का माय बाळी लाखे उनीज तरा जुग का आखरी माय बी असोज होयगा।
40013041	हूं मनख को बेटो अपणा सरगदूत के मोकलुंवां जो म्हारा राज माय से सगळी ठोकर की वजासे अने बुरा काम करवा वाळाहुंण के भेळा करेगा।
40013042	अने उणके लाय की भट्टी माय लाखेगा। वां रोणो अने दांत पिसणो रेगा।
40013043	तो धरमी अपणा पिता का राज माय सूरज सरीका चळकेगा। जेका कान होय उ कान धरे।
40013044	"सरग को राज खेत माय छिप्या होया धन सरीको हे, जो कइंका मनख के लाद्‍यो अने उने उके छिपाड़ी लाख्यो, अने उका सरु खुस हुई के उने अपणो सगळो कंई बेची लाख्यो अने उना खेत के मोल लई ल्यो।
40013045	"फेर सरग को राज सांचा मोतीहुंण के ढुंडवा वाळा एक बेपारी सरीको हे।
40013046	जदे उके एक अनमोल मोती मिळ्यो तो उने जई के अपणो सगळो कंई बेची लाख्यो अने उना मोती के मोल लई ल्यो।
40013047	"फेर सरग को राज उना बड़ा जाळ सरीको हे, जेके समन्दर माय लाख्यो अने नरी-तरा की मच्छीहुंण घेरी लाय।
40013048	अने जदे जाळ भर‍ई ग्यो तो लोग उके कराड़ा पे खेंची लाया अने उणने बेठिके अच्छी मच्छीहुंण के तो टोपलाहुंण माय भेळी करी पण खराब के फेंकी लाखी।
40013049	इना जुग का आखरी माय असोज होयगा। सरगदूत अई के बुराहुंण के धरमिहुंण से इकाड़ी करेगा,
40013050	अने उणके लाय का भट्टा माय लाखेगा जां रोणो अने दांत पिसणो रेगा।
40013051	"कंई तमारी समज माय ई सगळी बातहुंण अई?" उणने ईसु के जुवाब द्‍यो, "हां अई।"
40013052	अने ईसु ने उणकासे क्यो, "इकासरु हरेक सासतरी जो सरग का राज की सीख पई चुक्यो, उना घर का मालेख सरीको हे जो अपणा भण्डारघर से नवी अने जूनी चीज हेड़े हे।"
40013053	अने असो होयो के जदे ईसु ई सगळी मिसाल दई चुक्यो तो वां से चल्यो ग्यो।
40013054	अने उ अपणा नगर माय अई के लोगहुंण के उणका पराथनाघर माय असो परबचन देवा लाग्यो, के वी चकित हुई के केवा लाग्या के, "इना मनख ने असो ज्ञान अने असी अचरज भरी सकती कां से पई?
40013055	कंई यो सुतार को बेटो हयनी? कंई इकी मेतारी को नाम मरियम अने इका भईहुंण को नाम याकूब, यूसफ, समोन अने यहूदा हयनी?
40013056	अने कंई इकी सगळी बेनहुंण हमारा माय नी रे? तो इना मनख के यो सगळो ज्ञान कां से मिळ्यो?"
40013057	अने उकी वजासे लोगहुंण के ठोकर लागी। पण ईसु ने उणकासे क्यो, "सिरप अपणा नगर अने घरीज माय नबी को मान नी रे।"
40013058	अने लोगहुंण का अबिसास की वजासे उने अपणा गांम माय सामरत को जादा काम नी कर्‌यो।
40014001	उना बखत देस का चोथा हिस्सा का राजा हेरोदेस ने ईसु की चरचा सुणी,
40014002	अने अपणा दासहुंण से क्यो, "यो तो योहन बपतिसमा देवा वाळो हे। यो मर्‌या माय से जी उठ्यो हे, इकासरु ई ताकतहुंण उका माय काम करी री हे।"
40014003	हेरोदेस ने तो योहन के बन्दवई के जेळखाना माय लाख्यो थो। कारण यो के हेरोदेस ने अपणा भई फिलिप्पुस की घराळी हेरोदियास के अपणी बइरा बणई ली थी,
40014004	पण योहन हेरोदेस से क्या करतो थो, "हेरोदियास के राखणो थारा सरु ठीक हयनी।" इनी वजासे उके जेळखाना माय लाख्यो थो।
40014005	अने जदके हेरोदेस उके मारी लाखणो चातो थो, फेर बी लोगहुंण से डरतो थो क्योंके वी उके नबी मानता था।
40014006	पण जदे हेरोदेस को जनम दन आयो तो हेरोदियास की बेटी राजकुमारी ने खुसी से पांमणाहुंण का अदाड़ माय नाची के हेरोदेस राजा के घणो खुस करी लाख्यो।
40014007	इका पे सोगन खई के हेरोदेस ने बचन द्‍यो के जो कंई तू मांगे, हूं दूंवां।
40014008	अने मेतारी का केणा पे उने क्यो, "एक परात माय योहन बपतिसमा देवा वाळा को माथो म्हारे अबीहाल यांज दे।"
40014009	जदके हेरोदेस के दुःख होयो, फेर बी अपणी सोगन अने जिमवा बेठ्या पांमणाहुंण की वजासे, राजा ने हुकम द्‍यो के योहन को माथो काटिके द्‍यो जावे।
40014010	उने कोइंके मोकली के जेळखाना माय योहन को माथो कटवई लाख्यो।
40014011	अने उको माथो परात माय लायो अने छोरी राजकुमारी के दई द्‍यो जेके वा अपणी मेतारी कने लई गी।
40014012	फेर योहन का चेला अई के उका कट्‌या धड़ के लई ग्या अने उणने उके गाड़ी लाख्यो। पाछा जई के उणने ईसु के समिचार द्‍यो।
40014013	जदे ईसु ने यो सुण्यो, तो उ वां से नाव पे चड़िके कइंकी बिराण जगा आड़ी चल्यो ग्यो जां उ एखलो थो। पण या सुणी के भीड़ का लोग नगर-नगर से पगे-पग उका पाछे चली पड़्या।
40014014	जदे उ नाव से उतर्‌यो तो उने एक घणी बड़ीमेक भीड़ देखी अने लोगहुंण पे तरस आयो अने उणका बेमारहुंण के नज कर्‌या।
40014015	जदे सांज हुई तो ईसु का चेलाहुंण उका कने अई के केवा लाग्या, "या सुनी जगा हे अने दन अथणी ग्यो हे; इकासरु भीड़ के बिदा कर, के लोग गांम माय जई के अपणा सरु खाणो-पीणो मोल लई ले।"
40014016	पण ईसु ने उणकासे क्यो, "उणके जावा की जरुवत हयनी: तमीज उणके खावा सरु दो।"
40014017	चेलाहुंण ने उकासे क्यो, "हमारा कने सिरप पांच रोटा अने दो मच्छीहुंण हे।"
40014018	ईसु ने क्यो, "उणके म्हारा कने ल्याव।"
40014019	तो ईसु ने लोगहुंण के घांस पे बेठाड़वा की कई के, पांच रोटा अने दो मच्छीहुंण के लई अने सरग आड़ी देखी के परमेसर के धन्यबाद द्‍यो अने रोटा का बटका करी-करिके चेलाहुंण के द्‍या अने चेलाहुंण ने लोगहुंण के बांट्या।
40014020	सगळा खई के धाप्या। फेर बी चेलाहुंण ने बच्या होया कोळ्‍याहुंण से बारा टोपळिहुंण भरिके उठाड़ी।
40014021	अने खावा वाळाहुंण, बइरा अने बाळकहुंण के छोड़ी के मनखहुंण की गिणती करीब पांच हज्जार थी।
40014022	तो उने झट अपणा चेलाहुंण के नाव पे चड़वा सरु मजबुर कर्‌या के वी उकासे पेलां उना पार जाय, हालाके उ खुदज भीड़ के बिदा करवा लाग्यो।
40014023	भीड़ के बिदा करवा का बाद ईसु परबत पे एखलो पराथना करवा सरु चल्यो ग्यो। जदे सांज हुई तो उ वां एखलो थो।
40014024	पण नाव कराड़ा से थोड़ाक कोस दूर लेर माय झकोळ्‍या खइरी थी, क्योंके बायरो सामे को थो।
40014025	रात का परोड़ा माय सरवर पे चलतो होयो ईसु उणका कने आयो।
40014026	जदे चेलाहुंण ने उके सरवर का पाणी पे चलतो होयो देख्यो तो वी घबरई के केवा लाग्या, "यो तो कईं को भूत हे!" अने डर का मारे चिल्‍लई उठ्या।
40014027	पण ईसु ने झट उणकासे बात करी अने क्यो, "हिम्मत राखो! हूं हे। डरो मती!"
40014028	तो पतरस ने ईसु से क्यो, "परभु, अगर तूज हे तो म्हारे पाणी पे चली के थारा कने आवा को हुकम दे।"
40014029	ईसु ने क्यो, "चल्यो आ!" अने पतरस नाव से उतरी के पाणी पे चलतो होयो ईसु आड़ी बड़्यो।
40014030	पण बायरा के देखी के उ डरी ग्यो, अने डुबवा लाग्यो तो चिल्लाड़्यो, "परभु, म्हारे बचाड़!"
40014031	ईसु ने झट अपणो हात बड़ई के उके थाम्यो अने क्यो, "हे कमबिसासी, तने सक कायसरु कर्‌यो?"
40014032	अने जदे वी नाव पे चड़ी ग्या तो बायरो थमी ग्यो।
40014033	अने जो लोग नाव माय था उणने उके परणाम कर्‌यो अने क्यो, "तू सई मेंज परमेसर को बेटो हे!"
40014034	वी पेलां पार हुई के गन्नेसरत का इलाका माय पोंच्या,
40014035	वां का लोगहुंण ने जदे ईसु के ओळख्यो तो उणने ऐरे-मेरे का इलाका माय समिचार मोकल्या, अने लोग बेमारहुंण के उका कने लाया।
40014036	वी ईसु से बिणती करवा लाग्या के उ उणके उका चोगा का कोर केज हात लगाड़ी लेणे दे अने जितरा ने हात लगाड़्या, वी सगळा नज हुई ग्या।
40015001	यरुसलेम नगर से थोड़ाक फरीसी अने सासतरी ईसु कने अई के केवा लाग्या,
40015002	"थारा चेलाहुंण पूरखाहुंण की रीति के कायसरु नी माने? वी तो रोटा खाता बखत रीति मुजब हात नी धोय हे।"
40015003	उने जुवाब द्‍यो, "अपणी रीति-रिवाज सरु तम खुद परमेसर का हुकम को उलांगो कायसरु करो?
40015004	क्योंके परमेसर ने क्यो, 'अपणा पिता अने अपणी मेतारी को मान राखो,' अने 'जो अपणा पिता अने मेतारी के बुरो के उ मारी लाख्यो जाय।'
40015005	पण तम को हो के अगर कईं को अपणा पिता अने मेतारी से के हे के, 'म्हार से जो बी फायदो तमारे पोंची सकतो थो, उ परमेसर का करार मुजब अरपण कर्‌यो जई चुक्यो,'
40015006	तो उके अपणा पिता अने अपणी मेतारी को मान करवा की जरुवत हयनी। असतरा तमने अपणी रीति-रिवाज सरु परमेसर का बचन के बेकार करी लाख्यो।
40015007	हे ढोंगीहुंण! यसायाह नबी ने तमारा बारा माय या भविसबाणी ठीकज करी:
40015008	'ई लोग होंटहुंण से तो म्हारो मान करे, पण इणका हिरदा म्हार से दूरा हे।
40015009	ई बेकार म्हारी उपासणा करे, अने मनखहुंण की सीख के धरम को नेम करिके सीखाड़े हे!' "
40015010	ईसु ने भीड़ के अपणा कने बुलाड़ी के उणकासे क्यो, "सुणो अने समजी लो:
40015011	जो मुन्डा माय जाय उ मनख के असुद्द नी करे, पण जो मुन्डा से हिटे, उज मनख के असुद्द करे।"
40015012	तो चेलाहुंण ने अई के उकासे क्यो, "कंई तू जाणे के इनी बात के सुणी के फरीसिहुंण ने ठोकर खई?"
40015013	पण उने जुवाब द्‍यो, "हरेक रोपो जेके म्हारा सरग पिता ने नी रोप्यो, उखाड़्यो जायगा।
40015014	उणके रेवा दो; वी आंदा मारग देखवा वाळा हे अने आंदो अगर आंदा के मारग बताड़े तो दोइज खाड़ा माय पड़ेगा।"
40015015	यो सुणी के पतरस ने क्यो, "या मिसाल हमारे समजाड़ी दे।"
40015016	उने क्यो, "कंई तम लोग बी अबी तक नी समज्या?
40015017	कंई तम नी जाणो के जो कंई मुन्डा माय जाय, उ पेट माय जई के मळ रस्ता से हिटी जाय?
40015018	पण जो मुन्डा से बायरे आवे, उ हिरदा से हिटे अने उज मनख के असुद्द करे।
40015019	क्योंके हिरदा सेज बुरा-बुरा बिचार, हत्याहुंण, परई बइरा गेले रळ्योपणो, ब्योबिचार, चोरीहुंण, झुंटी गवई अने निंदा हिटे हे।
40015020	इज बातहुंण हे जो मनख के असुद्द करे, पण बिना हात धोय जिमणो मनख के असुद्द नी करे।"
40015021	ईसु वां से हिटी के सूर अने सेदा का इलाका माय चल्यो ग्यो।
40015022	अने देखो, उना इलाका की एक कनानी बइरा अई अने हेला पाड़ी के केवा लागी, "हे परभु, दाऊद राजा की सन्तान, म्हार पे दया करजे। म्हारी नानी बुरी तरा से बायरबादा माय अइगी हे।"
40015023	पण उने उके कंई जुवाब नी द्‍यो। चेलाहुंण उका कने अई के केवा लाग्या, "इके मोकली दे, क्योंके या बेदा करिके हमारा पाछे पड़ी हे।"
40015024	पण उने उणकासे क्यो, "हूं सिरप इसराइल का घराणा की भुली-भटकी गाडरहुंण कने मोकल्यो हूं।"
40015025	पण वा अई अने परणाम करिके उकासे केवा लागी, "परभु, म्हारी मदद कर।"
40015026	ईसु ने उकासे क्यो, "बाळकहुंण का रोटा लई के कुतराहुंण का अगड़े लाखणो अच्छो हयनी।"
40015027	इका पे उनी बइरा ने क्यो, "हां परभु, पण कुतरा बी तो मालेख की परात को बच्यो ऐंठवाड़ो खाय हे।"
40015028	तो ईसु ने क्यो, "हे नारी, थारो बिसास बड़ो हे। जसो तू चावे वसोज थारा सरु होय।" उकी नानी उनीज घड़ी नज हुइगी।
40015029	सूर अने सेदा का इलाका से चली के ईसु गलील सरवर का कराड़े ग्यो अने वां परबत पे चड़िके बेठी ग्यो।
40015030	अने घणी बड़ीमेक भीड़ उका कने अई अने वी अपणा गेले पांगळा, लुला, आंदा, गुंगा अने नरा दूसरा लोगहुंण के लई के आया, अने उणके ईसु का पग कने लई के पटकी द्‍या उने उणके नज कर्‌या।
40015031	इकासरु जदे भीड़ ने देख्यो के गुंगा बोले, लुला नज होय, पांगळा चले अने आंदा देखे हे, तो लोगहुंण ने अचम्बो कर्‌यो अने उणने इसराइल का परमेसर की म्हेमा करी।
40015032	ईसु ने अपणा चेलाहुंण के कने बुलाड़ी के क्यो, "म्हारे भीड़ पे तरस आय हे क्योंके ई लोग तीन दन से म्हारा गेले हे अने इणका कने खावा सरु कइंज नी हे। हूं इणके भूका नी मोकलनों चउं, कंई असो नी होय के वी बाट मेंज बेहोंस हुई जाय।"
40015033	चेलाहुंण ने उकासे क्यो, "हम इनी सुनी जगा माय असी बड़ी भीड़ के खवाड़वा सरु इतरा जादा रोटा कां से लावांगां?"
40015034	ईसु ने उणकासे क्यो, "तमारा कने कितरा रोटा हे?" उणने क्यो, "सात, अने जरासी मच्छीहुंण बी हे।"
40015035	तो उने भीड़ के जमीन पे बेठवा को हुकम द्‍यो।
40015036	फेर उने सात रोटाहुंण अने मच्छीहुंण के लई के परमेसर के धन्यबाद द्‍यो अने उणके तोड़्या। अने चेलाहुंण के देणो सुरु कर्‌यो, अने चेलाहुंण ने भीड़ के।
40015037	वी सगळा खई के धाप्या अने उणने बच्या होया कोळ्‍याहुंण से भर्‌या सात टोपला हजु उठाड़्या।
40015038	जितरा ने जिम्या उका माय बइरा अने बाळक का अलावा चार हज्जार आदमी था।
40015039	अबे भीड़ के बिदा करिके उ नाव पे चड़्यो अने मगदन का इलाका माय आयो।
40016001	फरीसिहुंण अने सदुकिहुंण ने कने अई के ईसु के परखवा सरु उकासे पुछ्‌यो, "हमारे परमेसर आड़ी से असमान की कइंकी सेलाणी बताड़।"
40016002	पण ईसु ने जुवाब द्‍यो, "जदे सांज होय तो तम को हो, 'मोसम अच्छो रेगा, क्योंके असमान लाल हे,'
40016003	अने सबेरे-सबेरे को हो, 'आज तोफान आयगा, क्योंके आज असमान लाल-धुंधळो अने डरावणो हे।' तम असमान का लच्छणहुंण के पेचाणणो तो जाणो हो, पण बखतहुंण की सेलाणी के नी पेचाणो।
40016004	इना जुग की बुरी अने अबिसासी पीड़ी सेलाणी ढुंडे हे, पण योना की सेलाणी का अलावा इणके दूसरी कइंकी सेलाणी नी दई जायगा।" तो ईसु उणके छोड़ी के चल्यो ग्यो।
40016005	फेर चेलाहुंण सरवर का उना पार पोंच्या, पण वी रोटा लेणो भुली ग्या था।
40016006	ईसु ने उणकासे क्यो, "देखो तो फरीसिहुंण अने सदुकिहुंण का खमीर से होसियार री जो।"
40016007	वी माय-माय बात-चित करता होया केवा लाग्या, "ईसु इकासरु कई र्‌यो क्योंके हम रोटा नी लाया।"
40016008	पण ईसु ने यो जाणता होया क्यो, "हे कमबिसासिहुंण, तम कायसरु माय-माय बिवाद करी र्‌या हो के हमारा कने रोटा हयनी?
40016009	कंई तम अबे बी नी समज्या? तम या रियाद करता के जदे पांच हज्जार लोगहुंण सरु पांच रोटा अने दो मच्छी थी तो तमने कितरा बच्या टोपला उठाड़्या था?
40016010	अने जदे चार हज्जार सरु सात रोटा था तो तमने कितरा बच्या टोपला उठाड़्या?
40016011	तम कायलेणे नी समजो, के म्हने तमार से रोटा का बारामें नी क्यो थो, पण यो के तम फरीसिहुंण अने सदुकिहुंण का खमीर से होसियार री जो?"
40016012	तो उणकी समज माय आयो के उने रोटा का खमीर का बारामें नी, पण फरीसिहुंण अने सदुकिहुंण की सीख से होसियार रेवा की क्यो थो।
40016013	जदे ईसु केसरिया फिलिप्पी का इलाका माय आयो तो अपणा चेलाहुंण से पुछवा लाग्यो: "मनख को बेटो कुंण हे? लोग म्हारा बारामें कंई के हे?"
40016014	उणने क्यो, "कइंका तो योहन बपतिसमा देवा वाळो के हे, अने कइंका एलियाह नबी, अने दूसरा यरमियाह नबी या नबिहुंण माय से कईं को एक।"
40016015	ईसु ने उणकासे क्यो, "पण तम म्हारे कंई को हो? हूं कुंण हूं?"
40016016	सिमोन पतरस ने जुवाब द्‍यो, "तू जीवता परमेसर को बेटो मसीह हे।"
40016017	ईसु ने उकासे क्यो, "हे सिमोन, योना का बेटा, तू धन्‍य हे, क्योंके कइंका मनख ने इके थार पे नी परगट्यो, पण म्हारा पिता ने जो सरग माय हे परगट्यो हे।
40016018	हूं थार से या खास बात बी कूं के तू पतरस हे अने इनी सिल्ला पे हूं अपणी मण्डळी बणउंवां, अने मोत की ताकत उका पे हावी नी रेगा।
40016019	हूं थारे सरग राज की कुन्‍चीहुंण दूंवां, अने जो कंई तू धरती पे बान्‍देगा उ सरग माय बन्‍देगा, अने जो कंई तू धरती पे खोलेगा उ सरग माय खुलेगा।"
40016020	तो उने चेलाहुंण के चेतई द्‍या था के वी कइंका से नी के, के हूं मसीह हूं।
40016021	उना बखत से ईसु अपणा चेलाहुंण के बताड़वा लाग्यो: "जरुरी हे के हूं यरुसलेम नगर आड़ी जउं अने बुड़ा-हाड़ाहुंण, मुख-पुरोहितहुंण अने सासतरिहुंण से घणो दुःख भोगुं अने मारी लाख्यो जउं अने तीसरा दन जिवाड़्यो जउं।
40016022	इका पे पतरस उके इकाड़ी लई ग्यो अने या कई के डांटवा लाग्यो: "हे परभु, परमेसर नी करे! थारा गेले असो कदी नी होय!"
40016023	तो ईसु ने पलटी के पतरस से क्यो, "हे सेतान, म्हार से परे जा! तू म्हारा सरु ठोकर की वजा हे, क्योंके तू परमेसर की बात पे नी, पण मनख की बात पे हिरदो लगाड़े हे।"
40016024	तो ईसु ने अपणा चेलाहुंण से क्यो, "अगर कईं को म्हारा पाछे आणो चावे, तो अपणा खुद के नकारे अने अपणो कुरुस उठई के म्हारा पाछे हुई जाय।
40016025	क्योंके जो कईं को अपणो पराण बचाड़णो चावे उ उके गमायेगा, पण जो कईं को म्हारा सरु अपणो पराण गमायेगा उ उके पई जायगा।
40016026	अगर मनख आखा जग के पई ले अने अपणो पराण खोय तो उके कंई फायदो? या मनख अपणा पराण का एवज माय कंई देगा?
40016027	"क्योंके हूं मनख को बेटो अपणा सरगदूतहुंण का गेले पिता की म्हेमा माय आवा वाळो हूं। फेर हूं हरेक के उणका कामहुंण मुजब फळ दूंवां।
40016028	हूं तमार से खास बात कूं के यां उब्या होया लोगहुंण माय से थोड़ाक, जदत्तक हूं मनख का बेटा के म्हारा राज माय आतो होयो नी देखी ले, मरेगा हयनी।"
40017001	ईसु छेः दन बाद पतरस अने याकूब अने उका भई योहन के अपणा गेले एकान्त माय एक उंचा परबत पे लई ग्यो।
40017002	उणका सामे उको रुप बदळ्यो। अने उको मुन्‍डो सूरज सरीको चळकी उठ्यो, अने उका लतरा उजाळा सरीका धोळा हुई ग्या।
40017003	अने देखो तो, मूसा नबी अने एलियाह नबी उका गेले बात करता होया उणके नगे आया।
40017004	पतरस ने ईसु से क्यो, "हे परभु, हमारा सरु यां रेणो अच्छो हे। अगर थारी मरजी होय तो हूं यां तीन डेरा बणउं, एक थारा सरु, एक मूसा सरु अने एक एलियाह सरु।"
40017005	उ बोलिज र्‌यो थो के देखो एक धोळा बादळा ने उणके छई ल्यो अने बादळा माय से या अकासबाणी हुई: "यो म्हारो परमिलो बेटो हे जेकासे हूं घणो खुस हूं। इकी सुणो!"
40017006	जदे चेलाहुंण ने यो सुण्यो तो वी ओंदा मुन्डा पड़ी ग्या क्योंके वी घणा डरी ग्या था।
40017007	ईसु ने कने अई के उणके हात लगाड़्यो अने क्यो, "उठ्याव, डरो मती।"
40017008	तो चेलाहुंण ने अदरे नगे करी अने ईसु का अलावा कइंका के नी देख्यो।
40017009	जदे वी परबत से निच्चे उतरी र्‌या था, तो ईसु ने उणके हुकम दई क्यो, "जदत्तक हूं मनख का बेटा के जेके परमेसर मर्‌या माय से जी नी उठाड़े, तम इना दरसन का बारामें कइंका के किजो मती।"
40017010	फेर उका चेलाहुंण ने उकासे पुछ्‌यो, "अबे सासतरी कायसरु के, के एलियाह नबी के पेलां आणो जरुरी हे?"
40017011	उने जुवाब द्‍यो, "एलियाह को आणो जरुरी तो हे, अने उ सगळो कंई सुदारेगा।
40017012	पण हूं तमार से कूं, के एलियाह नबी अई चुक्यो अने लोगहुंण ने उके नी पेचाण्‍यो। जो कंई उणने चायो उका गेले कर्‌यो। असतरा हूं मनख को बेटो बी उणका हाते दुःख उठउंवां।"
40017013	तो वी समजी ग्या के उने हमार से योहन बपतिसमा देवा वाळा का बारामें क्यो थो।
40017014	जदे वी भीड़ कने आया तो एक मनख ईसु कने आयो अने उका सामे गोड़ा टेकी के केवा लाग्यो,
40017015	"परभु, म्हारा बेटा पे दया करजे, क्योंके उके मिरगी आय अने घणो बेमार रे। उ घड़ी-घड़ी लाय माय अने पाणी माय पड़ी जाय।
40017016	हूं उके थारा चेलाहुंण का कने लायो थो पण वी उके अच्छो नी करी सक्या।"
40017017	ईसु ने जुवाब द्‍यो, "हे कमबिसासी अने खराब पीड़ी का लोगहुंण, हूं कदत्तक तमारा गेले रुंवां? हूं कदत्तक तमारी सउंवां? उना नाना के म्हारा कने ल्याव।"
40017018	ईसु ने बुरी आतमा के डांटी अने वा उका माय से हिटी गी अने नानो उनीज घड़ी नज हुई ग्यो।
40017019	तो चेलाहुंण ने एखला माय अई के क्यो, "हम उके कायसरु हेड़ी नी सक्या?"
40017020	उने उणकासे क्यो, "तमारा बिसास की कमती की वजासे। क्योंके हूं तमार से खास बात कूं, के अगर तमारा माय रंई को दाणो इतरो बी बिसास होय तो इना बळ्डा से को, 'यां से सरकी के वय्यांड़ी जा,' अने उ सरकी जायगा, अने तमारा सरु कंई बी अबगो नी रेगा।
40017021	(पण या जात पराथना अने उपास का अलावा कसा दूसरा उपाव से नी हिटे।)"
40017022	जदे वी गलील इलाका माय भेळा हुई र्‌या था, तो ईसु ने उणकासे क्यो, "हूं मनख को बेटो लोगहुंण का हाते पकड़वायो जउंवां,
40017023	अने वी म्हारे मारी लाखेगा, पण तीसरा दन हूं जिवाड़्यो जउंवां।" इका पे चेलाहुंण घणा उदास होया।
40017024	जदे वी कफरनहूम नगर पोंच्या, तो मन्‍दर का कर वसुळवा वाळाहुंण ने पतरस कने अई के पुछ्‌यो, "कंई थारो गरु मन्‍दर को कर नी चुकाड़े?"
40017025	उने क्यो "हां, चुकाड़े हे।" जदे उ घरे आयो, तो ईसु ने पेलां उकासे पुछ्‌यो, "सिमोन, तू कंई बिचारे? धरती को राजो चुंगी अने कर किकासे ले, अपणा नागरिकहुंण से के परदेसिहुंण से?"
40017026	पतरस का या केणा पे के, "परदेसिहुंण से।" ईसु ने उकासे क्यो, "फेर तो नागरिकहुंण कर से छुट्या।
40017027	पण असो नी होय के हम उका सरु ठोकर की वजा बणा, तू सरवर पे जई के बल्‍यो लाख, अने जो मच्छी पेलां अदरे आय उके लई के अने उको मुन्‍डो खोलवा पे थारे उका माय एक सिक्को मिळेगा। उके हेड़ी के थारा अने म्हारा सरु कर चुकाड़ी दे।"
40018001	उना बखत चेलाहुंण ईसु कने अई के पुछवा लाग्या, "सरग राज माय सगळा से मोटो कुंण?"
40018002	तो उने एक बाळक के अपणा कने बुलाड़्यो अने उके अदाड़ माय उबो करिके बोल्यो,
40018003	"हूं तमारे खास बात कूं के जदत्तक तम हिरदो नी बदळो अने बाळक सरीका नी बणो, सरग का राज माय जई नी सकोगा।
40018004	जो कईं को अपणा खुद के इना बाळक सरीको भोळो बणाय उज सरग का राज माय सगळा से मोटो रेगा।
40018005	अने जो कईं को म्हारा चेला होवा की वजासे असा एक बाळक के माने उ म्हारे माने हे।
40018006	पण जो कईं को इना नानाहुंण माय से जो म्हार पे बिसास राखे हे, एक के बी ठोकर खवाड़े तो उका पे धिक्कार हे, इका से तो भलो यो के उका गळा माय घट्टी को बजनदार भाटो लटकाड़ी के उके समन्दर माय डुबाड़्यो जाय।
40018007	ठोकरहुंण सरु जगत पे धिक्कार! ठोकरहुंण को आणो तो जरुरी हे, पण धिक्कार उना मनख पे जेकासे ठोकर लागे!
40018008	अगर थारो हात अने थारो पग थारे ठोकर खवाड़े तो उके काटिके फेंकी लाख; थारा सरु लुल्लो अने पांगळो हुई के जीवन पाणो इका से घणो भलो हे, के तू दो हात अने दो पग रेता होया नरक की लाय माय लाख्यो जाय।
40018009	अगर थारी आंख थारे ठोकर खवाड़े तो उके हेड़ी के फेंकी लाख; थारा सरु काणो हुई के जीवन पाणो इका से कइंज अच्छो के, तू दो आंख रेता होया नरक की लाय माय लाख्यो जाय।
40018010	"देखो तम इना छोटा माय से कइंका के गिर्‌या होया मती जाण जो, क्योंके हूं तमार से कूं के, सरग माय उणका दूत म्हारा सरग पिता परमेसर को मुन्‍डो सदाज देखता रे हे।
40018011	(क्योंके हूं मनख को बेटो खोया होया के बचाड़वा आयो हूं।)
40018012	"तम कंई बिचारी र्‌या हो? अगर कइंका मनख कने सो गाडर होय अने एक खोवई जाय तो उ निन्याणु के छोड़ी के अने उनी एक के बळ्डा पे ढुंडवा नी जायगा जो भटकी री हे?
40018013	अने असो होय के उ उके ढुंडी ले, तो हूं तमार से सांची बात कूं, के उ उका सरु उण निन्याणु का बजाय जो खोवई नी थी घणी खुसी मनावे हे।
40018014	तो तमारा पिता की जो सरग माय हे असी मरजी हयनी के इना छोटाहुंण माय से कईं को एक बी नास होय।
40018015	"अगर थारो भई पाप करे तो एखला माय जई के उके समजाड़। अगर उ थारी सुणे तो तने अपणा भई के पई ल्यो।
40018016	पण अगर उ थारी नी सुणे तो अपणा गेले एक या दो जणा हजु लई के जा, जेकासे के 'दो या तीन गवाहुंण का मुन्डा से हरेक बात साबित हुई जाय'।
40018017	अगर उ उणकी बी नी सुणे तो मण्डळी से के। अगर उ मण्डळी की बी नी सुणे तो उ थारा सरु गेर जात अने कर वसुळवा वाळा सरीको हुई ग्यो।
40018018	हूं तमार से खास बात कूं, जो कंई तम धरती पे बान्‍दोगा उ सरग माय बन्‍देगा, अने जो कंई तम धरती पे खोलोगा, उ सरग माय खोल्यो जायगा।
40018019	"हूं तमार से पाछो कूं, के अगर तमारा माय से दो जणा धरती पे एक मन हुई के बिणती करे, तो वा म्हारा सरग पिता आड़ी से उणका सरु पूरण हुई जायगा।
40018020	क्योंके जां दो अने तीन म्हारा नाम से भेळा होय हे, वां हूं उणका अदाड़ माय हूं।"
40018021	तो पतरस ने कने अई के ईसु से क्यो, "हे परभु, म्हारो भई कितरी कावा म्हारा खिलाप कसूर करतो रे, के हूं उके मांफ करूं? कंई सात कावा तक?"
40018022	ईसु ने उकासे क्यो, "हूं थार से या नी कूं के सात कावा तकिज, पण सात कावा का सत्तर गुणा तक।
40018023	इकासरु सरग राज को मिलाण कइंका असा राजा से कर्‌यो जई सके जेने अपणा सेवकहुंण से हिसाब लेणो चायो।
40018024	जदे उ हिसाब लेवा लाग्यो तो उका सामे एक मनख के लाया जेका पे लाक्खों रुप्या को करजो थो।
40018025	पण जदे उका कने करजो चुकावा सरु कइंनी थो तो राजा ने हुकम द्‍यो के उके अने उकी बइरा के, छोरा-छोरी अने जो कंई उका कने हे, सगळो बेची के करजो वसुळ्यो जाय।
40018026	"इका पे सेवक उका पगे पड़ी ग्यो अने क्यो, 'मालेख, जिरना मार, हूं सगळो कंई चुक‍ई दूंवां।'
40018027	तो उना सेवक का मालेख ने तरस खई के उके छोड़ी लाख्यो अने उको करजो बी मांफ करी लाख्यो।
40018028	"पण जदे उ सेवक जेको करजो मांफ हुई ग्यो थो बायरे हिट्यो तो उको सामो उका गेले का सेवकहुंण माय का एक से होयो जो उका सो रुप्या को करजदार थो। उने इके पकड़्यो अने गळो भिच्‍ची के क्यो, 'म्हारो करजो चुकाड़!'
40018029	इका पे उका गेले को सेवक पगे पड़ी के बिणती करवा लाग्यो, 'जिरना मार, हूं सगळो कंई चुक‍ई दूंवां।'
40018030	फेर बी उ नी मान्यो, अने उके तदत्तक जेळ माय लाख्यो जदत्तक के उ करजो नी चुकाड़ी दे।
40018031	"यो देखी के उका गेले का सेवक घणा दुःखी होया अने उणने जई के अपणा मालेख के यो हाल सुणायो।
40018032	तो उका मालेख ने उके तेड़ी के क्यो, 'हे दुस्ट सेवक! इकासरु के तने म्हार से बिणती करी, म्हने थारो सगळो करजो मांफ करी लाख्यो थो।
40018033	तो फेर म्हने जसतरा थार पे दया करी, कंई वसेज थारे बी अपणा गेले का सेवक पे दया नी करनी चइये थी?'
40018034	अने राजा ने गुस्सा माय अई के उके सजा देवा वाळाहुंण का सुपरद करी लाख्यो के करजो चुकाड़ने तक उणकाज हात माय रे।
40018035	"असतरा अगर तमारा माय से हरेक अपणा भई के हिरदा से मांफ नी करे तो म्हारो सरग पिता बी तमारा गेले वसोज करेगा।"
40019001	फेर असो होयो के जदे ईसु ई बातहुंण कई चुक्यो तो गलील से बिदा हुई के यरदन का पेलांड़ी उगणूं आड़ी यहूदिया का इलाका माय आयो।
40019002	तो एक बड़ीमेक भीड़ उका पाछे चली पड़ी, अने उने उणके नज कर्‌या।
40019003	फेर थोड़ाक फरीसिहुंण उके बात माय फंसावा सरु उका कने आया अने केवा लाग्या, "कंई आदमी सरु अपणी बइरा के कइंकाज कारण से फारकती देणो सई हे?"
40019004	उने जुवाब द्‍यो, "कंई तमने नी बांच्यो के रचवा वाळा ने सुरु सेज 'उणके आदमी-बइरा करिके बणाया,'
40019005	अने क्यो, 'इनी वजासे आदमी अपणा मां-बाप से इकाड़ी रई के अपणी घराळी से मिळ्यो रेगा अने वी दोई एक काया रेगा?'
40019006	इकासरु वी अबे दो हयनी पण एक काया हे। जिणके परमेसर ने जोड़्या, उणके कइंका मनख इकाड़ी नी करे।"
40019007	तो फरीसिहुंण ने उकासे क्यो, "तो फेर मूसा ने कायलेणे हुकम द्‍यो के उके फारकती दई के छोड़ी लाखे?"
40019008	उने उणकासे क्यो, "तमारा हिरदा का काठापण की वजासे मूसा ने घराळी के फारकती देवा की इजाजत तमारे दई, पण सुरु माय असो नी थो।
40019009	अने हूं तमार से कूं, के जो कईं को ब्योबिचार का अलावा दूसरी कइंकी वजासे अपणी घराळी के छोड़ी के दूसरी से ब्‍याव करे, तो उ ब्योबिचार करे हे।" अने जो उनी छोड़ी हुई से ब्‍याव करे, उ बी ब्योबिचार करे हे।
40019010	चेलाहुंण ने उकासे क्यो, "अगर आदमी को नातो अपणी घराळी से असोज हे तो कुंवारो रेणोज भलो।
40019011	पण ईसु ने क्यो, "इनी बात के सगळा नी, पण सिरप वीज धारी सके, जिणकी मदद परमेसर करे हे।
40019012	क्योंके थोड़ाक हिजड़ा हे जो मां का पेट सेज असा जन्म्या। थोड़ाक हिजड़ा जिणके मनखहुंण ने बणई लाख्या, अने थोड़ाक असा बी हे जिणने सरग राज सरु ब्‍याव नी कर्‌यो हे। जो इके धारी सके, उज धारे।"
40019013	तो थोड़ाक बाळकहुंण के उणका मां-बाप ईसु कने लाया, के उ उणका पे हात धरी के पराथना करे, पण चेलाहुंण ने उणके डांट्या।
40019014	तो ईसु ने क्यो, "बाळकहुंण के म्हारा कने आवा दो। उणके मना मती करो, क्योंके सरग को राज आसाहुंण कोज हे।"
40019015	तो उणका पे हात धरवा का बाद उ वां से चल्यो ग्यो।
40019016	देखो, एक धणी मनख ने उका कने अई के क्यो, "हे गरु, हूं कां को भलो काम करूं के परमेसर का गेले सदा को जीवन पउं?"
40019017	उने क्यो, "म्हार से भला का बारामें कायलेणे पुछे? सिरप एकज हे जो भलो हे। अगर तू जीवन माय जाणो चावे तो हुकमहुंण को पाळण कर।"
40019018	उने पुछ्‌यो, "कां का हुकमहुंण?" तो ईसु ने क्यो, "हत्या नी करनों, ब्योबिचार नी करनों, चोरी नी करनों, झुंटी गवई नी देणो,
40019019	अपणा पिता अने अपणी मेतारी को मान राखणो, अने अपणा पड़ोसी से अपणा सरीको परेम राखणो।"
40019020	जुवान ने उकासे क्यो, "इना सगळा हुकम के तो हूं नानपणा से पाळतो आयो हूं; फेर म्हारा माय कंई कमकोती?"
40019021	ईसु ने उकासे क्यो, "अगर तू सिद्द होणो चावे तो जा, अपणो धन बेची के गरीब-गुरबाहुंण के दई दे, थारे सरग माय धन मिळेगा। अने अई के म्हारा पछड़े चल्यो चल।"
40019022	पण जदे जुवान ने यो सुण्यो तो दुःखी हुई के चल्यो ग्यो, क्योंके उ घणो मालदार थो।
40019023	तो ईसु ने अपणा चेलाहुंण से क्यो, "हूं तमार से खास बात कूं के धणिहुंण के सरग का राज माय जाणो कितरो अबगो हे।
40019024	हूं तमार से फेर कूं, के कइंका धणिहुंण के परमेसर का राज माय जावा का बजाय ऊंट के सुंई का बेज माय से हिटणो सेज हे।"
40019025	जदे चेलाहुंण ने यो सुण्यो तो वी घणा चोंक्या अने केवा लाग्या, "तो फेर केको उध्दार हुई सकेगा?"
40019026	ईसु ने उणका आड़ी देखी के क्यो, "मनख सरु जो अबगो हे, पण उ परमेसर सरु सबगो हे।"
40019027	इका पे पतरस ने क्यो, "देख तो, हम तो सगळो कंई छोड़ी के थारा पाछे चली पड़्या। तो हमारे कंई मिळेगा?"
40019028	ईसु ने उणकासे क्यो, "हूं तमार से खास बात कूं के तम जो म्हारा पाछे चल्या आया हो उना आवा वाळा जगत माय जदे सगळो कंई पाछो नवो हुई जायगा अने हूं मनख को बेटो अपणा म्हेमावान सिंगासण पे बिराजुंवां तो तम बी बारा सिंगासण पे बिराजी के इसराइल का बारा गोत को न्याव करोगा।
40019029	अने हरेक जेने म्हारा नाम सरु घरहुंण अने भई-बेनहुंण अने पिता अने मेतारी अने छोरा-छोरीहुंण अने खेतहुंण छोड़ी लाख्या, उ इका से नरो गुणो बत्ती पायगा अने परमेसर का गेले सदा का जीवन को हकदार रेगा।
40019030	पण नरा जो अगल्‍या हे, वी पाछल्या रेगा, अने जो पाछल्या हे, वी अगल्‍या रेगा।
40020001	"सरग को राज उना मालेख सरीको जो दन उगे इकासरु हिट्यो के मजुर्‌याहुंण के अपणा अंगूर का बाग माय काम करवा सरु लगाड़े।
40020002	उने हर मजुर के एक सिक्को हरदन की मजूरी ठेरई के उणके अपणा अंगूर का बाग माय मोकल्या।
40020003	"फेर सवेरे का करीब नो बज्या जदे उ बायरे आयो तो दूसराहुंण के हाट माय फालतु उब्या देख्या,
40020004	अने उणकासे क्यो, 'तम बी अंगूर का बगीचा माय जाव जो ठीक रेगा उज तमारे दूंवां।' अने वी चल्या ग्या।
40020005	"फेर बारा बज्या अने तीन बज्या का करीब उने बायरे हिटी के असोज कर्‌यो।
40020006	करीब पांच बज्या पाछो बायरे हिटी के उने दूसराहुंण के वां उब्या देख्या तो क्यो, 'तम यां दन-भर फालतु कायसरु उब्या र्‌या?'
40020007	उणने उकासे क्यो, 'क्योंके कइंका ने हमारे मजुरी पे नी लगाड़्यो।' उने क्यो, 'तम बी अंगूर का बगीचा माय जाव।'
40020008	"सांज होवा पे अंगूर का बाग का मालेख ने मुनीम के बुलाड़ी के क्यो, 'मजुर्‌याहुंण के बुलाड़ अने पाछल्या आवा आळाहुंण से सुरु करिके अगल्‍या आवा वाळाहुंण तक सगळा के मजुरी दई दे।'
40020009	"करीब पांच बज्या सांज बखत जो मजुरी पे लगाड़्या था, जदे वी आया तो उणके एक सिक्को मिळ्यो।
40020010	जदे पेलां लगाड़्या मजुर आया तो उणने समज्यो के हमारे बत्ती मजुरी मिळेगा, पण उणके बी एक सिक्को मिळ्यो।
40020011	जदे उणके सिक्को मिळ्यो तो वी या कई के मालेख पे बड़बड़ावा लाग्या,
40020012	'ई जो पाछे आया, इणने तो एकज घड़ी काम कर्‌यो अने तने इणके हमाराज इतरो दई द्‍यो जिणने दन-भर को बजन उठाड़्यो अने कड़ाका को तड़को सयो।
40020013	"पण उने उणका माय से एक के जुवाब द्‍यो, 'दोस, हूं थारा सांते कईं को अन्याव नी करी र्‌यो हूं। कंई तने म्हारा गेले एक सिक्को मजुरी ते नी करी थी?
40020014	जो थारो हे उके लई ले अने चल्यो जा। या म्हारी मरजी के जितरो थारे द्‍यो उतरोज इका पाछे आवा वाळा के बी दउं।
40020015	कंई म्हारा सरु यो ठीक हयनी के जो म्हारो हे उकासे जो चउं उ करूं? कंई म्हारो उदार होणो थारी आंखहुंण माय खटके हे?'
40020016	"असतरा जो पाछल्या हे वी अगल्‍या रेगा। अने जो अगल्‍या हे, वी पाछल्या रेगा।"
40020017	जदे ईसु यरुसलेम जावा पे थो तो बारा चेलाहुंण के एखला माय लइ-जई के बाट माय उणकासे केवा लाग्यो,
40020018	"देखो, हम यरुसलेम नगर जई र्‌या हे। हूं मनख को बेटो मुख-पुरोहितहुंण अने सासतरिहुंण का हाते पकड़वायो जउंवां अने वी म्हारे मोत की सजा का लायक ठेरायगा।
40020019	वी म्हारे गेर यहूदिहुंण का हात माय दई देगा के वी म्हारो मजाक उड़ाय, कोड़ा मारेगा, म्हारे कुरुस पे चड़ायगा, अने तीसरा दन हूं जिवाड़्यो जउंवां।"
40020020	तो जब्दी का बेटाहुंण की मेतारी अपणा बेटाहुंण का सांते ईसु कने अई अने परणाम करिके याचना करवा लागी।
40020021	ईसु ने उकासे क्यो, "तू कंई चावे?" वा केवा लागी, "हुकम दे के थारा राज माय म्हारा ई दोई बेटा एक थारा जीवणा आड़ी अने एक थारा डाबा आड़ी बेठे।"
40020022	पण ईसु ने उणके जुवाब द्‍यो, "तम नी जाणो के कंई मांगी र्‌या हो। कंई तम उ कटोरो पी सकोगा जेके हूं पीवा पे हूं?" उणने क्यो, "हम पी सकांगा।"
40020023	उने उणकासे क्यो, "म्हारो कटोरो तो तम प्‍योगा; पण अपणा जीवणा अने डाबाड़ी बेठाणो म्हारा हक माय हयनी। यो तो उणका सरु हे जिणका सरु म्‍हारा पिता आड़ी से तय्यार कर्‌यो हे।"
40020024	या सुणी के दसी चेलाहुंण उना दोई भई पे नाराज होया।
40020025	पण ईसु ने उणके अपणा कने तेड़ी के क्यो, "तम जाणो हो के गेर यहूदिहुंण का हाकिम उणका पे राज करे, अने उणका बड़ा लोग उणका पे हक जताड़े।
40020026	तमारा माय असो नी होय। जो कईं को तमारा माय बड़ो बणणो चावे उ तमारो सेवक बणे,
40020027	अने जो तमारा माय परधान होणो चावे उ तमारो सेवक बणे।
40020028	जसतरा हूं मनख को बेटो बी अपणी सेवा-चाकरी कराणे नी पण सेवा करवा अने नरा के छुड़ावा का मोल माय अपणो पराण देवा आयो।
40020029	जदे वी यरीहो से हिटी के जई र्‌या था तो एक घणी मोटी भीड़ उका पाछे चली पड़ी।
40020030	अने देखो, बाट का मेरे बेठ्या दो आंदा या सुणी के, के ईसु जई र्‌यो हे, हेला पाड़ी के केवा लाग्या, "हे परभु, दाऊद की सन्तान, हमार पे दया करजे!"
40020031	भीड़ का लोगहुंण ने उणके डांटी के क्यो के छाना रो, पण वी हजुज जोर से चिल्‍लाड़ी के केवा लाग्या, "हे परभु, दाऊद की सन्तान, हमार पे दया करजे।"
40020032	तो ईसु ने रुकी के उणके बुलाड़्या, अने क्यो, "तम कंई चाव के हूं तमारा सरु करूं?"
40020033	उणने उकासे क्यो, "परभु, हम चावां के हमारी आंखहुंण खुली जाय।"
40020034	ईसु ने तरस खई के उणकी आंखहुंण के हात लगाड़्यो, अने वी झटज देखवा लाग्या अने उका पाछे चली पड़्या।
40021001	जदे वी यरुसलेम नगर कने पोंची के जेतून परबत पे बेतफगे गांम आड़ी आया, तो ईसु ने दो चेला के गांम माय मोकल्या,
40021002	अने उणकासे क्यो, "अपणा सामे का गांम माय जाव। वां जाताज तमारे एक गदड़ी का सांते उको बचड़ो बन्द्‍यो मिळेगा। उणके खोली के म्हारा कने ल्याव।
40021003	अगर तमार से कईं को कंई के, तो किजो के, 'परभु के इकी जरुवत हे' अने उ झट उणके मोकली देगा।"
40021004	यो इकासरु होयो के जो बचन नबिहुंण से केवाड़्यो थो उ पूरण होय:
40021005	"सिय्योन की बेटी से को, 'देख, थारो राजो थारा कने अई र्‌यो हे! उ नरम, अने गदड़ा पे, याने गदड़ी का बच्चा पे याने लादु का बच्चा पे बेठ्यो हे'।"
40021006	चेलाहुंण ने जई के जसो ईसु ने उणके क्यो थो, वसोज कर्‌यो।
40021007	उणने गदड़ी अने उका बचड़ा के लई के उणका पे अपणा लतरा बिछाड़्या, अने उ बचड़ा पे बेठी ग्यो।
40021008	भीड़ माय से नरा ने अपणा लतरा बाट माय बिछाड़्या अने दूसराहुंण ने झाड़काहुंण से डगाळ काटिके बाट माय बिछाड़ी।
40021009	जो भीड़ उका अगड़े जई री थी अने वी बी जो उका पाछे चल्या अई र्‌या था हेला पाड़ी-पाड़ी के कई र्‌या था, "दाऊद की सन्तान की होसन्ना! धन्‍य हे उ जो परभु का नाम से आवे हे असमान माय होसन्ना!"
40021010	जदे उणने यरुसलेम नगर माय पग धर्‌यो तो आखा नगर माय हलचल मची गी अने सगळा केवा लाग्या, "यो कुंण हे?"
40021011	अने भीड़ का लोग कई र्‌या था, "यो गलील परदेस का नासरत गांम को नबी ईसु हे।"
40021012	ईसु ने मन्‍दर माय जई के उना सगळा के जो मन्‍दर माय लेण-देण करी र्‌या था हेड़ी लाख्या, अने रुप्या का बदळा माय वां की चळण का रुप्या देवा वाळाहुंण की तिपइहुंण अने कबुतर के बली सरु बेचवा वाळाहुंण की चोकीहुंण पल्टी लाखी।
40021013	अने उने उणकासे क्यो, परमेसर का धरम सासत्तर माय लिख्यो हे, 'म्हारो घर पराथना को घर केवायगा, पण तम उके डकेतहुंण की खो बणाव हो।"
40021014	तो थोड़ाक आंदा मनखहुंण अने पांगळा मनखहुंण उका कने मन्‍दर माय आया अने उने उणके नज कर्‌या।
40021015	पण जदे यहूदिहुंण को मुख-पुरोहित अने सासतरिहुंण ने उना अचम्बा का काम जो ईसु ने कर्‌या था देख्या अने बाळकहुंण के जो मन्‍दर माय यो नारो लगाड़ी र्‌या था, 'दाऊद की सन्तान के होसन्ना, तो वी करोध माय अई ग्या,
40021016	अने उणने उकासे क्यो, "कंई तू सुणे हे के ई कंई कई र्‌या हे?" ईसु ने उणकासे क्यो, "हां, पण कंई तमने यो परमेसर का धरम सासत्तर माय कदी नी बांच्यो? 'बाळकहुंण अने धाता बाळकहुंण से तने अपणा सरु इसतुती तय्यार करी हे' "
40021017	तो उ उणके छोड़ी के नगर का बायरे बेतनिय्याह गांम ग्यो अने राते वांज रुक्यो।
40021018	दन उगे यरुसलेम नगर आड़ी आता बखत उके भूक लागी।
40021019	तो उ बाट का मेरे एक अंजीर का झाड़ के देखी के उका कने ग्यो, पण उका पे पत्ताहुंण का अलावा कइंनी लाद्‍यो। तो उने उकासे क्यो, "अबे से थारा माय कदी फळ नी लागेगा।" अंजीर को झाड़ उनीज बखत सुकी ग्यो।
40021020	यो देख्यो तो चेलाहुंण के घणो अचम्बो होयो अने वी केवा लाग्या, "अंजीर को झाड़ झट कसे सुकी ग्यो?"
40021021	ईसु ने उणकासे क्यो, "हूं तमार से खास बात कूं के अगर तम बिसास राखो अने सक नी करो तो नी सिरप यो करोगा जो इना अंजीर का झाड़ का सांते कर्‌यो, पण अगर तम इना परबत से बी को, 'उखड़ी जा अने समन्दर माय जई पड़,' तो यो हुई जायगा।
40021022	अने जो कंई तम पराथना माय परमेसर से बिसास से मांगोगा उ तमारे मिळेगा।"
40021023	जदे उ मन्‍दर माय अई के परबचन दई र्‌यो थो तो मुख-पुरोहितहुंण अने बुड़ा-हाड़ाहुंण ने उका कने अई के क्यो, "तू केका हक से यो काम करी र्‌यो हे, अने केने थारे यो हक द्‍यो?"
40021024	पण ईसु ने उणके जुवाब द्‍यो, हूं बी तमार से एक बात पुछुं। अगर तम म्हारे उको जुवाब दोगा, तो हूं बी तमारे बतउंवां के हूं केका हक से यो काम करूं।
40021025	योहन के बपतिसमा देवा को हक परमेसर आड़ी से थो, के मनख आड़ी से?" अने वी या कई के माय-माय बिचार करवा लाग्या, "अगर हम कां, 'परमेसर आड़ी से तो उ हमार से केगा, तो फेर तमने उको बिसास कायसरु नी कर्‌यो?'
40021026	पण अगर हम कां, 'मनख आड़ी से,' तो हमारे भीड़ को डर, क्योंके वी सगळा योहन के भविसबाणी केवा वाळो माने हे।"
40021027	तो उणने ईसु के जुवाब द्‍यो, "हम नी जाणा। तो उने बी उणकासे क्यो, "हूं बी तमारे यो नी बतउंवां के केका हक से यो काम करूं।
40021028	पण तम कंई सोंची र्‌या हो? एक मनख का दो बेटा था अने उने पेलां कने जई के क्यो, 'बेटा जा, आज अंगूर का बाग माय काम कर।'
40021029	अने उने जुवाब द्‍यो, 'हूं नी जउंवां,' फेर बी उ इका पाछे पसतायो अने ग्यो।
40021030	फेर बाप ने दूसरा कने जई के वसोज क्यो, पण उने जुवाब द्‍यो, हूं जउंवां।' पण उ नी ग्यो
40021031	इना दोई माय से केने अपणा बाप की मरजी पूरण करी?" उणने क्यो, "पेलां ने।" ईसु ने उणकासे क्यो, "हूं तमार से खास बात कूं के तमार से पेलां, चुंगी लेवा वाळा अने बेस्याहुंण परमेसर का राज माय जायगा।
40021032	क्योंके योहन तमारा कने धरम-न्याव को मारग बताड़णे आयो अने तमने उको बिसास नी कर्‌यो। पण चुंगी लेवा वाळाहुंण अने बेस्याहुंण ने उको बिसास कर्‌यो, पण यो देखी के बी तमारे बाद माय पसतावो नी होयो के उको बिसास करता।
40021033	एक मिसाल हजु सुणो। एक मालेख थो जेने अंगूर को बाग लगाड़्यो अने बागर लगाड़ी के घेर्‌यो। अने उका भित्तरे रस-होद खोद्‍यो अने एक डागळो बणायो फेर उने किरसाणहुंण के बांटा पे दई जातरा पे चल्यो ग्यो।
40021034	जदे अंगूर का फळहुंण को काटवा को बखत आयो तो उने अपणा सेवकहुंण के किरसाणहुंण कने फसल लेवा सरु मोकल्या।
40021035	पण किरसाणहुंण ने उका सेवकहुंण के पकड़ी के एक के कुट्यो, दूसरा के मारी लाख्यो अने तीसरा के ढेगळा से मार्‌यो।
40021036	फेर उने सेवकहुंण को एक हजु टोळो मोकल्यो जो पेलां से घणो मोटो थो, अने उणने उणका गेले बी असोज कर्‌यो।
40021037	पण आखर माय उने अपणा बेटा के यो बोली के मोकल्यो वी म्हारा बेटा को मान राखेगा,
40021038	पण जदे किरसाणहुंण ने मालेख का बेटा के देख्यो तो माय-माय क्यो, 'यो तो वारिस हे। आव, हम इके मारी लाखां अने इकी सगळी जायजाद छुड़ई लां।'
40021039	तो उणने उके पकड़्यो अने अंगूर का बाग से बायरे हेड़ी के मारी लाख्यो।
40021040	इकासरु जदे अंगूर का बगीचा को मालेख आयगा तो उना किरसाणहुंण का गेले कंई करेगा?"
40021041	उणने उकासे क्यो, "उ उना दुस्टहुंण के बुरी तरा से नास करेगा अने अंगूर को बाग को बांटो दूसरा किरसाणहुंण के दई देगा जो सई बखत पे उके अंगूर का फळ द्‍या करेगा।"
40021042	ईसु ने उणकासे क्यो तमने परमेसर का धरम सासत्तर माय नी बांच्यो के, 'जेना एरण के मिसतरिहुंण ने नकारी द्‍यो थो, उज कोणा को एरण बणी ग्यो। यो परमेसर ने कर्‌यो अने हमारी नगे माय अचम्बो हे!' "
40021043	इकासरु हूं तमार से कूं के परमेसर को राज तमार से लई ल्यो जायगा अने एक असी जात के जो उको फळ लाय, उके दई द्‍यो जायगा।
40021044	जो कईं को इना एरण पे पड़ेगा उ चकणा-चूर हुई जायगा, पण जेना कइंका पे यो एरण पड़ेगा, उके पीसी के धूळो करी लाखेगा।"
40021045	जदे यहूदिहुंण का मुख-पुरोहितहुंण अने फरीसिहुंण ने उकी या मिसाल सुणी तो वी समजी ग्या के उ हमाराज बारामें कई र्‌यो हे।
40021046	अने जदे उणने उके पकड़णो चायो तो वी भीड़ से डर्‌या, क्योंके लोग उके भविसबाणी केवा वाळा मानता था।
40022001	ईसु ने पाछो उणकासे मिसाल माय क्यो,
40022002	"सरग राज को मिलाण एक राजा से कर्‌यो जई सके जेने अपणा बेटा का ब्‍याव को भोज कर्‌यो।
40022003	उने भोज माय नोत्या लोगहुंण के बुलाड़वा सरु अपणा सेवकहुंण के मोकल्या, पण उना लोगहुंण ने आणो नी चायो।
40022004	फेर उने दूसरा सेवकहुंण के या कई के मोकल्या: पांमणाहुंण से को, "देखो, हूं भोज तय्यार करी चुक्यो हूं। म्हारा अच्छा अने पाळ्‍या होया ढोर काट्या जई चुक्या हे अने सगळो कंई तय्यार हे। ब्‍याव-भोज माय आव"।'
40022005	पण उणने कंई ध्यान नी द्‍यो अने अपणा रस्ता पे चली पड़्या, एक अपणा खेत आड़ी अने दूसरो अपणा बेपार आड़ी,
40022006	अने बाकी जिणके नोत्या था उणने राजा का सेवकहुंण के पकड़्या अने बुरो बरताव करिके उणके मारी लाख्या।
40022007	तो राजा ने करोध माय अई के सेना का सांते चड़ई करी लाखी अने उना हत्याराहुंण के नास करिके उणको नगर बाळी लाख्यो।
40022008	फेर अपणा सेवकहुंण से क्यो, ब्‍याव को भोज तो तय्यार हे, पण वी जिणके तेड़्या था लायक नी हिट्या।
40022009	इकासरु चोपालहुंण पे जाव अने जितरा बी तमारे मिळे, ब्‍याव का भोज माय तेड़ी लाव।'
40022010	वी सेवक सेरी-गळिहुंण माय ग्या अने जो बी अच्छा-बुरा मिळ्या, सगळा के भेळा कर्‌या; अने ब्‍याव को घर पांमणाहुंण से भर‍ई ग्यो।
40022011	पण जदे भोज माय भेळा होया पांमणाहुंण के देखवा सरु राजो आयो, तो उने वां एक मनख के देख्यो जो ब्‍याव का लतरा पेर्‌यो होयो नी थो,
40022012	अने उने उकासे क्यो, 'दोस, तू यां ब्‍याव का लतरा पेर्‌या बिना कसे अई ग्यो?' अने उ कइंनी कंई सक्यो।
40022013	तो राजा ने अपणा सेवकहुंण के हुकम द्‍यो, 'उका हात अने पग बान्‍दी के उके बायरे इन्‍दारा माय लाखी दो। वां रोणो अने दांत पिसणो रेगा।'
40022014	क्योंके तेड़्या होया तो नरा पण छांट्‌या होया कमती हे।"
40022015	तो फरीसिहुंण ने जई के माय-माय बिचार्‌यो के कसतरा ईसु के उकीज बातहुंण माय फसाड़ां।
40022016	फरीसिहुंण ने अपणा चेलाहुंण के हेरोदियाहुंण का झुंड का गेले यो केवा मोकल्या: हे गरु, हम जांणां के तू सांचो हे अने परमेसर को मारग सच्चई से सीखाड़े, अने कइंका का दबाव माय नी आवे; क्योंके तू कइंका की तरफदारी नी करे।
40022017	इकासरु हमारे बताड़ के तू कंई सोंचे: "रोमी राजा केसर के कर चुकाड़णो ठीक हे के नी?"
40022018	ईसु ने उणकी चालाकी जाणी के क्यो, हे कपट्‍याहुंण, म्हारे कायसरु परखी र्‌या हो?
40022019	म्हारे उ सिक्को बताड़ो जेकासे कर चुकाड़्यो जाय हे। तो वी उका कने एक चांदी को सिक्को लाया।
40022020	उने उणकासे क्यो, "या छाप अने लिख्यो केको हे?"
40022021	उणने उकासे क्यो, "केसर राजा को।" तो ईसु ने उणका से क्यो, "जो केसर को हे उ केसर के दो, अने जो परमेसर को हे उ परमेसर के दो।"
40022022	या सुणी के वी चक्‍कर माय पड़ी ग्या अने उके छोड़ी के चल्या ग्या।
40022023	उणाज दन थोड़ा सदुकी दळ का - जिणको यो केणो हे के मर्‌या पाछे जी उठणो हेज नी - उका कने आया अने उकासे पुछवा लाग्या,
40022024	"गरु, मूसा ने क्यो थो, अगर कईं को आदमी बे-ओलाद मरी जाय तो उको भई उकी बइरा से ब्‍याव करिके उका भई सरु ओलाद पेदा करे।'
40022025	अबे हमारा यां सात भई था। पेलो, ब्‍याव करिके मरी ग्यो अने ओलाद नी होवा की वजासे दूसरा भई ने उकी घराळी से ब्‍याव कर्‌यो।
40022026	असतरा दूसरा अने तीसरा ने बी कर्‌यो, अने सातवां भई तक असोज होयो।
40022027	अने आखर माय वा बइरा बी मरी गी।
40022028	तो जी उठवा पे वा सातहुंण माय से केकी घराळी रेगा? क्योंके वा सगळा की घराळी रई चुकी थी।"
40022029	पण ईसु ने उणके जुवाब द्‍यो, "तम भूल माय पड़्या हो क्योंके परमेसर को पवित्तर सासत्तर अने परमेसर की सामरत के नी जाणो।
40022030	क्योंके जी उठवा पे लोग नी तो ब्‍याव करेगा अने नीज ब्‍याव माय द्‍या जायगा, पण सरग माय वी सरगदूतहुंण सरीका रेगा।
40022031	कंई मर्‌याहुंण का जी उठवा का बारामें तमने परमेसर का धरम सासत्तर माय यो बचन नी बांच्यो जो परमेसर ने तमार से क्यो थो:
40022032	हूं इबराइम को परमेसर अने इसाक को परमेसर अने याकूब को परमेसर हूं? हूं मर्‌याहुंण को नी, पण जीवताहुंण को परमेसर हूं।"
40022033	जदे लोगहुंण ने यो सुण्यो तो वी उका परबचन से चकित रई ग्या।
40022034	जदे फरीसिहुंण ने यो सुण्यो के उने सदुकिहुंण की बोलती बन्द करी लाखी हे तो वी भेळा होया।
40022035	अने उणका माय से एक ने जो यहूदिहुंण का धारमिक नेम-बिधान को जाणकार थो, उने परखवा सरु उकासे सवाल कर्‌यो।
40022036	"हे गरु, यहूदिहुंण का धारमिक नेम-बिधान माय कां को हुकम मोटो हे?"
40022037	उने उकासे क्यो, "तू परभु अपणा परमेसर से अपणा आखा हिरदा अने अपणा आखा आतमा अने अपणी आखी अक्कल से परेम राख।
40022038	योज बड़ो अने मोटो हुकम हे।
40022039	अने उकाज सरीको दूसरो यो हे: तू अपणा पड़ोसी से अपणा सरीको परेम राख।'
40022040	इज दो हुकमहुंण आखा यहूदिहुंण का धारमिक नेम-बिधान अने भविसबाणी केवा वाळाहुंण को अधार हे।"
40022041	जदे फरीसी भेळा होया था, तो ईसु ने उणका से एक सवाल पुछ्‌यो:
40022042	मसीह का बारामें तम कंई बिचारो हो? उ केको बेटो हे?" उणने उका से क्यो, "दाऊद को।"
40022043	उने उणका से क्यो, तो फेर दाऊद आतमा माय हुई के उके 'परभु' कायसरु के, याने
40022044	'परभु ने म्हारा परभु से क्यो: म्हारा सुदा हाताड़ी बेठ, जदत्तक के हूं थारा बेरिहुंण के थारा पग की चोकी नी बणई दूं'
40022045	अगर दाऊद उके परभु के तो उ उको बेटो कसे होयो?"
40022046	कइंका बी उके कंई जुवाब नी दई सक्या, अने उना दन से हजु सवाल करवा की हिम्मत कइंका की नी री।
40023001	तो ईसु ने भीड़ से अने अपणा चेलाहुंण से क्यो,
40023002	"सासतरी अने फरीसी मूसा की गादी पे बेठ्या हे।
40023003	इकासरु जो कंई वी तमार से के उके करजो अने मानजो, पण उणका सरीका काम मती करजो; क्योंके वी के तो हे पण करे हयनी।
40023004	वी घणा बजन के बान्‍दी के मनखहुंण का कांधा पे लादी दे, पण खुद उणके अपणी अंगळी से बी टळ्‍ळो नी लगाड़े
40023005	वी अपणो सगळो काम मनखहुंण के बताड़वा सरु करे, वी अपणा तावीजहुंण के चोड़ा करे अने अपणा लतराहुंण की झालरहुंण के लम्बी करे।
40023006	अने दावतहुंण माय आदर की जगा अने पराथनाघरहुंण माय खास आसण,
40023007	अने हाटहुंण माय मान-सम्मान पाणो अने लोगहुंण से 'रब्बी' केवाड़णो उणके भावे हे।
40023008	पण तम 'रब्बी' मती केवाड़जो, क्योंके तमारो एकज गरु हे अने तम सगळा भई हो।
40023009	धरती पे कइंका के अपणो बाप मती किजो, क्योंके तमारो एकज बाप हे, जो सरग माय रे।
40023010	तम अगवो मती केवाड़्या जावजो क्योंके तमारो एकज अगवो हे याने हूं मसीह।
40023011	पण जो तमारा माय सगळा से मोटो हे उ तमारो सेवक रेगा।
40023012	जो कईं को अपणे खुद के उंचो करेगा उ निच्चो कर्‌यो जायगा, अने जो खुद के निच्चो करेगा उ उंचो कर्‌यो जायगा।
40023013	हे ढोंगी सासतरी अने फरीसिहुंण, तमारे धिक्कार! क्योंके तम मनखहुंण सरु सरग को राज को कमांड़ बन्द करी लाखो हो। तम नी तो खुद जाव हो अने नीज जावा वाळाहुंण के भित्तरे जावा दो हो।
40023014	(हे ढोंगी सासतरी अने फरीसिहुंण, तमारे धिक्कार! क्योंके दिखावा सरु बड़ी-बड़ी पराथनाहुंण करता होया बी तम रांडिहुंण का घरहुंण के गिली जाव हो, इकासरु तमारे घणी सजा मिळेगा।)
40023015	हे ढोंगी सासतरी अने फरीसिहुंण तमारे धिक्कार! तम एक मनख के अपणा आड़ी मिळावा सरु धरती-असमान एक करी लाखो, अने जदे उ अई जावे तो उके अपणा से दूगणो नरक को भागीदार बणई लाखो हो।
40023016	"हे आंदा अगवाहुंण, तमारे धिक्कार! तम जो को हो, के अगर कईं को मन्‍दर की सोगन खाय, तो कइंनी, पण मन्‍दर का सुन्ना की सोगन खाय तो उ बन्दी जायगा।"
40023017	हे मूरख अने आंदाहुंण, कंई जरुरी हे सुन्नो, के उ मन्‍दर जो सुन्ना के पवित्तर करे हे?
40023018	फेर को हो, 'अगर कईं को बेदी का चड़ावा की सोगन खायगा तो उ बन्दी जायगा।'
40023019	हे आंदाहुंण, कंई जरुरी हे चड़ावो, के वा बेदी जो चड़ावा के पवित्तर करे हे?
40023020	इकासरु जो सोगन खाय, उ बेदी अने उका पे धर्‌यो चड़ावो दोइज की सोगन खाय हे।
40023021	जो मन्‍दर की सोगन खाय, उ मन्‍दर अने उका माय रेवा वाळा परमेसर की बी सोगन खाय हे,
40023022	अने जो सरग की सोगन खाय, उ परमेसर का सिंगासण अने उका पे बेठवा वाळा दोई की सोगन खाय हे।
40023023	"हे ढोंगी सासतरी फरीसिहुंण तमारे धिक्कार! तम पोदिनो, सोंप अने जीरा को दसवों हिस्सो तो दो हो, पण नेम-बिधान की गेरी बातहुंण याने न्याव, दया, अने बिसास के टाळो हो, पण होणो तो यो थो के इनी बातहुंण के करता होया दूसरी बातहुंण के बी नी टाळता।
40023024	हे आंदा अगवाहुंण, तम मच्छर के तो छाणी लाखो, पण ऊंटड़ा के गिली जाव हो!
40023025	"हे ढोंगी सासतरी अने फरीसिहुंण तमारे धिक्कार! तम कटोरा अने परात के बायरे से तो मांजो हो, पण भित्तरे से तम हरतरा की लुट अने बेकाबु से भर्‌या रो हे।
40023026	हे आंदा फरीसी, पेलां कटोरा अने परात के भित्तरे से मांज जेकासे के वी बायरे बी साफ रे।
40023027	हे ढोंगी सासतरी अने फरीसिहुंण, तमारे धिक्कार! तम चुन्ना से लिपी हुई कबरहुंण सरीका हो जो बायरे से तो अच्छी नगे आय, पण भित्तरे मुरदा का हड़काहुंण अने सगळी सड़ांद से भरी रे हे।
40023028	असतरा तम बी बायरे से मनखहुंण के धरमी नगे आव, पण भित्तरे ढोंग अने अधरम से भर्‌या रो हो।
40023029	"ढोंगी सासतरी अने फरीसिहुंण, तमारे धिक्कार! तम नबिहुंण की कबरहुंण तो बणाव अने धरमिहुंण की रियादगारी सजाड़ो हो,
40023030	अने को हो, अगर हम अपणा पूरखाहुंण का बखत माय होता, तो नबिहुंण की हत्या माय हिस्सो नी लेता।,
40023031	निचोड़ यो के तम खुद अपणा बिरोद माय गवई दो हो, के तम नबिहुंण का हत्याराहुंण की ओलाद हो।
40023032	अबे तमने अपणा पूरखाहुंण का पाप को गागर्‌यो भरी लाख्यो।
40023033	हे सरपहुंण, हे करेतहुंण का कणाहुंण, तम नरक की सजा से कसे बचोगा?
40023034	इकासरु देखो, हूं तमारा सरु नबिहुंण अने ज्ञानिहुंण अने सासतरिहुंण के मोकली र्‌यो हूं। तम उणका माय से थोड़ाक की हत्या करोगा अने थोड़ाक के कुरुस पे चड़ावगा, फेर थोड़ाक के अपणा पराथनाघर माय कोड़ा लगाड़ोगा अने नगर-नगर सताड़ता फरोगा,
40023035	के जितरा धरमिहुंण को लोई धरती पे बिवाड़्यो, उ तमारा माथे पड़े, याने धरमी हाबिल से लई के बिरिक्याह का बेटा जकरियाह तक, जेके तमने मन्‍दर अने बेदी का अदाड़ माय मारी लाख्यो थो।
40023036	हूं तमार से खास बात कूं, ई सगळी बातहुंण इनी पीड़ी का माथे पड़ेगा।
40023037	"हे यरुसलेम नगर, हे यरुसलेम नगर! तू नबिहुंण के मारी लाखे अने जो थारा कने मोकल्या जाय, उणके ढेपड़ा मार्‌या जाय हे। म्हने कितरी कावा चायो के जसे मुरगी अपणा बच्चाहुंण के पांख तळे भेळा करे, वसोज हूं बी थारा बाळकहुंण के भेळा करूं, पण तमने नी चायो।
40023038	देखो, तमारो घर तमारा सरु उजाड़ छोड़्यो जाय हे।
40023039	क्योंके हूं तमार से कूं के अब से तम म्हारे तदत्तक नी देखोगा जदत्तक यो कोगा हयनी: के 'धन्‍य हे उ जो परभु का नाम से आवे हे'।"
40024001	जदे ईसु मन्‍दर से हिटी के बायरे जई र्‌यो थो तो उका चेलाहुंण मन्‍दर के दिखाड़वा सरु उका कने आया।
40024002	तो उने उणकासे क्यो, "कंई तम ई सगळो नी देखी र्‌या? हूं तमार से खास बात कूं, यां एक एरण का अदरे दूसरो एरण बी नी रेगा जो ढळ्डायो नी जायगा।"
40024003	जदे उ जेतून परबत पे बेठ्यो थो तो उका चेलाहुंण एखला माय उका कने अई के केवा लाग्या, हमारे बताड़ ई बातहुंण कदे होयगा, अने थारा आवा को अने इना जुग के खतम होवा की कंई सेलाणी रेगा?"
40024004	इका पे ईसु ने जुवाब द्‍यो, "होसियार रो, कईं को तमारे धोको नी दे,
40024005	क्योंके नरा लोग म्हारा नाम से यो केता आयगा, 'हूं मसीह हूं,' अने नरा के धोको देगा।
40024006	तम लड़इहुंण का बारामें अने लड़इहुंण की अफवा सुणोगा। देखो, डरजो मती क्योंके इणको होणो जरुरी हे, पण उना बखत अंत नी रेगा।
40024007	क्योंके जात, जात को बिरोद अने राज, राज को बिरोदी हुई जायगा अने नरी जगाहुंण पे बिखो पड़ेगा अने धरती हलेगा।
40024008	पण ई सगळी बातहुंण तो पीड़ाहुंण की सुरुआतज रेगा।
40024009	तो वी तमारे कळेस देवाड़णे सरु तमारे पकड़वायगा अने मारी लाखेगा अने म्हारा नाम की वजासे आखी जातिहुंण तमार से घिरणा करेगा।
40024010	उना दनहुंण माय नरा लोग ठोकर खायगा अने एक दूसरा से बिसासघात अने एक दूसरा से घिरणा करेगा।
40024011	अने नरा झुंटा नबी उठ्यायगा अने नरा के भरमायगा।
40024012	अधरम का बड़वा की वजासे नरा को परेम ठंडो पड़ी जायगा।
40024013	पण जो आखरी तक जिरना मारेगा, उकोज उध्दार होयगा।
40024014	सरग-राज को यो सुब-समिचार आखा जगत माय परचार कर्‌यो जायगा के सगळी जातहुंण पे गवई रे, अने फेर अंत अई जायगा।
40024015	तो जदे तम उनी उजाड़वा वाळी घिरणित चीज के, जेका बारामें दानियल नबी ने क्यो थो, पवित्तर जगा उबी देखो - बांचवा वाळो समजी ले -
40024016	तो वी जो यहूदिया का इलाका माय रे, परबत पे पाटी दई दे।
40024017	जो घर का छज्जा पे रे, उ घर माय कंई लेवा सरु निच्चे नी उतरे।
40024018	जो खेत माय होय, उ अपणो लतरो लेवा सरु पाछे नी पलटे।
40024019	उणका सरु धिक्कार जो उना दनहुंण माय गरभ से रेगा अने जो दूद धवाड़ती रेगा!
40024020	पराथना करो के तमारे स्याळा माय अने सबत् का दन भागणो नी पड़े।
40024021	क्योंके असो, घोर-भयंकर संकट रेगा जसो नी तो जगत का सुरु से अबी तक होयो अने नी कदी रेगा।
40024022	अने अगर वी दन घटाड़्या नी जाता तो एक बी पराणी नी बचतो, पण छांट्‌या होया की वजासे वी दन घटई द्‍या जायगा।
40024023	तो फेर अगर कईं को तमार से के, 'देखो, मसीह यां हे' अने वां हे,' तो बिसास मती करजो।
40024024	क्योंके झुंटा मसीह अने झुंटा नबी परगटेगा अने बड़ा-बड़ा चमत्कार अने अदभुद काम बताड़ेगा, यां तक के अगर हुई सके तो छांट्‌या होया के बी बरगळई लाखे।
40024025	देखो, म्हने पेलांज तमारे बताड़ी द्‍यो।
40024026	इकासरु, अगर कईं को तमार से के, 'मांळ माय हे,' तो बायरे मती हिटी जावजो, या 'देखो, उ कोठड़ी माय हे तो बिसास मती करजो।
40024027	क्योंके जसे बिजळी उगणूं आड़ी से हिटी के आथणूं आड़ी तक चळके, वसोज मनख का बेटा को बी आणो रेगा।
40024028	जां लास रे, वांज चील-गरदन भेळी रेगा।
40024029	उना दनहुंण का कळेस का झट बाद सूरज इन्दारोघुप हुई जायगा अने चन्दरमा अपणो उजाळो नी देगा, अने असमान से ताराहुंण पड़ेगा, अने असमान की ताकत हलाड़ी जायगा।
40024030	तो मनख का बेटा की सेलाणी असमान माय नगे आयगा, अने धरती की सगळी जातहुंण कळाप करेगा, अने लोग मनख का बेटा के सामरत अने बड़ा वेभव का गेले असमान से बादळाहुंण पे आतो देखेगा।
40024031	अने उ तुरई की घणी अवाज का गेले अपणा सरगदूतहुंण के मोकलेगा, अने वी चारी दिसाहुंण माय असमान का एक कनारा से दूसरा कनारा तक, उका छांट्‌या होया के भेळा करेगा।
40024032	अंजीर का झाड़ से या मिसाल सीखो: जदे उकी डाळ नरम हुई जाय अने उका माय पत्ता हिटवा लागे, तो तम जाणी लो हो के उनाळो कने हे।
40024033	असतरा जदे तम इनी बातहुंण के होता देखो तो जाणी लीजो के उ कने हे, बरण कमांड़ पेज हे।
40024034	हूं तमार से खास बात कूं, के जदत्तक ई सगळी बातहुंण पूरण नी हुई जाय इनी पीड़ी को अंत नी होयगा।
40024035	असमान अने धरती टळी जायगा, पण म्हारा बचन कदी नी टळेगा।
40024036	उना दन अने उनी घड़ी का बारामें कईं को नी जाणे - नी तो सरगदूत अने नीज बेटो, पण सिरप पिता परमेसर।
40024037	मनख का बेटा को आणो नठू नूह का दनहुंण सरीको रेगा।
40024038	क्योंके जळपरलय का पेलां का दनहुंण माय जसतरा नूह का झाज माय आवा का दन तक लोग खाता-पीता र्‌या, अने उणका माय ब्‍याव-सादीहुंण हुइरी थी,
40024039	अने जदत्तक जळपरलय उणके बिवाड़ी नी लई ग्यो वी इके समजी नी सक्या, उनी तरा मनख का बेटा को बी आणो होयगा।
40024040	उना बखत दो मनख खेत माय रेगा; एक लई ल्यो जायगा अने दूसरा के छोड़ी लाखेगा।
40024041	दो बइराहुंण घट्टी पीसती रेगा; एक लई ली जायगा अने दूसरी छोड़ी लाखेगा।
40024042	इकासरु जागता रो, क्योंके तम नी जाणो के तमारो परभु केना दन अई जायगा।
40024043	पण यो पक्को जाणो के अगर घर का मालेख के मालम रे के चोळ्डा रात माय कदे अई जायगा तो उ जागतो रेतो अने अपणा घर माय खाद लगावा नी देतो।
40024044	असतरा तम बी तय्यार रो। हूं मनख को बेटो उनी घड़ी अई जउंवां जदे तम बिचारोगा बी नी।
40024045	"असो बिसासलायक अने अकलमंद सेवक कुंण हे जेके उको मालेख सेवकहुंण का अदरे हाकिम बणाय, के सई बखत पे उणके रोटा दे?
40024046	धन्‍य हे उ सेवक जेके मालेख अई के उके असोज करतो पावे।
40024047	हूं तमार से खास बात कूं के उ उके अपणी आखी धन-सम्पत्ती पे हाकिम बणायगा।
40024048	पण उ बुरो सेवक अपणा हिरदा माय केगा, 'म्हारा मालेख के आवा माय अबी नरी देर हे,'
40024049	अने अपणा साती सेवकहुंण के मारवा-कुटवा लागे अने दारुड़्‍याहुंण का गेले खावां-पिवां मन्‍डी जावे,
40024050	तो उना सेवक को मालेख असा दन आयगा जदे उ उका आवा की आस नी करेगा अने असी घड़ी आयगा जेके उ जाणेगा बी नी।
40024051	तो उ उके काठी सजा देगा अने ढोंगीहुंण का गेले उके बी लाखी देगा। वां रोणो अने दांत पिसणो रेगा।
40025001	तो सरग का राज को मिलाण उनी दस कुंवारीहुंण से कर्‌यो जाय जो अपणा सरावला के लई के लाड़ा से मिळवा सरु चली।
40025002	उणका माय पांच मूरख अने पांच अकलमंद थी।
40025003	क्योंके मूरखहुंण ने जदे सरावला ल्या तो उणने अपणा गेले तेल नी ल्यो,
40025004	पण अकलमंदहुंण ने अपणा सरावलाहुंण का गेले कुप्पिहुंण माय बी तेल ल्यो।
40025005	जदे लाड़ा के आवा माय देरी हुइरी थी तो वी सगळी उंघवा लागी अने सोई गी।
40025006	पण आदी राते हेलो होयो: 'देखो, लाड़ो अई र्‌यो हे! उकासे मिळवा चलो!'
40025007	तो वी सगळी कुंवारीहुंण उठ्यई अने अपणो-अपणो सरावलाहुंण ठीक करवा लागी।
40025008	अने मूरखहुंण ने अकलमंदहुंण से क्यो, 'हमारे बी अपणा तेल माय से थोड़ोक दई दो, क्योंके हमारा सरावलाहुंण बुजवा पे हे।'
40025009	पण अकलमंदहुंण ने जुवाब द्‌यो, 'नी, यो हमारा सरु अने तमारा सरु पूरो नी पड़े। भलो यो के तम दुकानदारहुंण कने जई के अपणा सरु मोल ल्याव।'
40025010	जदे वी मोल लेवा सरु चली गी तो लाड़ो अई ग्यो, अने जो तय्यार थी, वी उका गेले ब्‍याव-भोज का मण्डप माय भित्तरे चली गी। अने कमांड़ बन्द करी लाख्यो।
40025011	पाछे वी दूसरी कुंवारीहुंण बी अई के केवा लागी, 'मालेख, हे मालेख, हमारा सरु कमांड़ खोली दे!'
40025012	पण लाड़ा ने जुवाब द्‍यो, 'हूं तमार से खास बात कूं, हूं तमारे नी जाणूं।'
40025013	इकासरु जागता रो, क्योंके तम नी तो उना दन के जाणो अने नीज उनी घड़ी के।
40025014	फेर, सरग का राज को मालेख उना मनख सरीको हे जो जातरा पे जावा सरु थो अने जेने अपणा सेवकहुंण के बुलाड़ी के अपणो धन-माल उणके समळई द्‍यो।
40025015	उने एक के डेड़ सो सेर चांदी, दूसरा के साट सेर चांदी, अने तीसरा के तीस सेर चांदी, याने हरेक के उकी लाइकी का मुजब द्‍यो, अने जातरा पे चल्यो ग्यो।
40025016	जेके डेड़ सो सेर चांदी मिळी थी, उने झट जई के उकासे बेपार कर्‌यो अने डेड़ सो सेर चांदी हजु कमई।
40025017	असतरा जेके साट सेर चांदी मिळी थी, उने बी साट सेर चांदी हजु कमई।
40025018	पण उ जेके तीस सेर चांदी मिळी थी, उने जई के जमीन माय खाड़ो खोद्‍यो अने अपणा मालेख का धन के गारा माय दबाड़ी लाख्यो।
40025019	नरा-दन पाछे उना सेवकहुंण को मालेख आयो अने उणकासे लेखो लेवा लाग्यो।
40025020	तो उ जेके डेड़ सो सेर चांदी मिळी थी उने डेड़ सो सेर चांदी हजु लई के क्यो, 'मालेख, तने म्हारे डेड़ सो सेर चांदी समळई थी। देख, म्हने इणकासे डेड़ सो सेर चांदी हजु कमई।'
40025021	उका मालेख ने उकासे क्यो, 'सबास!' भला अने बिसासलायक सेवक! तू थोड़ाक माय बिसासलायक र्‌यो, हूं थारे नरी चीजहुंण को हाकिम बणउंवां। अपणा मालेख का आनन्द माय भेळो हुई जा!'
40025022	"जेके साट सेर चांदी मिळी थी, उने अई के क्यो, 'मालेख, तने म्हारे साट सेर चांदी समळई थी। देखतो, म्हने साट सेर चांदी हजु कमई।'
40025023	मालेख ने उकासे क्यो, 'सबास' भला अने बिसासलायक सेवक! तू थोड़ाक माय बिसासलायक र्‌यो, हूं थारे नरीज चीजहुंण को हाकिम बणउंवां अपणा मालेख का आनन्द माय भेळो हुई जा!'
40025024	"फेर उ बी जेके तीस सेर चांदी मिळी थी अई के केवा लाग्यो, हे 'मालेख, हूं जाणतो थो के तू निरदयी मनख हे; जां बोय हयनी वां काटे अने जां बेरे हयनी वां से भेळो करे।
40025025	तो हूं डरी ग्यो अने जई के थारी चांदी के म्हने जमीन माय गाड़ी लाखी। जो थारी हे उके लई ले।'
40025026	पण उका मालेख ने उके जुवाब द्‍यो, 'हे बुरा अने आळसी सेवक, तू यो जाणतो थो के जां हूं नी बोउं वां से काटूं, अने जां बीज नी बेरूं वां से भेळा करूं;
40025027	जदे तो थारे चइये थो के म्हारी चांदी सउकारहुंण कने मेली देतो, जेकासे अई के अपणो धन ब्याज समेत उणकासे लई लेतो।
40025028	इकासरु इका से या चांदी बी लई लो, अने जेका कने तीन सो सेर चांदी हे उके दई दो।
40025029	क्योंके हरेक जेका कने हे उके हजु बी द्‍यो जायगा अने उका कने नरो हुई जायगा। पण जेका कने हयनी, उकासे उ बी लई ल्यो जायगा जो उका कने हे।
40025030	'इना मतकमउं सेवक के बायरे का इन्‍दारा माय लाखी दो, जां रोणो अने दांत पिसणो रेगा।'
40025031	"पण जदे हूं मनख को बेटो, अपणी म्हेमा माय अउंवां अने सगळा सरगदूत म्हारा गेले आयगा, तो हूं अपणा म्हेमावान सिंगासण पे बिराजुंवां।
40025032	अने सगळी जातहुंण म्हारा सामे भेळी करी जायगा; अने हूं उणके एक-दूसरा से इकाड़ी करुंवां, जसे ग्वाळो गाडरहुंण के बोकड़ीहुंण से इकाड़ी राखेगा।
40025033	हूं गाडरहुंण के अपणा जीवणा हाताड़ी, अने बोकड़ीहुंण के डाबा हाताड़ी करुंवां।
40025034	तो हूं अपणा जीवणा हात वाळाहुंण से कुंवां, 'हे म्हारा पिता का धन्‍य लोगहुंण, आव, उना राज का हाकिम बणो जो जगत का सुरु से तमारा सरु तय्यार कर्‌यो हे।
40025035	क्योंके हूं भूको थो अने तमने म्हारे खावा सरु द्‍यो। हूं तिरस्यो थो अने तमने म्हारे पाणी पिवाड़्यो। हूं परदेसी थो तमने म्हारे अपणा घर माय राख्यो।
40025036	हूं नांगो-पुंगो थो, तमने म्हारे लतरा पेराया; बेमार थो, तमने म्हारी सुद्द ली; जेळ माय थो, तम म्हार से मिळवा आया।'
40025037	"तो धरमिहुंण उके जुवाब देगा, 'परभु, हमने कदे भूको देख्यो अने जिमाड़्यो, अने तिरस्यो देख्यो अने पाणी पिवाड़्यो?
40025038	अने हमने कदे थारे परदेसी देख्यो अने अपणा घर माय राख्यो अने नांगो-पुंगो देख्यो अने लतरा पेराया?
40025039	हमने कदे थारे बेमार अने जेळखाना माय देख्यो अने थार से मिळवा आया?'
40025040	इका पे हूं उणके जुवाब दूंवां, 'हूं तमार से खास बात कूं के जो कंई तमने म्हारा इना नाना से नाना भई-बेनहुंण माय से कइंका एक का गेले कर्‌यो उ म्हारा गेले कर्‌यो।'
40025041	"तो हूं डाबा हाताड़ी वाळाहुंण से कुंवां, हे सरापित लोगहुंण, म्हार से दूरा हुई के उनी नरक की लाय माय जई पड़ो जो सेतान अने उका दूतहुंण सरु तय्यार करी गी हे!
40025042	हूं भूको थो, तमने म्हारे खावा सरु नी दीयो; तिरस्यो थो, तमने म्हारे पाणी नी पिवाड़्यो;
40025043	परदेसी थो, तमने म्हारे अपणा घर माय नी राख्यो; नांगो-पुंगो थो, तमने म्हारे लतरा नी पेराया; बेमार अने जेळखाना माय थो, तम म्हारी सुद्द लेवा नी आया।'
40025044	इका पे वी म्हार से पुछेगा, 'परभु, हमने कदे थारे भूको अने तिरस्यो, ने परदेसी, ने नांगो-पुंगो, ने बेमार, ने जेळखाना माय देख्यो अने थारी सेवा नी करी?'
40025045	तो हूं उणके जुवाब दूंवां, 'हूं तमार से खास बात कूं के जो तमने इना नाना माय से कइंका एक का गेले नी कर्‌यो, उ म्हारा गेले बी नी कर्‌यो।'
40025046	ई लोग हमेस्या तक सजा भोगेगा, पण धरमी सदा का जीवन माय जायगा।"
40026001	असो होयो के जदे ईसु ई सगळी बातहुंण करी चुक्यो, तो उने अपणा चेलाहुंण से क्यो,
40026002	"तम जाणो हो के दो दन बाद फसह को तेवार अई र्‌यो हे अने हूं मनख को बेटो कुरुस पे चड़ायो जावा सरु पकड़वायो जउंवां।"
40026003	तो म्हापुरोहित अने लोगहुंण का बुड़ा-हाड़ाहुंण, काइफा नाम का म्‍हापुरोहित का म्‍हेल का आंगणा माय भेळा होया,
40026004	अने उणने माय-माय ईसु के तरकीब से पकड़वा अने मारी लाखणे को मनसुबो कर्‌यो।
40026005	पण वी केता था, "तेवार का बखत नी, कंई असो नी होय के लोगहुंण माय दंगो भड़की जाय।"
40026006	जदे ईसु बेतनिय्याह गांम माय सिमोन कोड़्या जेको कोड़ ठीक होयो थो, का घरे थो,
40026007	तो एक बइरा सगंमरमर का बरतन माय बेमोल अतर लई के उका कने अई, अने जदे ईसु जिमवा बेठ्यो तो उका माथा पे रेड़ी लाख्यो।
40026008	पण चेलाहुंण या देखी के गुस्सा माय अई ग्या अने केवा लाग्या, "यो कायसरु बरबाद कर्‌यो?
40026009	इना अतर के मोंगो बेची के गरीब-गुरबाहुंण के पइसा बांटी देता।"
40026010	या जाणी के ईसु ने उणकासे क्यो, "तम इनी बइरा के कायसरु सताड़ो? कंई इकासरु के उने म्हारा गेले भलई करी?
40026011	गरीब-गुरबा तो तमारा गेले सदा रे, पण हूं तमारा गेले सदा नी रुंवां।
40026012	जदे उने म्हारा अंग पे यो अतर रेड़्यो तो इकासरु रेड़्यो के म्हारा गाड़्या जावा सरु म्हारे तय्यार करे हे।
40026013	हूं तमार से खास बात कूं के आखा जगत माय जां कंई यो सुब-समिचार परचार कर्‌यो जायगा, वां इनी बइरा का इना काम को बखाण बी उकी रियाद माय कर्‌यो जायगा।"
40026014	तो बारा चेलाहुंण माय से एक, जेको नाम यहूदा इस्‍करियोती थो, मुख-पुरोहितहुंण कने ग्यो,
40026015	अने उने क्यो, "अगर हूं ईसु के तमारा हाते करी दूं तो तम म्हारे कंई दोगा?" उणने उके चांदी का तीस सिक्‍का तोली के दई द्‍या।
40026016	जदे से उ उके पकड़वाणे सरु अच्छा मोका का तलास माय रेवा लाग्यो।
40026017	फेर चेलाहुंण अखमीरा रोटा का तेवार का पेलां दन, ईसु कने अई के पुछवा लाग्या, "तू कां चावे के हम थारा सरु फसह खावा की तय्यारी करां?"
40026018	ईसु ने क्यो, "नगर माय फलांणा जणा कने जई के उकासे को, 'गरु के हे, म्हारो बखत कने हे। म्हारे अपणा चेलाहुंण का गेले थारा यां फसह को तेवार मानाणो हे'।"
40026019	तो ईसु का हुकम मुजब चेलाहुंण ने फसह की तय्यारी करी।
40026020	जदे सांज हुई तो उ बारा चेलाहुंण का गेले जिमवा बेठ्यो।
40026021	जदे वी जिमी र्‌या था तो उने क्यो, "हूं तमार से खास बात कूं के तमारा माय से एक म्हारे धोको दई पकड़वायगा।"
40026022	इका पे वी घणा दुःखी हुई के एक-एक करिके उकासे पुछवा लाग्या, "परभु, हूं तो नी हूं, नी?"
40026023	उने क्यो, "उ जेने म्हारा गेले थाळी माय हात लाख्यो, उज म्हारे धोको दई पकड़वायगा।
40026024	हूं मनख का बेटा के तो, जसो म्हारा बारामें लिख्यो हे, ठीकज हे, पण धिक्कार उ जेकासे हूं मनख को बेटो पकड़वायो जउंवां! उना मनख सरु भलो होतो के उ जनमीज नी लेतो।"
40026025	तो उके धोको दई पकड़वाणे वाळो याने यहूदा ने क्यो, "रब्बी, कंई उ हूं हे?" ईसु ने क्यो, "तने खुदज कई द्‍यो।
40026026	जदे वी जिमी र्‌या था, ईसु ने रोटो ल्यो अने आसीस मांगी के तोड़्यो अने चेलाहुंण के दई के क्यो, "लो खाव; या म्हारी काया हे।"
40026027	फेर उने कटोरो लई के परमेसर के धन्यबाद कर्‌यो अने उणके देता होया क्यो, "तम सगळा इका माय से प्यो,
40026028	क्योंके यो करार को म्हारो लोई हे, जो नरा लोगहुंण सरु पापहुंण की मांफी सरु बिवाड़्यो जावा पे हे।
40026029	पण हूं तमार से कूं के अंगूर को यो रस अबी से लई के उना दन तक नी पिउंवां जदत्तक अपणा पिता का राज माय तमारा गेले नवो नी प्यूं।"
40026030	अने भजन गावा का बाद वी जेतून परबत पे चल्या ग्या।
40026031	जदे ईसु ने उणकासे क्यो, "आज राते तम सगळा म्हारी वजासे ठोकर खावगा अने भागी जावगा, क्योंके परमेसर का नेम-बिधान माय लिख्यो हे, "परमेसर के हे 'हूं ग्वाळा के मारुंवां अने खाड़ु की गाडरहुंण खक्कळ-बक्कळ हुई जायगा'।"
40026032	पण जिन्दा होवा का बाद तमार से पेलां गलील के जउंवां।"
40026033	इका पे पतरस ने उकासे क्यो, "चाये सगळा का सगळा थारी वजासे ठोकर खावे अने भागी जावे तो जावे, पण हूं कदी नी जउंवां।"
40026034	ईसु ने उकासे क्यो, "हूं थार से खास बात कूं के आजज राते, मुरगा का बांग देवा से पेलां, तू तीन कावा म्हारे नकारेगा।"
40026035	पतरस ने उकासे क्यो, "चाये म्हारे थारा गेले मरनो बी पड़े, हूं थारो नकारो नी करुंवां।" सगळा चेलाहुंण ने बी असीज बात करी।
40026036	जदे ईसु उणका गेले गतसमनी नाम की जगा माय आयो, अने उने अपणा चेलाहुंण से क्यो, "जदत्तक हूं भित्तरे जई ने पराथना करूं, तम यांज बेठजो।"
40026037	उने अपणा गेले पतरस अने जब्दी का बेटाहुंण के ल्या अने दुःखी अने बेचेन होवा लाग्यो।
40026038	फेर उने उणका से क्यो, "म्हारो हिरदो घणो उदास हे, यां तक के हूं मरवा पे हूं। यांज रुको अने म्हारा गेले जागता रो।"
40026039	फेर उ उणका से थोड़ोक अगड़े बड़्यो अने सास्टांग परणाम कर्‌यो अने या पराथना करवा लाग्यो: "हे म्हारा परमेसर पिता, अगर हुई सके तो यो कटोरो म्हार से टळी जाय। फेर बी म्हारी नी, पण थारी मरजी पूरण होय।"
40026040	तो उ चेलाहुंण कने आयो, अने उणके सोता पई के उने पतरस से क्यो, "कंई तम लोग म्हारा गेले एक घड़ी बी नी जागी सक्या?"
40026041	जागता रो अने पराथना करता रो के तम अजमाइस माय नी पड़ो। आतमा तो तय्यार हे पण काया कमजोर हे।"
40026042	फेर उने दूसरी कावा जई के या पराथना करी: "हे म्हारा परमेसर पिता, अगर यो म्हारा प्या बिना नी टळी सके, तो थारी मरजी पूरण होय।"
40026043	उने पाछो अई के उणके सोता पाया, क्योंके वी अपणी आंखहुंण उगाड़ी नी राखी सक्या।
40026044	उ उणके पाछो छोड़ी के चल्यो ग्यो अने पाछी वाज बात कई के तीसरी कावा पराथना करवा लाग्यो।
40026045	फेर उने चेलाहुंण कने अई के क्यो, "कंई तम अबी तक अराम से सोइर्‌‌या हो? देखो, बखत अई ग्यो हे अने हूं मनख को बेटो पापिहुंण का हाते पकड़ायो जउं।
40026046	उठ्याव, चलां। देखो म्हारो पकड़वाणे वाळो कने अई ग्यो हे।"
40026047	जदे उ यो कइज र्‌यो थो तो देखो, यहूदा जो बारा चेलाहुंण माय को एक थो अई ग्यो, अने उका गेले तरवार अने लट्ठहुंण लई हुई एक बड़ीमेक भीड़ थी जेके मुख-पुरोहितहुंण अने लोगहुंण का बुड़ा-हाड़ाहुंण ने मोकली थी।
40026048	पकड़वाणे वाळा यहूदा ने उणके यो कई के इसारो द्‍यो थो: जेको हूं चुम्मो लूं, उज हे। उके पकड़ी लीजो।"
40026049	उ झट ईसु कने अई के बोल्यो, "हे रब्बी, परणाम! "अने उके चुम्यो।
40026050	ईसु ने उकासे क्यो, दोस, जेना काम सरु तू आयो उके कर।" जदे उणने उका कने अई के ईसु के पकड़्यो अने गिरपतार कर्‌यो।
40026051	फेर देखो, ईसु का सातिहुंण माय से एक ने तरवार हेड़ी के म्हापुरोहित का सेवक पे चलाड़ी अने उको कान काटी लाख्यो।
40026052	तो ईसु ने उकासे क्यो, "अपणी तरवार म्यान माय राख, "क्योंके जो तरवार उठाड़े वी सगळा तरवार से नास कर्‌या जायगा।
40026053	तू कंई सोंचे हे के हूं अपणा परमेसर पिता से बिणती नी करी सकतो? अने कंई उ झट बारा पळटनहुंण से जादा सरगदूत के म्हारा सरु नी मोकली सकतो?
40026054	"पण असोज होणो जरुरी हे। जदे पवित्तर सासत्तर को लेख पूरण होयगा।"
40026055	फेर ईसु ने भीड़ से क्यो, "कंई तम तरवार अने लट्ठहुंण लई के म्हारे पकड़वा आया हो मानो हूं कईं को डाकू हूं? हरदन मन्‍दर माय बेठिके हूं परबचन द्‍या करतो थो जदे तमने म्हारे नी पकड़्यो।
40026056	पण यो सगळो इकासरु होयो के भविसबाणी करवा वाळाहुंण को लेख पूरण होय।" तो सगळा चेला उके छोड़ी के भागी ग्या।
40026057	जिणने ईसु के पकड़्यो थो, वी उके म्हापुरोहित काइफा कने लई ग्या, जां सासतरी अने बुड़ा-हाड़ा अगवा भेळा था।
40026058	पतरस बी थोड़िक दूरी पे उका पछड़े-पछड़े चली के म्हापुरोहित का आंगणा तक पोंच्यो अने भित्तरे जई के नतीजो देखवा सरु नेपादारहुंण का गेले बेठी ग्यो।
40026059	मुख-पुरोहितहुंण अने आखी म्हासबा ईसु का बिरोद माय झुंटी गवई पावा की कोसिस करता र्‌या, जेकासे के वी उके मारी लाखे।
40026060	पण नरा झुंटा गवाहुंण का आणे पे बी, कइंनी पायो। आखरी माय दो गवाहुंण ने अई के क्यो,
40026061	"इना मनख ने क्यो, 'हूं परमेसर का मन्‍दर के ढळ्‍डई के उके तीन दन माय पाछो बणवई दूंवां'।"
40026062	तो म्हापुरोहित ने उबो हुई के ईसु से क्यो, "कंई तू जुवाब नी दई र्‌यो? ई लोग थारा बिरोद माय कंई गवई दई र्‌या हे?"
40026063	पण ईसु चुप र्‌यो। इका पे म्हापुरोहित ने उकासे क्यो, "हूं जीवता परमेसर की सोगन दूं, के अगर तू परमेसर को बेटो मसीह हे तो हमार से कइदे।"
40026064	ईसु ने उकासे क्यो, "तने खुदज क्यो। फेर बी हूं थार से कूं के अब से तम, हूं मनख का बेटा के सगळा से सकतीमान का जीवणा हाताड़ी बेठ्या होया अने सरग असमान का बादळाहुंण पे आता होया देखोगा।"
40026065	इका पे म्हापुरोहित अपणा लतरा फाड़ी के केवा लाग्यो, इने परमेसर के अपणा सरीको मानी के निंदा करी। अबे हमारे गवाहुंण की कंई जरुवत? देखो, तम या निंदा सुणी चुक्या हो।
40026066	अबे तमारो कंई बिचार हे?" उणने जुवाब द्‍यो, "उ मोत की सजा का लायक हे!"
40026067	तो उणने ईसु का मुन्डा पे थुंक्यो, अने मुक्का मार्‌या अने कंई-कइंका ने थापड़ मारी के क्यो,
40026068	"हे मसीह, भविसबाणी करिके हमारे बताड़: केने थारे मार्‌यो?"
40026069	पतरस आंगणा माय बायर बेठ्यो होयो थो के एक दासी ने उका कने अई के क्यो, "तू बी तो गलील का ईसु का गेले थो!"
40026070	पण उकासे नकारतो होयो उना सगळा का सामे पतरस ने क्यो, "हूं नी जाणूं के तू कंई कइरी हे।"
40026071	जदे उ बायरे डेळी पे ग्यो तो एक हजु दासी ने उके देखी के, जो बेठ्या होया था उणकासे क्यो, "यो बी तो नासरत का ईसु का गेले थो।"
40026072	तो उने सोगन खई के पाछो नकार्‌यो: हूं इना मनख के नी जाणूं।"
40026073	थोड़िक देर का बाद उणने जो वां उब्या था पतरस कने अई के क्यो, "पक्‍कोज तू बी उणका माय से हे, क्योंके थारी बोली थारे परगटे हे।"
40026074	तो उ धिक्कारवा अने सोगन खावा लाग्यो: "हूं उना मनख के नी जाणूं।" अने झट मुरगा ने बांग लगाड़ी दी।
40026075	तो पतरस के वा बात जो ईसु ने कई थी रियाद अई गी: "मुरगा का बांग देवा से पेलां तू तीन कावा म्हारे नकारेगा।" अने उ बायरे जई के फुटी-फुटी के रोवा लाग्यो।
40027001	जदे दन उग्यो तो सगळा मुख-पुरोहितहुंण अने लोगहुंण का बुड़ा-हाड़ा नेताहुंण ने ईसु का बिरोद माय एको कर्‌यो, के उके मारी लाखां।
40027002	फेर सिपईहुंण ने उके बान्द्‍यो अने लइ-जई के राजपाल पिलातुस के समळई द्‍यो।
40027003	जदे यहूदा, जेने उके धोको दई पकड़वायो थो, या देखी के के ईसु दोषी ठेराड़्यो जई र्‌यो हे, तो उ पसतायो, अने चांदी का तीस सिक्‍काहुंण के मुख-पुरोहितहुंण अने बुड़ा-हाड़ा नेताहुंण के फेरी के उणकासे क्यो,
40027004	"म्हने पाप कर्‌यो हे। म्हने बिना कसूर वाळा मनख का लोई को सोदो करिके धोको कर्‌यो हे।" पण उणने क्यो, "इका से हमारे कंई? तूज जाण।"
40027005	तो यहूदा उना चांदी का सिक्‍काहुंण के मन्‍दर माय फेंकी के चल्यो ग्यो अने जई के फांसी लगाड़ी ली अने मरी ग्यो।
40027006	तो मुख-पुरोहितहुंण ने उना चांदी का सिक्‍काहुंण के लई के केवा लाग्या, "इणके मन्‍दर का खजाना माय राखणो अच्छो हयनी, क्योंके यो मनख का लोई को मोल हे।"
40027007	उणने माय-माय सला करी अने उना बटकाहुंण से परदेसिहुंण के गाड़वा सरु कुमार को खेत मोल लई ल्यो।
40027008	इनी वजासे आज बी उ खेत, 'लोई को खेत' केवाय हे।
40027009	तो उ बचन जो यरमियाह भविसबाणी केवा वाळा से केवायो थो पूरण होयो: "उणने चांदी का तीस सिक्‍काहुंण ल्या, याने उ मोल जेके इसराइल की ओलादहुंण ने उका सरु राख्यो थो।
40027010	अने उणने उके कुमार का खेत सरु दई द्‍या, जसो के परभु ने म्हारे हुकम द्‍यो थो।"
40027011	तो ईसु रोम का राजपाल का सामे उबो होयो अने राजपाल ने उकासे पुछ्‌यो, "कंई तू यहूदिहुंण को राजो हे?" ईसु ने क्यो, "सई हे, तू खुदज के हे।"
40027012	अने जदे मुख-पुरोहित अने बुड़ा-हाड़ा नेता उका पे दोष लगाड़ी र्‌या था तो उने कंई जुवाब नी द्‍यो।
40027013	तो पिलातुस राजपाल ने उकासे क्यो, "कंई तू नी सुणे, ई थारा बिरोद माय कितरी बातहुंण की गवई दई र्‌या हे?"
40027014	पण उने उके एक बी बात को जुवाब नी द्‍यो। इका से राजपाल के घणो अचम्बो होयो।
40027015	राजपाल की या रीति थी के फसह का तेवार का बखत कइंका एक मुलजिम के जेके लोग चाता था, छोड़ी लाख्या करतो थो।
40027016	अने उना बखत उकी केद माय बरअब्बा नामको कुख्यात मुलजिम थो।
40027017	जदे वी भेळा होया तो पिलातुस ने उणकासे क्यो, "तम किके चाव के हूं तमारा सरु छोड़ी लाखुं, बरअब्बा के, या ईसु के जो मसीह केवाय?"
40027018	क्योंके उ जाणतो थो के उणने उके जळण की वजासे पकड़वायो हे।
40027019	जदे उ न्याव-सिंगासण पे बेठ्यो तो उकी घराळी ने उके केवाड़ी मोकल्यो, "इना धरमी मनख का मामला माय हात मती लाखजे, क्योंके आज राते म्हने सपना माय उकी वजासे घणो दुःख भोग्यो हे।"
40027020	पण मुख-पुरोहित अने बुड़ा-हाड़ा नेताहुंण ने भीड़ के भड़कई, के वी बरअब्बा के छोड़वा अने ईसु के मारी लाखणे की मांग करे।
40027021	तो राजपाल ने पुछ्‌यो, "इना दोई माय से किके चाव हो, के हूं तमारा सरु छोड़ी लाखुं?" उणने क्यो, "बरअब्बा के।"
40027022	पिलातुस ने उणकासे पुछ्‌यो, "फेर हूं ईसु के, जो मसीह केवाय, कंई करूं?" उना सगळा ने क्यो, "उ कुरुस पे चड़ायो जाय।"
40027023	उने क्यो, "कायसरु? उने कंई बुरई करी?" पण वी हजु बी जादा चिल्‍लाड़ी के केवा लाग्या, "उ कुरुस पे चड़ायो जाय!"
40027024	जदे पिलातुस ने देख्यो, के म्हार से कंई बी नी बणी र्‌यो हे अने दंगो होवा पे हे, तो उने पाणी ल्यो अने भीड़ का सामे अपणा हात धोई के क्यो, "हूं इना मनख का लोई से बरी हूं। तमीज जाणो।"
40027025	इका पे सगळा लोगहुंण ने जुवाब द्‍यो, "इका लोई को दोष हमार पे अने हमारी ओलाद पे रे!"
40027026	तो उने बरअब्बा के तो उणका सरु छोड़्यो, पण ईसु के कोड़ा मारी के कुरुस पे चड़ावा सरु उणके दई द्‍यो।
40027027	तो पिलातुस राजपाल का सिपईहुंण ईसु के किला माय लई ग्या, अने वां उका चारी-मेर आखा रोमी सेना-दळ के भेळा करी ल्या।
40027028	फेर ईसु का लतरा उतारी के उणने उके लाल रंग को चोळो पेरायो।
40027029	अने कांटा को मुगुट गुंथिके उणने उका माथा पे धर्‌यो अने उका जीवणा हात माय बरु द्‍यो। फेर उका अगड़े गोड़ा टेकी के वी उकी मसकरी करिके केवा लाग्या, "हे यहूदिहुंण का राजा, थारी जे हो!"
40027030	उणने उका पे थुंक्यो, अने बरु लई के वी उका माथा पे मारवा लाग्या।
40027031	मजाक उड़ावा का बाद उणने उको चोळो उतार्‌यो अने उकाज लतरा उके पेरई द्‍या, अने कुरुस पे चड़ावा सरु ल‍ई चल्या।
40027032	जदे वी नगर से बायरे हिटी र्‌या था तो उणके सिमोन नामको एक कुरेनी नगर को मनख मिळ्यो। उणने उके बेगार माय पकड़्यो के कुरुस उठई के लई चले।
40027033	अने जदे वी उनी जगा पे आया जो गुलगुता केवाय, याने 'खोपड़ी की जगा'।
40027034	तो उणने उके पित्त मिळ्यो होयो अंगूर को रस जेका माय नसो रेतो थो पीवा सरु द्‍यो, पण उने चाखी के पीणो नी चायो।
40027035	अने जदे वी उके कुरुस पे चड़ई चुक्या तो उणने चिट्ठी लाखी के उका लतरा के माय-माय बांटी ल्या।
40027036	अने वां बेठिके वी उको नेपो करवा लाग्या।
40027037	अने उणने उका माथा अदरे उको दोष-पत्तर लगाड़्यो जेका माय लिख्यो थो, "यो यहूदिहुंण को राजो ईसु हे।"
40027038	उना बखत उणने उका गेले दो डाकूहुंण के बी कुरुस पे टांग्या, एक के उका जीवणा हाताड़ी अने दूसरा के उका डाबा हाताड़ी।
40027039	वां से आवा-जावा वाळा उकी निंदा करी र्‌या था अने माथो हलाड़ी-हलाड़ी के,
40027040	कई र्‌या था, "हे मन्‍दर का ढळ्डावा अने तीन दन माय बणावा वाळा, अपणे खुद के बचाड़! अगर तू परमेसर को बेटो हे तो कुरुस पे से उतर्‌या।"
40027041	असतरा मुख-पुरोहित बी सासतरी अने बुड़ा-हाड़ा नेताहुंण का गेले उकी मसकरी करता होया कई र्‌या था,
40027042	"इने दूसरा के बचाड़्या, पण अपणे खुद के नी बचाड़ी सकतो। यो इसराइल को राजो हे! अगर अबे कुरुस पे से उतरे तो हम इका पे बिसास करांगां।
40027043	यो परमेसर पे भरोसो राखे; अगर उ इके चावे हे तो अबी छुड़ई ले, क्योंके उने क्यो थो, 'हूं परमेसर को बेटो हूं'।"
40027044	जो डाकूहुंण उका गेले कुरुस पे लटकाड़्या था, वी बी असतरा उकी निंदा करी र्‌या था।
40027045	बारा बज्या दन से लई के तीन बज्या दन तक आखा देस माय इन्दारो छायो र्‌यो।
40027046	तीन बज्या का करीब ईसु उंची अवाज से चिल्लाड़्यो, "एली, एली लमा सबकतनी?" याने, "हे म्हारा परमेसर, हे म्हारा परमेसर, तने म्हारे कायसरु छोड़्यो?"
40027047	वां उब्या होया माय से थोड़ाक ने यो सुणी के क्यो, "उ एलियाह नबी के तेड़ी र्‌यो हे।"
40027048	उणका माय से झट एक ने दोड़ी के पाणी चुसवा की चीज के सिरका माय डुबाड़्यो अने बरु पे धरी के उके चुसवा सरु द्‍यो।
40027049	पण बाकी लोगहुंण ने क्यो, "देखां, एलियाह उके बचाड़वा सरु आवे के नी?"
40027050	तो ईसु ने पाछी उंची अवाज माय चिल्‍लाड़ी के पराण छोड़ी लाख्या।
40027051	अने देखो, यरुसलेम नगर माय मन्‍दर को परदो अदरे से निच्चे तक फाटी के दो बटका हुई ग्यो। धरती डोली गी, सिल्लाहुंण तड़की गी,
40027052	अने कबरहुंण खुली गी, अने नरागंज मर्‌या होया पवित्तर लोगहुंण की लोथ जीवती हुइगी।
40027053	उका जी उठवा का बाद कबरहुंण माय से निकळी के यहूदिहुंण का पवित्तर नगर यरुसलेम माय ग्या अने नरा के नगे आया।
40027054	तो सेना को सुबेदार अने जो लोग उका गेले ईसु को पेरो दई र्‌या था, जदे उणने धरती कांपणो अने इनी घटणाहुंण के देख्यो तो घणा डरी के क्यो, "सांची यो परमेसर को बेटो थो!"
40027055	अने वां नरी गंज बइराहुंण जो ईसु की सेवा करती हुई गलील से उका पछड़े चल्यई थी, दूरा से यो देखी री थी।
40027056	उणका माय मगदला गांम की रेवा वाळी मरियम, याकूब अने यूसफ की मेतारी मरियम, अने जब्दी का बेटाहुंण की मेतारी थी।
40027057	जदे सांज हुई तो अरमतियाह गांम को यूसफ नामको एक धणी मनख आयो। उ बी ईसु को चेलो थो।
40027058	तो उने पिलातुस कने जई के ईसु की लोथ मांगी तो पिलातुस ने उके देवाड़ी दी।
40027059	अने यूसफ ने ईसु की लोथ के लइ-जई के साफ मलमल का लतरा माय लपेटी।
40027060	अने उने अपणी नवी कबर माय ईसु की लोथ धरी, जो उने सिल्‍ला माय कोरी के बणई थी। फेर एक घणो बजनदार भाटो कबर का मुन्डा पे रड़कई के चल्यो ग्यो।
40027061	मगदला की मरियम अने दूसरी मरियम वां कबर का सामे बेठी थी।
40027062	दूसरा दन, फसह परब की तय्यारी का दन का एक दन बाद, मुख-पुरोहितहुंण अने फरीसिहुंण ने पिलातुस कने भेळा हुई के क्यो,
40027063	"म्हाराज, हमारे रियाद हे के उना धोकाबाज ने अपणा जीते जी क्यो थो, 'तीन दन बाद हूं जीवतो हुई जउंवां।'
40027064	तो हुकम दे के तीसरा दन तक कबर की चोकसी करी जाय, कंई असो नी होय के चेलाहुंण अई के लोथ के चोरी लई जाय अने लोगहुंण से के, 'उ मर्‌या माय से जी उठ्यो हे।' जदे तो पाछल्‍यो धोको अगल्‍या से बी बुरो रेगा।"
40027065	पिलातुस ने उणकासे क्यो, "नेपादार हे। जसो बी उको बन्दोबस करी सको, वसोज करो।"
40027066	तो वी नेपादारहुंण के गेले लई ग्या अने कबर का भाटा पे मोहर लगाड़िके नेपादार बेठाड़ी लाख्या।
40028001	सबद् बितवा पे, हफ्ता का पेलां दन परोड़ाज मगदला गांम की मरियम अने दूसरी मरियम कबर के देखवा अई।
40028002	अने देखो, घणी जोर से धरती धुजी, क्योंके परमेसर को एक दूत सरग से उतरी के आयो अने सिल्‍ला के कबर पे से इकाड़ी सरकई के उका पे बेठी ग्यो।
40028003	उको रुप बिजळी जसो अने उका लतरा बरफ सरीका धोळा था।
40028004	नेपादारहुंण उका डर से धुजवा लाग्या अने मर्‌या जसा हुई ग्या।
40028005	सरगदूत ने बइराहुंण से क्यो, "डरो मती, क्योंके हूं जाणूं के तम ईसु, जेके कुरुस पे टांगी लाख्यो थो ढुंडी र्‌या हो।
40028006	उ यां हयनी, क्योंके उ अपणा केवा का मुजब जिन्दो हुई ग्यो। आव, उनी जगा के देखो जां उके धर्‌यो थो।
40028007	उका चेलाहुंण के झट जई के बताड़ो, 'उ मर्‌या माय से जिन्दो हुई ग्यो। अने देखो, उ तमार से पेलां गलील जायगा; वां तम उके देखोगा।' देखो, म्हने तमारे बताड़ी द्‍यो हे।"
40028008	इका पे वी डरी अने घणी खुसी का साते झट कबर से पलटी अने चेलाहुंण के यो समिचार देवा सरु पाटी दई।
40028009	जदे देखो, ईसु उणकासे मिळ्यो अने क्यो, "तमारे सान्ती मिळे।" वी उका कने अई अने उणने उका पग पकड़ी के उके धोक द्‍यो।
40028010	तो ईसु ने उणकासे क्यो, "डरो मती। जाव अने म्हारा भई-बेनहुंण से को के वी गलील चल्या जावे, अने वां वी म्हारे देखेगा।"
40028011	वी रस्ता मायज थी के देखो, नेपादारहुंण माय से थोड़ाक ने नगर माय जई के पूरो हाल मुख-पुरोहितहुंण से कई सुणायो।
40028012	तो उणने बुड़ा-हाड़ा नेताहुंण का गेले भेळा हुई के एको कर्‌यो। अने सिपईहुंण के नरा रुप्या दई के
40028013	क्यो, "लोगहुंण से कोजो, 'राते जदे हम सोइर्‌‌या था तो उका चेलाहुंण अई के उके चोरी लई ग्या।'
40028014	अने अगर राजपाल का कान तक या बात पोंचे तो हम उके समजाड़ी दांगा अने तमारे संकट से बचई लांगा।"
40028015	उणने रुप्या लई के जसो सीखाड़्यो थो वसोज कर्‌यो। या बात यहूदिहुंण माय दूर-दूर तक फेली गी जो आज तक चली री हे।
40028016	फेर ग्यारा चेला गलील का उना परबत पे ग्या जां ईसु ने जावा सरु क्यो थो,
40028017	अने जदे उणने उके देख्यो तो उके धोक द्‍यो, पण कंई-कइंका के सक होयो।
40028018	तो ईसु ने उणका कने अई के क्यो, "सरग अने धरती को सगळो हक म्हारे द्‍यो हे।
40028019	इकासरु जाव, अने सगळी जात का लोगहुंण के चेला बणाव अने उणके परमेसर पिता, बेटो अने पवित्तर आतमा का नाम से बपतिसमो दो,
40028020	अने जो जो हुकम म्हने तमारे द्‍या उको पाळण करनों सिखाड़ो। अने देखो, हूं जुग का आखरी तक सदाज तमारा गेले हूं।"
41001001	परमेसर को बेटो ईसु मसीह का सुब-समिचार की सुरुआत।
41001002	जसाके यसायाह नबी ने परमेसर आड़ी से क्यो के, "देख हूं थारा अगड़े अपणो दूत मोकलुं, जो थारो रस्‍तो तय्यार करेगा;
41001003	मांळ माय हेला पाड़वा वाळा को यो हेलो, 'परभु को रस्‍तो तय्यार करो, उकी बाटहुंण सुदी करो।"
41001004	योहन बपतिसमो देवा वाळो पापहुंण की मांफी सरु हिरदो बदळवा का बपतिसमा को परचार करतो मांळ माय आयो।
41001005	अने यहूदिया का आखा इलाका का अने यरुसलेम का सगळा रेवासी उका कने हिट्याया, अने अपणा पापहुंण के मानी के यरदन नद्दी माय उकासे बपतिसमो लेवा लाग्या।
41001006	योहन तो ऊंट का रुंवां का लतरा पेर्‌या करतो अने कमर माय चामड़ा को कमरपेटो बान्‍द्‍या करतो अने टिडिड्‍हुंण अने सेत खाया करतो थो।
41001007	अने यो केतो परचार कर्‌या करतो थो, "म्हारा बाद एक आवा वाळो हे, जो म्हार से घणो सामरती हे, अने हूं उकी पन्नी उठाड़वा लायक बी हयनी।
41001008	म्हने तो तमारे पाणी से बपतिसमो द्‍यो, पण उ तमारे पवित्तर आतमा से बपतिसमो देगा।
41001009	उना दनहुंण माय असो होयो के ईसु ने गलील का नासरत इलाका से अई के योहन से यरदन नद्दी माय बपतिसमो ल्यो।
41001010	अने जसेज उ पाणी से बायरे हिट्यो तो उने असमान के खुलतो होयो अने आतमा के कबुतर सरीको अपणा अदरे उतरतो देख्यो;
41001011	जदे सरग से या अवाज अई: "तू म्हारो परमिलो बेटो, हूं थार से घणो खुस हूं।"
41001012	अने आतमा ने झट उके मांळ माय जावा सरु उकसाड़्यो।
41001013	अने चाळीस दन तक मांळ माय उकी अजमाइस सेतान से होती री अने उ वां मांळ जनावर का गेले र्‌यो अने सरगदूत उकी सेवा-टेल करता था।
41001014	योहन के बन्दी बणाया जावा का बाद ईसु तो परमेसर का राज को सुब-समिचार सुणातो होयो गलील आड़ी आयो।
41001015	अने यो केवा लाग्यो, बखत पूरण होयो, अने परमेसर को राज कने हे, हिरदो बदळो अने सुब-समिचार पे बिसास करो।"
41001016	जदे उ गलील का सरवर का कराड़े-कराड़े जई र्‌यो थो, तो उने सिमोन अने उका भई अन्द्रियास के सरवर माय जाळ लाखता देख्या, क्योंके वी भोई था।
41001017	ईसु ने उणका से क्यो, "म्हारा पाछे चलो, हूं तमारे मनखहुंण का भोई बणउंवां।"
41001018	वी झट जाळहुंण छोड़ी के उका पाछे चली पड़्या।
41001019	थोड़ाक अगड़े बड़वा पे उने जब्दी का बेटा याकूब अने उका भई योहन के नाव माय जाळ सांधता देख्या।
41001020	उने झट उणके तेड़्या; अने वी अपणा दाइजी जब्दी के मजुर्‌याहुंण का गेले छोड़ी के उका पाछे चली पड़्या
41001021	फेर वी कफरनहूम सेर-गांम माय आया, अने झट सबत् का दन उ पराथनाघर माय जई के परबचन देवा लाग्यो।
41001022	अने लोग उका परबचन से चकित होया, क्योंके उ उणके सासतरिहुंण सरीको नी, पण हक से परबचन दई र्‌यो थो।
41001023	उणाज बखत उणका पराथनाघर माय एक मनख जेके बायरबादा लागी थी। वा या कई के चिल्‍लाड़ी,
41001024	हे ईसु नासरी, हमारे थार से कंई काम? कंई तू हमारे नास करवा आयो? हूं जाणूं तू कुंण हे - परमेसर को पवित्तर जणो!"
41001025	ईसु ने उके डांटी के क्यो, "छानी रे, अने उका माय से हिटी जा।"
41001026	तो बायरबादा उके मरोड़ी के उंची अवाज से चिखती हुई उका माय से हिटी गी।
41001027	वी सगळा दंग रई ग्या, अने माय-माय तरक-बितरक करता होया केवा लाग्या, "या कंई बात हे? हक का साते नवी सीख! उ बायरबादा के हुकम दे अने वी उकी माने हे।"
41001028	तो उका बारामें यो समिचार जदेज गलील का ऐरे-मेरे का आखा इलाका माय फेली ग्यो।
41001029	वी पराथनाघर से हिटवा का बाद झट याकूब अने योहन का गेले सिमोन अने अन्द्रियास का घरे आया।
41001030	वां सिमोन की सासु बुखार माय पड़ी थी; अने उणने झट उका बारामें ईसु के बताड़्यो।
41001031	ईसु ने उका कने अई के उको हात पकड़ी के उठाड़ी। उको बुखार उतरी ग्यो, अने वा उणकी सेवा करवा लागी।
41001032	सांज का बखत, दन अथणवा का बाद लोग सगळा बेमारहुंण के अने जिणका माय बुरी आतमाहुंण भरई थी ईसु कने लावा लाग्या।
41001033	अने आखो नगर का फाटक पे भेळो हुई ग्यो।
41001034	उने नरा के नरी-तरा की बेमारिहुंण से जो दुःख्या था, नज कर्‌या, अने नरी बुरी आतमाहुंण के हेड़ी; अने उ बुरी आतमाहुंण के बोलवा को हुकम नी देतो थो। क्योंके वी जाणती थी के उ कुंण हे।
41001035	परोड़े जदे इन्दारोज थो उ उठ्यो अने बायरे हिटी के एखला माय ग्यो अने वां पराथना करवा लाग्यो।
41001036	तो सिमोन अने उका साती उके ढुंडवा लाग्या।
41001037	अने उणने उके पई के क्यो, "सगळा लोग थारे ढुंडी र्‌या हे।"
41001038	उने उणकासे क्यो, "आव, हम हजु कंई ऐरे-मेरे की बस्तिहुंण माय जावां, के हूं वां बी परचार करी सकूं; क्योंके हूं इकासरु आयो हूं।"
41001039	तो उ आखा गलील माय अने यहूदिहुंण का पराथनाघरहुंण माय जई के परचार करतो अने बायरबादाहुंण के हेड़तो र्‌यो।
41001040	एक कोड़्यो उका कने आयो अने उका सामे गोड़ा टेकी के उकासे बिणती करिके केवा लाग्यो। "अगर तू चावे तो म्हारे सुद्द करी सके।"
41001041	ईसु ने उका पे तरस खई के अपणो हात अगड़े कर्‌यो अने उकासे चोंटई के क्यो, "हूं चउं; तू सुद्द हुई जा।"
41001042	अने झट उको कोड़ खतम हुई ग्यो अने उ सुद्द हुई ग्यो।
41001043	फेर उने काठी चेतावणी दई के उके झट मोकली द्‍यो,
41001044	ईसु ने उकासे क्यो, "देख, कइंका से कइंनी केणो, पण जई के अपणे खुद के पुरोहित के बताड़ उ साबित करे अने सुद्द होवा का बारामें मूसा नबी ने जो कंई हुकम द्‍यो उको चड़ावो चड़ा जेकासे पुरोहितहुंण पे गवई रे।"
41001045	पण उ बायरे हिटी के इका बारामें यां तक परचार करवा लाग्यो के ईसु पाछो खुले-आम कइंका नगर माय जई नी सक्यो, पण मांळ माय र्‌यो; फेर बी चारी-मेर से लोगहुंण उका कने आता र्‌या।
41002001	नरा दन बाद जदे ईसु पाछो कफरनहूम नगर आयो तो सुण्यो के उ घर माय हे।
41002002	अने नरा लोगहुंण भेळा हुई ग्या यां तक के कमांड़ का बायरे तक बी जगा नी थी, अने उ उणके परबचन सुणई र्‌यो थो।
41002003	तो लोग लकवा का एक बेमार के चार मनखहुंण से उठाड़ी के उका कने ल्याया।
41002004	पण जदे भीड़ की वजासे उका कने जई नी सक्या, तो वी घर पे फेर्‌या खापराहुंण के जां ईसु थो हटाड़वा लाग्या; अने जदे उणने हटाड़ी के जगा बणई ली, तो उनी खाट के जेका पे लकवा को बेमार पड़्यो थो, निच्चे उतारी।
41002005	अने ईसु ने उणको बिसास देखी के उना लकवा का बेमार से क्यो, "हे बेटा, थारा पाप मांफ हुई ग्या।"
41002006	वां की जागे थोड़ाक सासतरी बेठ्या अपणा हिरदा माय तरक-बितरक करी र्‌या था।
41002007	"यो मनख असो कायसरु बोले? यो तो परमेसर की बुरई करी र्‌यो; परमेसर का अलावा हजु कुंण पाप मांफ करी सके हे?"
41002008	ईसु ने झट अपणा आतमा माय यो जाणी के, के वी अपणा हिरदाहुंण माय असतरा तरक-बितरक करी र्‌या, उणकासे क्यो, "तम कायसरु अपणा हिरदाहुंण माय इनी बातहुंण का बारामें तरक-बितरक करी र्‌या हो?
41002009	सरल कंई हे, इना लकवा का बेमार से यो केणो के, 'थारा पाप मांफ होया' या यो के, उठ्या, अने अपणी खाट उठाड़ी के चल'?
41002010	पण इकासरु के तम जाणो के हूं मनख का बेटा के इनी धरती पे पाप मांफ करवा को हक हे, "उने लकवा का मार्‌या से क्यो,
41002011	"हूं थार से कूं, 'उठ्या' अपणी खाट उठाड़ अने घरे चल्यो जा'।"
41002012	उ उठ्यो अने झट अपणी खाट उठाड़ी के सगळा लोगहुंण का देखता होया बायरे चल्यो ग्यो; अने वी सगळा दंग रई ग्या अने परमेसर की म्हेमा करता होया केवा लाग्या, "असो तो हमने कदी नी देख्यो।"
41002013	उ पाछो बायरे हिटी के सरवर कराड़े ग्यो, अने बड़ीमेक भीड़ उका कने अइरी थी, अने उ उणके परबचन देतो थो।
41002014	जाता बखत उने हलफ‍ई का बेटा लेवी के चुंगी-चोकी माय बेठ्यो देख्यो, अने उने उकासे क्यो, "म्हारा पाछे हुई जा।" उ उठ्यो अने ईसु का पाछे चली पड़्यो।
41002015	फेर असो होयो के जदे उ लेवी का घरे जिमी र्‌यो थो तो नरा चुंगी वसुळवा वाळा अने पापी बी, ईसु अने उका चेलाहुंण का गेले जिमी र्‌या था; क्योंके वी नरा था अने उका पाछे चली पड़्या था।
41002016	जदे फरीसिहुंण माय से थोड़ाक सासतरिहुंण ने देख्यो के उ पापिहुंण अने चुंगी लेवा वाळा का गेले जिमी र्‌यो तो उका चेलाहुंण से केवा लाग्या, "ईसु चुंगी लेवा वाळा अने पापिहुंण का गेले कायसरु खाय-प्ये?"
41002017	यो सुणी के ईसु ने उणकासे क्यो, "अच्छा-भला के बेद की जरुवत हयनी, पण बेमारहुंण के हे। हूं धरमिहुंण के नी, पण पापिहुंण के तेड़वा आयो हूं।"
41002018	योहन का चेलाहुंण अने फरीसी बरत राख्या करता था; अने वी अई के ईसु से केवा लाग्या, योहन का चेलाहुंण अने फरीसिहुंण का चेलाहुंण तो बरत राखे, पण थारा चेलाहुंण कायसरु बरत नी राखे?"
41002019	ईसु ने उणकासे क्यो, "जदत्तक लाड़ो बरात्याहुंण का गेले रे, तो कंई बरात्या बरत राखे? जदत्तक लाड़ो उणका गेले रे वी बरत नी राखी सके।
41002020	पण वी दन आयगा जदे लाड़ो उणकासे इकाड़ी कर्‌यो जायगा अने जदे वी उना दन बरत राखेगा।
41002021	नवा लतरा को थेगळो जूना लतरा पे कईं को नी लगाड़े; नी तो थेगळो उका माय से खेंची लेगा याने नवो जूना माय से अने उ पेलां से बी बत्ती फाटी जायगा।
41002022	नवा अंगूर रस के जूनी मसखहुंण माय कईं को नी भरे, नी तो अंगूर रस मसखहुंण फाड़ी लाखेगा अने अंगूर रस अने मसखहुंण दोइज नास हुई जायगा; पण नवो अंगूर रस नवी मसखहुंण माय भर्‌यो जाय हे।"
41002023	असो होयो के उ सबत् का दन खेतहुंण माय से हुई के जई र्‌यो थो, अने उका चेलाहुंण चलता-चलता; उम्बी तोड़वा लाग्या।
41002024	अने फरीसिहुंण उकासे केवा लाग्या, देख, "ई असो काम कायसरु करे जो सबत् का दन करनों अच्छो हयनी?"
41002025	तो उने उणकासे क्यो, "कंई तमने कदी असो नी बांच्यो के जदे दाऊद राजा अने उका सातिहुंण के भूक लागी अने उके जरुवत हुई तो दाऊद ने कंई कर्‌यो?
41002026	उने कसे अबियातार म्हापुरोहित का बखत माय, परमेसर का मन्‍दर माय जई के चड़ावा का रोटा खाया जिणके खाणो पुरोहित का अलावा कइंका के ठीक नी थो, अने उने अपणा सातिहुंण के बी दई द्‍या?"
41002027	फेर उने उणकासे क्यो, "सबत् को दन मनख सरु बणायो, नी के मनख सबत् सरु।
41002028	इकासरु हूं मनख को बेटो सबत् को बी मालेख हूं।"
41003001	अने ईसु पाछो पराथनाघर माय ग्यो। वां एक मनख थो जेको हात सुकी ग्यो थो।
41003002	फरीसिहुंण उका पे दोष लगाड़वा सरु उकी हेर माय था के देखां, उ सबत् का दन उके नज करे के नी।
41003003	ईसु ने सुक्या हात वाळा मनख से क्यो, "उठ्या, अदाड़ माय सगळा का सामे उबी जा।"
41003004	उने उणकासे क्यो, "सबत् का दन भलो करनों ठीक हे के बुरो करनों, पराण बचाड़णो के घात करनों?" पण वी छाना र्‌या।
41003005	उने चारी आड़ी उणके गुस्सा से देख्यो अने उणका हिरदा का काठापण पे दुःखी हुई के उने उना मनख से क्यो, "अपणो हात सामे कर, "उने उके सामे कर्‌यो, अने उको हात नज हुई ग्यो
41003006	अने फरीसी पराथनाघर से बायरे हिट्या अने झट ईसु का बिरोद माय हेरोदियाहुंण का गेले मनसुबो करवा लाग्या के कसतरा ईसु के नास करां।
41003007	ईसु अपणा चेलाहुंण का गेले सरवर आड़ी चल्यो ग्यो। गलील से एक बड़ीमेक भीड़ उका पाछे चली अने यहूदिया इलाका,
41003008	यरुसलेम नगर, इदुमिया नगर, यरदन नद्दी का पेलां पार अने सूर अने सेदा कस्‍बा का ऐरे-मेरे से बी बड़ी भीड़ उका सगळा काम का बारामें सुणी के उका कने अई।
41003009	उने अपणा चेलाहुंण से क्यो, "भीड़ की वजासे एक नाव उका सरु तय्यार राखी जावे जेकासे के भीड़ उके घेरी नी ले,
41003010	क्योंके उने नरा के नज कर्‌या था, इनी वजासे वी सगळा जो रोगी था, उकासे चोंटवा सरु उका चारी-मेर धक्का-मुक्की करी र्‌या था।
41003011	अने जदे कदी बुरी आतमाहुंण उके देखी लेती तो उका अगड़े पड़ी जाती, अने चिल्‍लाड़ी के केती थी, "तू परमेसर को बेटो हे।"
41003012	अने उ उणके घड़ी-घड़ी चेताड़्‍या करतो थो के उके नी परगटे।
41003013	फेर उ परबत पे चड़ी ग्यो अने जिणके चाया उणके अपणा कने बुलाड़्या, अने वी उका कने आया।
41003014	तो उने उणका माय से बारा चेलाहुंण के छांट्‌या के वी उका गेले रे अने उ उणके परचार करवा सरु मोकले,
41003015	अने उणके बुरी आतमाहुंण के हेड़वा को हक द्‌यो।
41003016	फेर उने इना बाराहुंण के छांट्‌या: सिमोन, जेको नाम उने पतरस राख्यो,
41003017	अने जब्दी को बेटो याकूब, अने याकूब को भई योहन जेको नाम उने बुअनरगिस याने गरजन को बेटा राख्या;
41003018	अने अन्द्रियास, अने फिलिप्पुस, अने बरतुलमे, अने मत्ती अने थोमा, अने हलफ‍ई को बेटो याकूब अने तद्दई, अने सिमोन कनानी,
41003019	अने यहूदा इस्‍करियोती, जेने उके पकड़वई बी लाख्यो थो।
41003020	अने उ घरे आयो अने फेर एक असी घणी बड़ीमेक भीड़ भेळी हुई के ईसु अने उका चेलाहुंण रोटा बी नी खई सक्या।
41003021	जदे ईसु का कुटम का लोगहुंण ने यो सुण्यो, तो उके पकड़वा सरु निकळ्‍या, क्योंके उणको केणो थो के, "उको चित्त ठिकाणे हयनी।"
41003022	तो सासतरी जो यरुसलेम से आया था, कई र्‌या था, "उका माय बालजबूल याने सेतान भरायो हे, अने उ बुरी आतमाहुंण का परधान की मदद से बुरी आतमाहुंण के हेड़े हे।"
41003023	तो ईसु ने उणके अपणा कने बुलाड़्या अने उणकासे मिसाल माय केवा लाग्यो, "सेतान कसे सेतान के हेड़ी सके?
41003024	अगर कइंका राज मायज फाड़ पड़ी जाय, तो उ राज जम्यो नी रे।
41003025	अगर घर माय फाड़ पड़ी जाय तो उ घर बण्यो नी रे।
41003026	अने अगर सेतान अपणोज बिरोदी हुई जाय अने उका माय फाड़ पड़ी जाय, तो उ बण्यो नी रेगा, पण यो उको अंत रेगा!
41003027	पण कईं को मनख कइंका ताकतवर मनख का घर माय भरई के उकी धन-सम्पत्ती नी लुटी सके, जदत्तक के उ उना ताकतवर मनख के पेलां बान्दी नी लाखे। इका बादज उ उको घर लुटेगा।
41003028	हूं तमार से खास बात कूं, मनखहुंण की सन्तान का सगळा पाप अने निंदा जो वी करे मांफ कर्‌या जायगा,
41003029	पण जो कईं को पवित्तर आतमा का बिरोद माय निंदा करे उके कदीज मांफ नी कर्‌यो जायगा, पण उ सदा सरु पाप को दोषी ठेराड़्यो जाय हे।"
41003030	क्योंके वी यो कई र्‌या था, के "उका माय बुरी आतमा हे।"
41003031	तो उकी मेतारी अने उका भई-बेनहुंण वां पोंच्या, अने बायरे उबा हुई के उके तेड़वा सरु मोकल्यो।
41003032	अने भीड़ उका चारी-मेर बेठी थी, अने उणने उकासे क्यो, "देख, थारी मेतारी अने थारा भई-बेनहुंण बायरे थारे ढुंडी र्‌या हे। "
41003033	उने जुवाब द्‍यो, "म्हारी मेतारी अने म्हारा भई-बेनहुंण कुंण?"
41003034	अने उने चारी-मेर वां बेठ्या होया लोगहुंण आड़ी नगे करिके क्यो, "देखो! म्हारी मेतारी अने म्हारा भई-बेनहुंण!
41003035	क्योंके जो कईं को परमेसर की मरजी पे चले, उज म्हारो भई अने म्हारी बेन अने म्हारी मेतारी हे।"
41004001	उ पाछो सरवर कराड़े परबचन देवा लाग्यो। अने उका कने घणी बड़ीमेक भीड़ भेळी हुइगी के उ सरवर माय एक नाव पे चड़िके बेठी ग्यो, अने आखी भीड़ सरवर का कराड़े जमीन पे उबी री।
41004002	ईसु मिसाल माय उणके नरी बातहुंण सीखाड़वा लाग्यो अने उ अपणा परबचन माय उणकासे कई र्‌यो थो,
41004003	"सुणो! देखो, एक बीज बोणे वाळो बीज बोणे हिट्यो।
41004004	जदे उ बोई र्‌यो थो तो थोड़ाक बीज बाट का मेरे पड़्या अने चिरकलिहुंण ने अई के उणके चुगिल्या।
41004005	अने थोड़ाक बीज भाटाळी जमीन पे पड़्या जां उणके जादा गारो नी मिळ्यो, अने गेरो गारो नी मिळवा की वजासे वी झट उग्याया,
41004006	अने जदे दन उग्यो तो भुळसई ग्या अने जड़ नी पकड़वा की वजासे सुकई ग्या।
41004007	थोड़ाक बीज कांटाळी झांडी माय पड़्या अने झांडिहुंण ने छई के उणके दाबी लाख्या, अने उणका माय फळ नी लाग्या।
41004008	पण थोड़ाक बीज अच्छी जमीन माय पड़्या, जदे वी उगी के बद्‍या अने फळदार हुई के कइंका तीस गुणा, कइंका साट गुणा अने कइंका सो गुणा फळ लाया।"
41004009	अने उ कई र्‌यो थो, "जिणका कने सुणवा सरु कान होय, वी सुणी ले।"
41004010	जसेज उ एखलो रई ग्यो, तो उका मानवा वाळा अने बारा चेलाहुंण उकासे मिसाल का बारामें पुछवा लाग्या।
41004011	उने उणकासे क्यो, "तमार पे तो परमेसर का राज को भेद परगट्यो हे, पण बायरे वाळाहुंण सरु हरेक बात मिसाल माय करी जाय हे,
41004012	जेकासे के वी देखता होया तो देखे पण सुज नी पड़े, अने सुणता होया तो सुणे पण समजी नी सके, कंई असो नी होय के वी पलटे अने मांफी पई जाय।"
41004013	फेर उने उणकासे क्यो, "कंई तम या मिसाल नी समज्या? तो फेर सगळी मिसालहुंण के कसे समजोगा?
41004014	बोणे वाळो बचन बोय।
41004015	अने ई वी हे जो बाट का मेरे का, जां बचन बोयो जाय अने जदे वी सुणे, तो सेतान झट अई के बोया बचन के उठई लई जाय।
41004016	असतरा ई लोग बीज बोया भाटाळी जमीन सरीका हे। जदे वी बचन के सुणे हे तो झट उके खुसी से मानी ले हे,
41004017	वी अपणा माय गेरी जड़ नी राखे अने थोड़ाज बखत सरु रे, पण जदे बचन की वजासे उणका पे संकट या सताव आय तो वी झट ठोकर खाय हे।
41004018	अने थोड़ाक वी बीज, जो कांटाळी झांडी माय बोया उनी जमीन पे पड़्या बीज सरीका, जो बचन के सुणे तो हे।
41004019	पण संसार की चिन्ताहुंण अने धन को धोको अने दूसरी चीजहुंण को लोभ उणका माय भरई के बचन के दाबी लाखे अने उ बिना फळ को हुई जाय हे।
41004020	अने ई वी बीज हे जो अच्छी जमीन पे बोया बीज सरीका हे अने वी बचन के सुणे अने उके माने अने तीस गुणो, साट गुणो अने सो गुणो फळ लाय हे।"
41004021	उ उणकासे कई र्‌यो थो, "कंई सरावला के इकासरु लावे के उके टोपली या खाट निच्चे धरे? कंई इकासरु नी लावे के उके सरावला की जगा पे धरे?
41004022	क्योंके कंई बी छिप्यो हयनी जो परगट नी कर्‌यो जाय; नीज कंई गुपत हे जो उजाळा माय नी आवे।
41004023	अगर कइंका कने सुणवा का कान होय तो उ सुणी ले।"
41004024	फेर ईसु ने उणकासे क्यो, "चोकन्ना रो के कंई सुणो हो। जेना मांप से तम मांपो हो उना मांप से तमारा सरु मांप्यो जायगा; अने इका से बी बत्ती तमारे द्‍यो जायगा।
41004025	क्योंके जेका कने हे उके हजु द्‍यो जायगा; अने जेका कने नी हे, उकासे जो कंई उका कने हे उ बी लई ल्यो जायगा।"
41004026	उने क्यो, "परमेसर को राज असो हे जसे कईं को मनख जमीन पे बीज लाखे,
41004027	अने राते सोइ जाय अने दन माय जागी जाय अने उ बीज अंकुर्‌या हुई के बदे - उ जणो खुद नी जाणे के यो कसे होय।
41004028	जमीन अपणा आप फसल उपजावे, पेलां अंकुर्‌या, उका बाद उम्बी, अने फेर उम्बी माय तय्यार दाणा।
41004029	पण जदे फसल पाकी जाय, तो उ झट दरांतो लगाय, क्योंके काटवा को बखत अई ग्यो।"
41004030	अने ईसु ने उणकासे क्यो, परमेसर का राज को मिलाण हम किकासे करां, या कां की मिसाल से हम इको बखाण करां?
41004031	उ रंई का बीज सरीको हे। जदे उ जमीन माय बोयो जाय हालाके जमीन का सगळा बीजहुंण से नानो रे,
41004032	फेर बी जदे उ बोयो जावे तो उगी के बगीचा का सगळा झाड़हुंण से मोटो हुई जाय, अने उका माय मोटी-मोटी डगाळहुंण हिटे, जेकासे के असमान का पखेरु बी उका छायळा माय बसेरो करी सके हे।"
41004033	ईसु उणके असी नरी मिसाल से बचन सुणातो थो। जितरा वी समजी सकता था।
41004034	अने उ मिसाल बिना उणकासे कइंनी बोलतो थो, पण एखला माय अपणा चेलाहुंण के सगळो कंई समजातो थो।
41004035	उणाज दन जदे सांज हुई तो उने उणकासे क्यो, "आव, हम उना पार चलां।
41004036	अने भीड़ के छोड़ी के उणने जसो उ थो उके अपणा गेले नाव पे चड़ई ल्यो अने वां उणका गेले हजु बी नावहुंण थी।
41004037	तो एक घणी तेज अन्दी-दंदवाळ अने लेरहुंण नाव से टकरांवां लागी यां तक के नाव माय पाणी भरावा लाग्यो।
41004038	अने उ खुद नाव का पाछल्या हिस्सा माय गादी पे सोइर्‌यो र्‌यो थो, अने चेलाहुंण ने उके जगाड़्यो अने क्यो, "हे गरु, कंई थारे फिकर हयनी के हम नास हुई र्‌या हे?"
41004039	तो जागी जावा पे उने अन्दी-दंदवाळ के डांट्यो अने सरवर से क्यो, "सांत रे, थमी जा!" अने अन्दी-दंदवाळ थमी ग्यो अने सगळो कंई सांत हुई ग्यो।
41004040	उने उणकासे क्यो, "तम इतरा डर्‌या होया कायसरु हो? या कसी बात के तमारा माय बिसास हयनी?
41004041	अने वी घणा डर्‌या होया अने माय-माय केवा लाग्या, "यो हे कुंण के अन्दी-दंदवाळ अने लेरहुंण बी उको हुकम माने हे?"
41005001	ईसु मसीह अने उका चेलाहुंण सरवर का पेलांपार गिरासेनियो का इलाका माय पोंच्या।
41005002	अने जदे ईसु नाव पे से उतर्‌यो तो झट एक जणो जेका माय बायरबादाहुंण थी, कबरहुंण माय से हिटी के उकासे मिळ्यो।
41005003	उ कबरहुंण माय रेतो थो, अने कईं को बी उके सांकळहुंण से बान्दी के नी राखी सकतो थो,
41005004	क्योंके डोल्डा अने सांकळहुंण से तो उके हमेस्या बान्द्‍यो थो, पण उ सांकळ के तोड़ी लाखतो, अने डोल्डाहुंण के बटका-बटका करी लाख्या करतो थो, अने कईं को इतरो ताकतवर नी थो के उके काबु माय करी लेतो।
41005005	उ लागाबन्दी से दन-रात कबरहुंण माय अने बळ्डा माय चिखतो अने भाटाहुंण से खुद के लोई लुवांण करतो थो।
41005006	उ दूरा से ईसु के देखी के दोड़्यो, अने नमिके उके परणाम करवा लाग्यो।
41005007	अने जोर से चिल्‍लाड़ी के उने क्यो, "परम परधान परमेसर को बेटो ईसु, म्हारे थार से कंई काम? हूं थारे परमेसर की सोगन दूं के म्हारे सताड़े मती!"
41005008	क्योंके ईसु उकासे कई र्‌यो थो, "हे बुरी आतमा, इना मनख माय से हिटी जा!"
41005009	ईसु ने उकासे पुछ्‌यो, "थारो नाम कंई हे?" उने उकासे क्यो, "म्हारो नाम 'टोळो' हे; क्योंके हम नरा हे।"
41005010	अने उने ईसु से गिड़गिड़ई के बिणती करी, के हमारे इना इलाका से बायरे मती मोकल।
41005011	वां बळ्डा पे सुंवल्डाहुंण को एक मोटो टोळो चरी र्‌यो थो।
41005012	अने उणने उकासे बिणती करिके क्यो, "हमारे उना सुंवल्डाहुंण माय मोकली दे के हम उणका माय भरई जावां।"
41005013	उने उणके हुकम दई द्‍यो। बुरी आतमाहुंण उका माय से हिटी के सुंवल्डाहुंण माय भरई गी। अने सुंवल्डाहुंण को टोळो जो करीब दो हज्जार को थो कराड़ा पे से झप्‍ट्‍यो, अने सरवर माय पड़ी के डुबी मर्‌यो।
41005014	उणका ग्वाळाहुंण ने दोड़ी के नगर अने गांमहुंण माय यो समिचार सुणायो, अने जो कंई होयो थो उके लोग देखवा सरु
41005015	ईसु कने आया, अने उना मनख के जेका माय बुरी आतमा थी याने उकेज जेका माय टोळो भरायो थो, लतरा पेर्‌यो अने सुदो बेठ्यो देख्यो अने वी डरी ग्या।
41005016	जिणने यो देख्यो थो उणने बुरी आतमा से सताड़्या मनख अने सुंवल्डाहुंण का बारामें सगळो कंई जो होयो थो, उणके सुणायो।
41005017	लोगहुंण ईसु से अपणा इलाका माय से चल्या जावा सरु बिणती करवा लाग्या।
41005018	अने जदे उ नाव माय चड़वा लाग्यो तो उ मनख जो पेलां बुरी आतमा से सताड़्यो होयो थो बिणती करवा लाग्यो, के म्हारे अपणा गेले रेवा दे।
41005019	पण ईसु ने उके आवा नी द्‍यो अने क्यो, "अपणा लोगहुंण कने घरे जा अने उणके बताड़ के परभु ने थारा सरु कसा बड़ा काम कर्‌या हे, अने उने थार पे कसी दया करी।
41005020	उ चल्यो ग्यो अने दिकापुलिस जेके दस नगरहुंण को इलाको के हे का माय परचार करवा लाग्यो, के ईसु ने म्हारा सरु कसा बड़ा काम कर्‌या; अने सगळा अचरज करवा लाग्या।
41005021	जदे ईसु नाव से पाछो उना पार ग्यो, तो एक बड़ीमेक भीड़ उका चारी-मेर भेळी हुई गी, अने उ सरवर का कराड़े रुकी ग्यो।
41005022	फेर पराथनाघर का हाकिमहुंण माय याईर नामको एक जणो आयो अने ईसु के देख्यो अने उका पगे पड़ी ग्यो,
41005023	अने गिड़गिड़ई के उकासे बिणती करिके केवा लाग्यो, "म्हारी नानी छोरी मरवा पे हे। किरपा करिके चली के उका पे हात धर के वा नज हुई जाय अने जिन्दी रे।"
41005024	ईसु उका गेले चल्यो, अने बड़ीमेक भीड़ बी उका पाछे चली पड़ी, यां तक के लोग उका पे हिटी पड़ता था।
41005025	एक बइरा थी जेके बारा बरस से लोई बीवा की बेमारी थी,
41005026	अने जेने नरा बेदहुंण का हाते दुःख उठाड़्यो थो, अने अपणो सगळो कंई खरच करवा पे बी उके कंई फायदो नी होयो थो पण हजु बेमार हुई गी थी।
41005027	उने ईसु का बारामें सुणी के, भीड़ माय से उका पाछे अई के उका चोळा के हात लगाड़ी लाख्यो।
41005028	क्योंके वा केती थी, "अगर हूं उका लतरा सेज चोंटी जउंवां तो नज हुई जउंवां।"
41005029	अने झट उको लोई बिणो बन्द हुई ग्यो, अने उने अपणी काया माय म्‍हेसुस कर्‌यो के हूं अपणा रोग से नज हुई गी हूं।
41005030	उनीज घड़ी ईसु ने यो म्‍हेसुस कर्‌यो के म्हारा माय से सामरत हिटी हे, उने भीड़ माय पाछे फरिके पुछ्‌यो म्हारा लतरा से कुंण चोंट्यो?"
41005031	उका चेलाहुंण ने उकासे क्यो, "तू तो देखीज र्‌यो के भीड़ थार पे हिटी पड़ी री हे, अने तू के हे 'थार से कुंण चोंट्यो'?"
41005032	तो उने उनी बइरा के जेने यो कर्‌यो थो देखवा सरु चारी-मेर नगे करी।
41005033	पण वा बइरा जो कंई उका गेले होयो थो उके जाणी के डरती अने धुजती हुई अई अने उका सामे हिटी पड़ी, अने उने सगळो कंई सांची-सांची बताड़ी द्‍यो।
41005034	ईसु ने उकासे क्यो, "नानी, थारा बिसास ने थारे नज कर्‌यो। खुसी से जा अने अपणी इनी बेमारी से बची रे।"
41005035	उ या कई के जइज र्‌यो थो, जदेज पराथनाघर का हाकिम का घरे से लोगहुंण ने अई के क्यो, "अबे गरु के हजु तकलीफ कायसरु दई र्‌यो - थारी नानी तो मरी गी हे?"
41005036	पण ईसु ने उनी बात के सुणी ली अने पराथनाघर का हाकिम से क्यो, "डरे मती सिरप बिसास राख।"
41005037	अने उने पतरस, अने याकूब अने याकूब का भई योहन के छोड़ी के, दूसरा कइंका के अपणा गेले आवा नी द्‍या।
41005038	अने वी पराथनाघर का हाकिम का घरे आया, तो उने लोगहुंण के मजमा लगाड़ता अने जोर से रोता अने कळाप करता देख्या।
41005039	तो उने भित्तरे जई के उणकासे क्यो, "कायसरु रोव अने बेदा करो? नानी मरी हयनी पण सोइरी हे।"
41005040	अने वी उकी मसकरी करवा लाग्या पण सगळा के बायरे हेड़ी के नानी का मां-बाप अने अपणा सातिहुंण के लई के अने उनी उफरी पे जां नानी थी भित्तरे ग्या।
41005041	अने नानी को हात पकड़ी के ईसु ने उकासे क्यो, "तलीथा कूमी!" जेको अरथ, हे नानी, हूं थार से कूं, उठ्या!"
41005042	अने नानी झट उठी के चलवा-फरवा लागी, क्योंके वा बारा बरस की थी अने वी घणा दंग रई ग्या।
41005043	उने उणके काठो हुकम द्‍यो के इनी बात के कईं को जाणणे नी पाय, अने उने क्यो, "नानी के थोड़ोक खावा सरु द्‍यो जाय।"
41006001	अने वां से हिटी के उ अपणा नगर माय आयो, अने उका चेला उका पाछे-पाछे चली पड़्या।
41006002	अने जदे सबत् को दन आयो तो ईसु पराथनाघर माय परबचन देवा लाग्यो, अने सगळा सुणवा वाळा दंग हुई के केवा लाग्या, इना मनख के ई बातहुंण कां से अइगी अने यो कसो ज्ञान जो इके द्‍यो, अने इका हात से कसा अचरज का काम परगट होय हे?
41006003	कंई यो उज सुतार हयनी जो मरियम को बेटो अने जो याकूब, योसेस, यहूदा, अने सिमोन को भई कंई उकी बेनहुंण यां हमारा माय हयनी?" अने लोगहुंण ने उकी वजासे ठोकर खई।
41006004	ईसु ने उणकासे क्यो, "नबी के अपणा नगर अने परवार, अने अपणा घर का अलावा हजु कंई मान नी पड़्यो जाय।
41006005	थोड़ाक बेमारहुंण पे हात धरी के उणके नज करवा का अलावा उ वां हजु कईं को अचरज को काम नी करी सक्यो।
41006006	ईसु के उणका अबिसास पे घणो अचरज होयो, फेर उ गांम-गांम परबचन देतो फर्‌यो।
41006007	बारा चेलाहुंण के तेड़ी के उने उणके दो-दो करिके अने बुरी आतमाहुंण पे हक दई के मोकल्या,
41006008	अने उणके हुकम द्‍यो के अपणी जातरा सरु वी लाकड़ी का अलावा हजु कइंनी ले; नी तो रोटा, नी झोळी, अने नी कमरपेटा माय पइसा,
41006009	पण चप्पल पेरनो, अने यो बी क्यो, दो दो कमीज नी पेरनो।"
41006010	ईसु ने उणकासे क्यो, "जां कंई तम कइंका घर माय जाव, तो नगर छोड़वा तक वांज रो।
41006011	अने जां तमारे लोग माने हयनी या तमारी नी सुणे, तो वां से हिटता बखत तम अपणा पग की पगथळिहुंण को धूळो झटकी लाखो के उणका बिरोद सरु गवई रे।"
41006012	अने उणने जई के परचार कर्‌यो के हिरदो बदळो।
41006013	अने वी नरी बुरी आतमाहुंण के हेड़वा अने नरा बेमारहुंण पे तेल मळी के उणके नज कर्‌या करता था।
41006014	राजा हेरोदेस ने बी ईसु का बारामें सुण्यो, क्योंके उको नाम परसिद्द हुई चुक्यो थो; अने लोग या कई र्‌या था, "योहन बपतिसमा देवा वाळो मर्‌या माय से जी उठ्यो, इकासरु ई ताकतहुंण उका माय काम करी री हे।"
41006015	पण थोड़ाक लोग कई र्‌या था, उ एलियाह नबी हे।" अने दूसरा कई र्‌या था, उ नबी हे, पुराणा बखत का नबिहुंण सरीको एक।"
41006016	पण जदे हेरोदेस राजा ने यो सुण्यो तो उ केतो र्‌यो, योहन जेको माथो म्हने कटवाड़्यो, जी उठ्यो हे।"
41006017	हेरोदेस ने तो खुद लोगहुंण के मोकली के योहन के पकड़वायो अने जेळ माय लाखी द्‍यो थो, क्योंके हेरोदेस ने अपणा भई फिलिप्पुस की घराळी हेरोदियास से ब्‍याव कर्‌यो थो।
41006018	योहन तो हेरोदेस से क्या करतो थो, "थारे अपणा भई की घराळी के राखणो थारा सरु नेम-बिधान मुजब हयनी।"
41006019	तो हेरोदियास उकासे बेर राखती थी अने चाती थी के उके मरवई लाखे; पण असो नी करी सकी,
41006020	क्योंके हेरोदेस या जाणी के योहन से डरतो थो के उ एक धरमी अने पवित्तर जणो हे, अने उकी रक्सा करतो थो। अने जदे उ योहन की सुणतो थो तो घणो घबरई जातो थो, फेर बी खुसी से सुण्या करतो थो।
41006021	अने ठीक मोको जदे आयो जदे हेरोदेस ने अपणा जनम दन पे परधानहुंण, सेनापतिहुंण अने गलील का खास मनखहुंण के भोज माय नोत्या था।
41006022	अने जदे खुद हेरोदियास की बेटी भित्तरे अई के नाची अने उने हेरोदेस अने उका पांमणाहुंण के खुस कर्‌या, जदे राजा ने राजकुमारी से क्यो, "तू जो चावे म्हार से मांग, हूं थारे दूंवां।"
41006023	अने उने सोगन खई के क्यो, "तू म्हार से आदो राज तक मांगिले, हूं थारे दूंवां।"
41006024	उने बायरे जई के अपणी मेतारी हेरोदियास से पुछ्‌यो, "हूं कंई मांगू?" मेतारी ने क्यो, "योहन बपतिसमा देवा वाळा को माथो!"
41006025	वा झट दोड़ती हुई राजा कने भित्तरे अई के बिणती करवा लागी, "हूं चउं के तू योहन बपतिसमा देवा वाळा को माथो एक परात माय धरी के अबी म्हारे दई दे।"
41006026	जदके राजो घणो उदास होयो, फेर बी अपणी सोगन अने दरबारिहुंण की वजासे उ उकी बिणती के टाळी नी सकतो थो।
41006027	राजा ने झट एक जल्लाद के मोकल्यो अने हुकम द्‍यो के उको माथो काटी ल्याय। उने जई के जेळ माय उको माथो काट्यो,
41006028	अने उके परात माय धर्‌यो अने लई के राजकुमारी के द्‍यो अने राजकुमारी ने अपणी मेतारी के।
41006029	जदे योहन का चेलाहुंण ने यो सुण्यो तो जई के उकी लोथ के लई ग्या अने उके कबर माय धरी।
41006030	परेरितहुंण ईसु कने अई के भेळा होया अने जो कंई उणने कर्‌यो अने सीखाड़्यो थो, सगळा को बखाण कर्‌यो।
41006031	ईसु ने उणकासे क्यो, "आव, अने एखला माय चली के थोड़ोक-घणो अराम करी लो" - क्योंके वां नरा लोग अइ-जई र्‌या था, यां तक के उणके जिमवा को बी मोको नी मिळतो थो।
41006032	तो वी एखला नाव पे चड़िके बियाबान माय चल्या ग्या।
41006033	अने लोगहुंण ने उणके जाता देख्या अने नरा ने उणके ओळखी ल्या, अने सगळा नगर से लोग पगेपग दोड़ी के उणकासे पेलांज उनी जगा पे जई पोंच्या।
41006034	अने नाव से उतरी के उने बड़ीमेक भीड़ के देखी अने उणका पे उके तरस आयो क्योंके वी बिना ग्वाळा की गाडरहुंण सरीका था जिणको कईं को रखवाळो नी रे; अने उ उणके नरी बातहुंण सीखाड़वा लाग्यो।
41006035	जदे दन नरो अथणी ग्यो तो उका चेला उका कने आया अने केवा लाग्या, "या जगा बिराण हे अने दन नरो अथणी चुक्यो हे;
41006036	इणके जावा दे के वी ऐरे-मेरे की बस्तिहुंण अने गांमहुंण माय जई के अपणा सरु कंई खावा को मोल लई ले।"
41006037	पण उने जुवाब दई के क्यो, "तमीज उणके कंई खावा बले दो!" उणने उका से क्यो, "कंई हम जई के दो सो चांदी का सिक्‍काहुंण का रोटा मोल लांवां अने इणके खावा सरु दां?"
41006038	उने उणकासे क्यो, "तमारा कने कितरा रोटाहुंण हे? जई के देखो। उणने मालम करिके क्यो, "पांच - अने दो मच्छीहुंण।"
41006039	अने उने सगळा के हुकम द्‍यो के जिमवा सरु पंगत माय लिल्‍ली घांस पे बेठी जाय।
41006040	अने लोग पचास-पचास अने सो-सो की पंगतहुंण माय बेठ्या।
41006041	उने पांच रोटा अने दो मच्छीहुंण के लई अने सरग आड़ी देखता होया उणका पे आसीस मांगी अने रोटा तोड़्या अने चेलाहुंण के द्‌या के वी उणके बांटे। अने उने दो मच्छीहुंण के बी उना सगळा मनख माय बांटी लाखी।
41006042	अने उण सगळा ने धापी के खायो
41006043	अने रोटा का कोळ्‍या अने मच्छी से भर्‌या होया बारा टोपळाहुंण उठाड़्या।
41006044	अने रोटा खावा वाळा मनखहुंण की गिणती पांच हज्जार थी।
41006045	तो उने झट चेलाहुंण के नाव पे चड़वा अने अपणा से पेलां बेतसेदा का दूसरा आड़ी जावा को क्यो, जदके उ खुद भीड़ के बिदा करवा लाग्यो।
41006046	अने जदे उ उणके बिदा करी चुक्यो तो उ परबत पे पराथना करवा सरु चल्यो ग्यो।
41006047	जदे सांज हुई तो नाव सरवर का अदाड़ माय थी, अने ईसु कराड़ा पे एखलो थो।
41006048	जदे उने उणके घणा म्हेनत से खेता देख्यो, क्योंके बायरो उणका सामे को थो, तो रात का करीब चोथा पेर ईसु उणका कने सरवर का पाणी पे चलतो होयो आयो, अने उणका से अगड़े हिटणो चायो
41006049	पण जदे उणने उके सरवर पे चलतो देख्यो तो समज्या के भूत हे अने चिल्‍लाड़ी उठ्या:
41006050	क्योंके सगळा ने उके देख्यो अने डरी ग्या था पण उने झट उणकासे बातहुंण करी अने क्यो, "हिम्मत राखो: हूं हे, डरो मती।"
41006051	तो उ उणका साते नाव पे चड़ी ग्यो, अने अन्दी-दंदवाळ थमी ग्यो, अने वी घणा दंग होया,
41006052	क्योंके रोटा की घटणा से कइंनी समज्या था क्योंके उणका हिरदा काठा हुई ग्या था।
41006053	तो वी पार हुई के गन्नेसरत का कराड़ा पे पोंची के घाट पे नाव लगाड़ी
41006054	अने जदे वी नाव से उतर्‌या, तो लोगहुंण ने झट उके पेचाणी ल्यो,
41006055	अने आखा परदेस माय चारी आड़ी जां बी सुण्यो के उ हे, उनी-उनी जगा पे दोड़ी-दोड़ी के बेमारहुंण के खाट पे ल्या फर्‌या।
41006056	अने गांमहुंण, नगरहुंण या बस्तिहुंण माय जां कंई उ जातो थो, लोग बेमारहुंण के हाट-बजार माय राखी के उकासे बिणती करता था के उ उणके अपणा लतरा का किनोर सेज चोंटवा दे; अने जितरा उकासे चोंटता था, वी नज हुई जाता था।
41007001	तो फरीसी अने थोड़ाक सासतरी जो यरुसलेम से आया था ईसु का चारी-मेर भेळा होया।
41007002	अने उणने ईसु का कंई-कइंका चेलाहुंण के (जसो रिवाज थो के खावा से पेलां हात धोणो चाय) बिना हात धोया रोटा खाता देख्या।
41007003	(क्योंके फरीसी अने सगळा यहूदी तदत्तक नी खाता था जदत्तक के वी अच्छी-तरा हात धोई नी लेता था; अने असतरा वी पूरखाहुंण की रीति पे चलता था -
41007004	जदे वी हाट-बजार से आवे, तो जदत्तक खुद के पाणी से साफ नी करी ले, जिमता नी था; अने असा नरा दूसरा रीति-रिवाज बी उणके पाळण करवा सरु मिळ्या था, जसेके, बाटकाहुंण, गागर्‌याहुंण, तांबा का ठामड़ाहुंण के धोणा अने मांजणा।)
41007005	फरीसिहुंण अने सासतरिहुंण ने उकासे पुछ्‌यो, "असो कंई हे के थारा चेला पूरखाहुंण की रीति मुजब नी चले अने बिना धोया हात से रोटा खाय हे?"
41007006	उने उणकासे क्यो, "यसायाह नबी ने तमारा ढोंगीहुंण सरु ठीकज भविसबाणी करी थी, जसो के लिख्यो हे, 'ई लोग होंटहुंण से तो म्हारो मान राखे, पण इणका हिरदा म्हार से दूरा रे।
41007007	ई बेकार म्हारी उपासणा करे, अने मनखहुंण की सीखहुंण के धरम का सिद्दांत करिके सीखाड़े हे।'
41007008	परमेसर को हुकम टाळी के तम मनखहुंण की रीति को पाळण करो हो।"
41007009	उने उणकासे यो बी क्यो, "तम अपणी रीति को पाळण करवा सरु परमेसर को हुकम कितरी अच्छी तरा टाळी दो हो!
41007010	क्योंके मूसा ने क्यो, 'अपणा पिता अने अपणी मेतारी को मान राखजो'; अने जो कईं को पिता अने मेतारी के बुरो के, उ मारी लाख्यो जाय।'
41007011	पण तम को हो, अगर कईं को मनख अपणा पिता अने अपणी मेतारी से के, 'म्हार से तमारे जो कंई बी फायदो हुई सकतो थो उ "बलिदान" याने परमेसर के दई द्‍यो हे,'
41007012	तो तम असा मनख के उका पिता अने मेतारी सरु कंई बी करवा नी दो,'
41007013	असतरा तम परमेसर का बचन के अपणी रीति से जो तमने ठेरई टाळो हो अने तम नरो असोज काम करो हो।"
41007014	अने भीड़ के पाछी अपणा कने बुलाड़ी के, ईसु लोगहुंण से केवा लाग्यो, "तम अबे म्हारी सुणो अने समजो:
41007015	असी कइंकी चीज हयनी जो मनख माय बायरे से भरई के उके खराब करे; पण जो चीजहुंण मनख माय से बायरे हिटे हे, वीज हे जो उके खराब करे हे।
41007016	(अगर कइंका का सुणवा का कान होय तो सुणी ले।)"
41007017	अने जदे भीड़ के छोड़ी के उ घर माय आयो, तो उका चेलाहुंण ने इनी मिसाल का बारामें उकासे पुछ्‌यो।
41007018	उने उणकासे क्यो, "कंई तम इतरी बी समज नी राखो? कंई तम नी देखो के जो कंई बायरे से मनख माय जाय हे, उ उके खराब नी करी सकतो?
41007019	क्योंके उ उका हिरदा माय नी पण उका पेट माय जाय अने उ बायरे हिटी जाय"। (असतरा उने सगळी जिमवा की चीजहुंण के सुद्द ठेरई)
41007020	फेर उने क्यो, "जो मनख माय से हिटे उज मनख के खराब करे।
41007021	क्योंके भित्तरे से याने मनखहुंण का हिरदा माय से बुरा बिचार, ब्योबिचार, चोरीपणो, घात, परई नार,
41007022	लोभ, अने बुरा काम अने दुस्‍टता, छळ-कपट, अनेती, जळण, चुगली, गुमान, निंदा, अने मूरखता हिटे हे।
41007023	ई सगळी बुरइहुंण भित्तरे से हिटे हे अने मनख के खराब करे हे।"
41007024	अने वां से उठी के ईसु सूर अने सेदा का इलाका आड़ी चल्यो ग्यो। अने जदे उ एक घर माय ग्यो तो नी चातो थो के कईं को यो जाणे; फेर बी उ छिपी नी सक्यो।
41007025	पण उका बारामें सुणी के एक बइरा जेकी नानी बेटी माय बायरबादा थी, झट अई के उका पग पे हिटी पड़ी।
41007026	या बइरा यूनानी अने सुरुफिनीकी जात की थी। अने वा उकासे घड़ी-घड़ी बिणती करवा लागी के म्हारी नानी माय से बुरी आतमा हेड़ी दे।
41007027	ईसु ने उकासे क्यो, "पेलां बाळकहुंण के धापवा दे, क्योंके बाळकहुंण का रोटा लई के कुतराहुंण का अगड़े लाखणो ठीक हयनी।"
41007028	पण उने जुवाब द्‍यो, "सांची परभु, पण खावा की जगा से कुतरा बी तो बाळकहुंण का ऐंठवाड़ा पे पळे हे।
41007029	ईसु ने उकासे क्यो, "इना जुवाब का वजासे चली जा, बायरबादा थारी नानी माय से हिटी गी हे।"
41007030	अने घरे अई के उने देख्यो के नानी बिछावणा पे पड़ी हुई हे अने बुरी आतमा उका माय से हिटी चुकी हे।
41007031	तो ईसु फेर सूर का परदेस से हिटी के सेदा का इलाका माय होतो होयो गलील का सरवर पे आयो जो दिकापुलिस नगर का इलाका माय हे।
41007032	अने वी उका कने एक मनख के लाया जो बेर्‌यो थो अने मुसकिल से बोलतो थो, बेर्‌या ने ईसु से बिणती करी, के उका पे अपणो हात धरे।
41007033	उने उके भीड़ से इकाड़ी एखला माय लइ-जई के अपणी अंगळी उका कानहुंण माय लाखी, अने उने थुंक्यो अने उना मनख की जीब के अंगळी लगाड़ी;
41007034	अने सरग आड़ी आह भरी के देखता होया उना मनख से क्यो, "इप्फत्तह!" याने "खुली जा!"
41007035	अने उका कान खुली ग्या, अने उकी जीब की गठाण खुली गी, अने उ सई बोलवा लाग्यो।
41007036	तो उने उणके हुकम द्‍यो कइंका के मती बतावजो; पण जितरो उ मना करतो र्‌यो, इका से बी जादा वी उको परचार करवा लाग्या।
41007037	वी घणा दंग हुई के केवा लाग्या, "इने जो कंई कर्‌यो अच्छो कर्‌यो; उ बेर्‌याहुंण के बी सुणवा की अने गुंगाहुंण के बोलवा की ताकत दे हे।"
41008001	उना दनहुंण माय फेर जदे एक बड़ीमेक भीड़ भेळी हुई अने उणका कने खावा सरु कइंनी थो, तो ईसु ने अपणा चेलाहुंण के तेड़ी के उणकासे क्यो,
41008002	"म्हारे इनी भीड़ पे तरस आय हे, क्योंके ई लोग म्हारा साते तीन दन से हे, अने इणका कने खावा सरु कइंबी हयनी।
41008003	इणके भूकाज घरे मोकली दूं, तो ई बाट मायज थकी के री जायगा, अने इणका माय से थोड़ाक तो नरी दूरा से आया हे।"
41008004	उका चेलाहुंण ने जुवाब द्‍यो, "इणके धपाड़वा सरु इना मांळ माय कईं को इतरा रोटा कां से लई सके?"
41008005	उने उणकासे पुछ्‌यो, "तमारा कने कितरा रोटा हे?" उणने क्यो, "सात"
41008006	तो उने भीड़ के जमीन पे बेठवा की क्यो, अने उने सात रोटाहुंण के लई के परमेसर से आसीस मांगी अने रोटा का बटका करिके लोगहुंण के परोसवा सरु चेलाहुंण के देतो ग्यो अने उणने भीड़ माय परोस्‍या।
41008007	उणका कने थोड़िक मच्छीहुंण बी थी; उने उणका पे बी आसीस मांगी के उणके बी लोगहुंण माय बांटवा की क्यो।
41008008	अने वी खई के धापी ग्या, अने उणने बच्या होया कोळ्‍या से भर्‌या सात टोपला उठाड़्या।
41008009	अने वां करीब चार हज्जार मनख था। ईसु ने उणके बिदा कर्‌या,
41008010	अने उ झट अपणा चेलाहुंण का साते नाव पे चड़िके दलमनूता परदेस आड़ी चल्यो ग्यो।
41008011	फेर फरीसी अई के ईसु से बिवाद करवा लाग्या, अने उके अजमाणे सरु उणने उकासे सरग की सेलाणी मांगी।
41008012	उने अपणी आतमा माय गेरी सांस खेंची के क्यो, "इनी पीढ़ी का लोग सेलाणी कायसरु ढुंडे? हूं तमार से सांची कूं, इनी पीढ़ी के कइंकी सेलाणी नी दई जायगा।"
41008013	अने उ उणके छोड़ी के पाछो नाव पे चड़्यो अने दूसरा आड़ी का कराड़ा पे चल्यो ग्यो।
41008014	अने वी रोटा लेणो भुली ग्या था, नाव माय उणका कने सिरप एकज रोटो थो।
41008015	ईसु ने उणके चेतावणी देता होया क्यो, "देखो, फरीसिहुंण का खमीर अने हेरोदेस का खमीर से होसियार री जो।"
41008016	अने वी रोटा नी होवा का बारामें माय-माय बात-चित करवा लाग्या।
41008017	ईसु ने यो जाणी के उणकासे क्यो, "तम इना सोंच-बिचार माय कायसरु पड़ी ग्या के तमारा कने रोटा हयनी? कंई तमने अबी तक नी देख्यो या समज्यो हयनी, कंई तमारा हिरदा काठा नी हुई ग्या?
41008018	आंखहुंण होता होया कंई तम नी देखो? अने कान होता होया कंई तम नी सुणो? अने कंई तम रियाद नी करो?
41008019	जदे म्हने पांच हज्जार सरु पांच रोटा तोड़्या था, तो तमने कोळ्‍या से भरी बड़ी-बड़ी कितरी टोपलिहुंण उठाड़ी थी?" चेलाहुंण ने उकासे क्यो, "बारा"
41008020	"अने जदे म्हने चार हज्जार सरु सात रोटा तोड़्या था जदे तमने कोळ्‍या से भरी कितरी टोपलिहुंण उठाड़ी थी?" उणने उकासे क्यो, "सात।"
41008021	उने उणकासे क्यो, "कंई तम अबे बी नी समज्या?"
41008022	वी बेतसेदा आड़ी आया अने लोग एक आंदा के उका कने लाया अने उकासे बिणती करिके क्यो आंदा के हात लगाड़।
41008023	ईसु आंदा को हात पकड़ी के उके गांम से बायरे लई ग्यो अने उकी आंखहुंण पे थुंक्यो अने उका पे अपणो हात धरी के उकासे पुछ्‌यो, "कंई थारे थोड़ोक नगे अई र्‌यो?"
41008024	आंदा ने अदरे देखी के क्यो, "हूं मनखहुंण के देखी र्‌यो हूं, पण वी म्हारे चलता-फरता झाड़का सरीका नगे आय हे।"
41008025	तो उने पाछो उकी आंखहुंण पे हात धर्‌यो अने उ कोतुक से देखवा लाग्यो, अने उके पाछी देखवा की सकती मिळी, अने उ सगळो कंई साफ-साफ देखवा लाग्यो।
41008026	ईसु ने उके यो कई के घरे मोकल्यो, "इना गांम माय पग मती धरजे।"
41008027	अने ईसु अपणा चेलाहुंण का गेले केसरिया फिलिप्पी का गांम माय ग्यो। रस्ता माय उने अपणा चेलाहुंण से यो पुछ्‌यो, "लोग म्हारे कंई के हे - हूं कुंण हूं?"
41008028	उणने क्यो, "योहन बपतिसमा देवा वाळो, अने थोड़ाक लोग एलियाह के हे अने थोड़ाक दूसरा लोगहुंण का मुजब नबिहुंण माय को एक।"
41008029	अने ईसु उणकासे सवाल करतो र्‌यो, "पण तम कंई को हो? हूं कुंण हूं?" पतरस ने जुवाब दई के क्यो, "तू मसीह हे।"
41008030	तो उने उणके चेताड़्यो के वी उका बारामें कइंका से नी के।
41008031	तो उ उणके परबचन देवा लाग्यो के जरुरी हे के मनख को बेटो नरो दुःख भोगे अने बुड़ा-हाड़ाहुंण, मुख-पुरोहितहुंण अने सासतरिहुंण से मान पाड़्यो जाय अने मारी लाख्यो जाय अने तीन दन पाछे जिन्दो हुई जाय।
41008032	उ या बात साफ रुप से कई र्‌यो थो। इका पे पतरस उके इकाड़ी लइ-जई के झिड़कवा लाग्यो,
41008033	पण उने फरिके चेलाहुंण आड़ी देख्यो अने पतरस के डांटी के क्यो, "हे सेतान म्हारा अगड़े से इकाड़ी हुई जा। तू तो परमेसर की बातहुंण पे नी पण मनखहुंण की बातहुंण पे हिरदो लगाड़े हे।"
41008034	उने भीड़ समेत चेलाहुंण के कने बुलाड़्या अने लोगहुंण से क्यो, "अगर कईं को म्हारा पाछे आणो चावे तो उ अपणे खुद के नकारे, अने अपणो कुरुस उठई के, म्हारा पाछे चल्यो-चले।
41008035	क्योंके जो अपणो पराण बचाड़णो चावे उ उके खोयगा; पण जो कईं को म्हारा अने सुब-समिचार सरु अपणो पराण खोय, उ उके बचाड़ेगा।
41008036	क्योंके अगर मनख आखा जग के पई ले अने अपणा पराण के खोय तो उके कंई फायदो?
41008037	अने मनख अपणा पराण का एवज माय कंई देगा?
41008038	इकासरु जो कईं को इनी ब्योबिचारी अने पापी पीढ़ी माय म्हार से अने म्हारा बचन से लजाड़ेगा, हूं मनख को बेटो बी, जदे अपणा पिता की म्हेमा माय पवित्तर सरगदूतहुंण का गेले अउंवां तो हूं उणकासे बी लजउंवां।"
41009001	ईसु ने उणकासे यो बी क्यो, "हूं तमार से सांची कूं, यां जो उब्या हे उणका माय से नरा मनखहुंण मोत को सुवाद नी चाखेगा जदत्तक के परमेसर का राज के सामरत समेत आयो होयो नी देखी लेगा।"
41009002	ईसु छेः दन पाछे पतरस अने याकूब अने योहन के अपणा गेले ल्यो अने एखला माय कइंका एक उंचा परबत पे लई ग्यो; अने उणका सामे उको रुप बदळ्यो।
41009003	अने उका लतरा इतरा उजळा अने धोळा हुई ग्या जितरा के धरती को कईं को धोबी बी धोळो नी करी सके।
41009004	अने मूसा नबी का गेले उणके एलियाह नबी नगे आयो, अने दोई ईसु से बात-चित करी र्‌या था।
41009005	पतरस ने ईसु से क्यो, "हे रब्बी (गरु) हमारा सरु यां रेणो अच्छो हे; हम यां तीन डेरा बणावां, एक थारा सरु, एक मूसा सरु, अने एक एलियाह सरु।"
41009006	उ समजी नी र्‌यो थो के कंई कई र्‌यो हे, क्योंके वी घणा डरी ग्या था।
41009007	तो एक बादळो उठ्यो जेने उणके छई ल्यो, अने उना बादळा माय से या अवाज अई, "यो म्हारो परमिलो बेटो हे, इकी सुणो।"
41009008	जदे उणने एक दम चारी-मेर नगे फेरी तो अपणा गेले ईसु का अलावा दूसरा कइंका के नी देख्यो।
41009009	जदे वी परबत पे से निच्चे उतरी र्‌या था तो उने उणके हुकम द्‍यो के जदत्तक हूं मनख को बेटो मर्‌या माय से जीवतो नी हुई जउं तदत्तक जो कंई तमने देख्यो उके कइंका से किजो मती।
41009010	अने वी इनी बात के लई के माय-माय तरक-बितरक करवा लाग्या के मर्‌या माय से जी उठवा को अरथ कंई हुई सके।
41009011	अने वी उकासे यो कई के पुछवा लाग्या, "सासतरी कायसरु के हे, के एलियाह नबी के पेलां आणो जरुरी हे।"
41009012	उने उणकासे क्यो, "एलियाह नबी के पेलां अई के सगळो कंई सुदारणो थो। फेर बी हूं मनख का बेटा सरु यो कायसरु लिख्यो के उ घणो दुःख उठाड़ेगा अने नकार्‌यो जायगा।
41009013	पण हूं तमार से सांची कूं, के एलियाह नबी सांची माय अई चुक्यो, अने जसो उका बारामें लिख्यो लोगहुंण ने जो चायो उका गेले कर्‌यो।"
41009014	अने जदे वी चेलाहुंण कने पाछा आया तो वां देख्यो के उणका चारी-मेर बड़ीमेक भीड़ लागी हे अने थोड़ाक सासतरी उणका से बिवाद करी र्‌या हे।
41009015	पण जदे भीड़ ने ईसु के देख्यो तो सगळा लोग दंग रई ग्या अने दोड़ी के उणने उके नमसकार कर्‌यो।
41009016	उने पुछ्‌यो, "तम उणका गेले कंई बिवाद करी र्‌या हो?"
41009017	भीड़ माय से एक ने जुवाब द्‍यो, "हे गरु, हूं थारा कने अपणा बेटा के लायो हूं, जेका माय असी आतमा समई हे जो उके गुंगो बणई लाखे हे;
41009018	अने जदे कदी उके पकड़े तो जमीन पे पटकी लाखे अने उ मुन्डा माय झाग भरी लाय अने दांत पिसे अने ऐंठई जाय। म्हने थारा चेलाहुंण से उके हेड़वा की क्यो पण वी उके नी हेड़ी सक्या।"
41009019	उने जुवाब देता होया उणकासे क्यो, "हे कमबिसासी पीढ़ी का लोगहुंण, हूं कदत्तक तमारा गेले रुंवां? हूं कदत्तक तमारी सउंवां? नाना के म्हारा कने ल्याव।"
41009020	वी नाना के उका कने ल्याया। अने जदे उने उके देख्यो तो झट उनी आतमा ने उके मरोड़्यो अने उ जमीन पे पड़ी के मुन्डा से झाग हेड़वा अने अंई-वंई रड़कवा लाग्यो।
41009021	तो उने उका पिता से पुछ्‌यो, "इके कद से असो हुई र्‌यो हे?" उने जुवाब द्‍यो, "नानपण सेज।
41009022	उने इके नास करवा सरु कदी लाय माय तो कदी पाणी माय पटक्‍यो। पण अगर तू कंई करी सके तो हमार पे तरस खई के हमारी मदद कर।"
41009023	ईसु ने उकासे क्यो, "कंई? अगर तू करी सके!' बिसास करवा वाळा सरु सगळो कंई सबगो हे।"
41009024	नाना का पिता ने झट चिल्‍लाड़ी के क्यो, "हूं बिसास करूं, म्हारा कमबिसास को इलाज कर।"
41009025	जदे ईसु ने देख्यो के भीड़ बड़ती जई री तो उने बुरी आतमा के या कई के फटकारी, "ऐ गुंगी अने बेरी आतमा, हूं थारे हुकम दउं के इका माय से हिट्या अने फेर कदी इका माय मती भराजे।"
41009026	अने वा चिल्‍लाड़ी के अने उके घणो मरोड़ी के उका माय से हिटी गी; अने नानो असो मर्‌यो सरीको हुई ग्यो के उणका माय से नरा ने क्यो, "उ तो मरी ग्यो"
41009027	पण ईसु ने उको हात पकड़ी के उके उठाड़्यो अने उ उबो उठ्यायो।
41009028	जदे ईसु घर माय आयो, तो उका चेला एखला माय उकासे पुछवा लाग्या, "हम उके कायसरु हेड़ी नी सक्या?"
41009029	उने उणकासे क्यो, "असतरा की ई बुरी आतमाहुंण की जात पराथना का अलावा दूसरा कइंका उपाव से नी हिटी सके।"
41009030	फेर वी वां से हिट्या अने गलील इलाका माय से हुई के जावा लाग्या। उ नी चातो थो के कइंका के इको पतो चले।
41009031	क्योंके उ अपणा चेलाहुंण के सीख दई र्‌यो थो अने उणके बताड़ी र्‌यो थो, "हूं मनख को बेटो, मनखहुंण का हाते पकड़वायो जउंवां, अने वी म्हारे मारी लाखेगा; पण मरी जावा का तीन दन बाद हूं जिन्दो हुई जउंवां।"
41009032	पण वी या बात के नी समजी सक्या अने उकासे पुछवा से डरता था।
41009033	फेर वी कफरनहूम नगर माय पोंच्या, अने जदे उ घर माय थो तो उने उणकासे पुछ्‌यो, "बाट माय तम कंई बिवाद करी र्‌या था?"
41009034	पण वी छाना र्‌या, क्योंके बाट माय उणने बिवाद कर्‌यो थो के हमार माय से मोटो कुंण हे।
41009035	बेठवा का बाद उने बारा चेलाहुंण के तेड़्या अने उणकासे क्यो, "अगर कईं को पेलो बणणो चावे तो सगळा से पछात्‍यो अने सगळा को सेवक बणे।"
41009036	जदे उने एक बाळक के लई के उणका अदाड़ माय उबाड़्यो, अने उके खोळा माय लई के उणकासे क्यो,
41009037	"जो कईं को म्हारा नाम से असा कइंका बाळक के माने उ म्हारे माने, अने जो म्हारे माने उ म्हारे नी पण उके माने जेने म्हारे मोकल्यो हे।"
41009038	योहन ने उकासे क्यो, "हे गरु, हमने कइंका के थारा नाम से बुरी आतमाहुंण हेड़ते देख्यो अने उके रोकवा की कोसिस करी, क्योंके उ हमारो गेले को नी थो।"
41009039	पण ईसु ने उकासे क्यो, "उके मती रोको, क्योंके असो कईं को नी जो म्हारा नाम से अचरज को काम करे अने उका झट पाछे म्हारे बुरो कइदे।
41009040	क्योंके जो हमारा बिरोद माय हयनी उ हमारा गेले हे।
41009041	जो कईं को तमारे मसीह का होवा की वजासे एक गिलास पाणी पिवाड़े, तो हूं तमार से सांची कूं के उ अपणो फळ कदी नी खोयगा।
41009042	अने जो कईं को बिसास करवा वाळा इना नानाहुंण माय से एक के बी ठोकर खवाड़े तो उका सरु अच्छो होतो के उका गळा माय बजनदार घट्टी को पुड़ लटकाड़ी के उके समन्दर माय लाख्यो जातो।
41009043	अने अगर थारो हात थार से पाप करावे, तो उके काटिके फेंकी लाख; थारा सरु यो भलो के तू बिना हात के जीवन माय जावे इका बदळे के दो हात रेता नरक माय याने उनी नी बुजवा वाळी लाय माय लाख्यो जाय।
41009044	(४४ याने ४६ पद ४८ काज सरीको हे अने खास पाण्डुलिपि माय नी मिळे)
41009045	अगर थारो पग थारे ठोकर खवाड़े तो उके काटिके फेंकी लाख; दो पग रेता होया नरक माय जाणे से भलो हे के लंगड़ो हुई के सरग माय जावे।
41009046	(४४ का सरीकोज हे)
41009047	अगर थारी आंख थार से पाप करावे, तो उके हेड़ी फेंक। भलो यो के तू काणो हुई के परमेसर का राज माय जावे, बजाय इका के तू दो आंख रेता होय नरक माय लाख्यो जाय,
41009048	जां उणको किड़ो नी मरे अने नी लायज बुजे हे।
41009049	क्योंके हरेक जणो लाय से लूंणो कर्‌यो जायगा।
41009050	लूंण अच्छो हे, पण अगर लूंण को सुवाद खतम हुई जाय तो उके पाछो कायसे लूंणो करोगा? "अपणा माय लूंण राखो अने माय-माय मिळी-जुळी के रो।"
41010001	ईसु वां से उठी के यरदन नद्दी का पार यहूदिया का इलाका माय आयो; अने भीड़ पाछी उका कने भेळी हुई गी, अने अपणी रीति मुजब उ उणके पाछो परबचन देवा लाग्यो।
41010002	तो थोड़ाक फरीसी उके अजमाणे सरु उका कने आया अने उकासे पुछवा लाग्या के कंई-कइंका मनख सरु अपणी घराळी के फारकती देणो नेम से सई हे।
41010003	उने उणकासे क्यो, "मूसा नबी ने तमारे कंई हुकम द्‍यो?"
41010004	उणने क्यो, "मूसा ने मनख के हुकम द्‍यो के उ फारकती लिखी के बइरा के छोड़ी लाखे।"
41010005	पण ईसु ने उणकासे क्यो, "मूसा ने यो हुकम तमारा हिरदा का काठापण की वजासे लिख्यो हे।
41010006	पण जग का सुरु माय परमेसर ने उणके एक नर अने एक नारी बणाया था।
41010007	इनी वजासे मनख अपणा मां-बापहुंण के छोड़ी के अने अपणी घराळी का गेले मिळ्यो रेगा।
41010008	अबे वी दोई एक काया रेगा; मतलब यो के वी दो हयनी पण एक काया हे।
41010009	इकासरु जिणके परमेसर ने जोड़्या उणके कईं को मनख इकाड़ी नी करे।"
41010010	जदे चेलाहुंण घर माय आया तो इका बारामें ईसु से पाछा पुछवा लाग्या।
41010011	उने उणकासे क्यो, "जो कईं को अपणी घराळी के फारकती दई के दूसरी बइरा से ब्‍याव करे, उ उकी घराळी का बिरोद माय ब्योबिचार करे।
41010012	अने बइरा बी अपणा घराळा के फारकती दई के दूसरा आदमी से ब्‍याव करे तो वा ब्योबिचार करे हे।"
41010013	फेर लोग बाळकहुंण के उका कने लावा लाग्या के उ उणका माथा पे हात धरे पण चेलाहुंण ने उणके डांट्या।
41010014	ईसु ने जदे यो देख्यो तो गुस्सो हुई के उणकासे बोल्यो, "बाळकहुंण के म्हारा कने आवा दो, उणके मना मती करो, क्योंके परमेसर को राज असाज को हे।
41010015	हूं तमार से सांची कूं, जो कईं को परमेसर का राज के बाळक सरीको नी माने उ उका माय कदी बी जई नी सकेगा।"
41010016	तो उने उणके खोळा माय लई के अने उणका पे हात धरी के उणके आसीस देवा लाग्यो।
41010017	जदे उ जातरा पे जावा सरु थो तो एक मनख दोड़तो होयो उका कने आयो अने गोड़ा टेकी के उकासे पुछवा लाग्यो, "हे भला गरु, सदा का जीवन को हाकिम होवा सरु हूं कंई करूं?"
41010018	ईसु ने उकासे क्यो, "तू म्हारे अच्छो कायबले के? परमेसर का अलावा कईं को भलो हयनी।
41010019	तू हुकमहुंण तो जाणे हे: 'घात नी करनों, ब्योबिचार नी करनों, चोरी नी करनों, झुंटी गवई नी देणो, छळ नी करनों, अपणा पिता अने अपणी मेतारी को मान राखणो,
41010020	उने उकासे क्यो, "हे गरु, हूं नानपणा सेज इनी सगळी बातहुंण को पाळण करतो अई र्‌यो हूं।"
41010021	उके देखी के ईसु के उका पे परेम आयो अने उने क्यो, "थारा माय अबे बी एक बात की कमकोती हे। जा, जो कंई थारो हे उके बेची के गरीब-गुरबा माय बांटी लाख अने थारे सरग माय धन मिळेगा, अने अई के म्हारा पाछे चल्यो-चल।
41010022	यो बचन सुणी के उको मुन्‍डो उतरी ग्यो अने उ दुःखी हुई के वां से चल्यो ग्यो, क्योंके उ घणो मालदार थो।
41010023	ईसु ने चारी-मेर नगे फेरी के अपणा चेलाहुंण से क्यो, "मालदारहुंण सरु परमेसर का राज माय जाणो कितरो अबगो हे!"
41010024	चेलाहुंण उका सबद्हुंण से दंग रई ग्या।' पण ईसु ने उणकासे पाछो क्यो, "हे बाळकहुंण परमेसर का राज माय जाणो कितरो अबगो हे!
41010025	परमेसर का राज माय कइंका मालदार के जाणे की बजाय ऊंट के सुंई का नाका माय से हिटणो जादा सबगो हे।"
41010026	चेलाहुंण हजु बी घणो अचम्बो करिके पुछवा लाग्या, तो किको उध्दार हुई सकेगा?"
41010027	ईसु ने उणका आड़ी देखी के क्यो, "मनखहुंण सरु तो यो अबगो हे पण परमेसर सरु हयनी, क्योंके परमेसर सरु सगळो कंई सबगो हे।"
41010028	पतरस उकासे केवा लाग्यो, "देख, हम तो सगळो कंई छोड़ी के थारा पाछे हुई ग्या हे।"
41010029	ईसु ने क्यो, "हूं तमार से सांची-सांची कूं, असो कईं को हयनी जेने म्हारा अने सुब-समिचार की वजासे घर अने, भई-बेनहुंण अने मेतारी अने पिता अने बाळकहुंण अने खेतहुंण के छोड़ी लाख्या हो,
41010030	अने उ इना बखत घरहुंण, अने भई-बेनहुंण, अने मेतारी अने बाळकहुंण अने खेतहुंण को सो गुणो जादा नी पाय, पण सताव का गेले, अने आवा वाळा जुग माय सदा को जीवन बी मिळेगा।
41010031	पण नरा जो पेलां हे, पाछल्या रेगा अने जो पाछल्या हे वी पेलां रेगा।"
41010032	अने वी यरुसलेम जाता होया रस्ता माय था। अने ईसु उणका अगड़े-अगड़े चली र्‌यो थो। चेलाहुंण दंग था, अने जो पाछे अई र्‌या था वी डर्‌या होया था। उ पाछो बारा चेलाहुंण के इकाड़ी लई ग्यो अने जो कंई उणका गेले घटवा वाळो थो, उणके बताड़्वा लाग्यो:
41010033	"देखो, हम यरुसलेम नगर जई र्‌या हे, अने हूं मनख को बेटो मुख-पुरोहितहुंण अने सासतरिहुंण का हाते पकड़वायो जउंवां; अने वी म्हारे मोत की सजा का लायक ठेरई के गेर यहूदिहुंण का हाते दई देगा।
41010034	अने वी म्हारो मजाक उड़ायगा, म्हार पे थुंकेगा, म्हारे कोड़ा मारेगा अने मारी लाखेगा, अने हूं तीन दन पाछे जीवतो हुई जउंवां।
41010035	तो जब्दी का दोई बेटा, याकूब अने योहन उका कने अई के केवा लाग्या, "हे गरु, हम चावां के जो कंई हम थार से मांगा वइज हमारा सरु करजे।"
41010036	अने उने क्यो, "तम कंई चाव हो के हूं तमारा सरु करूं?"
41010037	उणने उकासे क्यो, "थारी म्हेमा माय हमारा माय से एक थारा सुदा हाताड़ी अने दूसरो थारा डाबा हाताड़ी बेठे।"
41010038	पण ईसु ने उणकासे क्यो, "तम नी जाणो के कंई मांगी र्‌या हो। जो कटोरो हूं पीवा पे हूं कंई तम पी सको हो? या जो बपतिसमो हूं लेवा पे हूं, कंई तम ली सको हो?"
41010039	अने उणने उकासे क्यो, "हम करी सकां।" अने ईसु ने उणकासे क्यो, "उ कटोरो जो हूं पीवा पे हूं तम प्‍योगा, अने जो बपतिसमो हूं लेवा पे हूं उके बी तम लोगा।
41010040	पण अपणा सुदा हाताड़ी अने डाबा हाताड़ी बेठाणो म्हारो काम हयनी, यो उणकाज सरु हे जिणका सरु तय्यार कर्‌यो हे।"
41010041	या सुणी के दसी चेलाहुंण याकूब अने योहन से रिसई ग्या।
41010042	तो ईसु ने उणके कने तेड़ी के उणकासे क्यो, "तम जाणो हो के जो गेर यहूदिहुंण का हाकिम समज्या जाय वी उणका पे राज कर्‌या करे हे; अने उणका माय जो मोटो रे उणका पे हक जताड़े हे।
41010043	पण तमारा माय असो नी हे, बरण जो कईं को तमारा माय मोटो होणो चावे, उ तमारो सेवक बणे;
41010044	अने जो तमारा माय परधान होणो चावे, उ सगळा को सेवक बणे।
41010045	क्योंके हूं मनख को बेटो बी खुद की सेवा कराणे नी पण सेवा करवा अने नरा का बदळा का मोल माय म्हारो पराण देवा आयो।"
41010046	वी यरीहो नगर पोंच्या। अने जदे उ अपणा चेलाहुंण अने घणी बड़ीमेक भीड़ का गेले यरीहो नगर से बायरे जई र्‌यो थो तो बरतिमाई नामको एक आंदो मंगतो, जो तिमाई को बेटो थो, बाट-मेरे बेठ्यो होयो थो।
41010047	जदे उने सुण्यो के यो नासरत रेवासी ईसु जई र्‌यो हे तो हेला पाड़ी के केवा लाग्यो, "हे ईसु, दाऊद की सन्तान म्हार पे दया करजे!"
41010048	नरा ने डांटी के क्यो, "के उ छानो रे, पण उ हजु जोर से चिल्लाड़्वा लाग्यो, "दाऊद की सन्तान, म्हार पे दया करजे!"
41010049	तो ईसु ने रुकी के क्यो, "उके तेड़ी लो।" अने लोगहुंण ने उना आंदा के यो केता होया तेड़्यो, "हिम्मत राख, उठ्या! उ थारे तेड़ी र्‌यो हे।"
41010050	अने उ अपणो चोळो इकाड़ी फेंकी के उछळी पड़्यो अने ईसु कने आयो।
41010051	ईसु ने जुवाब देता होया क्यो, "तू कंई चावे के हूं थारा सरु करूं?" अने उना आंदा ने उकासे क्यो, "म्हारा गरु, हूं चउं के देखवा लागुं!"
41010052	ईसु ने उकासे क्यो, "चल्यो जा, थारा बिसास ने थारे नज कर्‌यो।" उ झट देखवा लाग्यो अने बाट माय ईसु का पछड़े चलवा लाग्यो
41011001	जदे वी यरुसलेम नगर कने, जेतून परबत का कराड़े बेतफगे अने बेतनिय्याह गांम माय पोंच्या तो ईसु ने अपणा दो चेलाहुंण के मोकल्या,
41011002	अने उणकासे क्यो, "अपणा सामे का गांम माय जाव अने जाताज तमारे एक गदड़ी को बच्चो बन्द्‍यो होयो मिळेगा जेका पे अबी तक कईं को बेठ्यो हयनी। उके छोड़ी ल्याव।
41011003	अगर कईं को तमार से के, असो कायसरु करी र्‌या हो?" तो तम किजो परभु के इकी जरुवत हे, 'अने उ झटज उके यां मोकलेगा।"
41011004	वी ग्या अने उणके बायरे, सेरी माय कमांड़ कने एक गदड़ी को बच्चो बन्द्‍यो होयो मिळ्यो, वी उके छोड़वा लाग्या।
41011005	वां उब्या थोड़ाक लोगहुंण ने उणकासे क्यो, "यो कंई करी र्‌या हो, गदड़ी का बच्चा के कायसरु छोड़ी र्‌या हो?"
41011006	अने ईसु ने जसो क्यो थो चेलाहुंण ने वसोज उणकासे कई द्‍यो; तो उणने उके लई जावा द्‍यो।
41011007	उणने गदड़ी का बच्चा के लई के उका पे अपणा लतरा लाख्या; अने ईसु उका पे बेठी ग्यो।
41011008	अने नरा ने अपणा लतरा बाट माय बिछाड़्या, अने दूसरा लोगहुंण ने खेतहुंण माय से डाळहुंण काटिके बिछाड़ी लाखी।
41011009	वी जो उका अगड़े-अगड़े जाता अने पछड़े-पछड़े चल्या अई र्‌या था हेला पाड़ी के कई र्‌या था, "होसन्ना! धन हे उ जो परभु का नाम से आवे!
41011010	हमारा पिता दाऊद को आवा वाळो राज धन्‍य हे! सगळा से उंची जगा माय होसन्ना!"
41011011	उ यरुसलेम नगर माय अई के मन्‍दर माय आयो; अने चारी-मेर देखी के बारा चेलाहुंण का गेले बेतनिय्याह गांम चल्यो ग्यो क्योंके सांज हुई चुकी थी।
41011012	अने दूसरा दन जदे वी बेतनिय्याह से हिट्या तो उके भूक लागी।
41011013	अने पत्ता से भर्‌या एक अंजीर का झाड़ के दूरा से देखी के, उका कने ग्यो के कदी कंई मिळी जाय पण वां पोंची के, उके पत्ता का अलावा हजु कइंनी लाद्‍यो, क्योंके फळ लागवा को मोसम नी थो।
41011014	तो उने झाड़ से क्यो, "अबसे कईं को थारो फळ कदी नी खाणे पाय।" अने उका चेलाहुंण सुणी र्‌या था।
41011015	फेर वी यरुसलेम नगर आया अने मन्‍दर माय जई के वां लेण-देण करवा वाळाहुंण के हेड़वा लाग्यो, अने अड़तियाहुंण की तिपई अने कबुतर बेचवा वाळाहुंण की कुड़छिहुंण के पलटी लाखी;
41011016	अने उने कइंका केज मन्‍दर माय हुई के समान लई जावा को हुकम नी द्‍यो।
41011017	अने उ उणके परबचन देवा लाग्यो, "कंई यो नी लिख्यो हे, 'म्हारो घर सगळी जातहुंण सरु पराथना को घर केवायगा'? पण तमने उके डाकूहुंण की गुफा बणई राखी हे।"
41011018	अने मुख-पुरोहितहुंण अने सासतरिहुंण ने जदे यो सुण्यो तो उके नास करवा सरु मोको ढुंडवा लाग्या, क्योंके वी उकासे डरता था, इकासरु के सगळा मनखहुंण उकी सीख से दंग था।
41011019	अने सांज होताज, वी नगर से बायरे चल्या जाया करता था।
41011020	फेर दन उगे जदे वी वइंसे जई र्‌या था, तो उणने उना अंजीर का झाड़ के जड़ समेत सुक्यो होयो देख्यो।
41011021	पतरस ने रियाद करिके क्यो, "रब्बी देख, तो! यो अंजीर को झाड़ जेके तने सराप द्‍यो थो सुकी ग्यो।"
41011022	ईसु ने उकासे क्यो, "परमेसर पे बिसास राख।
41011023	हूं थार से सांची कूं, जो कईं को इना परबत से केगा, 'उखड़ी जा अने समन्दर माय जई पड़, 'अने अपणा हिरदा माय सक नी करे, पण जो कंई उने क्यो, बिसास करे के हुई जायगा तो उका सरु हुई जायगा।
41011024	इकासरु हूं तमार से कूं, के जो कंई तम पराथना माय मांगो हो बिसास करो के तम उके पई चुक्या हो, अने उ तमारे मिळी जायगा।
41011025	अने जदे कदी तम उबा हुई के पराथना करो तो अगर तमारा हिरदा माय कइंका सरु थोड़ोक बिरोद हे तो मांफ करो, जेकासे के तमारो पिता जो सरग माय हे तमारा बी कसूर मांफ करे।
41011026	(अगर तम मांफ नी करोगा तो तमारो पिता बी जो सरग माय हे, तमारो कसूर मांफ नी करेगा।)"
41011027	वी पाछा यरुसलेम नगर आया। अने जदे ईसु मन्‍दर माय फिरी र्‌यो थो, तो मुख-पुरोहित, सासतरी अने बुड़ा-हाड़ा उका कने आया,
41011028	वी उकासे पुछवा लाग्या, "तू यो काम केका हक से करी र्‌यो, या इना कामहुंण को करवा को हक थारे केने द्‍यो हे?"
41011029	अने ईसु ने उणकासे क्यो, "हूं तमार से एक सवाल पुछुं। तम म्हारे जुवाब दोगा, फेर हूं बी तमारे बतउंवां के यो काम केका हक से करूं।
41011030	योहन को बपतिसमो करवा को हक सरग आड़ी से थो के मनख आड़ी से? म्हारे जुवाब दो।"
41011031	वी या कई के माय-माय बिवाद करवा लाग्या, "अगर हम कां, 'सरग से, 'तो उ केगा, तो तमने उको बिसास कायसरु नी कर्‌यो?'
41011032	फेर हम या कां, 'मनखहुंण आड़ी से ... ' " (वी लोगहुंण से डरता था क्योंके सगळा यो मानता था के योहन सांची माय एक नबी थो।)
41011033	ईसु के जुवाब देता होया उणने क्यो, "हम नी जाणा।" तो ईसु ने उणकासे क्यो, "हूं बी तमारे नी बतउंवां के यो काम केका हक से करूं।"
41012001	फेर ईसु उणके मिसालहुंण माय केवा लाग्यो: एक मनख ने अंगूर को बगीचो लगाड़्यो, अने बाड़ो बान्‍दी के उके घेरी ल्यो, अने अंगूर की घाणी का निच्चे एक रसकुंड खोद्‍यो, अने एक डागळो बणायो, अने किरसाणहुंण के उदड़ा पे दई के जातरा पे चल्यो ग्यो।
41012002	फसल का मोसम माय उने एक दास के किरसाणहुंण कने मोकल्यो के उना किरसाणहुंण से अंगूर का बगीचा की थोड़िक फसल लइ-याय।
41012003	पण उणने उके पकड़ी के कुट्यो अने उके रित्ता हाते मोकली द्‍यो।
41012004	उने उणका कने फेर-पाछो एक दास मोकल्यो, अने उणने उको माथो फोड़ी लाख्यो अने उको मान पाड़्यो।
41012005	फेर उने एक हजु के मोकल्यो, उणने उके मारी लाख्यो: अने असतरा दूसरा नरा के बी, कइंका के कुट्या अने कइंका के मारी लाख्या।
41012006	अबे मोकलवा सरु उका कने एक हजु रई ग्यो याने उको परमिलो बेटो, या सोंची के उने आखर माय उके बी मोकली द्‍यो के 'वी म्हारा बेटा को मान राखेगा।'
41012007	पण उना किरसाणहुंण ने माय-माय क्यो, योज तो वारिस हे; आव, हम इके मारी लाखां, तो सगळी जायजाद हमारी हुई जायगा।'
41012008	अने उणने उके पकड़ी के मारी लाख्यो अने अंगूर का बगीचा का बायरे फेंकी लाख्यो।
41012009	इकासरु अंगूर का बगीचा को मालेख कंई करेगा? उ अई के किरसाणहुंण के नास करी लाखेगा अने अंगूर को बगीचो दूसरा के दई देगा।
41012010	कंई तमने पवित्तर सासत्तर को यो बचन नी बांच्यो: जेना एरण के राज मिसतरिहुंण ने नकारी द्‍यो थो, उज कोणा को खास एरण बण्यो।
41012011	यो परभु आड़ी से होयो अने हमारी नगेहुंण माय अनोखो हे!"
41012012	यहूदिहुंण का अगवाहुंण ईसु के पकड़वा चाता था, फेर बी लोगहुंण से डरता था, क्योंके वी समजी ग्या था के उने या मिसाल हमारा बिरोद माय कई हे। इकासरु वी उके छोड़ी के चल्या ग्या।
41012013	उणने थोड़ाक फरीसिहुंण अने हेरोदियाहुंण के उका कने मोकल्या के उकीज बातहुंण माय उके उळजावे।
41012014	अने उणने अई के उकासे क्यो, "हे गरु, हम जाणा हे के तू सांचो हे अने तू कइंका का केणा माय नी आय। तू तो कइंका की तरफदारी बी नी करे, पण परमेसर की बाट सच्चई से सीखाड़े। केसर राजा के कर चुकाणो ठीक हे के नी?"
41012015	हम कर चुकावा के नी चुकावा?" पण उने उणका ढोंग के भांपी के उणका से क्यो, "तम म्हारे कायसरु परखो हो? एक कलदार सिक्‍को, म्हारा कने लाव के हूं उके देखुं।"
41012016	वी कलदार सिक्‍को लाया, अने उने उणकासे क्यो, "इका पे केको मुन्‍डो अने केको नाम लिख्यो हे?" उणने क्यो, "केसर राजा को।"
41012017	अने ईसु ने उणकासे क्यो, "जो केसर राजा को हे उ केसर के दो, अने जो परमेसर को हे उ परमेसर के दो।" अने वी दंग रई ग्या।
41012018	फेर थोड़ाक सदुकी - जो यो के हे के पाछो जी उठणो हेज नी - उका कने अई के पुछवा लाग्या,
41012019	हे गरु, हमारा सरु मूसा ने एक नेम-बिधान लिख्यो के अगर कइंका को भई बे-ओलाद मरी जाय, अने अपणा पाछे घराळी के मेली जाय तो उको भई उकी बइरा से ब्‍याव करी ले अने अपणा भई सरु ओलाद पेदा करे।
41012020	सात भई था। पेलो भई ब्‍याव करिके बे-ओलाद मरी ग्यो।
41012021	तो दूसरा भई ने उनी बइरा से ब्‍याव कर्‌यो अने बे-ओलाद मरी ग्यो, अने तीसरा ने बी असोज कर्‌यो।
41012022	अने साती से कइंकी ओलाद नी हुई। आखर माय वा बइरा बी मरी गी।
41012023	पाछा जदे वी जीवता हुई जायगा तो वा केकी घराळी रेगा? क्योंके वा साती भईहुंण की बइरा बणी थी।"
41012024	ईसु ने उणकासे क्यो, "कंई तम इनी वजा से भूल माय नी पड़्या हो के तम नी तो पवित्तर - सासत्तर के समज्या हो अने नीज परमेसर की सामरत के?
41012025	क्योंके जदे लोग मर्‌या माय से जी उठे, तो वी नितो ब्‍याव करवा अने नीज ब्‍याव माय द्‍या जावे बरण वी सरग माय सरगदूतहुंण सरीका रे हे।
41012026	अने इनी बात का बारामें के मर्‌या पाछा जी उठ्याय हे, कंई तमने मूसा की पोथी माय बळती हुई झांडी की कथा नी बांची? के परमेसर ने कसतरा मूसा से क्यो, 'हूं इबराइम को परमेसर, अने इसाक को परमेसर, अने याकूब को परमेसर हूं?
41012027	उ मर्‌याहुंण को नी पण जीवताहुंण को परमेसर हे। तम घणी भूल माय पड़्या हो।"
41012028	सासतरिहुंण माय से एक ने अई के उणके बाद-बिवाद करता सुण्या, अने या जाणी के के ईसु ने कितरा अच्छा तरीका से उणके जुवाब द्‍यो, उकासे पुछ्‌यो, सगळा से खास हुकम कां को हे?"
41012029	ईसु ने जुवाब द्‍यो, "खास हुकम यो हे: 'हे इसराइल सुण, परभु हमारो परमेसर एकज परभु हे,
41012030	अने तू परभु अपणा परमेसर से अपणा आखा हिरदा, अने अपणा आखा पराण अने अपणी आखी बुध्दि अने अपणी आखी सकती से परेम करजे।'
41012031	अने दूसरी या, 'तू अपणा पड़ोसी से अपणा सरीको परेम करजे।' इणकासे बड़ी के हजु कईं को हुकम हयनी।"
41012032	सासतरी ने उकासे क्यो, "हे गरु, बिलकुल ठीक, तने सांचीज क्यो हे के उ एकज हे; अने उके छोड़ी के कईं को दूसरो हुकम हयनी;
41012033	अने उकासे आखा हिरदा, आखा पराण, आखी बुध्दि, अने आखी सकती से परेम करनों, अने अपणा पड़ोसी से अपणा सरीको परेम करनों, सगळी होमबली की सामगरिहुंण से अने बलिदानहुंण से बड़ी के हे।"
41012034	जदे ईसु ने देख्यो के उने समजदारी से जुवाब द्‍यो, तो उकासे क्यो, 'तू परमेसर का राज से दूरो हयनी, "अने इका बाद कइंका के उकासे पुछवा की हिम्मत नी री।
41012035	ईसु मन्‍दर माय परबचन दई र्‌यो थो तो उने क्यो, "सासतरी कसा के हे, के मसीह दाऊद को बेटो हे?
41012036	क्योंके दाऊद ने खुद पवित्तर आतमा माय हुई के क्यो हे, 'परभु ने म्हारा परभु से क्यो, "म्हारा सुदा हाताड़ी बेठ जदत्तक के हूं थारा बेरिहुंण के थारा पगहुंण की चोकी नी बणई लाखुं "।'
41012037	दाऊद खुद ईसु के 'परभु' के हे; तो उ दाऊद को बेटो कसे होयो?" बड़ीमेक भीड़ बड़ा आनन्द से उकी सुणी री थी।
41012038	अने उ अपणा परबचन माय कई र्‌यो थो, "सासतरिहुंण से होसियार रो, जो लम्बा चोळा पेरिके अंई-वंई घुमवा अने हाट-बजारहुंण माय मान
41012039	अने पराथनाघरहुंण माय खास आसण अने भोजहुंण माय मान की जगा पाणों अच्छो लागे।
41012040	इज वी हे जो रांडिहुंण को घर गटकी जाय, अने धरम को दिखावो करिके लम्बी-लम्बी पराथनाहुंण करे। ई घणी भारी सजा पायगा।"
41012041	उ मन्‍दर का खजाना का सामे बेठी ग्यो अने देखवा लाग्यो के लोग कसतरे मन्‍दर का खजाना माय पइसा लाखी र्‌या था; अने नरा धणिहुंण मोटी-मोटी रकम लाखी र्‌या था।
41012042	इतरा माय एक गरीब रांडी बइरा ने अई के तांबा की दो नानी-नानी दमड़ी लाखी जिणको मोल करीब एक पइसा का बरोबर रे हे।
41012043	तो ईसु ने अपणा चेलाहुंण के कने बुलाड़ी के उणकासे क्यो, "हूं तमार से सांची-सांची कूं, के खजाना माय लाखवा वाळाहुंण माय से इनी गरीब रांडी बइरा ने सगळा से बड़ी के लाख्यो हे;
41012044	क्योंके दूसरा सगळा ने अपणा नरा माय से लाख्यो हे, पण इने अपणी गरीबी माय से जो कंई उको थो याने अपणी आखी जीविका लाखी दी हे।"
41013001	जदे ईसु मन्‍दर से बायरे हिटी र्‌यो थो तो उका चेलाहुंण माय से एक ने उकासे क्यो, "हे गरु, देख, कसा मोटा एरण अने कसो अलिसान भवन!"
41013002	अने ईसु ने उणकासे क्यो, "तम इना अलिसान भवनहुंण के देखी र्‌या हो? एक एरण पे एरण बी नी रेगा सगळो ढळ्डायो जायगा।"
41013003	जदे उ मन्‍दर का सामे जेतून परबत पे बेठ्यो थो तो पतरस, याकूब, योहन, अने अन्द्रियास ने एखला माय उकासे पुछ्‌यो,
41013004	"हमारे बताड़ के ई बातहुंण कदे होयगा अने सगळी बातहुंण जदे पूरण होवा पे रे तो इणकी सेलाणी कंई रेगा?"
41013005	अने ईसु उणकासे केवा लाग्यो, "होसियार रो के कईं को तमारे धोको नी दई दे।
41013006	नरा म्हारा नाम से या केता होया आयगा, हूं उज हूं!' अने वी नरा के धोको देगा।
41013007	जदे तम लड़इहुंण की चरचा अने लड़इहुंण की अफवा सुणो तो घबरावजो मती; इनी बातहुंण को होणो जरुरी हे। फेर बी उना बखत अंत नी होयगा।
41013008	क्योंके एक जात का बिरोद माय दूसरी जात अने एक राज का बिरोद माय दूसरो राज उठ्यायगा। नरी जगाहुंण पे जमीन धुजेगा अने बिखो पड़ेगा। ई सगळी बातहुंण तो दुःख-दरद की सुरुआतज रेगा।
41013009	पण तम होसियार रो। क्योंके लोग तो तमारे कचेरीहुंण का हवाले करी देगा अने पराथनाघरहुंण माय कोड़ा मारेगा, अने तम म्हारी वजासे सासकहुंण अने राजाहुंण का सामे उब्या रोगा ताके उणका सामे गवई रे।
41013010	अने जरुरी हे के पेलां सुब-समिचार सगळी जातहुंण माय परचार कर्‌यो जाय।
41013011	वी जदे तमारे बन्दी बणई के कचेरी माय दई दे तो पेलां से सांसो मती करजो के हम कंई कांगा, पण उनीज घड़ी तमारे जो कंई क्यो जाये उज करजो; क्योंके बोलवा वाळा तम नी रो, पण पवित्तर आतमा रे हे
41013012	भई, भई के अने बाप, बेटा के मोत सरु दई देगा; अने छोरा-छोरी अपणा मां-बाप का बिरोद माय उठ्यायगा अने उणके मरवई लाखेगा।
41013013	अने म्हारा नाम की वजासे सगळा लोग तमार से घिरणा करेगा, पण जो आखर तक जिरना मारेगा उकोज उध्दार होयगा।
41013014	पण जदे तम उनी उजाड़वा वाळी घिरणित चीज के वां उबी देखो जां उके नी होणो चाय - बांचवा वाळो समजी जाय - तो जो यहूदिया परदेस माय रे वी परबतहुंण अदरे भागी जाय।
41013015	अने उ जो घर का छज्जा अदरे रे, निच्चे नी उतरे अने नी कंई लेवा सरु घर का भित्तरे जाय,
41013016	अने उ जो खेत माय रे, अपणो चोळो लेवा सरु पाछो नी पलटे।
41013017	पण उनी नारीहुंण सरु धिक्कार जो उना दनहुंण माय गरभ से रेगा अने जो बाळकहुंण के धवाड़ती रेगा! क्योंके वी दन घणा भयंकर रेगा।
41013018	पराथना करो के यो स्याळा माय नी होय।
41013019	क्योंके वी दन असा कळेस का रेगा जसा जगत का सुरु से, जेके परमेसर ने सिरज्यो, अबी तक नी तो होयो अने नी फेर कदी होयगा।
41013020	अने अगर परभु ने उना दनहुंण के घटाड़्या नी होता, तो कईं को बी जीव नी बचतो, पण उना छांट्‌या होया की वजासे जिणके उने छांटी ल्या हे, उने इना दनहुंण के घटाड़्या।
41013021	तो अगर कईं को तमार से के, देखो मसीह यां हे, 'या देखो उ वां हे, 'तो बिसास मती करजो;
41013022	क्योंके झुंटा मसीह अने झुंटा नबी उठ्यायगा, अने सेलाणी अने अनोखा काम बताड़ेगा के अगर हुई सके तो छांट्‌या होया के बी भटकई दे।
41013023	पण होसियार री जो; देखो, म्हने पेलांज तमारे सगळो कंई बताड़ी लाख्यो हे।
41013024	पण उना दनहुंण माय, उना कळेस का बाद सूरज इन्‍दार्‌यो जायगा, अने चन्दरमा अपणो उजाळो नी देगा,
41013025	अने असमान से तारागण पड़ता रेगा, अने असमान की ताकतहुंण हलाड़ी जायगा।
41013026	जदे लोग म्हारे मनख का बेटा के बड़ी सामरत अने म्हेमा का साते बादळाहुंण माय आतो देखेगा।
41013027	उना बखत उ अपणा सरगदूतहुंण के मोकली के धरती का इना छोर से लई के असमान का उना छोर तक, चारी दिसाहुंण से अपणा छांट्‌या होया के भेळा करेगा।
41013028	"अंजीर का झाड़ से या मिसाल सीखो; जदे उकी डाळ नरम हुई जाय, अने उका माय कोंपळ हिटवा लागे, तो तम जाणी लो हो के उनाळो कने हे।
41013029	असतरे तम बी जदे इनी बातहुंण के होता देखो तो जाणी लीजो के उ कने हे बरण बारना पेज हे।
41013030	हूं तमार से सांची कूं के जदत्तक ई बातहुंण पूरण नी हुई जाय इनी पीढ़ी को अंत नी होयगा।
41013031	असमान अने धरती टळी जायगा, पण म्हारा बचन कदी नी टळेगा।
41013032	पण उना दन या उनी घड़ी का बारामें कईं को नी जाणे, नी सरग का दूत, नीज हूं बेटो, पण सिरप पिता परमेसर।
41013033	'सावधान हुई जाव, जागता रो अने पराथना माय लाग्या रो, क्योंके तम नी जाणो के उ ठेराड़्यो बखत कदे अई जायगा।
41013034	यो उना मनख सरीको जो अपणो घर छोड़ी के जातरा पे बायरे ग्यो। अपणा दासहुंण के हक दई के उने हरेक के उको काम बताड़्यो अने नेपादार के जागता रेवा को हुकम द्‍यो।
41013035	इकासरु जागता रो - क्योंके तम नी जाणो के घर को मालेख कदे आयगा, सांझे, आदी राते, या मुरगा का बांग देवा बखत या दन उगे -
41013036	कंई असो नी होय के उ एक दम से अई के तमारे सोतो होयो पाय।
41013037	अने हूं जो तमार से कूं, उज सगळा से कूं: 'जागता री जो!' "
41014001	फसह अने बिना खमीर का रोटा का परब सरु दो दन बाकी रई ग्या था; अने मुख-पुरोहित अने सासतरी इनी बात का ताक माय था के उके कसे छाने से पकड़ां अने मारी लाखां;
41014002	पण वी कई र्‌या था, "परब का बखत नी, कंई असो नी होय के लोगहुंण माय दंगो हुई जाय।"
41014003	जदे वी बेतनिय्याह का सिमोन कोड़्या का घरे जिमवा बेठ्या था, तो वां एक बइरा संगमरमर का बरतन माय जटामांसी को अनमोल सुद्द अतर लई के अई; अने उने उना बरतन के तोड़ी के अतर के ईसु का माथा पे कुड़ी लाख्यो।
41014004	पण थोड़ाक लोग खिसियई के माय-माय केवा लाग्या, "यो अतर कायसरु ढोळी लाख्यो?
41014005	क्योंके यो अतर तो तीन सो चांदी का सिक्‍काहुंण से जादा दाम माय बेची के गरीब-गुरबाहुंण के द्‍यो जई सकतो थो।" अने वी इनी बइरा पे खिजवा लाग्या।
41014006	पण ईसु ने क्यो, "उके छोड़ी लाखो, उके कायसरु परेसान करो हो? उने तो म्हारा गेले भलई करी हे।
41014007	क्योंके गरीब-गुरबाहुंण तो सदा तमारा गेले रे हे, अने जदे तम चावो जदे उणका गेले भलई करी सकता हो, पण हूं तमारा गेले सदा नी रुंवां।
41014008	जितरो वा करी सकती थी, उने कर्‌यो, उने म्हारा गाड़्या जावा सरु पेलांज से म्हारी काया पे अतर मळ्यो हे।
41014009	हूं तमार से सांची कूं के आखा जगत माय जां कंई सुब-समिचार को परचार होयगा, वां इनी बइरा का इना काम को बखाण बी इकी रियाद माय कर्‌यो जायगा।"
41014010	इका बाद यहूदा इस्‍करियोती जो बारा चेलाहुंण माय से एक चेलो थो मुख-पुरोहित कने ग्यो के उके उणका हाते पकड़वई लाखे।
41014011	अने जदे उणने यो सुण्यो तो वी खुस हुई ग्या, अने उके रुप्या देवा को बचन द्‍यो। तो उ बखत की हेर माय र्‌यो के उके कसतरे पकड़वई लाखे
41014012	बिना खमीर का रोटा का परब का पेलां दन, जदे फसह का मेमणा को बलिदान कर्‌यो जातो थो तो उका चेलाहुंण ने उकासे पुछ्‌यो, "तू कां चावे के हम जई के थारा सरु फसह खावा की तय्यारी करां?"
41014013	उने अपणा चेलाहुंण माय से दो के या कई के मोकल्या, "नगर माय जाव, अने एक मनख पाणी को गागर्‌यो उठाड़ी के लातो होयो तमारे मिळेगा; उका पाछे हुई जावजो;
41014014	अने जां उ जावे, उना घर का मालेख से किजो, 'गरु के हे, "म्हारा पांमणाहुंण के रुकवा की जगा कां हे जेका माय हूं अपणा चेलाहुंण का गेले फसह खउं?"
41014015	उ खुद तमारे एक बड़ी सजी-सजई अदरे की कोठड़ी दिखाड़ेगा, वां हमारा सरु तय्यारी करजो।"
41014016	चेला चल्या ग्या अने नगर माय जई के जसो ईसु ने क्यो थो वसोज मिळ्यो, अने उणने फसह की तय्यारी करी।
41014017	जदे सांझ हुई तो उ बारा चेलाहुंण का गेले आयो।
41014018	अने जदे वी बेठिके जिमी र्‌या था, तो ईसु ने क्यो, "हूं तमार से सांची कूं, तमारा माय से एक हे - जो म्हारा गेले जिमी र्‌यो हे - म्हारे पकड़वायगा।"
41014019	वी उदास हुई ग्या अने एक-एक करी ने उकासे पुछवा लाग्या, "कंई उ हूं हे?"
41014020	अने उने उणकासे क्यो, "उ बारा चेलाहुंण माय से एक हे जो म्हारा गेले एकज परात माय खाय हे।
41014021	क्योंके हूं मनख को बेटो, जसो म्हारा बारामें लिख्यो हे, ठीकज हे; पण धिक्कार उना मनख पे जेका से हूं मनख को बेटो पकड़वायो जउं हे! उना मनख सरु भलो होतो अगर उको जनमीज नी होतो।"
41014022	जदे वी जिमी र्‌या था, उने रोटो ल्यो अने आसीस मांगी के तोड़्यो अने चेलाहुंण के दई के क्यो, "इके लो; या म्हारी काया हे।"
41014023	फेर उने कटोरो ल्यो अने धन्यबाद करिके उणके द्‍यो अने उना सगळा ने उका माय से प्यो।
41014024	जदे उने उणकासे क्यो, "यो करार को म्हारो उ लोई जो नरा लोगहुंण सरु बिवाड़्यो जाय हे।
41014025	हूं तमार से सांची कूं, हूं अंगूर को रस उना दन तक पाछो कदी नी पिउंवां, जदत्तक परमेसर का राज माय नवो नी प्यूं।"
41014026	भजन गावा का बाद वी जेतून परबत पे चल्या ग्या।
41014027	जदे ईसु ने उणकासे क्यो, "तम सगळा ठोकर खावगा, क्योंके यो लिख्यो हे, 'हूं ग्वाळा के मारुंवां, अने गाडरहुंण तित्तर-बित्तर हुई जायगा।'
41014028	पण हूं जिन्दो होवा का बाद तमार से पेलां, हूं गलील परदेस जउंवां।"
41014029	पतरस ने उकासे क्यो, "चाये सगळा छोड़ी लाखे तो छोड़ी लाखे, हूं नी छोड़ुंवां।"
41014030	जदे ईसु ने उकासे क्यो, "हूं थार से सांची कूं: आजज राते मुरगा का दो कावा बांग देवा से पेलां तू खुद तीन कावा म्हारे नकारेगा।"
41014031	पण पतरस दावा से यइज केतो र्‌यो, "चाय म्हारे थारा गेले मरनो बी पड़े, फेर बी हूं थारे नी नकारुंवां!" अने वी सगळा चेला यइज बात कई र्‌या था।
41014032	अने वी 'गतसमनी' नामकी जगा माय आया; अने उने अपणा चेलाहुंण से क्यो, "तम यां बेठ्या रो, जदत्तक हूं पराथना करूं।"
41014033	अने उने अपणा गेले पतरस, याकूब अने योहन के ल्या, अने उ घणोज दुःखी अने ब्याकुळ होवा लाग्यो।
41014034	अने उने उणकासे क्यो, "म्हारो हिरदो घणो उदास हे, यां तक के हूं मरवा पे हूं। यांज रुको अने जागता रो।"
41014035	फेर उ उणकासे थोड़ोक अगड़े बड़्यो अने जमीन पे पड़ी के पराथना करवा लाग्यो के हुई सके तो, या दुःख की घड़ी टळी जाय।
41014036	अने उ केवा लाग्यो, "हे अब्‍बा! हे पिता! थारा सरु सगळो कंई सबगो हे। यो प्यालो म्हार से इकाड़ी करी दे। फेर बी म्हारी नी पण थारी मरजी पूरण होय।"
41014037	अने उने अई के उणके सोता पाया अने पतरस से क्यो "सिमोन, तू सोइर्‌यो हे? कंई तू एक घड़ी बी नी जागी सक्यो?
41014038	जागता अने पराथना करता रो के तम अजमाइस माय नी पड़ो। आतमा तो तय्यार, पण काया कमजोर हे।"
41014039	अने उने पाछो जई के इनाज सबद्हुंण माय पराथना करी।
41014040	अने उने पाछो अई के उणके सोता पाया क्योंके उणकी आंखहुंण नीन्‍द से भरी थी, अने वी नी जाणता था के उके कंई जुवाब दां।
41014041	फेर उने तीसरी कावा अई के उणकासे क्यो, "कंई तम अबी तक सोइर्‌या हो अने अराम करी र्‌या हो? नरो हुई चुक्यो! घड़ी अइगी हे। देखो, हूं मनख को बेटो पापिहुंण का हाते पकड़वायो जउं हे।
41014042	उठ्याव, चलां! देखो, म्हारो पकड़वाणे वाळो कने हे!"
41014043	जदे उ या कइज र्‌यो थो तो यहूदा, जो बारा चेलाहुंण माय से एक थो, झट अई पोंच्यो, अने उका गेले तरवारहुंण अने लटठहुंण लई के एक बड़ीमेक भीड़ थी जेके मुख-पुरोहित, सासतरिहुंण अने बुड़ा-हाड़ाहुंण ने मोकल्या था।
41014044	उका पकड़वाणे वाळा ने या कई के सेलाणी दई थी, के जेको हूं चुम्मो लूं उ ईसुज हे; उके पकड़ी के होसियारी से लई के जावजो।
41014045	वां पोंची के यहूदा ने झट ईसु कने जई के, क्यो, "रब्बी!" अने उके चुम्यो।
41014046	जदेज उणने उके पकड़ी के बन्दी बणई ल्यो।
41014047	इका पे कने उब्या चेलाहुंण माय से एक ने तरवार खेंची के म्हापुरोहित का दास पे चलाड़ी अने उको कान काटी लाख्यो।
41014048	ईसु ने जुवाब देता होया उणकासे क्यो, "कंई तम तरवार अने लटठहुंण लई के म्हारे बन्दी बणावा आया हो? कंई हूं कईं को डाकू हूं?
41014049	हूं तो तमारा गेले हरदन मन्‍दर माय परबचन द्‍या करतो थो अने तमने म्हारे नी पकड़्यो, पण यो इकासरु होयो हे के पवित्तर सासत्तर को लिख्यो पूरण होय।"
41014050	इका पे सगळा चेलाहुंण उके एखला के छोड़ी ने भागी ग्या।
41014051	एक जुवान उका पाछे-पाछे चली र्‌यो थो। उ अपणी नांगी काया पे सिरप मलमल को चादर ओड़्यो होयो थो। उणने उके पकड़्यो,
41014052	पण उ मलमल को चादर छोड़ी के नांगोज भागी ग्यो।
41014053	वी ईसु के म्हापुरोहित कने लई ग्या: अने सगळा मुख-पुरोहित, बुड़ा-हाड़ा अने सासतरी भेळा हुई ग्या।
41014054	पतरस दूराज दूरा से म्हापुरोहित का आंगणा तक उका पछड़े-पछड़े चल्यो ग्यो थो। उ नेपादारहुंण का गेले बेठिके वां भस्ते तापवा लाग्यो।
41014055	म्हापुरोहित अने सगळी म्‍हासबा ईसु के मारी लाखवा सरु उका बिरोद माय गवा ढुंडवा की कोसिस करता र्‌या, पण उणके कईं को बी गवा नी मिळ्यो।
41014056	क्योंके नरा लोगहुंण उका बिरोद माय झुंटी गवई दई र्‌या था, पण उणकी गवई एक-दूसरा से मिळी नी री थी।
41014057	जदे थोड़ाक लोग उबा हुई के उका बिरोद माय या गवई देवा लाग्या,
41014058	"हमने इके यो केता सुण्यो हे, हूं हातहुंण से बणाया इना मन्‍दर के ढळ्‍डई लाखुंवां अने तीन दन माय दूसरो उबो करी दूंवां जो हात को बणायो होयो नी रेगा'।"
41014059	इका पे बी उणकी गवई एक सरीकी नी थी।
41014060	फेर म्हापुरोहित उठ्यो अने उने अगड़े अई के ईसु से पुछ्‌यो, "जो गवई ई लोगहुंण थारा बिरोद माय दई र्‌या हे कंई तू इको जुवाब नी दे?"
41014061	पण उ छानो र्‌यो अने उने कईं को जुवाब नी द्‍यो। म्हापुरोहित ने पाछो उकासे यो केता होया पुछ्‌यो, "कंई तू उना धन्‍य परम परधान परमेसर को बेटो मसीह हे?"
41014062	ईसु ने क्यो, हूं हे! अने तम म्हारे मनख का बेटा के सरवसक्‍तिमान का सुदा हाताड़ी बेठ्यो होयो अने सरग का बादळाहुंण का गेले आता होया देखोगा।"
41014063	इका पे म्हापुरोहित ने अपणा लतरा फाड़ी के क्यो, "अबे हमारे हजु गवाहुंण की कंई जरुवत?
41014064	तम या निंदा सुणी चुक्या हो। इका पे तमारी कंई राय हे?" अने उण सगळा ने उके मोत की सजा का लायक दोषी ठेराड़्यो।
41014065	जदे थोड़ाक उका पे थुकवा लाग्या, अने उकी आंखहुंण पे पट्टी बान्‍दी के मुक्का मारवा लाग्या अने उकासे केवा लाग्या, "भविसबाणी कर!" अने नेपादारहुंण ने पकड़ी के उका मुन्डा पे थापड़ मार्‌या।
41014066	जदे पतरस निच्चे आंगणा माय थो, तो म्हापुरोहित की दासिहुंण माय से एक वां अई,
41014067	अने पतरस के भस्ते तापतो देख्यो अने उका पे नगे गड़ई के केवा लागी, "तू बी तो ईसु नासरी का गेले थो।"
41014068	पण उने मना करता होया क्यो, "हूं नी तो जाणूं अने नीज समजुं के तू कंई कई री हे।" अने उ बायरे ओसारा माय चल्यो ग्यो। इका बाद मुरगा ने बांग दई।
41014069	उके देखी के कने उब्या लोगहुंण से वा दासी पाछी केवा लागी, "यो तो उणका दळ माय को एक हे!"
41014070	पण उने पाछो नकार्‌यो। थोड़िक देर बाद जो कने उब्या था उणने पाछो पतरस से क्यो, "पक्‍कोज तू उणका माय को एक हे, क्योंके तू गलील को हे!"
41014071	पण उ कोसवा अने सोगन खावा लाग्यो, "हूं इना मनख के जेकी तम चरचा करी र्‌या हो नी जाणूं!"
41014072	अने झट मुरगा ने दूसरी कावा बांग दई। जदे पतरस के वा बात जो ईसु ने पतरस से कई थी, रियाद अई, "मुरगा का दो कावा बांग देवा से पेलां तू तीन कावा म्हारे नकारेगा।" अने पतरस रोवा लाग्यो।
41015001	अने दन उगताज, झट मुख-पुरोहितहुंण अने बुड़ा-हाड़ाहुंण, सासतरिहुंण अने आखी म्हासबा का गेले फेसलो कर्‌यो, अने ईसु के बान्‍दी के लई ग्या अने उके पिलातुस का हाते दई द्‍यो।
41015002	पिलातुस ने उकासे पुछ्‌यो, "कंई तू यहूदिहुंण को राजो हे?" ईसु ने जुवाब देतो होयो उकासे क्यो, "तू खुदज कई र्‌यो हे।"
41015003	अने मुख-पुरोहित उका पे नरी बातहुंण को आरोप लगाड़ी र्‌या था।
41015004	पिलातुस ने उकासे या केता होया पाछो पुछ्‌यो, "कंई तू जुवाब नी दई र्‌यो? देख, वी थारा बिरोद माय कितरा आरोप लगाड़ी र्‌या हे।"
41015005	पण ईसु ने कईं को हजु जुवाब नी द्‍यो - इका से पिलातुस के अचरज होयो।
41015006	परब का बखत पिलातुस उणकी मांग पे कइंका एक मुलजिम के छोड़्या करतो थो।
41015007	अने उना बिदरोहिहुंण का गेले जिणने दंगा का बखत हत्या करी थी बरअब्बा नाम को एक मनख बी केद कर्‌यो थो।
41015008	अने भीड़ अदरे जई के पिलातुस से बिणती करवा लागी, के जसो तू करतो आयो हे, वसोज हमारा सरु कर।
41015009	तो पिलातुस ने उणके जुवाब द्‍यो, "कंई तम चाव के हूं यहूदिहुंण का राजा के तमारा सरु छोड़ी लाखुं?"
41015010	क्योंके उ जाणतो थो के मुख-पुरोहितहुंण ने उके जळण की वजासे पकड़वायो हे।
41015011	पण मुख-पुरोहितहुंण ने भीड़ के यो केवा सरु उकसाड़्यो के पिलातुस ईसु का बदळा माय बरअब्बा के छोड़ी लाखे।
41015012	पिलातुस ने पाछो पुछ्‌यो, "तो जेके तम यहूदिहुंण को राजो को हो उको हूं कंई करूं?"
41015013	वी पाछा चिल्लाड़्या, "उके कुरुस पे चड़ाव!"
41015014	पिलातुस ने उणकासे क्यो, "कायसरु? उने कंई बुरो कर्‌यो हे?" पण वी हजु बी जोर से चिल्लाड़्या, उके कुरुस पे चड़ाव।"
41015015	तो पिलातुस ने भीड़ के खुस करवा की मनसा से बरअब्बा के उणका सरु छोड़ी लाख्यो, अने ईसु के कोड़ा लगाड़िके कुरुस पे चड़ावा सरु रोमी सिपईहुंण के दई द्‍यो।
41015016	सिपई उके किला का भित्तरे याने राजपाल का मेळ माय लई ग्या, अने वां उणने आखी रोमी पळटन के बुलाड़ी के भेळी करी ली।
41015017	उणने उके बेंगणी रंग को लतरो पेरायो अने कांटा को मुगुट गुंथिके उका माथा पे धर्‌यो।
41015018	अने वी उको मान पाड़वा लाग्या: हे यहूदिहुंण का राजा, थारी जे होवे!"
41015019	वी उका माथा पे बरु मारता अने उका पे थुंकता र्‌या, अने गोड़ा टेकी के उके मजाक माय परणाम करी र्‌या था।
41015020	जदे वी उको मजाक बणई चुक्या तो बेंगणी रंग का लतरा के उतारी के उणने उकाज लतरा उके पेरई द्‍या। अने वी उके कुरुस पे चड़ावा सरु बायरे लई ग्या।
41015021	अने उणने उके सिकन्दर अने रुफुस को पिता सिमोन जो कुरेनी गांम से अई र्‌यो थो, फालतु माय पकड़्यो के ईसु का कुरुस के उठई के लई चले।
41015022	अने वी उके 'गुलगुता' नामकी जगा पे लाया, जेको अरथ हे 'खोपड़ी की जगा'।
41015023	अने उणने उके लुबान मिळ्यो होयो अंगूर रस देवा की कोसिस करी; पण उने नी ल्यो।
41015024	अने उणने उके कुरुस पे चड़ायो अने चिट्ठिहुंण लाखी, के किके कंई मिळे, उका लतराहुंण के माय-माय बांटी ल्या।
41015025	जदे उणने उके कुरुस पे चड़ायो तो सवेरे का नो बजी चुक्या था।
41015026	अने उका माथा का अदरे दोष-पत्तर पे यो लिख्यो थो, "यहूदिहुंण को राजो "
41015027	उणने उका गेले दो डाकूहुंण के बी कुरुस पे लटकाड़्या, एक के जीवणा हाताड़ी अने दूसरा के डाबा हाताड़ी।
41015028	तो पवित्तर सासत्तर को उ बचन पूरण होयो जेका माय यो लिख्यो, "उ कसूरवारहुंण का गेले गिण्यो ग्यो।"
41015029	अने वां से आवा-जावा वाळा उकी निंदा करता होया अने माथो हलाड़ी-हलाड़ी के केवा लाग्या, अरे! मन्‍दर का ढळडाणे वाळा अने तीन दन माय बणावा वाळा,
41015030	अपणे खुद के बचाड़ अने कुरुस से उतर्‌या!"
41015031	असतरे म्‍हापुरोहित बी सासतरिहुंण का गेले मिळी के माय-माय उको मजाक उड़ई के यो कई र्‌या था, "इने दूसराहुंण के बचाड़्या; पण अपणे खुद के नी बचई सकतो।
41015032	अबे यो मसीह, इसराइल को राजो, कुरुस पे से निच्चे उतर्‌या के हम देखी के बिसास करां!" अने वी दोई बी जो उका गेले कुरुस पे लटकाड़्या था, असाज उकी निंदा करी र्‌या था।
41015033	जदे दफोर का बारा बजिग्या तो आखा देस माय इन्दारो छई ग्यो अने तीन बज्या दन तक छायो र्‌यो।
41015034	अने तीन बजवा पे ईसु ने घणा उंचा बोल माय चिल्‍लाड़ी के क्यो, "इलोई, इलोई, लमा सबकतनी?" जेको अरथ, हे म्हारा परमेसर, हे म्हारा परमेसर, तने म्हारे कायसरु छोड़ी लाख्यो?"
41015035	तो जो कने उब्या था उणका माय से थोड़ाक या सुणी के केवा लाग्या, देखो, उ एलियाह के तेड़ी र्‌यो हे।"
41015036	अने कइंका ने दोड़ी के पाणी चुसवा वाळी चीज के सिरका माय डुबाड़ी, अने उके बरु पे धरी के उके चुसाड़्यो अने केवा लाग्या, देखां एलियाह उके निच्चे उतारवा सरु आवे के नी।"
41015037	तो ईसु ने घणी उंची अवाज से चिल्‍लाड़ी के पराण छोड़ी लाख्या।
41015038	अने मन्‍दर को परदो अदरे से निच्चे तक फाटी के दो बटका हुई ग्यो।
41015039	जदे सुबेदार ने जो वां सामे उब्यो थो उके असतरे पराण छोड़ता देख्यो तो क्यो, "बेसक यो मनख परमेसर को बेटो थो!"
41015040	थोड़िक बइराहुंण बी थी जो दूरा से देखी री थी, उणका माय मरियम मगदलीनी, अने छोटा याकूब अने योसेस की मेतारी मरियम, अने सलोमी थी।
41015041	जदे उ गलील माय थो तो ई उका पछड़े-पछड़े चल्या करती अने ईसु की सेवा-चाकरी कर्‌या करती थी; अने दूसरी नरी बइराहुंण बी थी जो ईसु का गेले यरुसलेम अई थी
41015042	जदे सांज हुई, तो तय्यारी का दन होवा की वजासे, याने सबत् से एक दन पेलां,
41015043	अरमतियाह को रेवासी यूसफ आयो, जो म्हासबा को एक इज्जतदार मनख थो। उ खुदज परमेसर का राज की बाट जोई र्‌यो थो। उने हिम्मत करिके पिलातुस का सामे जई के ईसु की लोथ मांगी।
41015044	पिलातुस के घणो अचरज होयो के ईसु की मोत झट हुई गी, अने उने सुबेदार से तेड़ी के पुछ्‌यो, "कंई उ मरी चुक्यो?"
41015045	फेर उने सुबेदार से इकी जांच करवई के यूसफ के लोथ दई दी।
41015046	तो यूसफ ने मलमल को लतरो मोल ल्यो अने लोथ के उतारी के उका माय लपेटी, अने एक कबर माय जो सिल्ला माय कोरी के बणई थी धरी दी, अने कबर का मुन्डा पे एक भाटो रड़कई के लगाड़ी लाख्यो।
41015047	मरियम मगदलीनी अने योसेस की मेतारी मरियम देखी री थी के उके कां धर्‌यो हे।
41016001	जदे सबद् बितवा पे, मरियम मगदलीनी, याकूब की मेतारी मरियम अने सलोमी ने काया पे मळवा सरु मुसालो मोल ल्यो के अई के ईसु की लोथ पे मळे।
41016002	अने हफ्ता का पेलां दन सबेरे-सबेरे दन हिटताज वी कबर पे अई।
41016003	वी माय-माय कई री थी, कुंण हमारा सरु कबर का मुन्डा से सिल्‍ला सरकायगा?"
41016004	जदे उणने नगे उठाड़ी के देख्यो के सिल्‍ला नरी मोटी होवा पे बी कबर पे से सरकी हुई हे।
41016005	कबर माय जावा पे उणने एक जुवान के धोळा लतरा पेर्‌यो सुदा हाताड़ी बेठ्यो देख्यो; अने वी दंग रई गी।
41016006	सरगदूत ने उणका से क्यो, "चोंको मती। तम ईसु नासरी के जो कुरुस पे लटकाड़्यो थो, ढुंडी री हो। उ जिन्दो हुई ग्यो हे। यां हयनी। देखो, याज वा जगा हे जां उणने उके धर्‌यो थो।
41016007	पण जाव, उका चेलाहुंण अने पतरस के बताड़ो के उ तमार से पेलां गलील जायगा अने तम उके वां देखोगा, जसो के उने तमार से क्यो थो।"
41016008	वी वां से हिटी अने कबर से पाटी दई, क्योंके धुजणी अने अचरज उणका पे छई ग्यो थो; अने उणने कइंका से बी कइंनी क्यो, क्योंके वी डरी गी थी। एक पुराणा परिच्छेद [
41016009	जिन्दा होवा का बाद हफ्ता का पेलां दन घणा सवेरेज, ईसु सगळा से पेलां मरियम मगदलीनी के जेका माय से सात बुरी आतमाहुंण हेड़ी थी नगे आयो।
41016010	उने जई के यो समिचार ईसु का चेलाहुंण के सुणायो, जो दुःख माय डुब्या होया था अने रोई र्‌या था।
41016011	जदे उणने यो सुण्यो के उ जिन्दो हे अने उणके नगे आयो तो उणके बिसासज नी होयो।
41016012	इका बाद उ दूसरा रुप माय उणका माय से दो के जदे वी गांम आड़ी जई र्‌या था, नगे आयो।
41016013	उणने जई के दूसरा के बी यो समिचार द्‍यो, पण उणने बी बिसास नी कर्‌यो।
41016014	बाद माय ईसु उना ग्याराहुंण के बी जदे वी जिमवा बेठ्या था, नगे आयो; अने उणका अबिसास अने हिरदा का काठापण पे उणके डांट्या, क्योंके उणने उको बिसास नी कर्‌यो थो जिणने उके जी उठवा का बाद देख्यो थो।
41016015	अने उने उणका से क्यो, "तम आखा जग माय जाव अने आखी धरती पे सुब-समिचार परचार करो।
41016016	जो बिसास करे अने बपतिसमो ले उ उध्दार पायगा, पण जो बिसास नी करे उ दोषी ठेराड़्यो जायगा।
41016017	अने बिसास करवा वाळाहुंण माय या सेलाणी नगे आयगा: म्हारा नाम से वी बायरबादाहुंण हेड़ेगा, अने नवी-नवी भासाहुंण बोलेगा;
41016018	वी सरपहुंण के उठाड़ी लेगा अने अगर वी पराण नासक जेर बी पी जावे तो इका से उणको नुकस्यान नी होयगा; वी बेमारहुंण पे हात धरेगा अने वी नज हुई जायगा।"
41016019	तो जदे परभु ईसु उणकासे बातहुंण करी चुक्यो, तो उके सरग माय उठई ल्यो, अने परमेसर का सुदा हाताड़ी बेठी ग्यो।
41016020	अने चेलाहुंण ने जई के सगळी जगा परचार कर्‌यो। अने परभु उणका गेले काम करतो र्‌यो, अने बचन के उना अचरज का कामहुंण का गेलेज-गेल जो होता जई र्‌या था सच्चई कायम करतो र्‌यो।] एक दूसरा परिच्छेद (९-२०) [ (9) अने झट बइराहुंण ने पतरस अने उका सातिहुंण के यो सगळो निरदेस सुणई द्‍यो। (10) अने उका बाद ईसु ने खुद अनन्त उध्दार का पवित्तर अने कदी खतम नी होवा वाळा सुब-समिचार के चेलाहुंण से उगणूं से आथणूं तक परचार करायो।]
42001001	आदरणी थियुफिलुस, नरा लोगहुंण ने उण बातहुंण का बारामें लिखवा को काम अपणा हात माय ल्यो जो हमारा माय घटी।
42001002	ठीक वीज बातहुंण जो हमारे उण लोगहुंण से मिळी, जिणने इनी बातहुंण के सुरु सेज देखी थी अने जो परमेसर का बचन का सेवक था।
42001003	इकासरु सुरु सेज इनी सगळी बातहुंण के होसियारी से अने सई-सई परखवा का बाद, तमारा सरु लिखणों म्हारे सई लाग्यो।
42001004	जेकासे के तू उण बातहुंण की सच्चई के जाणी ले जिणकी थारे सीख दइगी हे।
42001005	यहूदिया का राजा हेरोदेस का राजकाल माय जकरियाह नामको एक पुरोहित थो जो पुरोहित अबियाह का दळ को थो। अने उकी बइरा को नाम इलीसिबा थो जो हारुन का कुळ की थी।
42001006	वी दोइज परमेसर की नगे माय धरमी था अने उणका चरित्तर परभु का सगळा हुकम अने नेम-बिधान का मुजब निरदोस था।
42001007	वी बे-ओलाद था, क्योंके इलीसिबा बांझ थी अने दोइज डोकरा-डोकरी हुई ग्या था।
42001008	असो होयो के जदे जकरियाह अपणा दळ की सारी आवा पे परमेसर का सामे पुरोहित को काम करी र्‌यो थो
42001009	तो पुरोहितहुंण की रीति मुजब चिट्ठी लाखी के उके छांटी ल्यो के परभु का मन्‍दर माय जई के धूप-बत्ती जळाय।
42001010	अने धूप-बत्ती जळावा का बखत सगळा मनखहुंण बायरे पराथना करी र्‌या था।
42001011	अने उके धुप-देवा की बेदी का सुदा हाताड़ी परभु को एक सरगदूत उबो नगे आयो।
42001012	अने उके देखी के जकरियोह घबरायो अने डर का मारे उबो को उबोज र्‌यो।
42001013	पण सरगदूत ने उकासे क्यो, "हे जकरियाह डरे मती, क्योंके परमेसर ने थारी पराथना सुणी ली हे; थारी बइरा इलीसिबा से थारा सरु एक बेटो पेदा होयगा अने तू उको नाम योहन राखजे।"
42001014	थारे आनन्द अने खुसी रेगा, अने उका जनम से नरा लोग आनन्द मनायेगा।
42001015	क्योंके परभु की नगे माय उ म्हान रेगा। उ दाखरस अने दारु नी प्येगा, उ अपणी मेतारी की कोख सेज पवित्तर आतमा से भर्‌यो होयो रेगा।
42001016	उ इसराइल जात का कुळ माय से नरा के उणका परभु परमेसर आड़ी फेरी लायगा।
42001017	अने उ परभु का अगड़े-अगड़े एलियाह नबी की आतमा अने सामरत माय हुई के चलेगा, के पूरखाहुंण का हिरदा बाळ-बच्चाहुंण आड़ी फेरी दे अने हुकम नी मानवा वाळाहुंण के असी समज देगा के धरमिहुंण का जसा बिचार राखे जेकासे के उ परभु सरु एक लायक परजा तय्यार करे।"
42001018	जकरियाह ने सरगदूत से पुछ्‌यो, "हूं इके पक्‍की तरा से कसे जाणी सकूं? क्योंके हूं तो डोकरो हुई ग्यो हूं अने म्हारी घराळी बी डोकरी हुई गी।"
42001019	सरगदूत ने जुवाब द्‍यो, हूं जिबराइल हूं जो परमेसर का सामे उबो रूं हूं। म्हारे इकासरु मोकल्यो के थार से बातहुंण करूं, अने थारे यो सुब-समिचार सुणउं।
42001020	देख, जेना दन तक ई बातहुंण पूरण नी हुई जाय तू गुंगो रेगा अने बोली नी सकेगा, क्योंके तने म्हारी बातहुंण पे जो ठीक बखत पे पूरण होयगा बिसास नी कर्‌यो।"
42001021	उना बखत लोग जकरियाह पुरोहित की बाट देखी र्‌या था, अने उणके अचरज हुई र्‌यो थो के उके मन्‍दर माय इतरी देर कायसरु लागी री हे?
42001022	पण जदे उ बायरे आयो तो उणका से बोली नी सक्यो, अने वी जाणी ग्या के उके मन्‍दर माय कईं को दरसन मिळ्यो हे, क्योंके उ इसारो करतो र्‌यो अने गुंगो बण्यो र्‌यो।
42001023	अने असो होयो के जदे उका पुरोहितपणा की सेवा का दन पूरण होया तो उ अपणा घरे अई ग्यो।
42001024	इना दनहुंण का बाद उकी घराळी इलीसिबा भारीपग से हुई अने उने या कई के खुद के पांच मइना तक छिपाड़ी राखी।
42001025	उने क्यो, "इना दनहुंण माय परभु ने म्हार पे किरपा भरी नगे करिके, मनखहुंण माय म्हारो लांछण मिटावा सरुज, उने म्हारी बिणती सुणी।"
42001026	इलीसिबा का छटवां मइना माय परमेसर आड़ी से जिबराइल सरगदूत गलील का नासरत नगर माय
42001027	एक कुंवारी कने मोकल्यो, जेकी सगई यूसफ नामका एक मनख से हुई थी जो दाऊद का बंस को थो, अने उनी कुंवारी को नाम मरियम थो।
42001028	अने भित्तरे अई के सरगदूत ने मरियम से क्यो, "हे परभु की किरपा-पावा वाळी, परणाम! परभु थारा गेले हे।"
42001029	या बात सुणी के मरियम घणी डरी गी अने वा सोंच-बिचार माय पड़ी गी के यो कसतरा को परणाम हे।
42001030	पण सरगदूत ने उकासे क्यो, "हे मरियम, डरे मती! क्योंके थार पे परमेसर की किरपा हुई हे।
42001031	देख, तू गरभ धारेगा अने एक बेटो जणेगा, अने तू उको नाम ईसु राखजे
42001032	उ म्हान रेगा, अने परमपरधान को बेटो केवायगा। परभु परमेसर उका पुरखा दाऊद को राज ईसु के देगा।
42001033	अने उ याकूब का घराणा पे हमेस्या तक राज करेगा, अने उको राज कदी नी मिटेगा।"
42001034	मरियम ने सरगदूत से क्यो, "यो कसे हुई सके, क्योंके हूं तो कुंवारीज हूं?"
42001035	सरगदूत ने उकासे क्यो, "पवित्तर आतमा थार पे उतरेगा अने परमपरधान की सामरत को छायळो थार पे रेगा। इकासरु उ पवित्तर बाळक जो जनमेगा, परमेसर को बेटो केवायगा।
42001036	देख, थारी नातेदारनी इलीसिबा के बी इना बुड़ापा माय एक बेटो होवा वाळो हे अने जो बांझ केवाड़ी जाती थी यो उको छटवों म‍इनो हे।
42001037	क्योंके परमेसर सरु कइंज अबगो हयनी।"
42001038	मरियम ने क्यो "देख, हूं तो परभु की दासी हूं। थारा बचन मुजबीज म्हारा गेले होय।" अने सरगदूत उका कने से चल्यो ग्यो।
42001039	तो उणाज दनहुंण माय मरियम उठी ने झट बळ्डा आळा परदेस माय यहूदा का एक नगर आड़ी गी,
42001040	अने जकरियाह का घरे जई ने उने इलीसिबा के परणाम कर्‌यो।
42001041	असो होयो के जसोज इलीसिबा ने मरियम को परणाम सुण्यो असोज बाळक उकी कोख माय जोर से उछळी पड़्यो अने इलीसिबा पवित्तर आतमा से पूरण हुई।
42001042	अने उने उंची अवाज से हेला पाड़ी ने क्यो, "तू सगळी नारीहुंण माय धन्‍य हे, अने थारी कोख को फळ बी धन्‍य हे!
42001043	म्हार पे या किरपा कसे हुई के म्हारा परभु की मेतारी म्हारा कने अई?
42001044	देख, जसाज थारा परणाम का सबद् म्हारा कान माय पड़्या, बाळक म्हारी कोख माय खुसी से उछळी पड़्यो।
42001045	धन्‍य हे वा नारी जेने बिसास कर्‌यो के जो कंई परभु ने उकासे क्यो, उ पूरण होयगा।"
42001046	तो मरियम ने क्यो, "म्हारो हिरदो परभु की बड़ई करे,
42001047	अने म्‍हारो आतमा म्हारा उध्दार करवा वाळा परमेसर माय खुस हूं,
42001048	क्योंके उने अपणी दासी की दीन-हीन दसा पे किरपा करी हे। इकासरु देखो, अबी से लई के सगळा जुग की पीड़िहुंण म्हारे धन्‍य केगा।
42001049	क्योंके सगळा से सामरतवान ने म्हारा सरु म्हान काम कर्‌या हे, अने उको नाम पवित्तर हे।
42001050	अने उकी दया पीड़ी दर पीड़ी तक उणका पे बणी रे हे जो उका से डरे हे।
42001051	उने अपणी भुजाबळ से सामरत का काम कर्‌या हे अने उणके खक्कळ-बक्कळ करी लाख्या जो अपणा हिरदा की भावनाहुंण माय घमण्डी था।
42001052	उने राजाहुंण के सिंगासण से पटकी लाख्या अने गरीब-गुरबाहुंण के म्हान करी लाख्या।
42001053	भूकाहुंण के तो उने अच्छी-भली चीजहुंण से तिरप करी लाख्या अने धणिहुंण के रित्ता हात हेड़ी लाख्या।
42001054	जसा के उने हमारा पूरखाहुंण से वायदो कर्‌यो अने अई के अपणा सेवक इसराइल की मदद करी।
42001055	असोज उने रियाद करी ने अपणी दया इबराइम अने उका बंस से हमेस्या तक करे हे!"
42001056	गीत खतम करवा का बाद, मरियम इलीसिबा का गेले तीन मइना तक रई के अपणा घरे नासरत पाछी अई।
42001057	जदे इलीसिबा के बाळक जणवा का दन पूरण होया तो उने एक बाळक जण्यो।
42001058	उका पड़ोसी अने नातेदारहुंण ने जदे यो सुण्यो के परभु ने उका पे घणी किरपा करी हे तो उणने उका गेले खुसी मनई।
42001059	असो होयो के वी मनख आठवां दन बाळक को खतणो करावा आया अने उका पिता का नाम पेज उको नाम जकरियाह राखवा लाग्या।
42001060	पण उकी मेतारी ने क्यो, "नी! उको नाम योहन राख्यो जायगा।"
42001061	तो उणने उकासे क्यो, "तमारा नातेदारहुंण माय से कइंका कोज यो नाम हयनी!"
42001062	उणने उका पिताजी से इसारो करी ने पुछ्‌यो के "तू उको कंई नाम राखणो चावे?"
42001063	जकरियाह ने लिखवा की पट्टी मंगाड़ी अने उका पे लिख्यो, "उको नाम योहन हे।" अने सगळा के अचरज होयो।
42001064	झट उकी जीब की गठाण खुली गी अने जीब से परमेसर की इसतुती, करतो होयो बोलवा लाग्यो।
42001065	इका पे अड़ोसी-पड़ोसिहुंण डरवा लाग्‍या अने यहूदिया का आखा बळ्डा परदेस माय इनी सगळी बातहुंण की चरचा होवा लागी।
42001066	जिणने इनी सगळी बातहुंण के सुणी उण सगळा ने अपणा-अपणा मन माय बिचारी ने क्यो "यो बाळक कसो रेगा?" क्योंके जरुरीज परभु को हात उका पे थो।
42001067	अने उको पिताजी जकरियाह पवित्तर आतमा से भर्‌यो होयो, यो कई के भविसबाणी करवा लाग्यो;
42001068	इसराइल को परभु परमेसर धन्‍य होय! उने हमारी सुद्द लई अने अपणा लोगहुंण के छुड़ावा को काम पूरण कर्‌यो हे।
42001069	अने हमारा सरु अपणा दास दाऊद राजा का कुळ माय उध्दार को एक सींग हेड़्यो हे,
42001070	पुराणा काल से अपणो वायदो पवित्तर नबिहुंण का मुन्डा से केवाड़्यो थो।
42001071	हमारा दुसमनहुंण से अने हमार से बेर राखवा वाळाहुंण से उने हमारो छुटकारो कर्‌यो हे।
42001072	हमारा पूरखाहुंण पे दया करे अने अपणा पवित्तर करार के रियाद करे,
42001073	याने उ वायदो जो उने हमारा पिता इबराइम से कर्‌यो थो,
42001074	के हमारे यो केवा दे के, हम अपणा दुसमनहुंण का हातहुंण से छुटी के डर्‌या बिना,
42001075	अपणा जीवन भर पवित्तरता अने धरम से उकी सेवा करां।
42001076	"अने तू हे बाळक परमपरधान को नबी केवायगा क्योंके तू परभु का अगड़े-अगड़े चली के, उको मारग तय्यार करे हे।
42001077	अने उका लोगहुंण के उणका पापहुंण की मांफी की वजासे उध्दार को ज्ञान देगा।
42001078	हमारा परमेसर की घणी दया से हमारा अदरे से सूरज, याने मसीह को उजाळो चळकेगा,
42001079	याने उणका पे जो इन्‍दारा अने मोत का छायळा माय बेठ्या हे, के हमारा पगहुंण की अगवाणी सान्ती का रस्ता पे करे।"
42001080	अने उ बाळक बड़तो अने आतमा माय बळवन्‍त होतो अने इसराइल पे परगटवा का दन तक सुनसान जगा पे र्‌यो।
42002001	उणाज दनहुंण माय असो होयो के ओगुस्‍तुस केसर रोम का राजा आड़ी से यो हुकम आयो के आखा जगत का लोगहुंण के गिण्या जाय।
42002002	या पेली जणगणना जदे हुई जदे क्‍विरिनियुस सीरिया देस को राजपाल थो।
42002003	सगळा लोगहुंण नाम लिखाड़ने सरु अपणा-अपणा नगर के जावा लाग्या।
42002004	तो यूसफ बी इकासरु के उ दाऊद का घराणा को थो, गलील का नासरत नगर से यहूदिया माय दाऊद का नगर बेतलहम ग्यो,
42002005	के अपणी होवा वाळी घराळी मरियम का गेले जो भारीपग से थी नाम लिखाड़े।
42002006	उणके बेतलहम रेता होया मरियम के बाळक जणवा का दन पूरण होया।
42002007	अने उने अपणो पेलाखोळ को बेटो जन्‍म्यो, उने उके लतरा माय लपेटिने टोपला माय धर्‌यो क्योंके उणका सरु धरम साळा माय जगा नी थी।
42002008	अने उना देस माय कितरा ग्वाळा था जो रात का बखत मांळ माय रई के अपणी गाडरहुंण का खाड़ु को नेपो करी र्‌या था।
42002009	अने असमान से परभु को एक सरगदूत उणका सामे अई उबो, परभु को उजाळो उणका ऐरे-मेरे चमक्यो अने वी घणा डरी ग्या।
42002010	तो सरगदूत ने उणकासे क्यो, "घबराव मती, क्योंके देखो, हूं तमारे बड़ो आनन्द को सुब-समिचार सुणउं हूं जो सगळा मनखहुंण सरु रेगा।"
42002011	क्योंके आज राजा दाऊद का नगर माय तमारा सरु एक उध्दार करवा वाळो जन्‍म्यो हे। अने योज मसीह परभु हे।
42002012	अने तमारा सरु उकी या सेलाणी हे, के तमारे एक बाळक लतरा माय लपेट्यो अने टोपला माय लेट्यो मिळेगा।"
42002013	तो एक दम से उना सरगदूत का गेले सरगदूतहुंण को दळ परमेसर की इसतुती करता होया अने यो केता नगे आया।
42002014	के "असमान माय परमेसर की म्हेमा अने धरती पे मनखहुंण माय सान्ती रे जिणकासे उ खुस हे।"
42002015	अने असो होयो के जदे सरगदूत उणका कने से सरग चल्या ग्या तो ग्वाळाहुंण माय-माय केवा लाग्या, "आव चलां! हम सुदा बेतलहम जई ने इनी बात के जो हुई अने जेके परभु ने हमारे बतई, चली के देखां।"
42002016	वी झट जई ने मरियम अने यूसफ कने पोंच्या अने उणने टोपला माय उना बाळक के लेट्यो होयो देख्यो।
42002017	यो देखी के ग्वाळाहुंण ने वा बात बतई, जो उना बाळक का बारामें उणकासे सरगदूत ने कई थी।
42002018	अने सगळा मनख वी बात सुणी के जो ग्वाळाहुंण ने उणकासे कई, अचरज कर्‌यो।
42002019	पण मरियम इनी सगळी बातहुंण के अपणा हिरदा माय राखी ने उणका पे बिचार करती री।
42002020	ग्वाळाहुंण, जसो उणकासे क्यो थो सगळो कंई वसोज सुण्यो अने देखी के परमेसर की म्हेमा करता होया पाछा चल्या ग्या।
42002021	आठ दन पूरण होवा पे जदे बाळक को खतणा को बखत आयो तो उको नाम ईसु राख्यो, याने उ नाम जो उकी कोख माय आवा से पेलां सरगदूत ने क्यो थो।
42002022	मूसा का नेम-बिधान मुजब जदे उणका सुद्द होवा का दन पूरण होया तो वी बाळक के यरुसलेम नगर ल्याया के ईसु के परभु परमेसर के सामे अरपण करे।
42002023	जसा के परमेसर से द्‍या ग्या नेम-बिधान माय लिख्यो: "हरेक पेलांपेल को बेटो परभु सरु पवित्तर केवायगा।"
42002024	अने परमेसर से द्‍या ग्या नेम-बिधान का मुजब, "एक जोड़ो पंडुक या कबुतर का दो बच्चा लई के बली चड़ाय।"
42002025	अने देखो, यरुसलेम माय सिमियोन नामको एक मनख थो जो धरमी अने भगत थो। उ इसराइल का सुक-चेन की बाट जोई र्‌यो थो अने पवित्तर आतमा उका पे थो।
42002026	अने पवित्तर आतमा ने उका पे यो परगट्यो थो के जदत्तक तू परभु का मसीह के देखी नी लेगा तदत्तक मरेगा हयनी।
42002027	उ पवित्तर आतमा का केणा से मन्‍दर माय आयो, अने जदे ईसु का मां-बाप परमेसर से द्‍यो नेम-बिधान पूरण करवा सरु बाळक ईसु के मन्‍दर माय लाया,
42002028	तो सिमियोन ने बाळक के खोळा माय लई ने परमेसर की इसतुती करतो होयो केवा लाग्यो,
42002029	"हे मालेख, अबे तू अपणा बचन का मुजब अपणा सेवक के सान्ती से बिदा होवा दे,
42002030	क्योंके म्हारी आंखहुंण ने थारो उध्दार देखी ल्यो हे।
42002031	जेके तने सगळी जातहुंण का लोगहुंण का सामे तय्यार कर्‌यो हे;
42002032	के उ गेर यहूदिहुंण सरु परकास देवा वाळो उजाळो अने थारी नीजी परजा इसराइल सरु म्हेमा होय।"
42002033	ईसु का बारामें की जावा वाळी बातहुंण से उका मां-बाप के अचरज होयो।
42002034	सिमियोन ने उणके आसीस दई के ईसु की मेतारी मरियम से क्यो, "देख, तो यो बाळक इसराइल माय नरा के गिरवा अने जी उठवा को कारण बणेगा, अने असी सेलाणी होवा सरु ठेराड़्यो हे, जेको बिरोद कर्‌यो जायगा -
42002035	जेकासे के नरा का हिरदा का बिचार परगट हुई जाय। अने तरवार थाराज पराण के बेदेगा।"
42002036	हन्ना नाम की एक भविसबाणी करवा वाळी नबिया थी जो असेर-गोत, फनूएल की बेटी थी। वा घणी डोकरी हुई गी थी। अने ब्‍याव करवा का बाद सात बरस तक अपणा धणी का गेले री थी,
42002037	तो वा चोरासी बरस की उमर तक रांडी री।अने वा मन्‍दर के कदी नी छोड़ती थी, पण रात दन बरत अने बिणती करिके सेवा माय लागी रेती थी।
42002038	उनीज घड़ी वा वां अई के परमेसर के धन्यबाद देवा लागी, अने उना सगळा से बाळक का बारामें बात करवा लागी जो यरुसलेम का छुटकारा की बाट जोई र्‌या था।
42002039	जदे वी परमेसर से द्‍यो नेम-बिधान का मुजब सगळो कंई पूरण करी चुक्या, तो अपणा नगर गलील का नासरत गांम माय पाछा अई ग्या।
42002040	अने बाळक बड़तो, बळवन्‍त होतो अने ज्ञान से पूरण होतो अने परमेसर की किरपा उका पे थी।
42002041	ईसु का मां-बाप हर बरस फसह का परब पे यरुसलेम नगर जाया करता था।
42002042	जदे ईसु बारा बरस को होयो तो वी परब की परथा मुजब यरुसलेम ग्या।
42002043	उना दनहुंण के पूरण करिके जदे वी पाछा अई र्‌या था। तो बाळक ईसु यरुसलेम मेंज रई ग्यो अने मां-बाप इनी बात से अण्जाण्या था।
42002044	वी या समजी के के उ जातरिहुंण का दळ का गेले होयगा एक दन का पड़ाव तक निकळी ग्या अने उके अपणा नातेदारहुंण अने मिळवा वाळाहुंण माय ढुंडवा लाग्या।
42002045	अने उके नी पई के वी ढुंडता होया यरुसलेम पाछा आया,
42002046	अने असो होयो के तीन दन पाछे उणने उके मन्‍दर माय ज्ञानिहुंण का माय बेठ्यो, उणकी बातहुंण सुणतो अने उणकासे सवाल करतो पायो।
42002047	अने सगळा मनख जो उकी सुणी र्‌या था उकी समज अने उका जुवाबहुंण सुणी के दंग रई ग्या।
42002048	अने जदे उणने उके वां देख्यो तो चकित होया अने उकी मेतारी ने उकासे क्यो, "बेटा, तने हमारा साते असो बरताव कायसरु कर्‌यो? देख, थारा पिताजी अने हूं बेचेन हुई के थारे ढुंडता र्‌या था।
42002049	ईसु ने उणकासे क्यो, "तम म्हारे कायसरु ढुंडी र्‌या था? कंई तम नी जाणता था के म्हारे म्हारा परमेसर पिता का घर माय होणो जरुरी हे?"
42002050	पण उने जो बात उणकासे कई वी उके समजी नी सक्या।
42002051	जदे उ उणका गेले नासरत गांम चल्यो आयो अने उणका बस माय र्‌यो पण उकी मेतारी ने ई सगळी बातहुंण अपणा मन माय राखी।
42002052	ईसु बुध्दि डील-डोल अने परमेसर अने मनखहुंण की किरपा माय बड़तो ग्यो।
42003001	रोम का तिबिरियुस केसर राजा का राजकाल का पन्‍दरवां बरस माय, जदे पुन्तियुस पिलातुस यहूदिया इलाका को राजपाल थो। अने देस का चार हिस्सा का सासकहुंण माय से हेरोदेस गलील को सासक थो, अने उको भई फिलिप्पुस इतूरेया अने त्रखोनीतिस को सासक थो, अने लिसानियास अबिलेने देस को सासक थो।
42003002	अने जदे यरुसलेम माय हन्ना अने काइफा म्हापुरोहित का पद पे था, तो परमेसर को बचन मांळ माय जकरियाह पुरोहित का बेटा योहन कने पोंच्यो।
42003003	योहन यरदन नद्दी का ऐरे-मेरे का सगळा इलाकाहुंण माय जई के पापहुंण की मांफी सरु मन बदळवा का बपतिसमा को परचार करवा लाग्यो।
42003004	वसोज परचार कर्‌यो जसा की यसायाह नबी का बचनहुंण की पोथी माय पेलांसेज लिख्यो हे: "मांळ माय एक हेला पाड़वा वाळा की बाणी के हे, 'परभु को मारग तय्यार करो, अने उकी सड़कहुंण सुदी करो।
42003005	हरेक घाटी पाटी जायगी, अने हर बळ्डा अने बळ्डी बराबर कर्‌या जायगा, अने बांका-चुका रस्ता सुदा अने उब्‍बट-खाबड़ बराबर कर्‌या जायगा।
42003006	जदे सगळा जीव परमेसर का उध्दार के देखेगा।' "
42003007	इकासरु उनी भीड़ से जो उका कने बपतिसमो लेवा चली अइरी थी, केवा लाग्यो, "हे सरप का कणाहुंण! परमेसर आड़ी से आवा वाळा परकोप से भागवा सरु, केने तमारे चेताड़्यो?
42003008	मन बदळवा सरीका फळ लाव। अने अपणा मन माय यो मती बिचारो के, 'क्योंके इबराइम हमारो पिता हे!' पण हूं तमार से कूं के परमेसर इना भाटाहुंण से इबराइम सरु ओलाद पेदा करी सके हे।
42003009	तम असा हो जसा के कुराड़ो झाड़काहुंण की जड़ पे धर्‌यो होयो हे, इकासरु हरेक झाड़ जो अच्छो फळ नी लावे, काट्यो अने लाय माय झोंक्यो जाय हे।
42003010	जदे भीड़ ने उकासे पुछ्‌यो, "तो हम कंई करां?"
42003011	योहन ने उणके जुवाब द्‍यो, "जेका कने दो कमीज रे, उ उणका गेले बांटी ले जिणका कने कइंज हयनी, अने जेका कने जिमवा को रे उ बी असोज करे।"
42003012	थोड़ाक रोमी राज का कर वसुळवा वाळा बी बपतिसमो लेवा आया, अने उणने उकासे पुछ्‌यो, "हे गरु, हम कंई करां?"
42003013	अने उने उणकासे क्यो, "जितरो लेवा को हुकम तमारे द्‍यो हे उकासे बत्ती मती लीजो।"
42003014	अने थोड़ाक सिपईहुंण ने उकासे सवाल कर्‌यो, "अने हमारो कंई, हम कंई करां?" उने उणकासे क्यो, "कइंका के डरई-धमकई ने पइसा मती लो अने नीज कइंका पे झुंटो दोष लगाव, पण अपणी पगार मायज पूरो पाड़ो।"
42003015	जदके लोग आस लगाड़्या होया था, अने वी योहन का बारामें अपणा-अपणा मन माय तरक-बितरक करी र्‌या था के कंई यो तो मसीह हयनी,
42003016	तो योहन ने उना सगळा से क्यो, "हूं तो तमारे पाणी से बपतिसमो दउं, पण उ जो म्हार से घणो सामरती हे, अई र्‌यो हे। अने हूं तो इका लायक बी नी के उकी पन्नी उठई सकूं। उज तमारे पवित्तर आतमा अने लाय से बपतिसमो करेगा।
42003017	अने तम असा हो जसा गंउ अने सुक्‍लो क्योंके उको सुपड़ो उका हात माय हे के उ अपणा खळा के सोरे अने गंउ के अपणा कोठा माय भेळा करे, पण उ सुक्ला के नी बुजवा वाळी लाय माय बाळेगा।"
42003018	अने नरी दूसरी बातहुंण के समजावा का मिसे उ उणके सुब-समिचार सुणातो र्‌यो।
42003019	पण जदे उने देस का चोथा हिस्सा का सासक हेरोदेस के उका भई फिलिप्पुस की बइरा हेरोदियास अने उना सगळा कुकरम का बारामें जो उने कर्‌या था फटकार्‌यो,
42003020	तो उने उना सगळा कुकरम का गेले यो कुकरम बी जोड़ी ल्यो के योहन के जेळखाना माय लाखी द्‍यो।
42003021	असो होयो के जदे सगळा मनखहुंण ने बपतिसमो ल्यो तो ईसु ने बी बपतिसमो ल्यो। जदे ईसु पराथना करी र्‌यो थो तो असमान खुल्यो।
42003022	तो पवित्तर आतमा कबुतर की कायारुप माय उका पे उतर्‌यो अने या अकासबाणी हुई, "तू म्हारो परमिलो बेटो हे, हूं थार से घणो खुस हूं।"
42003023	जदे ईसु ने अपणी सेवा सुरु करी तो उ करीब तीस बरस को थो अने असो समज्यो जातो थो उ यूसफ को बेटो थो, जो एली को,
42003024	जो मत्तात को, जो लेवी को, जो मलकी को, जो यन्ना को, जो यूसफ को
42003025	जो मत्तित्याह को, जो आमोस को, जो नहूम को, जो असल्याह को, जो नोगह को
42003026	जो मात को, जो मत्तित्याह को जो सिमी को, जो योसेख को, जो योदाह को
42003027	जो योअनन को, जो रेसा को, जो जरुब्बाबिल को, जो सालतिएल को जो नेरी को
42003028	जो मलकी को, जो अद्दी को, जो कोसाम को, जो इलमोदाम को, जो एर को,
42003029	जो येसु को जो एलीयाजर को, जो योरीम को, जो मत्तात को, जो लेवी को,
42003030	जो समोन को, जो यहूदा को, जो यूसफ को, जो योनान को, जो एलियाकीम को,
42003031	जो मलेआह को, जो मिन्नाह को, जो मत्तात को, जो नातान को, जो दाऊद को,
42003032	जो यिसे को, जो ओबेद को, जो बोअज को, जो सलमोन को जो नहसोन को,
42003033	जो अम्मीनादाब को, जो अदमीन को, जो अरनी को, हिस्रोन को, जो फिरिस को, जो यहूदा को
42003034	जो याकूब जो इसाक को, जो इबराइम को, जो तिरह को, जो नाहोर को,
42003035	जो सरूग को, जो र‍ऊ को, जो फिलिग को, जो एबिर को, जो सेलाह को
42003036	जो केनान को, जो अरफक्षद को, जो सेम को, जो नूह को, जो लिमिक को
42003037	जो मथूसिलह को, जो हनोक को, जो यिरिद को, जो महललेल को, जो केनान को,
42003038	जो एनोस को, जो सेत को, जो आदम को अने जो परमेसर को बेटो थो।
42004001	ईसु पवित्तर आतमा से भर्‌यो होयो यरदन नद्दी से आयो अने आतमा उके मांळ माय अंई-वंई ल‍ई जातो र्‌यो।
42004002	वां चाळीस दन तक सेतान उके अजमातो र्‌यो, उना दनहुंण माय उने कइंज नी खायो जदे ई दन बित्या तो उके भूक लागी।
42004003	तो सेतान ने उकासे क्यो, "अगर तू परमेसर को बेटो हे तो इना भाटा से कइदे के रोटो बणी जाय।"
42004004	ईसु ने उके जुवाब द्‍यो, "परमेसर का नेम-बिधान माय यो लिख्यो हे, 'मनख सिरप रोटा सेज नी जिन्दो रेगा।' "
42004005	तो सेतान ने उके अदरे लइ-जई के पलक झपके इतराक मेंज जग को सगळो राज अने उकी म्‍हानता दिखाड़ी।
42004006	अने ईसु से क्यो, "यो सगळो हक अने इको वेभव हूं थारे दई दूंवां, क्योंके यो म्हारे द्‍यो हे, अने हूं जेके चउं उके दउं।"
42004007	इकासरु अगर तू म्हारे सास्टांग परणाम करे तो यो सगळो थारो हुई जायगा।"
42004008	ईसु ने उके जुवाब द्‍यो, "परमेसर का बचन माय लिख्यो हे, 'तू परभु अपणा परमेसर के सास्टांग परणाम कर अने सिरप उकीज उपासणा करजे।' "
42004009	जदे उने ईसु के यरुसलेम नगर लइ-जई के उके मन्‍दर की सगळा से उंची जगा पे उबो कर्‌यो अने उकासे क्यो, "अगर तू परमेसर को बेटो हे तो खुदज यां से कुदी जा,
42004010	क्योंके परमेसर का बचन माय लिख्यो हे, 'परमेसर सरगदूतहुंण के थारा बारामें यो हुकम देगा के वी थारी रक्सा करे,'
42004011	अने, 'वी थारे झट अपणा हातहुंण माय झेली लेगा, असो नी होय के थारा पग माय भाटा से ठेस लागे।' "
42004012	ईसु ने उकासे क्यो, "परमेसर का बचन माय क्यो हे 'तू परभु अपणा परमेसर के अजमाजे मती।' "
42004013	जदे सेतान उकी सगळी अजमाइस करी चुक्यो तो थोड़ाक बखत सरु उका कने से चल्यो ग्यो।
42004014	तो ईसु आतमा की सामरत से भर्‌यो होयो गलील इलाका माय पाछो आयो तो आस-पड़ोस का इलाका माय उकी चरचा फेली गी।
42004015	उ उणका पराथनाघर माय जई के परबचन देवा लाग्यो, अने सगळा मनख उकी बड़ई करता था।
42004016	फेर उ नासरत आयो जां उके पाळ्यो पोंस्यो थो अने अपणी रीति मुजब सबत् का दन पराथनाघर माय जई के पोथी बांचवा सरु उबो होयो।
42004017	अने उके जूना नबी यसायाह भविसबाणी करवा वाळा की पोथी दई गी। उने पोथी खोली के वा जगा हेड़ी जां लिख्यो थो,
42004018	"परभु को आतमो म्हार पे हे, क्योंके उने गरीबहुंण के सुब-समिचार सुणावा सरु म्हारे छांट्यो हे। उने म्हारे मोकल्यो के हूं बन्‍दिहुंण के छुड़ावा की अने आंदाहुंण के आंख पावा को समिचार दउं अने दब्या होया के उठउं,
42004019	अने परभु की किरपा का बखत की डुण्डी पिटूं, जदे के परभु अपणा लोगहुंण के बचाड़ेगा।"
42004020	जदे उने पोथी बन्द करी ने सेवक का हात माय दई दी अने बेठी ग्यो। पराथनाघर का सगळा मनखहुंण की नगे उका पे टिकी थी
42004021	तो उ उणकासे केवा लाग्यो, "आज यो लिख्यो तमारा सुणता होया पूरण होयो।"
42004022	सगळा मनखहुंण ने उकी बड़ई करी अने उका मुन्डा से किरपा का जो बचन हिटी र्‌या था उणका पे अचरज कर्‌यो अने केवा लाग्या, "कंई यो यूसफ को बेटो हयनी?"
42004023	उने उणकासे क्यो, "बेसक तम म्हारा बारामें यो केवाड़ो कोगा: 'हे बेद, खुद केज नज कर! जो कंई हमने सुण्यो के कफरनहूम नगर माय कर्‌यो, उ यां अपणा नगर मायज कर।' "
42004024	उने क्यो, "हूं तमारे सांची कूं के कइंकोज भविसबाणी करवा वाळो अपणा नगर माय मान नी पाय।
42004025	"पण हूं तमार से खास बात कूं के जूना नबी एलियाह का दनहुंण माय जदे साड़ा तीन बरस सुको पड़्यो अने आखा देस माय घोर बिखो पड़्यो तो इसराइल देस माय नरी रांडिहुंण थी।
42004026	पण सेदा देस का सारपत नगर की रांडी बइरा का अलावा एलियाह के कइंका हजु कने परमेसर ने नी मोकल्यो।
42004027	अने एलीसा नबी का दनहुंण माय इसराइल माय नरा कोड़्या था पण सीरिया देसवासी नामान का अलावा कईं को हजु सुद्द नी कर्‌यो थो।"
42004028	जदे पराथनाघर का मनखहुंण ने ई बातहुंण सुणी तो वी रीस माय अई ग्या,
42004029	अने उणने उठी के उके नगर का बायरे हेड़ी लाख्यो। जेनी बळ्डी पे उणको नगर बस्यो थो, उकी चोंटी पे लई ग्या के वां से उके निच्चे धक्‍को दई दे।
42004030	पण उ उणका माय से निकळी के चल्यो ग्यो।
42004031	अने उ गलील का निच्चे का एक कफरनहूम सेर-गांम माय आयो अने सबत् का दनहुंण माय लोगहुंण के परबचन देतो थो।
42004032	लोग उकी सीख से अचरज करता था क्योंके उ हक से परबचन देतो थो।
42004033	पराथनाघर माय एक मनख थो जेका माय बायरबादा समई थी। उ घणी जोर से चिल्लाड़्यो,
42004034	"हे नासरत का ईसु! हमारे थार से कंई काम? कंई तू हमारे नास करवा आयो? हूं जाणूं के तू कुंण हे - परमेसर आड़ी से आवा वाळो पवित्तर जणो!"
42004035	ईसु ने या कई के उके डांट्यो, "छानो रे! उका माय से हिटी जा!" तो बायरबादा से भर्‌या मनख के अदाड़ माय पटकी ने बिना नुकस्यान के बायरबादा उका माय से हिटी गी।
42004036	इका पे सगळा मनख चकित होया अने माय-माय बातहुंण करी ने केवा लाग्या, "यो कसो बचन हे? क्योंके उ हक अने सामरत से बायरबादाहुंण के हुकम दे हे, अने वी हिटी जाय हे।"
42004037	अने आस-पड़ोस का इलाका माय हर जगा पे उकी चरचा फेलती गी।
42004038	फेर उ उठ्यो अने पराथनाघर से हिटी के सिमोन का घरे ग्यो, वां सिमोन की सासु घणा बुखार माय पड़ी थी अने चेलाहुंण ने सासु सरु ईसु से बिणती करी।
42004039	ईसु ने उका कने उबो हुई ने बुखार के डांट्यो अने बुखार उतरी ग्यो अने वा उनीज घड़ी उठी के सेवा-चाकरी माय लागी गी।
42004040	जदे दन अथणवा लाग्यो तो वी सगळा जिणका यां नरी-तरा का रोग से रोगिहुंण बेमार था, उणके उका कने लाया अने उने हरेक पे हात धरी के नज करी लाख्या।
42004041	बायरबादाहुंण बी नरा मनखहुंण माय से चिल्‍लाड़ी अने या केती हिटी गी, "तू परमेसर को बेटो हे!" पण उ उणके डांटतो अने बोलवा नी देतो थो, क्योंके वी जाणती थी के उ मसीह हे।
42004042	जदे दन हिट्यो तो उ निकळी के सुणी जगा माय चल्यो ग्यो। पण मनख को झुंड उके ढुंडतो होयो उका कने पोंच्यो उणने यो चायो के उ उणका कने से नी जाय।
42004043	पण उने उणकासे क्यो, "म्हारे दूसरा नगरहुंण माय बी परमेसर का राज को सुब-समिचार सुणाणो जरुरी हे, क्योंके हूं इनाज काम सरु परमेसर आड़ी से मोकल्यो हूं।"
42004044	अने उ यहूदिहुंण का इलाका का पराथनाघरहुंण माय परचार करतो र्‌यो।
42005001	एक बखत, जदके भीड़ ईसु के चारी-मेर से घेरी के परमेसर को बचन सुणी री थी, उ गन्नेसरत का सरवर कराड़ा पे उब्यो होयो थो।
42005002	उके सरवर कराड़े लागी हुई दो नावहुंण नगे अई, पण भोईहुंण उणका माय से उतरी के अपणा-अपणा जाळ धोई र्‌या था।
42005003	उ उणका माय की एक नाव पे चड़ी ग्यो जो सिमोन की थी अने उने उकासे क्यो, "नाव के कराड़ा से रजिक दूरो सरक‍ई ले।" अने उ नाव पे बेठिके भीड़ के परबचन देवा लाग्यो।
42005004	ईसु ने परबचन खतम करवा का बाद सिमोन से क्यो, "नाव के उन्‍डा पाणी माय ल‍ई चल अने मच्छी पकड़वा सरु अपणो जाळ लाखो।"
42005005	सिमोन ने उके जुवाब द्‍यो, "हे मालेख हमने आखी रात घणी म्हेनत करी, पण कइंज हात नी लाग्यो। फेर बी थारा केणा पे हूं जाळ लाखुंवां।"
42005006	जदे उने असो कर्‌यो तो नरी मच्छीहुंण घेरी लाया अने उणका जाळ फाटवा लाग्या।
42005007	इका पे उणने अपणा सातिहुंण के जो दूसरी नाव पे था इसारो कर्‌यो के अई के हमारी मदद करो। अने उणने अई के दोइज नावहुंण के यां तक भरी लाखी के वी डुबवा लागी।
42005008	पण जदे सिमोन पतरस ने यो देख्यो तो ईसु का पगहुंण पे यो केतो होयो पड़ी ग्यो, "हे परभु, म्हारा कने से चल्यो जा क्योंके म्हने थारी बात पे बिसास नी कर्‌यो इकासरु हूं पापी मनख हूं।"
42005009	क्योंके इतरी मच्छीहुंण घेरी लाणे से उके अने उका सातिहुंण के अचरज होयो।
42005010	असोज जब्दी का बेटा याकूब अने योहन बी जो सिमोन का बांटेदार था अचरज होयो। पण ईसु ने सिमोन से क्यो, "मती डर! अबे से तू मनखहुंण के परमेसर कने लायगा।"
42005011	जदे वी अपणी नावहुंण के कराड़ा पे लाया तो सगळो कंई वांज छोड़ी के उका पाछे चली पड़्या।
42005012	असो होयो के जदे उ कइंका नगर माय थो तो देखो, वां एक कोड़्यो मनख थो। जदे उने ईसु के देख्यो तो सास्टांग परणाम करिके बिणती करवा लाग्यो, "हे परभु, अगर तू चावे तो म्हारे सुद्द करी सके।"
42005013	ईसु ने अपणो हात अगड़े कर्‌यो अने उकासे चोंटई के क्यो, "हूं चउं; जा, तू सुद्द हुई जा।" अने झट उ कोड़्यो सुद्द हुई ग्यो।
42005014	उने उके हुकम द्‍यो, "कइंका से मती किजे, पण जई के अपणे खुद के पुरोहित के दिखाड़। अने अपणा सुद्द होवा का बारामें जसो मूसा ने हुकम द्‍यो हे, चड़ावो चड़ा इका से पुरोहित अने लोगहुंण पे गवई रेगा।"
42005015	पण उकी चरचा दूर-दूर तक फेलती जई री थी, अने बड़ीमेक भीड़ उकी सुणवा अने अपणी बेमारिहुंण से नज होवा सरु भेळी हुइरी थी।
42005016	पण उ खुद अकसर सुनी जगा माय छाने-छाने जई के पराथना कर्‌या करतो थो।
42005017	एक दन की बात हे के उ परबचन दई र्‌यो थो, अने थोड़ाक फरीसी अने नेम-बिधान का गरु वां बेठ्या था जो गलील अने यहूदिया का हरेक गांम अने यरुसलेम नगर से आया था। अने नज करवा सरु परभु परमेसर की सामरत उका गेले थी।
42005018	अने देखो, लकवा का मार्‌या एक मनख के खाट पे थोड़ाक मनख उठई के ल‍ई र्‌या था। वी उके भित्तरे लई के ईसु का सामे राखवा को जतन करी र्‌या था।
42005019	भीड़ की वजासे उके भित्तरे लावा को जदे कईं को उपाव नी सुज्‍यो तो उणने घर अदरे चड़िने खापराहुंण हेड़ी के खाट सुदा उके बीच माय ईसु का नठू सामे उतारी द्‍यो।
42005020	उणको बिसास देखी ने उने क्यो, "दोस, म्हने थारा पाप मांफ कर्‌या।"
42005021	जदे सासतरी अने फरीसी तरक-बितरक करिके केवा लाग्या, "यो मनख कुंण हे जो परमेसर की बुरई करे? परमेसर के छोड़ी के हजु कुंण पापहुंण के मांफ करी सके?"
42005022	पण ईसु ने उणका तरक-बितरक भांपी के जुवाब द्‍यो, "तम अपणा हिरदाहुंण माय कंई तरक-बितरक करी र्‌या हो?
42005023	कंई सबगो हे? यो केणो के 'थारा पाप मांफ होया' या यो के 'उठ्या अने चल्यो-फर'?
42005024	पण इकासरु के तम जाणी जाव के हूं मनख का बेटा के धरती पे पाप मांफ करवा को हक हे।" उने लकवा का मार्‌या से क्यो, "हूं थार से कूं, उठ्या, अने अपणी खाट उठई ने घरे चल्यो जा।"
42005025	उ उनीज बखत उणका सामे उबो होयो, अने जेनी खाट पे उ पड़्यो होयो थो उके उठई के परमेसर की बड़ई करतो होयो घरे चल्यो ग्यो।
42005026	वी सगळा का सगळा अचरज माय पड़ी के परमेसर की बड़ई करवा अने घणा डरी के केवा लाग्या, "आज हमने अनोखी बातहुंण देखी हे!"
42005027	इका बाद उ बायरे ग्यो अने लेवी नामको एक नाको वसुळवा वाळा के उने नाका पे बेठ्यो देख्यो अने उने उकासे क्यो, "म्हारा पाछे हुई जा।"
42005028	इका पे उ सगळो कंई छोड़ी के उठ्यो अने ईसु का पाछे चली पड़्यो।
42005029	तो लेवी ने अपणा घरे उणका सरु एक बड़ो भोज कर्‌यो अने वां नाका वसुळवा वाळा अने दूसरा लोगहुंण के जो उका गेले जिमवा बेठ्या था, एक बड़ीमेक भीड़ थी।
42005030	इका पे फरीसी अने उणका सासतरी ईसु का चेलाहुंण से यो कई के कुड़वा लाग्या, "तम कर वसुळवा वाळा अने पापिहुंण का गेले कायसरु खाव-प्‍यो हो?"
42005031	ईसु ने जुवाब द्‍यो, "अच्छा-माठाहुंण के बेद की जरुवत हयनी पण बेमारहुंण के हे।"
42005032	हूं धरमिहुंण के नी पण पापिहुंण के मन बदळवा सरु तेड़वा आयो हूं।"
42005033	लोगहुंण ने उकासे क्यो, "योहन का चेला अकसर बरत राखे अने पराथना कर्‌या करे, अने फरीसिहुंण का चेला बी असोज करे, पण थारा चेलाहुंण तो सदा खावे-पीवे हे।"
42005034	ईसु ने उणकासे क्यो, "जदत्तक लाड़ो उणका गेले हे, कंई तम उका बरात्याहुंण से बरत करवई सको हो?
42005035	पण वी दन आयगा जदे लाड़ो उणकासे इकाड़ी कर्‌यो जायगा। तो उना दनहुंण वी बरत राखेगा।"
42005036	उने उणका से मिसाल माय क्यो: "कइंको मनख नवा लतरा माय से बटको फाड़ी ने जूना लतरा माय थेगळो नी लगावे, नी तो नवो तो फाटेगाज पण जूना लतरा पे नवो बटको जंचेगाज नी।
42005037	अने कईं को नवो दाखरस जूनी मसख माय नी भरे, नी तो नवो दाखरस मसखहुंण फाड़ी के बइ जायगा अने मसखहुंण खतम हुई जायगा।
42005038	पण नवो दाखरख नवी मसकहुंण मेंज भरणो चावे।
42005039	जूनो दाखरस पीके कईं को नवा की चायना नी करे, क्योंके उके जूनोज अच्छो लागे हे।"
42006001	कइंका सबत् का दन असो होयो के ईसु खेत माय से हिटी र्‌यो थो अने उका चेलाहुंण गंउ की उम्बी तोड़ी-तोड़ी के अने हतेळी से मसळी ने फूंकी के फांकी र्‌या था।
42006002	तो थोड़ाक फरीसिहुंण ने क्यो, "तम असो काम कायसरु करो हो जो सबत् का दन करनों यहूदी नेम का मुजब ठीक हयनी?"
42006003	ईसु ने जुवाब द्‍यो, "कंई तमने यो बी ने बांच्यो के जदे दाऊद अने उका सातिहुंण के भूक लागी तो उने कंई कर्‌यो?
42006004	उ परमेसर का मन्‍दर माय ग्यो अने चड़ावा का रोटा लई के खुद खाया जिणके नेम-बिधान का मुजब सिरप पुरोहितज खई सकता था कइंका दूसरा नी। पण उने अपणा सातिहुंण के बी खवाड़्या।"
42006005	अने उने यो बी क्यो, "क्योंके हूं मनख को बेटो सबत् को बी परभु हूं।"
42006006	कइंका दूसरा सबत् का दन असो होयो के उ पराथनाघर माय जई ने परबचन देवा लाग्यो। अने वां एक मनख थो, जेको जीवणो हात सुक्यो होयो थो।
42006007	सासतरी अने फरीसी इनी फिराक माय था के देखां उ सबत् का दन नज करे के नी, जेकासे के उणके उका पे दोष लगावा सरु मोको मिळी सके।
42006008	पण उ उणका बिचारहुंण के जाणतो थो उने सुक्या हात वाळा से क्यो, "उठी के सामे अई जा।" उ उठ्यो।
42006009	फेर ईसु ने उणकासे क्यो, "हूं तमार से पुछुं! कंई सबत् का दन भलो करनों ठीक हे के बुरो करनों, जीव बचाणो के मारनो?"
42006010	फेर उने सगळा आड़ी देखी ने उकासे क्यो, "अपणो हात अगड़े कर!" उने जसोज कर्‌यो, उको हात पूरण रुप से नज हुई ग्यो।
42006011	इका पे फरीसी अने सासतरी आपा से बायरे हुई ग्या, माय-माय तरक-बितरक करिके केवा लाग्या के हम ईसु का गेले कंई करां?
42006012	उणाज दनहुंण माय उ परबत पे पराथना करवा हिट्यो अने आखी रात परमेसर से पराथना करवा माय बिताड़ी दी।
42006013	जदे दन उग्यो तो उने अपणा चेलाहुंण के अपणा कने तेड़्या अने उणका माय से बारा चेला छांटी के उणका 'परेरित' नाम राख्या, याने
42006014	सिमोन जेको नाम उने पतरस बी राख्यो अने उको भई अन्द्रियास, याकूब अने योहन, फिलिप्पुस, बरतुलमे,
42006015	मत्ती, थोमा, हलफ‍ई को बेटो याकूब अने सिमोन जो जेलोतेस केवाय,
42006016	अने याकूब को बेटो यहूदा, अने यहूदा इस्‍करियोती जो दगाबाज हिट्यो जेने ईसु के पकड़ायो।
42006017	उका बाद उ चेलाहुंण का गेले निच्चे उतरी के बराबर जगा पे उबो होयो, अने उका चेलाहुंण की बड़ी भीड़ का गेले आखा यहूदिया, यरुसलेम अने सूर अने सेदा का समन्दर कराड़ा से घणा मनखहुंण वां हाजिर था।
42006018	वी उको परबचन सुणवा अने बेमारी से नज होणे सरु आया था। अने वी जो बायरबादाहुंण का सताड़्या होया था नज कर्‌या जई र्‌या था।
42006019	सगळा मनख उकासे चोंटवा की कोसिस करी र्‌या था, क्योंके उका माय से सामरत हिटती अने उण सगळा के नज करी री थी।
42006020	तो उ अपणा चेलाहुंण आड़ी देखी के केवा लाग्यो, "धन्‍य हो तम जो दीन हो, क्योंके परमेसर को राज तमारो हे।
42006021	"धन्‍य हो तम जो अबी भूका हो क्योंके तिरप कर्‌या जावगा। "धन्‍य हो तम जो अबी रोव हो, क्योंके तम हंसोगा।
42006022	"धन्‍य हो तम जदे हूं मनख का बेटा की वजासे लोग तमार से घिरणा करे, तमारे छोड़ी लाखे, तमारी घणी बुरई करे अने बुरो समजी के तमारो नाम काटी लाखे।
42006023	उना दन तम खुस हुई ने उच्‍छळ्‍जो, कूद जो, क्योंके सरग माय तमारा सरु बड़ो फळ हे। हूं तमार से कूं क्योंके उणका पूरखाहुंण बी भविसबाणी करवा वाळाहुंण का साते असोज कर्‌या करता था।
42006024	"पण तमार पे हाय जो अबे धणी हो, क्योंके तम अपणा सुक को पूरो फळ पई र्‌या हो।
42006025	"हाय तमार पे जो अबे तिरप हो, क्योंके तम भूका रोगा। "हाय तमार पे जो अबे हंसी र्‌या हो, क्योंके तम दुःख मनावगा अने रोवगा।
42006026	"हाय तमार पे जदे सगळा मनख तमारी बड़ई करे, क्योंके उणका पूरखाहुंण ने बी झुंटा नबिहुंण का गेले असोज बरताव कर्‌यो थो।
42006027	"पण हूं तम सुणवा वाळाहुंण से कूं, अपणा बेरिहुंण से परेम राखो; जो तमार से घिरणा करे, उणका गेले भलो करो।
42006028	जो तमारे कोसे उणके आसीस दो, जो तमारा गेले बुरो बरताव करे उणका सरु पराथना करो।
42006029	जो कईं को तमारा एक गाल पे झापट मारे उका आड़ी दूसरो बी करी लाखो। जो तमारो कोट तमार से छुड़ई ले उके कुड़तो लेवा से बी मती रोको।
42006030	जो कईं को तमार से मांगे उके दो, अने जो कईं को तमारी चीज छुड़ई ले उकासे पाछो मती मांगो।
42006031	जसा के तम चाव के मनख तमारा गेले करे, तम बी उणका गेले वसोज करो।
42006032	"अगर तम अपणा परेम करवा वाळाहुंण सेज परेम राखो तो इका माय तमारी कंई बड़ई? क्योंके पापी बी तो अपणा परेम करवा वाळाहुंण से परेम करे हे।
42006033	अगर तम अपणा गेले भलई करवा वाळा का गेलेज भलई करो तो इका माय तमारी कंई बड़ई? क्योंके पापी बी असोज करे हे।
42006034	अगर तम उणकेज उदार दो जिणकासे लेवा की आस हे तो इका माय तमारी कंई बड़ई? क्योंके पापी, पापिहुंण के उदार दे हे के उतरोज पाछो लई ले।
42006035	पण अपणा बेरिहुंण से परेम राखो अने भलई करो, उदार दई के लेवा की आस मती राखो। तो तमारा सरु बड़ो फळ रेगा अने तम परमपरधान की ओलाद केवावगा, क्योंके उ खुदज नासुकरा, अने बुराहुंण पे किरपालु हे।
42006036	जसो तमारो पिता दयालु हे वसाज तम बी दयालु बणो।
42006037	"कइंका को न्याव मती करो तो तमारो बी न्याव नी कर्‌यो जायगा। कइंका के दोषी मती ठेराव तो तम बी दोषी नी ठेराड़या जावगा। मांफ करो तो तम बी मांफ कर्‌या जावगा।
42006038	दूसरा लोगहुंण के दो, तो तमारे बी द्‍यो जायगा। वी तमारा खोळा माय पूरो-पूरो मांपी के दब‍ई-दब‍ई के हल‍ई-हलई ने उबरातो होयो लाखेगा। क्योंके जेना मांप से तम दूसरा सरु मांपो हो, उणाज मांप से तमारा सरु बी मांप्यो जायगा।
42006039	उने उणके मिसाल माय क्यो: "कंई एक आंदो दूसरा आंदा के बाट दिखाड़ी सके? कंई वी दोइज खाड़ा माय नी पड़ेगा?
42006040	चेलो, गरु से मोटो नी रे पण पूरण ज्ञान होवा पे हर चेलो गरु सरीको हुई जाय हे।
42006041	"तू अपणा भई की आंख का तरकला के कायसरु देखे, कंई थारे थारी आंख मायको भारो नी सुजे?
42006042	जदे तू थारी आंख मायका भारा के नी देखी सके, तो अपणा भई से कसे कई सके, 'हे भई, म्हारे थारी आंख को तरकलो हेड़ लेवा दे'? हे ढोंगी, पेलां तू अपणी आंख मायको भारो तो हेड़ी ले! फेर तू अपणा भई की आंख का तरकला के हेड़वा सरु सई-सई देखी सकेगा।
42006043	"कइंकोज अच्छो झाड़ हयनी जेका पे खराब फळ लागता हो। अने नी कईं को बुरो झाड़ हे जेका पे अच्छो फळ लागे।
42006044	हर झाड़ अपणा फळहुंण सेज पेचाण्‍या जाय हे। लोग कांटाळी झांडिहुंण से अंजीर भेळा नी करे अने नी बोरजाळी से अंगूर।
42006045	वसोज भलो मनख अपणा हिरदा का भला खजाना से भली बातहुंणज हेड़े पण खोटो मनख अपणा हिरदा का बुरा खजाना से खोटी बातहुंण हेड़े हे, क्योंके जेनी बातहुंण से उको हिरदो भर्‌यो होय, उनीज बातहुंण के उ मुन्डा पे लाय हे।
42006046	"जो हूं कूं जदे तम उके नी मानो तो म्हारे, 'हे परभु, हे परभु' कायसरु को हो?
42006047	जो कईं को म्हारा कने आवे अने म्हारी बातहुंण के सुणी के उणके माने, हूं बतंउं के उ किका सरीको हे:
42006048	उ उना मनख सरीको हे जेने घर बणावा सरु उन्‍डो खोदी के सिल्ला पे नीम राखी, अने जदे पूर अई पाणी की धारहुंण उना घर से टकरई तो उके हल‍ई नी सकी क्योंके उ घर पक्को बण्यो थो।
42006049	पण उ जेने सुण्यो तो जरुर पण उका सरीको नी चल्यो, उना मनख सरीको जेने बिना नीम खोदी जमीन पेज घर बणायो! जदे पूर अई तो पाणी की धारहुंण उकासे टकरई तो उ घर जदेज पड़ी ग्यो अने पूरो खतम हुई ग्यो।"
42007001	जदे उ लोगहुंण के पूरो परबचन सुणई चुक्यो तो कफरनहूम माय आयो।
42007002	अने कइंका रोमी सुबेदार को खास सेवक थो जो बेमारी से मरवा पे थो।
42007003	जदे उने ईसु का बारामें सुण्यो तो थोड़ाक बुड़ा-हाड़ा यहूदिहुंण के उका कने या बिणती करवा मोकल्या के अई के म्हारा सेवक के बचइले।
42007004	जदे वी ईसु कने पोंच्या तो उणने उकासे यो केता होय बिणती करी के, "उ इतरो लायक हे के तू उका पे दया कर,
42007005	क्योंके उ हमारी जात से परेम राखे हे अने उनेज हमारा इना पराथनाघर के बणायो हे।"
42007006	ईसु उणका गेले-गेल चल्यो अने जदे घर से जादा दूर नी थो तो सुबेदार ने अपणा दोस के यो केवा मोकल्यो, "हे परभु, तू जादा परेसान मती हो, क्योंके हूं इका लायक हयनी के तू म्हारा घरे आय।
42007007	इनीज वजासे म्हने खुद के इका लायक नी समज्यो के थारा कने अउं। सिरप बचन बोली दे तो म्हारो सेवक नज हुई जायगा।
42007008	हूं बी दरसल सासन का बस माय हूं, अने सिपईहुंण म्हारा बस माय रे। हूं एक से कूं 'जा' तो उ जावे हे, अने दूसरा से कूं 'आ' तो उ आवे हे, अने हूं अपणा सेवक से कूं 'यो कर' तो उ उके करे हे।"
42007009	जदे ईसु ने यो सुण्यो तो उके अचरज होयो अने उने भीड़ आड़ी फरिके जो उका पछड़े चली अइरी थी क्यो: "हूं तमार से कूं के इसराइल जात माय बी म्हारे असो बड़ो बिसास नी मिळ्यो।"
42007010	अने जो लोग सुबेदार ने मोकल्या था उणने घरे आवा पे उना सेवक के भलो-चंगो पायो।
42007011	इका झट बाद उ नाईन नाम का नगर आड़ी ग्यो। उका चेलाहुंण बी उका गेले चली र्‌या था, अने उणका गेले घणी बड़ीमेक भीड़ बी चली री थी।
42007012	जदे उ नगर का फाटक पे पोंच्यो तो, लोग एक मुरदा के बायरे लइ-जई र्‌या था। उ उकी मेतारी को जो रांडी बइरा थी एखलोज बेटो थो, अने नगर का नरा लोग उका गेले था।
42007013	रांडी बइरा के देखी के परभु के उका पे घणी दया अई अने उने क्यो, "रोवे मती।"
42007014	फेर उने कने अई के अरथी के हात लगाड़्यो अने कन्‍दो देवा वाळा थमी ग्या। तो उने क्यो, "हे जुवान, हूं थार से कूं, उठ्या।"
42007015	मुरदो उठी बेठ्यो अने बोलवा लाग्यो, ईसु ने उके उकी मेतारी के दई द्‍यो।
42007016	सगळा लोग डरी ग्या अने वी यो केता होया परमेसर की बड़ई करवा लाग्या: "हमारा अदाड़ माय एक बड़ो नबी परगट्यो हे।" अने "परमेसर ने अपणा लोगहुंण पे किरपा करी हे।"
42007017	उका बारामें यो समिचार आखा यहूदिया देस माय अने ऐरे-मेरे का आखा इलाका माय फेली ग्यो।
42007018	योहन का चेलाहुंण ने इनी सगळी बातहुंण को समिचार योहन के द्‍यो।
42007019	तो योहन ने अपणा चेला माय से दो के बुलाड़ी के उणके परभु कने यो पुछ्वा मोकल्या, "कंई उ आवा वाळो तूज हे के, हम फेर कइंका दूसरा की बाट जोंवा?"
42007020	जदे वी लोग उका कने आया तो उणने क्यो, "योहन बपतिसमा देवा वाळा ने हमारे थारा कने यो पुछ्वा मोकल्या हे, 'कंई आवा वाळो तूज हे के, फेर हम कइंका दूसरा की बाट जोंवा?' "
42007021	उनीज घड़ी ईसु ने नरा लोगहुंण के बेमारिहुंण, दुःखहुंण अने बायरबादाहुंण से छुड़ई के नज कर्‌या अने नरा लोगहुंण जो आंदा था, देखवा लाग्या।
42007022	तो उने उणकासे क्यो, "जो कंई तमने देख्यो अने सुण्यो, जई के योहन के बताड़ो! आंदा देखे हे, पांगळा चले हे, कोड़्या सुद्द कर्‌या जई र्‌या हे, बेर्‌याहुंण सुणे हे, मुरदा जिवाड़्या जाय हे, अने गरीब-गुरबाहुंण के सुब-समिचार सुणायो जाय हे।
42007023	अने धन्‍य वी हे जो म्हारा बारामें सक नी करे।
42007024	जदे योहन का चेलाहुंण चल्या ग्या तो ईसु भीड़ से योहन का बारामें बात करवा लाग्यो, "तम मांळ माय कंई देखवा ग्या था? बायरा से हलता होया बरु के? नी!
42007025	तो फेर कंई देखवा ग्या था? असा मनख के जो नरम लतरा पेर्‌यो होयो थो? नी! देखो, वी जो चळकण्यां लतरा पेरे अने भोग-बिलास माय रे हे, राजम्‍हेल मेंज मिळे हे!
42007026	पण तम कंई देखवा ग्या था? कंई नबी के? हां, हूं तमार से कूं के नबी से बी मोटा के।
42007027	यो उज हे, जेका बारामें लिख्यो हे, 'देख हूं अपणा दूत के थारा अगड़े मोकलुं। उ थारा अगड़े थारो मारग तय्यार करेगा।'
42007028	हूं तमार से कूं के नारीहुंण से जो जन्म्या हे उणका माय से कइंकोज योहन से मोटो हयनी। फेर बी उ जो परमेसर का राज माय नानो से नानो हे उ उकासे बड़ी के हे।
42007029	पण आम-जनता अने कर वसुळवा वाळाहुंण ने बी योहन की सगळी बात सुणी तो योहन से बपतिसमो लई के परमेसर की योजणा के मानी ली।
42007030	पण फरीसी अने परमेसर का नेम-बिधान का जाणकारहुंण ने योहन से बपतिसमो नी लई के अपणा बारामें परमेसर की योजणा के नी मानी।
42007031	"तो हूं इनी पीड़ी का लोगहुंण को मिलाण किकासे करूं? ई किका सरीका हे?
42007032	ई उना बाळकहुंण सरीका, जो हाट माय बेठ्या रे अने एक दूसरा से हेला पाड़ी के के, 'हमने तमारा सरु बंसी बजई पण तम नाच्या हयनी; हमने रुदन कर्‌यो पण तम नी रोया।'
42007033	क्योंके योहन बपतिसमा देवा वाळो नी तो रोटो खातो आयो अने नी दाखरस पीतो आयो, पण तम को हो 'उका माय बायरबादा हे!'
42007034	हूं मनख को बेटो खातो-पितो आयो, अने तम को हो, 'देखो, पेटु अने दारुकुट्टो मनख, कर वसुळवा वाळा अने पापिहुंण को दोस!'
42007035	परमेसर की बुध्दि से भरी हुई बातहुंण के जो कईं को बी मानेगा, अने लोग उणका काम अने चरित्तर के देखेगा तो केगा, परमेसर की बुध्दि सांची हे।
42007036	फेर कइंका एक फरीसी ने उकासे बिणती करी के उ उका गेले जिमें तो उ उना फरीसी का घरे जई के जिमवा सरु सायरे से बेठी ग्यो।
42007037	अने देखो, उना नगर माय एक बइरा, जो पापण थी, अने जदे उके मालम पड़्यो के ईसु फरीसी का घरे जिमवा बेठ्यो हे तो संगमरमर का बरतन माय अतर ल‍इ-यई।
42007038	अने उका पगाड़ी कने पछड़े उबी हुई के रोई-रोई के आंसुहुंण से उका पगहुंण भिंजाळ्‍वा लागी। अने अपणा माथा का बालहुंण से उका पगहुंण पोंछवा अने चुमी के उणका पे अतर मळवा लागी।
42007039	तो उना फरीसी ने जेने ईसु के नोत्यो थो यो सगळो देखी के अपणा मन माय क्यो, "अगर यो मनख नबी होतो तो ताड़ी जातो के वा बइरा जो उके हात लगाड़ी री, कुंण हे, अने कसी हे। याने के वा तो पापण हे।"
42007040	ईसु ने उकासे क्यो, "हे सिमोन, म्हारे थार से कंई केणो हे।" उने जुवाब द्‍यो, "हे गरु, के।"
42007041	"कइंका बाण्या का दो करजदार था। एक पे पांच सो चांदी का सिक्का को करजो थो अने दूसरा पे पचास।
42007042	जदे वी करजो चुकावा का लायक नी र्‌या तो उने दोई पे किरपा करिके उणके मांफ करी लाख्या। तो उना दोई माय से कुंण उके जादा परेम करेगा?"
42007043	सिमोन ने जुवाब द्‍यो, "म्हारी समज माय उ जेको जादा मांफ कर्‌यो।" उने उकासे क्यो, "तने ठीकज सोंची के फेसलो कर्‌यो।"
42007044	फेर उनी बइरा आड़ी फरिके उने सिमोन से क्यो, "कंई तू इनी नारी के देखी र्‌यो? हूं थारा घरे आयो पण तने म्हारा पगहुंण पखाळवा सरु पाणी तक नी द्‍यो, पण इने अपणा आंसुहुंण से म्हारा पगहुंण भिंजाळ्‍या अने अपणा बालहुंण से पोंछ्‌या हे।
42007045	तने म्हारे चुम्यो हयनी, पण जदसे हूं आयो, इने म्हारा पगहुंण के चुमणो नी छोड़्यो।
42007046	तने म्हारा माथा माय तेल नी मळ्यो, पण इने म्हारा पगहुंण पे अतर मळ्यो हे।
42007047	इकासरु हूं थार से कूं इने घणो जादा परेम कर्‌यो क्योंके इका पाप, जो नरा था, मांफ कर्‌या ग्या। पण उ जेका जरासा पाप मांफ कर्‌या उके थोड़ोक परेम रे हे।"
42007048	अने उने नारी से क्यो, "थारा पाप मांफ कर्‌या ग्या हे।"
42007049	तो वी मनख जो उका गेले जिमवा बेठ्या था अपणा अपणा मन माय केवा लाग्या, "यो मनख कुंण हे जो पापहुंण के बी मांफ करे हे?"
42007050	पण ईसु ने उनी नारी से क्यो, "थारा बिसास ने थारो उध्दार कर्‌यो। कुसल से जा।"
42008001	इका झट बाद असो होयो के उ परमेसर का राज का बारामें सुब-समिचार सुणातो होयो नगर-नगर अने गांम-गांम जावा लाग्यो अने वी बारा चेला बी उका गेले र्‌या।
42008002	अने थोड़िक नारीहुंण बी जो बायरबादाहुंण अने बेमारी से नज हुई गी ईसु का गेले थी, जिणका माय मरियम जो मगदलीनी केवाती थी अने जेका माय से सात बायरबादाहुंण हेड़ी थी।
42008003	अने हेरोदेस सासक का मुनीम खुजा की घराळी योअन्ना, अने सूसन्नाह अने नरी दूसरी नारीहुंण थी। ई अपणा खुद का धन से ईसु की सेवा कर्‌या करती थी।
42008004	जदे बड़ीमेक भीड़ भेळी हुई री थी, अने नरा नगरहुंण से लोग उका कने चल्या अई र्‌या था तो ईसु ने उणकासे मिसाल दई ने क्यो:
42008005	"एक बोणे वाळो बीज बोवा हिट्यो। बोता बखत थोड़ाक बाट का मेरे पड़्या अने पगहुंण से रोंदई ग्या अने असमान का पखेरुहुंण ने अई के चुगिल्या।
42008006	थोड़ाक सिल्ला पे पड़्या जेका पे थोड़ोक गारो थो, वी उगताज सुकी ग्या क्योंके उका माय सीत नी थी।
42008007	थोड़ा कांटाळी झांडी माय पड़्या अने झांडिहुंण ने गेले-गेल बड़ी के उणके दबाड़ी लाख्या।
42008008	दूसरा बीज अच्छी जमीन पे पड़्या अने उगी के सो गुणा फळ्या।" यो कई उने उंची अवाज माय क्यो, "जेका सुणवा का कान होय उ सुणी ले।"
42008009	उका चेलाहुंण उकासे सवाल करवा लाग्या के इनी मिसाल को अरथ कंई हुई सके?
42008010	उने क्यो: "परमेसर ने तमारे या समज दई के तम उका राज का भेद के जाणो, पण दूसरा के मिसाल मायज बताड़्यो जावे के वी देखता होया नी देखे अने सुणता होया नी सुणे।
42008011	"मिसाल को अरथ यो, बीज परमेसर को बचन।
42008012	बाट का मेरे वाळा वी जिणने बचन तो सुण्यो पण सेतान अई के उणका हिरदाहुंण माय से बचन उठई लई जावे, के वी बिसास नी करे अने उणको उध्दार नी होय।
42008013	सिल्ला पे का वी जो बचन सुणवा पे उके बड़ा आनन्द से माने तो हे पण जड़ उन्‍डी नी होवा से घड़ी भर तो बिसास करे, पण जदे अजमाया जावा को बखत आय तो भेकी जावे हे।
42008014	जो बीज कांटाळी झांडिहुंण माय पड़्या वी हे, जिणने बचन सुण्यो अने जसे वी अगड़े बड़्या वी चिन्ताहुंण, धन, अने जीवन का सुख-बिलास माय फंसी जाय, अने उणको फळ कदी नी पाके।
42008015	अच्छी जमीन का बीज वी जो बचन सुणी के अपणा साफ अने अच्छा हिरदा माय उके अटोपी राखे अने वी बड़ा जिरना से फळ लाय।
42008016	"दीयो बाळी के कइंकोज उके ठामड़ा से नी ढांके नीज खाट का निच्चे धरे, पण उके अदरे पेवला पे धरे जेकासे भित्तरे आवा-जावा वाळाहुंण के उजाळो मिळे।
42008017	"क्योंके जो कंई छिप्यो हे उ परगट होयगा। अने जो कइंकी गुपत बात हे वा जाणी जायगा अने परगट होयगा।
42008018	"इकासरु होसियार रो के तम कसतरा सुणो हो, क्योंके जेका कने हे उके हजु बी द्‍यो जायगा, अने जेका कने नी हे उकासे उ बी जेके उ अपणो जाणे लई ल्यो जायगा।"
42008019	ईसु की मेतारी अने उका भई बी उका कने आया, पण भीड़ की वजासे उकासे मिळी नी सक्या।
42008020	अने कइंका ने उके बताड़्यो, "थारी मेतारी अने भई-बेनहुंण बायरे उब्या हे। वी थार से मिळनों चावे।"
42008021	पण उने जुवाब द्‍यो, "म्हारी मेतारी अने म्हारा भई तो ई हे जो परमेसर को बचन सुणी के उको पाळण करे।"
42008022	तो एक दन असो होयो के उ अने उका चेलाहुंण एक नाव पे चड़ी ग्या अने उने उणकासे क्यो, "आव, सरवर का पेलां पार चलां।" अने चेलाहुंण एक नाव पे चड़ी ग्या अने उणने नाव छोड़ी लाखी।
42008023	जदे वी खेता होया अगड़े बड़ता जई र्‌या था तो उ सोई ग्यो। अने सरवर माय घणो भयंकर अन्दी-दंदवाळ चल्यो, नाव माय पाणी भरावा लाग्यो अने उणकी जान खतरा माय पड़ी गी।
42008024	तो चेलाहुंण ने कने अई के उके जगाड़्यो अने क्यो, "मालेख, हे मालेख! हम डुबी र्‌या हे!" उने उठी के अन्दी-दंदवाळ अने उठी हुई पाणी की लेरहुंण के डांट्यो अने वी थमी गी अने सान्ती हुई गी।
42008025	उने उणकासे क्यो, "तमारो बिसास कंय्यांड़ी हे?" वी डरी ग्या अने अचरज माय हुई ने एक दूसरा से केवा लाग्या, "तो फेर यो कुंण हे जो अन्दी-दंदवाळ अने पाणी के बी हुकम दे अने वी उकी मानी ले?"
42008026	तो वी गिरासेनियो का इलाका माय पोंच्या जो गलील का सामेंज हे।
42008027	जदे उ गलील का कराड़ा पे उतर्‌यो तो उके उना नगर को एक मनख मिळ्यो जेका माय बायरबादाहुंण थी। उ नरा दन से नी तो लतरा पेरतो थो ने नी घर माय रेतो थो। पण कबरहुंण मायज रेतो थो।
42008028	-
42008029	ईसु तो बायरबादाहुंण के हुकम दई र्‌यो थो के उना मनख माय से हिटी जाये, क्योंके नरी कावा उणने उना मनख के पकड़्यो थो, लोग उके सांकळ अने बेड़िहुंण से बान्‍दी के नेपा माय राखता था, फेर बी उ इना बन्‍दणहुंण के तोड़ी लाखतो थो अने बायरबादाहुंण उके मांळ माय भगाड़ती-फरती थी। तो ईसु के देखी के उ चिल्‍लाड़ी उठ्यो अने उका सामे पड़ी के उंची अवाज माय उने क्यो, "हे सगळा से म्हान परमेसर का बेटा ईसु, म्हारे थार से कंई काम? हूं थार से बिणती करूं के म्हारे सजा मती देजे।"
42008030	ईसु ने उकासे पुछ्‌यो "थारो कंई नाम हे?" उने क्यो, "पळटन" क्योंके उका माय नरी बायरबादाहुंण भर‍ई हुई थी।
42008031	वी उकासे बिणती करिके कई री थी, "हमारे उन्‍डा कुण्ड माय जावा को हुकम मती दे।"
42008032	वां सुंवल्डाहुंण को घणो बड़ो टोळो बळ्डा पे चरी र्‌यो थो। तो बायरबादाहुंण ने उकासे घणी बिणती करी के उणके उना सुंवल्डाहुंण माय जावा दे। ईसु ने उणके जावा द्‍या।
42008033	बायरबादाहुंण उना मनख माय से हिटी ने सुंवल्डाहुंण माय भरई गी अने आखो टोळो उंचा कराड़ा पे से निच्चे लपकी के सरवर माय कुद्‍यो अने डुबी के मरी ग्यो।
42008034	जदे चरावा वाळाहुंण ने जो कंई होयो देख्यो, तो भागी के नगर माय अने गांमहुंण माय जई के बतई द्‍यो।
42008035	तो लोग, जो कंई होयो उके देखवा हिट्या अने ईसु कने आया। वां उणने उना मनख के जेका माय से बायरबादाहुंण हेड़ी थी, ईसु का पगहुंण कने बेठ्यो होयो देख्यो, उ लतरा पेर्‌यो होयो सांत सुभाव माय थो, इका पे वी डरी ग्या।
42008036	देखवा वाळाहुंण ने उणके बताड़्यो के उ मनख जेका माय बायरबादा भराणी थी कसे नज होयो।
42008037	तो गिरासेनियो अने ऐरे-मेरे का इलाका का सगळा लोगहुंण ने ईसु से बिणती करी के उ उणका कने से चल्यो जाय, क्योंके वी घणा डरी ग्या था। अने उ नाव पे चड़िने पाछो चल्यो ग्यो।
42008038	उ मनख जेका माय से बायरबादाहुंण हेड़ी थी उकासे बिणती करवा लाग्यो, "म्हारे बी थारा गेले चलवा दे।" पण ईसु ने उके यो कई के फेरी द्‍यो:
42008039	"अपणा घरे पाछो चल्यो जा अने लोगहुंण के बताड़ के परमेसर ने थारा सरु कसा काम कर्‌या हे।" उ पाछो नगर माय अई के आखा नगर माय यो परचार करतो फर्‌यो, के ईसु ने म्हारा सरु कसा बड़ा म्हान काम कर्‌या हे।
42008040	ज्योंज ईसु पाछो जां से ग्यो थो आयो, तो भीड़ ने उको सुवागत कर्‌यो क्योंके वी सगळा उकी बाट जोई र्‌या था।
42008041	अने देखो, याईर नामको एक मनख आयो जो पराथनाघर को हाकिम थो। उ ईसु का पगहुंण पे अई के ने पड़ी ग्यो उने उके अपणा घरे चलवा सरु मनाड़्वा लाग्यो।
42008042	क्योंके उकी एखली बेटी, जो बारा बरस का ऐरे-मेरे की थी अने जो मरवा पे थी। जदे उ जावा सरु होयो तो भीड़ ईसु पे लदालद पड़ी री थी।
42008043	जदे एक बइरा जेके बारा बरस से लोई बिवा की बेमारी थी अने बेदहुंण कने जई के अपणो आखो धन खतम करी लाख्यो थो, जेके कइंकाज बेद नज नी करी सक्या था।
42008044	पछड़े से अई के ईसु का चोळा का किनोर से चोंटी गी, तो झट उको लोई बिणो बन्द हुई ग्यो।
42008045	ईसु ने क्यो, "कुंण म्हार से चोंट्यो?" जदे वी सगळा नटी र्‌या था तो पतरस ने क्यो, "हे मालेख, भीड़ भेळी हुई ने थार पे लद‍ई री हे।"
42008046	पण ईसु ने क्यो, "कइंको म्हार से चोंट्यो। म्हारे मालम हुई ग्यो के म्हारा माय से सामरत हिटी हे।"
42008047	जदे उनी बइरा ने देख्यो के हूं छिपी नी सकती, तो डर का मारे धुजती हुई अई के ने उका पगे पड़ी गी। उने सगळा मनखहुंण का सामे क्यो के वा कायसरु उकासे चोंटी अने कसे वा झट नज हुई गी।
42008048	उने उकासे क्यो, "बेटी, थारा बिसास ने थारे नज कर्‌यो। जा, चेन से चली जा।"
42008049	जदे उ यो कइज र्‌यो थो तो कइंका ने पराथनाघर का हाकिम का घर से अई के क्यो, "थारी नानी मरी गी। अबे गरु के परेसान मती कर।"
42008050	पण जदे ईसु ने सुण्यो तो उकासे क्यो, "नठू मती डर! सिरप बिसास राख तो वा बची जायगा।"
42008051	जदे उ उना घर माय पोंच्यो तो उने पतरस, योहन, याकूब अने उनी नानी का मां-बाप का अलावा दूसरा कइंका के अपणा गेले भित्तरे नी आवा द्‍या।
42008052	वी सगळा मनख उका सरु रुदन करिके रोई र्‌या था, पण उने क्यो "रोणो-धोणो, बन्द करो, क्योंके वा मरी हयनी, पण सोइर्‌यो री हे।"
42008053	इका पे लोग हंसवा लाग्या क्योंके वी जाणता था के वा मरी गी हे।
42008054	पण उने उको हात पकड़ी के यो कई के हेला पाड़्यो, "हे नानी, उठ्या।"
42008055	तो उकी आतमा उका माय अइगी अने वा झट उबी हुई गी, अने ईसु ने हुकम द्‍यो इके थोड़ोक-कंई खावा सरु द्‍यो जाय।
42008056	उका मां-बाप के घणो अचरज होयो, पण उने उणके हुकम द्‍यो के जो कंई होयो उके कइंका से किजो मती।
42009001	तो ईसु ने बारा परेरितहुंण के एक साते बुलाड़्या अने उणके सगळी बुरी आतमाहुंण पे अने बेमारिहुंण के नज करवा सरु सामरत अने हक द्‍यो।
42009002	उने उणके मोकल्या के वी परमेसर का राज को परचार करे अने बेमारहुंण के नज करे।
42009003	उने उणकासे क्यो, "अपणी जातरा सरु कंई मती लो, नी तो लाकड़ी, नी झोळो, नी रोटा अने नी रुप्या-पइसा, यां तक के दो दो कुड़ता बी मती लई जाव।
42009004	जेना कइंका घर माय जाव, वइंज रो अने वइंसेज बिदा होव।
42009005	अने जो तमारी आव-भगत नी करे, तो जदे तम उना नगर माय से हिटो तो अपणा पगहुंण को धूळो झटकारी दो जेकासे उणका सरु गवई रे के उणको न्याव होय।"
42009006	तो वी निकळी के गांम गांम सुब-समिचार सुणाता होया अने हर जगा लोगहुंण के नज करता फर्‌या।
42009007	देस का चोथा हिस्सा का सासक हेरोदेस ने जदे इनी घटणाहुंण का बारामें सुण्यो तो उ समजी नी सक्यो, क्योंके नरा लोगहुंण कई र्‌या था के योहन मर्‌या माय से जिन्दो हुई ग्यो हे,
42009008	कइंका कई र्‌या था के नबी एलियाह पाछो परगट्यो हे। दूसरा लोगहुंण का मुजब जूना नबिहुंण माय से कईं को एक जीवतो हुई ग्यो हे।
42009009	हेरोदेस ने क्यो, "म्हने खुदज तो योहन को माथो कटवाड़्यो थो, पण यो मनख कुंण हे जेका बारामें हूं असी बातहुंण सुणी र्‌यो हूं?" अने उ उके देखवा की कोसिस करतो र्‌यो।
42009010	जदके परेरित जिणके मोकल्या था पाछा अई ग्या। तो जो कंई उणने कर्‌यो थो सगळो उके बताड़्यो। तो उ उणके गुप-चुप अपणा गेले लई के बेतसेदा नाम नगर आड़ी ग्यो।
42009011	पण भीड़ का लोगहुंण के पतो चली ग्यो तो वी उका पाछे चली पड़्या। उणकी आव-भगत करिके उ उणकासे परमेसर का राज की बातहुंण करवा लाग्यो, अने जिणके नज होवा की जरुवत थी उने उणके नज कर्‌या।
42009012	जदे दन अथणवा लाग्यो तो बारा चेलाहुंण ने उका कने अई के ने क्यो, "भीड़ के बिदा कर के वी ऐरे-मेरे का गांम अने बस्तिहुंण माय जई के अपणा सरु रेवा की जगा अने खावा सरु कंई ढुंडी सके, क्योंके हम तो यां बिराण जगा माय हे।"
42009013	पण उने उणकासे क्यो, "तमीज इणके कंई खावा सरु दो।" उणने क्यो, "हमारा कने पांच रोटा अने दो मच्छी का अलावा कंई हयनी। तू यो तो नी चाय के हम जावां अने इना सगळा सरु भोजन मोल लई आंवां।"
42009014	क्योंके वां करीब-करीब पांच हज्जार मनख था। ईसु ने अपणा चेलाहुंण से क्यो, "पचास पचास की पंगतहुंण माय इणके बेठई दो।"
42009015	उणने वसेज उना सगळा के बेठई द्‍या।
42009016	फेर उने पांच रोटा अने दो मच्छीहुंण लई अने सरग आड़ी देखी के उणका सरु धन्यबाद कर्‌यो। अने उणके तोड़ी-तोड़ी के चेलाहुंण के देतो ग्यो के वी लोगहुंण के परोसता जाय।
42009017	जदे सगळा मनख खई के धापी ग्या तो उणने बाकी बच्या कोळ्‍या से भर्‌या होया बारा टोपलाहुंण उठाड़्या।
42009018	फेर जदे उ एखलो पराथना करी र्‌यो थो अने चेलाहुंण उका गेले था तो उने उणकासे पुछ्‌यो, "हूं कुंण हूं, इना बारामें लोग कंई के हे?"
42009019	उणने जुवाब द्‍यो, "योहन बपतिसमा देवा वाळो, पण कइंका के हे एलियाह, अने दूसरा लोगहुंण का मुजब, जूना नबिहुंण माय से कईं को एक जी उठ्यो हे।"
42009020	उने उणकासे क्यो, "पण तम म्हारे कंई को हो?" पतरस ने जुवाब द्‍यो, "परमेसर को मसीह।"
42009021	पण उने उणके चेतई ने हुकम द्‍यो के या बात कइंका से मती किजो।
42009022	फेर क्यो, "यो जरुरी हे के हूं मनख को बेटो घणो दुःख झेलुं, अने ठाम्या मनख, मुख-पुरोहितहुंण अने सासतरिहुंण से हूं नकार्‌यो जई के मारी लाख्यो जउं अने तीसरा दन जी उठ्यउं।"
42009023	तो उने सगळा मनखहुंण से क्यो, "अगर कईं को म्हारा पाछे आणो चावे तो उ खुदी के नकारे, अने हर दन अपणो कुरुस उठाय अने म्हारा सरीको करे।
42009024	क्योंके जो कईं को अपणी काया को जीव बचाड़णो चावे उ अपणा सरग का जीव के खोयगा, पण जो कईं को अपणी काया को जीव म्हारा सरु खोय उ अपणा सरग का जीव के बचाड़ेगा।
42009025	अगर कईं को मनख आखा जग के पई ले अने अपणो सरग को जीव खोई लाखे या उकासे अलग हुई जाय तो उके कंई फायदो रेगा?
42009026	जो म्हार से अने म्हारा बचन से लजायगा उकासे हूं मनख को बेटो बी उना बखत लजउंवां जदे हूं अपणी, अने अपणा पिता की, अने पवित्तर सरगदूतहुंण की म्हेमा माय अउंवां।
42009027	पण हूं तमार से खास बात कूं के यां थोड़ा असा उब्या हे जो जदत्तक परमेसर को राज नी देखी ले तदत्तक मोत को सुवाद नी चाखेगा।"
42009028	इनी बातहुंण का करीब-करीब आठ दन पाछे असो होयो के ईसु, पतरस, योहन अने याकूब के गेले लई के पराथना करवा सरु बळ्डा पे चड़ी ग्यो।
42009029	जदे उ पराथना करी र्‌यो थो तो उका मुन्डा को रुप बदळी ग्यो अने उका लतरा धोळा हुई के चळकवा लाग्या।
42009030	देखो, दो मनख उकासे बातहुंण करी र्‌या था। वी मूसा अने एलियाह था।
42009031	ई म्हेमा माय परगट हुई के उका मरवा का बारामें बातहुंण करी र्‌या था, जेके उ यरुसलेम माय पूरो करवा पे थो।
42009032	पतरस अने उका सातिहुंण नीन्‍द माय उजगर्‌या था। पण जदे वी पूरण रुप से जागी ग्या तो उणने उकी म्हेमा के, अने उका गेले उण दोई मनखहुंण के उब्या देख्या।
42009033	जदे वी दो उकासे बिदा होवा लाग्या तो पतरस ने ईसु से क्यो, "हे मालेख, यां रेणो हमारा सरु अच्छो हे, तो हम तीन डेरा बणावां, एक थारा सरु, एक मूसा सरु अने एक एलियाह सरु।" उ नी जाणतो थो के कंई कई र्‌यो हे!
42009034	उ यो कइज र्‌यो थो के एक बदळो उठ्यो जो उणका पे छावा लाग्यो, अने जदे वी बादळा से घेरावा लाग्या तो डरी ग्या।
42009035	तो बादळा माय से यो सबद् सुणई द्‍यो, "यो म्हारो बेटो, म्हारो छांट्यो होयो। इकी सुणो।"
42009036	जदे बाणी हुई चुकी तो ईसु एखलो रई ग्यो। चेलाहुंण छाना र्‌या अने जो कंई देख्यो थो उका बारामें उणने उना दनहुंण माय कइंका केज कंई नी बताड़्यो।
42009037	दूसरा दन असो होयो के जदे वी उना परबत से निच्चे उतर्‌या तो एक घणी बड़ीमेक भीड़ उकासे मिळी।
42009038	अने देखो, भीड़ माय से एक मनख ने चिल्‍लाड़ी ने क्यो, "हे गरु, हूं थार से बिणती करूं के तू म्हारा बेटा पे किरपा-भरी नगे-राख, क्योंके उ म्हारो एखलोज बेटो हे।
42009039	अने देख, एक बायरबादा उका माय सम‍ई गी हे अने उ एकदम से चिल्‍लाड़ी उठ्यो। वा उके असो मरोड़े के उका मुन्डा से झाग हिटवा लागे। वा उके झकझोड़ी के बड़ी मुसकिल से छोड़े हे।
42009040	म्हने थारा चेलाहुंण से बिणती करी के उके हेड़े पण वी नी हेड़ी सक्या।"
42009041	ईसु ने जुवाब द्‍यो, "हे अबिसासी अने भटक्या होया लोगहुंण! हूं तमारा गेले कदत्तक रुंवा अने तमारी सेतो रुंवा?" ईसु ने नाना का पिता से क्यो, "अपणा बेटा के यां ल्या।"
42009042	उ अइज र्‌यो थो के बायरबादा ने उके जमीन पे पटकी के बुरी तरा से मरोड़्यो। पण ईसु ने उनी बायरबादा के डांट्यो अने नाना के नज करिके उका पिताजी के दई द्‍यो।
42009043	तो परमेसर की म्हानता से सगळा मनख दंग रई ग्या। उ जो कंई करी र्‌यो थो उके देखी के सगळा मनख अचरज करी र्‌या था, तो उने अपणा चेलाहुंण से क्यो,
42009044	"इनी बातहुंण पे कान धरो, क्योंके कइंका एक मनख से हूं मनख को बेटो बिरोदी लोगहुंण का हाते पकड़वायो जावा वाळो हूं।"
42009045	पण वी इनी बात के नी समज्या, अने या बात उणकासे गुपत री के वी उके नी जाणे, अने वी इका बारामें ईसु से पुछवा से डरता था।
42009046	तो चेलाहुंण का माय इनी बात पे बिवाद होवा लाग्यो के हमारा माय कुंण सगळा से मोटो हे।
42009047	तो ईसु ने या जाणी के के वी अपणा मन माय कंई सोंची र्‌या हे, एक बाळक के लई के अपणा कने उबाड़्यो।
42009048	अने उणकासे क्यो, "जो कइंका इना बाळक के म्हारा नाम से माने उ म्हारे माने। अने जो म्हारे माने उ परमेसर के माने जेने म्हारे मोकल्यो, क्योंके जो तमारा माय सगळा से छोटो उज सगळा से मोटो हे।"
42009049	तो योहन ने क्यो, "हे मालेख, हमने एक मनख के थारा नाम से बायरबादाहुंण के हेड़ता देख्यो अने उके रोकवा की कोसिस करी, क्योंके उ हमारा गेले रई के थारा पाछे नी चले।"
42009050	पण ईसु ने उणकासे क्यो, "उके रोको मती, क्योंके जो तमारा बिरोद माय हयनी उ तमारा आड़ी हे।"
42009051	फेर असो होयो के जदे ईसु का सरग जावा का दन कने आवा लाग्या तो उने यरुसलेम जावा को पक्‍को-इरादो कर्‌यो।
42009052	अने उने अपणा दूत मोकल्या। के वी सामरिहुंण का एक गांम भित्तरे जई के उका सरु तय्यारी करे।
42009053	पण सामरिहुंण ने उकी मान-मनावर नी करी क्योंके उ यरुसलेम आड़ीज चल्यो जई र्‌यो थो।
42009054	जदे उका चेला माय से याकूब अने योहन ने यो देख्यो तो क्यो, "हे परभु, कंई तू चावे के हम यो हुकम दां के असमान से भस्ते पड़े अने उणके भसम करी लाखे?"
42009055	पण ईसु ने मुड़ी के उणके डांट्यो। [अने क्यो, "कंई तम नी जाणो के तम कसी आतमा का हो?"
42009056	हूं मनख को बेटो मनखहुंण की आतमाहुंण के नास करवा नी बल्के उणको उध्दार करवा आयो हूं।"] अने वी दूसरा नगर आड़ी चल्या ग्या।
42009057	जदे वी बाट माय चल्या जई र्‌या था तो कइंका ने उकासे क्यो, "तू जां जां जाय हूं थारा पछड़े चलुंवां।"
42009058	ईसु ने उकासे क्यो, "व्यागसळी की मांद अने असमान का पखेरुहुंण का घोंसळा रे हे, पण हूं मनख का बेटा सरु माथो धरवा सरु बी कइंकी जगा हयनी।"
42009059	उने कइंका दूसरा से क्यो, "म्हारा पाछे चल।" पण उने क्यो, "म्हारे पेलां जावा दे के हूं म्हारा पिताजी का गेले जदत्तक उ मरे हयनी रूं।"
42009060	पण उने उकासे क्यो, "मुरदाहुंण के मुरदा गाड़वा दे! अने तू अई के परमेसर का राज को सगळी जगा परचार कर।"
42009061	फेर कइंका दूसरा ने बी क्यो, "हे परभु, हूं थारा पाछे चलुंवां, पण पेलां जावा दे के घर आळा से बिद‍ई लइ-यउं।"
42009062	पण ईसु ने उकासे क्यो, "कइंको बी मनख जो अपणो हात हळ पे धरवा का बाद पाछे फरिके देखे, परमेसर का राज का लायक हयनी।"
42010001	इका बाद परभु ने दूसरा बहत्तर मनख के तेड़्या अने उने अपणा अगड़े-अगड़े दो-दो करिके हर नगर अने जगा आड़ी मोकल्या जां उ खुदी जावा वाळो थो।
42010002	उने उणकासे क्यो, "फसल तो नरी उबी, पण मजुर्‌याहुंण की कमकोती हे। तो खेत का मालेख से बिणती करो के उ अपणा खेत माय मजुर्‌याहुंण मोकले।
42010003	जाव! देखो हूं तमारे मेमणाहुंण जसा बरगड़ाहुंण का माय मोकली र्‌यो हूं।
42010004	अपणा गेले नी तो बटवो, नी झोळो अने नी पन्निहुंण राखो, अने रस्ता माय कइंका के परणाम बी मती करो।
42010005	जेना घर भित्तरे जाव, पेलां कई दो, 'इना घर माय सान्ती बणी रे।'
42010006	अगर वां कईं को सान्ती का लायक होय तो तमारी सान्ती उका पे बणी रेगा, नी तो तमारा कने वा सान्ती पाछी अई जायगा।
42010007	उणाज घरे रो, अने जो कंई वी तमारे दे उकेज खाव अने प्यो, क्योंके मजुर्‌या के मजुरी जरुर मिळनी चावे। घरे-घर मती फर्‌या करो,
42010008	जेना नगर माय बी जाव, जदे वी तमारी आव-भगत करे तो जो कंई तमारा सामे धर्‌यो-जाय उज खाव।
42010009	वां जो बेमार रे उणके नज करो, अने उणकासे को, के परमेसर को राज तमारा कने अई ग्यो।
42010010	पण जेना नगर माय तम जाव अने लोग तमारी आव-भगत नी करे तो उणकी सेरी-गळिहुंण माय जई के को,
42010011	'तमारा बिरोद माय हम नगर का उना धूळा के जो हमारा पग माय चोंटी ग्यो हे, झटकारी र्‌या हे। फेर बी यो पक्को जाणी लो के परमेसर को राज कने अई ग्यो हे।'
42010012	हूं तमार से कूं के उना दन जदे परमेसर न्याव करेगा सदोम नगर की दसा उना नगर से कइंज बड़ी के सेणे लायक रेगा।"
42010013	"हे खुराजीन नगर, हे बेतसेदा नगर तमार पे हाय। जो अचरज भर्‌या काम तमारा माय कर्‌या ग्या सूर अने सेदा नगर माय कर्‌या जाता तो - टाट ओड़ी के अने राखोड़ा पे बेठिके कदका मन बदळी लेता।
42010014	पण न्याव का दन सूर अने सेदा नगर की दसा तमार से कइंज जादा सेणे लायक रेगा।
42010015	हे कफरनहूम नगर, तू कंई सरग तक अदरे उठाड़्यो जायगा? तू तो नरक तक निच्चो कर्‌यो जायगा!
42010016	तो उने चेलाहुंण से क्यो, "उ जो तमारी सुणे, उ म्हारी सुणे। अने जो तमारे ओछो जाणे उ म्हारे ओछो जाणे। अने जो म्हारे ओछो जाणे उ परमेसर के ओछो जाणे जेने म्हारे मोकल्यो।"
42010017	वी बहत्तर हंसी-खुसी माय पाछा आया अने केवा लाग्या, "हे परभु यां तक के बायरबादाहुंण बी थारा नाम से हमारा बस माय हे।"
42010018	तो ईसु ने उणकासे क्यो, "हूं सेतान के गाज सरीको असमान से धरती पे पड़तो देखी र्‌यो थो।
42010019	देखो, म्हने तमारे सरपहुंण अने बिच्‍छुहुंण के डोंचवा अने सेतान जसा दुसमन की सगळी सामरत पे हक द्‍यो हे। तो कईं को तमारे नुकस्यान नी पोंचायगा।
42010020	फेर बी इनी बात से खुस मती होव के बायरबादाहुंण तमारा बस माय हे, पण इनी बात से खुस रो के तमारा नाम परमेसर ने सरग माय लिख्या हे।"
42010021	उनीज घड़ी उ पवित्तर आतमा माय घणो खुस होयो, अने उने क्यो, "हे पिता, सरग अने धरती का परभु, हूं थारी इसतुती करूं के तने अकलमंदहुंण अने ज्ञानवानहुंण से इनी बातहुंण के छिपाड़ी राखी पण बाळकहुंण पे परगटी हे। हां, हे पिता, योज थारे भायो।"
42010022	तो ईसु लोगहुंण से केवा लाग्यो, "म्हारा पिता ने म्हारे सगळो-कंई दई द्‍यो हे। सिरप पिता का अलावा कईं को नी जाणे के हूं बेटो कुंण हूं, अने सिरप हूं बेटा का अलावा कईं को नी जाणे के पिता कुंण हे। अने सिरप उज जाणे जेका पे हूं खुद परगट करनों चउं।"
42010023	तो चेलाहुंण आड़ी फरिके उने उणकासे छाने से क्यो, "धन्‍य हे वी आंखहुंण जो इनी बातहुंण के देखे, जिणके तम देखो हो,
42010024	क्योंके हूं तमार से कूं के तम जेनी बातहुंण के देखो हो उणके नरा नबिहुंण अने राजाहुंण ने देखणो चायो पण नी देख्यो, अने उनी बातहुंण के सुणनो चायो जिणके तम सुणो हो पण नी सुण्यो।
42010025	देखो, मूसा का नेम-बिधान को एक जाणकार उठ्यो अने यो कई के ईसु के परखवा लाग्यो, "हे गरु, हमेस्या का जीवन को हक पावा सरु हूं कंई करूं?"
42010026	ईसु ने उकासे क्यो, "मूसा का नेम-बिधान माय कंई लिख्यो हे? तू कसे बांची के समजे?"
42010027	उने जुवाब द्‍यो, "तू परभु अपणा परमेसर से अपणा सगळा हिरदा, सगळा पराण, सगळी सामरत, अने सगळी बुध्दि से परेम राख अने अपणा पड़ोसी से अपणा सरीको परेम राख।"
42010028	तो उने उकासे क्यो, "तने अच्छो जुवाब द्‍यो। योज कर तो तू जीवतो रेगा।"
42010029	पण उने खुद के सई ठेरावा सरु ईसु से पुछ्‌यो, "म्हारो पड़ोसी कुंण?"
42010030	ईसु ने जुवाब द्‍यो, "एक मनख यरुसलेम से यरीहो नगर आड़ी जई र्‌यो थो, के उके डकेतहुंण ने घेरिल्यो। उणने उके नांगो-पुंगो करी लाख्यो, मार्‌यो कुट्यो अने अधमर्‌यो करिके चल्या ग्या।
42010031	संजोक से एक पुरोहित उनी बाट जई र्‌यो थो अने जदे उने उके देख्यो तो कतर‍ई के चल्यो ग्यो।
42010032	असीज तरा एक लेवी पंडित बी वय्यांड़ी से हिट्यो अने मुन्‍डो फेरी के चल्यो ग्यो।
42010033	पण एक सामरी बी जो जातरा करी र्‌यो थो वां अई ग्यो। जदे उने उके देख्यो तो दया से भरी ग्यो।
42010034	उने कने जई के उका घावहुंण पे तेल अने दाखरस रेड़ी के उणका पे पाटा बान्‍द्‍या। अने उके अपणी सवारी पे चड़ई के सराय माय लइ-यायो जां उने उकी सेवा-चाकरी करी।
42010035	दूसरा दन उने दो चांदी का सिक्का हेड़ी के सराय वाळा के दई ने क्यो, 'इकी सेवा-चाकरी करजो। इका से बत्ती जो खरचो आय, हूं पाछो आवा पे चुक‍ई दूंवां।' "
42010036	तो ईसु ने नेम-बिधान का जाणकार से क्यो, "थारा बिचार से इना तीनीज माय से उना मनख को पड़ोसी कुंण परमाणित होयो जो डकेतहुंण का हत्ते चड़ी ग्यो थो?"
42010037	उने क्यो, "उज जेने उका पे दया करी।" ईसु ने उकासे क्यो, "जा, तू बी असोज कर।"
42010038	जदे ईसु अने उका चेलाहुंण चल्या जई र्‌या था तो उ एक गांम माय दाखल होयो, अने मारथा नामकी एक बइरा ने उके अपणा घरे ठेराड़्यो।
42010039	उकी एक बेन थी जेको नाम मरियम थो जो परभु का पग कने बेठिके उको बचन सुणी री थी।
42010040	पण मारथा सेवा करी-करिके चिड़ी उठी अने उने उणका कने अई के क्यो, "हे परभु, कंई थारे फिकर हयनी के म्हारी बेन ने सेवा-चाकरी सरु म्हारे एखली छोड़ी राखी हे? उकासे कइदे के वा म्हारी मदद करे?"
42010041	पण परभु ने जुवाब द्‍यो, "मारथा, अरे मारथा! तू नरी बातहुंण सरु फिकर करे अने घबरई री हे।
42010042	पण सांची माय एकज बात जरुरी हे, अने मरियम ने उना खास हिस्सा के छांटी ल्यो, जो उकासे छुड़ायो नी जायगा।"
42011001	फेर असो होयो के ईसु कइंकी जगा पे पराथना करी र्‌यो थो। जदे उ पराथना करी चुक्यो तो उका चेलाहुंण माय से कइंका एक ने उकासे क्यो, "हे परभु, जसे योहन ने अपणा चेलाहुंण के पराथना सीखाड़ी, तू बी हमारे सीखाड़।"
42011002	उने उणकासे क्यो, "जदे तम पराथना करो तो को: 'हे पिता, थारो नाम पवित्तर मान्यो जावे, थारो राज आय।
42011003	हमारे दन-भर का रोटा हर दन द्‍या कर
42011004	हमारा पापहुंण के मांफ कर, क्योंके हम बी अपणा हर कसुरवार के मांफ करां हे। अने हमारे अजमाइस माय मती लाख।' "
42011005	ईसु ने उणकासे क्यो, "मानी लो तमारा माय से कइंका एक को दोस रे, अने उ आदी रात माय अई ने के, 'हे दोस, म्हारे तीन रोटाहुंण दई दे;
42011006	क्योंके म्हारो एक दोस जातरा करतो होयो म्हारा कने आयो हे, अने उके खवाड़वा सरु म्हारा कने कइंज हयनी।'
42011007	पण दोस भीत्तर से जुवाब दई के, के 'म्हारे मती सताड़; कमांड़ लागी चुक्यो अने म्हारा बाळकहुंण म्हारा गेले बिछावणा पे हे। हूं उठी के थारे कइंज नी दई सकूं।'
42011008	हूं थार से कूं, हालाके दोस होवा की वजासे उ नी उठे अने उके कइंज नी दे, फेर बी उकी घणी याचना करवा पे उ उठी के जितरी उके जरुवत हे दई देगा।
42011009	"हूं तमार से कूं, मांगो तो तमारे मिळेगा; ढुंडो तो तमारे लादेगा; खटखटाड़ोगा तो तमारा सरु खोल्यो जायगा।
42011010	क्योंके जो कईं को मांगे, उके मिळे; अने जो ढुंडे, उ पाय; अने जो खटखटाड़े उका सरु खोल्यो जायगा।
42011011	तमारा माय से कुंण असो बाप रेगा के जदे उको बेटो मच्छी मांगे तो मच्छी का बदळा माय सरप दे?
42011012	या इण्डो मांगे तो उके बिच्‍छु दे?
42011013	तो जदे तम बुरा हुई के अपणा बाळकहुंण के भली चीजहुंण देणो जाणो, तो तमारो सरग पिता उणके जो उकासे मांगे हजु पवित्तर आतमा कायसरु नी देगा?"
42011014	फेर ईसु एक बायरबादा के हेड़वा लाग्यो जो गुंगी थी। अने असो होयो के जदे बायरबादा हिटी गी तो गुंगो बोलवा लाग्यो। अने भीड़ के घणो अचरज होयो।
42011015	पण उणका माय से थोड़ाक ने क्यो, "उ तो बायरबादाहुंण के बालजबूल याने बायरबादाहुंण का परधान की मदद से हेड़े हे।"
42011016	दूसरा थोड़ाक लोगहुंण ने उके अजमाणे सरु उकासे असमान की एक निसाणी मांगी।
42011017	पण उ उणका बिचारहुंण के जाणतो थो! तो उणकासे क्यो, "जेना राज माय एको नी रे उ उजड़ी जाय, अने जेना घरे एको हयनी उ नास हुई जाय।
42011018	अगर सेतानीज खुद अपणो बिरोदी हुई जाय तो उको राज कसे ठेरी सके? क्योंके तम गलत को हो के हूं बालजबूल की मदद से बायरबादाहुंण के हेड़ुं हूं।
42011019	तो अगर हूं बालजबूल की मदद से बायरबादाहुंण के हेड़ुं तो तमारा चेलाहुंण केकी मदद से हेड़े हे? इकासरु वीज तमारा न्यावी रेगा के तम सई हो के गलत।
42011020	पण हूं परमेसर की मदद से बायरबादाहुंण हेड़ुं, तो परमेसर को राज तमारा कने अई ग्यो हे।
42011021	"जदे एक ताकतवर मनख सगळा हतियार बान्‍दी के अपणा घर को नेपो करे तो उकी सम्पत्ती बची रे।
42011022	पण जदे उकासेज ताकत वाळो कईं को मनख उका पे चड़ई करिके उके हरई के, अने उका सगळा हतियार जिणका पे उके भरोसो थो छुड़ई ले, अने धन-सम्पत्ती लुटी के बांटी लाखे हे।
42011023	"उ जो म्हारा गेले हयनी म्हारो बिरोदी हे, अने उ जो म्हारा गेले परमेसर सरु लोगहुंण के भेळा नी करे, उ परमेसर से दूरो करे हे।
42011024	"जदे बायरबादा मनख माय से हिटे हे तो अराम की तलास सरु सुनसान जगा से हुई ने निकळे। जदे उके कइंकी जगा नी मिळे तो के हे, 'हूं जेना घर से हेड़ी गी थी उका मायज पाछी जउंवां।'
42011025	जदे वा वां पोंची तो उके झाड़यो-बुखार्‌यो अने सज्यो पायो।
42011026	तो वा अपणा सेज बुरी सात हजु बायरबादाहुंण के अपणा गेले लइ-याय हे अने उका माय भरई के बसी जावे। अने उना मनख की पाछली दसा पेलां से बी बुरी हुई जावे!"
42011027	असो होयो के जदे उ या बात कइंज र्‌यो थो तो भीड़ माय से एक बइरा ने जोर से हेलापाड़िने उकासे क्यो, "धन्‍य हे थारी वा मेतारी जेका गरभ माय तू र्‌यो अने जेको दूद तने धा‍यो।"
42011028	पण उने क्यो, "इका बदळे धन्‍य हे वी जो परमेसर का बचन सुणे अने उके पाळे हे।"
42011029	जसी-जसी भीड़ बड़्या जई री थी उ केवा लाग्यो, "या बुरी पीड़ी हे क्योंके या अचरज की सेलाणी की हेर माय रे, फेर बी इके योना नबी का अलावा कइंकी दूसरी सेलाणी नी दई जायगा।
42011030	जसो योना नीनवे म्‍हानगर का लोगहुंण सरु सेलाणी बण्यो असोज हूं मनख को बेटो बी इनी पीड़ी का लोगहुंण सरु बणुंवां।
42011031	दक्खणव दिसा की राणी न्याव का दन इनी पीड़ी का लोगहुंण का गेले उबी हुई के उणका पे आरोप लगाड़ेगा, क्योंके वा धरती का छोर से सुलेमान को ज्ञान सुणवा अई, पण देखो, यां उ हे जो सुलेमान से बी मोटो हे।
42011032	न्याव का दन नीनवे का लोग इनी पीड़ी का लोगहुंण का गेले उबी के उणका पे आरोप लगाड़ेगा, क्योंके उणने योना को परचार सुणी के मन बदळ्यो, अने देखो, यां उ हे जो योना से बी मोटो हे।
42011033	"कइंको दीयो बाळी के तळघर माय नी धरे, नी टोपली का निच्चे राखे, पण उके दीवट पे राखे के आवा वाळा के उजाळो मिळे।
42011034	थारी काया को दीयो थारी आंख हे। जदे थारी आंख सुद्द हे तो थारी काया बी पूरण तरा उजळी रे, पण जदे वा बुरी हे तो थारी काया बी पूरण तरा इन्दारी हुई जावे हे।
42011035	तो होसियार रो के उजाळो इन्दारो नी बणी जाये।
42011036	इकासरु अगर थारी पूरण काया उजाळा से उजळी रे अने कइंकाज हिस्सा माय इन्दारो नी रे तो उ पूरो वसोज उजळो रेगा, जसतरा दीयो, जसो दीयो अपणा उजाळा से थारे उजाळो दे हे।
42011037	जदे ईसु ने बोलनो खतम कर्‌यो तो एक फरीसी ने उके अपणा गेले जिमवा सरु नोत्यो। उ भित्तरे जई के जिमवा सरु बेठ्यो।
42011038	ईसु रीति मुजब जिमवा से पेलां सांपड़्यो हयनी इकासरु फरीसी ने यो देख्यो तो उके अचरज होयो।
42011039	पण परभु ने उकासे क्यो, "हे फरीसिहुंण, तम कटोरा अने परात के बायरे से तो मांजो हो, पण तमारा भित्तरे डाकूपणो अने बुरई भरी हे।
42011040	हे मूरखहुंण, जेने बायरे को हिस्सो बणायो, तो कंई उने भित्तरे को हिस्सो नी बणायो?
42011041	पण जो भित्तरे को हे उके दान करी दो तो तमारा सरु सगळो कंई सुद्द हुई जायगा।
42011042	"पण हे फरीसिहुंण, तमार पे हाय! क्योंके तम पोदिनो अने सुदाब अने नरी-तरा का साग-पातहुंण को दसवों हिस्सो तो दो पण न्याव अने परमेसर का परेम के टाळी लाखो हो। होणो तो यो थो के इणके बी करता रेता अने उणके बी नी टाळता।
42011043	"हे फरीसिहुंण, धिक्कार हे तमार पे! क्योंके तमारे पराथनाघरहुंण माय सामे की जगा माय बेठणो अने हाट-बजार माय मान भर्‌यो परणाम भलो लागे हे।
42011044	धिक्कार तमार पे! क्योंके तम उण नगे नी आवा वाळी कबर सरीका हो, जिणका पे मनख अण्जाण्या माय चल्या-फिरे।"
42011045	तो नेम-बिधान का जाणकारहुंण माय से एक ने जुवाब द्‍यो, "हे गरु, असो कई के तू हमारोज मान पाड़े हे।"
42011046	पण उने क्यो, "धिक्कार हे तम नेम-बिधान का जाणकारहुंण पे! क्योंके तम मनखहुंण के असा बजन से दबाव, जेके उठाड़णो अबगो हे हालाके तम खुद उना बजणहुंण के अंगळी लगाणो नी चावो।
42011047	धिक्कार तमार पे! क्योंके तम उण नबिहुंण की कबर बणाव जिणके तमाराज पूरखाहुंण ने मारी लाख्या था।
42011048	इकासरु तमीज गवा हो अने अपणा पूरखाहुंण का काम से तम राजी हो। क्योंके उणने तो उणके मारी लाख्या था अने तमने उणकी कबरहुंण बणई।
42011049	इनी वजासे परमेसर की बुध्दि ने क्यो, 'हूं उणका कने नबिहुंण अने परेरितहुंण के मोकलुंवां, उणका माय से थोड़ाक के मारी लाखेगा अने थोड़ाक के सताड़ेगा।'
42011050	जेकासे के जगत का सुरु सेज जितरा नबिहुंण को लोई बिवाड़्यो उको लेखो परमेसर इनी पीड़ी का मनखहुंण से लेगा।
42011051	याने हाबिल का लोई से लई के तो जकरियाह का लोई तक को लेखो, जेकी हत्या परमेसर का भवन अने बेदी का बीच माय करी गी थी। हां, हूं कूं के, इनी पीड़ी का मनखहुंण से लेखो ल्यो जायगा।
42011052	"धिक्कार हे तम नेम-बिधान का जाणकारहुंण पे! क्योंके तमने परमेसर का ज्ञान की कुन्‍ची छुड़ई ली। तम खुद तो भित्तरे नी ग्या अने जो जावा की करी र्‌या था उणके बी रोक्‍या।"
42011053	जदे उ वां से चल्यो ग्यो तो फरीसी अने सासतरी काठा बिरोद करता होया नरी बातहुंण का बारामें उकासे बारीकी से सवाल करवा लाग्या,
42011054	अने उका सरु कुचक्‍कर रचवा लाग्या के उकाज मुन्डा की बात से उके फांसे।
42012001	असा हाल माय जदे हज्‍जारों लोगहुंण की बड़ीमेक भीड़ भेळी हुई गी थी, यां तक के वी एक दूसरा का अदरे पड़ी र्‌या था तो सगळा से पेलां उने अपणा चेलाहुंण से केणो सुरु कर्‌यो, "फरीसिहुंण का खमीर याने उणका कपट से होसियार री जो।
42012002	जो कइंज ढांक्यो होयो हे उ खोल्यो जायगा। अने जो कंई छिप्यो हे उ जाण्यो जायगा।
42012003	इकासरु जो कंई तमने इन्‍दारा माय क्यो, उ उजाळा माय सुण्यो जायगा, अने जो कंई तमने भित्तरे घर माय फुसफुसई के क्यो, उ छत अदरे से परचार कर्‌यो जायगा!
42012004	"म्हारा दोस सुणो, हूं तमार से कूं, उणकासे मती डरो जो तमारी काया के नास करे पण इका पाछे हजु कइंनी करी सके।
42012005	हूं तमारे चेतउं के किकासे डरणो चाय: उकासे डरो जेके यो हक हे के मारवा का बाद नरक माय लाखे। हां हूं तमार से कूं के उकासेज डरो!
42012006	"कंई दो पइसा माय पांच चिरकलिहुंण नी बिके? फेर बी परमेसर उणका माय से कइंकी केज नी बिसारे।
42012007	पण सांची माय तमारा माथा का सगळा बाल बी गिण्या होया हे। घबराव मती! तम नरी चिरकलिहुंण से बड़ा मोलका हो।
42012008	"हूं तमार से कूं जो मनखहुंण का सामे म्हारे मानी लेगा, हूं मनख को बेटो बी उके परमेसर का सरगदूतहुंण का सामे मानी लुंवां।
42012009	पण जो मनखहुंण का सामे म्हारे नी माने, उके हूं बी परमेसर का सरगदूतहुंण का सामे नी जाणूंवां।
42012010	"हूं मनख का बेटा का बिरोद माय जो एक बी सबद् बोले, उको कसूर मांफ कर्‌यो जायगा। पण जो पवित्तर आतमा की निंदा करे हे, उको कसूर मांफ नी कर्‌यो जायगा।
42012011	"जदे वी तमारे पराथनाघर, सासकहुंण अने हाकिमहुंण का सामे लई जाय तो इनी बात की फिकर मती करजो के अपणे बचने सरु तमारे कसो अने कंई जुवाब देणो चइये, या कंई केणो चइये,
42012012	क्योंके पवित्तर आतमा तमारे उनीज बखत सीखाड़ेगा के कंई केणो चाव हो।"
42012013	भीड़ माय से कइंका ने ईसु से क्यो, "हे गरु, म्हारा भई से के, के म्हारा पिताजी का धन के म्हारा गेले बांटी ले।"
42012014	पण उने उकासे क्यो, "हे भई, केने म्हारे तमारो न्यावी अने बांटो करावा वाळो बणायो?"
42012015	तो फेर ईसु ने भीड़ से क्यो, "होसियार! हरतरा का लोभ से होसियार रो। क्योंके धन की बड़ती होवा पे बी कइंका को जीवन उका धन का भरोसे आनन्द से नी चले।
42012016	तो उने उणके एक मिसाल दई के क्यो, "धणी मनख की जमीन माय अच्छी पादरी अई।
42012017	उ अपणा मन माय यो बिचार करवा लाग्यो, 'हूं कंई करूं? म्हारा कने गल्‍लो राखवा सरु तो जगा हयनी।'
42012018	उने क्यो, 'हूं असो करुंवां के अपणा भण्डार्‌याहुंण तोड़ी के मोटा भण्डार्‌याहुंण बणउंवां अने उका मायज अपणो सगळो गल्‍लो अने धन धरुंवां।
42012019	जदे हूं अपणा जीव से कुंवां, 'हे म्हारा जीव, थारा कने नरा बरसहुंण सरु गंज धन भर्‌यो हे। चेन कर, खा पी अने खुसी मना।'
42012020	पण परमेसर ने उकासे क्यो, 'हे मूरख, आजज रात थारो जीव थार से लई ल्यो जाय, तो जो कंई तने भेळो कर्‌यो उ केको रेगा?' "
42012021	ईसु बोल्यो, "असोज उ मनख बी हे जो अपणा बले धन तो भेळो करे पण परमेसर की नगे माय धणी हयनी।"
42012022	फेर उने अपणा चेलाहुंण से क्यो, "इनी वजासे हूं तमार से कूं, अपणा जीव सरु यो कई के सांसो मती करो के हम कंई खावांगां; नी काया सरु करो के कंई पेरांगां।
42012023	क्योंके जीव भोजन से, अने काया लतरा से बड़ी के हे।
42012024	कागलाहुंण पे ध्यान धरो, क्योंके वी नी तो बोय, नी काटे, अने नी उणका कने भण्डारा अने नी गुदाम हे। फेर बी परमेसर उणके खवाड़े हे। तम तो पखेरुहुंण से नरा मोल का हो!
42012025	तमारा माय असो कुंण हे जो चिंता करिके अपणा जीव के एक घड़ी बी बड़ई सके हे?
42012026	तो अगर तम नानो से नानो काम बी नी करी सको तो दूसरी बातहुंण को सांसो कायसरु करो हो?
42012027	सोसन का रोपाहुंण पे ध्यान धरो के वी कसे बदे। वी नी तो म्हेनत करे, नी काटे। पण हूं तमार से कूं के सुलेमान राजो बी अपणा आखा वेभव माय इणका माय से कइंका एक का जसा लतरा नी पेर्‌यो थो।
42012028	तो अगर परमेसर चोगान का चारा के जो आज हे अने काल भाड़ माय झोंक्यो जायगा असो पेराय, तो हे कमबिसासिहुंण, उ तमारे हजु कायसरु नी पेरायगा।
42012029	"इनी बात की फिराक माय मती रो, के हम कंई खावांगां अने कंई पियांगा, इणका सांसा मेंज मती लाग्या रो।
42012030	क्योंके आखा जगत का अबिसासिहुंण जो परमेसर के नी जाणे घणा जतन से इनी सगळी चीजहुंण की तलास माय लाग्या रे। पण तमारो पिता जाणे के तमारे इनी चीजहुंण की जरुवत हे।
42012031	तो पेलां उका राज के ढुंडो, तो ई सगळी चीजहुंण बी तमारे दई दी जायगा।
42012032	"ऐ नाना झुंड, डरे मती! क्योंके तमारा पिता ने खुस हुई के तमारे राज देणो चायो।
42012033	अपणी धन-सम्पत्ती बेची के दान करी लाखो। अपणा सरु असा बटवा बणाव जो जूना नी होय, याने खतम नी होवा वाळो धन सरग माय भेळो करो, जां नी तो चोळ्डो कने आय अने नी उके किड़ो लागे।
42012034	क्योंके जां तमारी धन-सम्पत्ती वांज तमारो हिरदो बी लाग्यो रेगा।
42012035	"तमारी कमर कसी रे, अने तमारो दीयो बळतो रे।
42012036	उना दासहुंण सरीका बणो जो अपणा मालेख के, जदे उ ब्‍याव माय जिमवा जई ने पाछो आवे तो बाट देखता रे के जदे अई के ने कमांड़ खटखटाड़े तो झट खोली दे।
42012037	धन्‍य हे वी दास जिणके मालेख अई के सावधान पाय; हूं तमार से खास बात कूं के उ अपणी कमर कसी के उणकी सेवा करेगा अने उणके जिमवा बेठाड़ेगा अने खुद अई के परोसेगा।
42012038	चाय उ आदी राते आय या परोड़े आवा पे उणके चोकन्ना पाय तो वी दास धन्‍य हे।
42012039	"यो पक्को जाणो के अगर घर-मालेख जाणी जाय के चोळ्डो कां का बखत आयगा तो उ अपणा घरे खाद नी लगावा देतो।
42012040	तम बी तय्यार रो, क्योंके हूं मनख को बेटो उनी घड़ी अई र्‌यो हूं जेका बारामें तम सोंचीज नी सको।"
42012041	तो पतरस ने क्यो, "हे परभु, कंई तू या मिसाल सिरप हमार सेज कई र्‌यो हे या सगळा मनखहुंण से?"
42012042	परभु बोल्यो, "असो बिसासी अने समज वाळो भण्डारी कुंण? उ जेके उको मालेख अपणा दासहुंण पे हाकिम ठेराय के, उ उणके ठीक बखत पे सीदो दे।
42012043	धन्य हे उ मुनीम जेके उको मालेख जदे उ आय तो असोज करतो पाय।
42012044	हूं तमार से खास बात कूं के उ अपणी सगळी धन-सम्पत्ती पे उके हाकिम ठेरायगा।
42012045	पण अगर उ मुनीम अपणा हिरदा माय यो के हे, 'म्हारो मालेख घणी देर से आयगा,' अने दासहुंण के मारवा-कुटवा लागे अने खई-पीके नसा माय चूर पड़्यो रे,
42012046	तो उना मुनीम को मालेख उना दन जदे उ बाट बी नी जोय, अने उनी घड़ी जेके उ नी जाणे, अई जायगा। अने काठी सजा दई के उके हुकम नी मानवा वाळा कमबिसासिहुंण का गेले राखेगा
42012047	"उ मुनीम, जो अपणा मालेख की मरजी जाणतो थो, पण जेने तय्यार हुई के उकी मरजी का मुजब काम नी कर्‌यो घणी चाबुक खायगा।
42012048	पण जो सेवक अपणा मालेख की मरजी नी जाणतो थो, पण गलती तो करी, तो उके चनिक मार पड़ेगा। जेके घणो द्‍यो उकासे घणो मांग्यो जायगा। अने जेके नरो समळायो, उकासे नरो ल्यो जायगा।
42012049	"हूं धरती पे बिरोद की भस्‍ती लगावा आयो हूं अने म्हारी घणी मरजी हे के वा अबी से लागी जाय।
42012050	पण म्हारे एक बपतिसमो लेणो हे याने दुःख उठाड़णो हे। जदत्तक उ पूरण नी हुई जाय हूं कसी भेम माय पड़्यो हूं!
42012051	तम कंई सोंची र्‌या, के हूं धरती पे मेळ-मिळाप करावा आयो हूं? पण हूं तमार से कूं मेळ-मिळाप नी, पण मुण्डामुण्ड करवा आयो हूं।
42012052	क्योंके अब से जेना घर माय पांच जणा रेगा उणका माय आपसी बिरोद रेगा, तीन, दो का अने दो तीन को बिरोद करेगा।
42012053	वी एक दूसरा का बिरोदी रेगा। बाप बेटा को अने बेटो बाप को, मेतारी बेटी की अने बेटी मेतारी की, सासु बउ की अने बउ सासु की बिरोदी रेगा।"
42012054	उने भीड़ से बी क्यो, "जदे तम आथणूं आड़ी बादळा उठता देखो हो तो झट को हो 'बरसात होयगा' अने असोज होय हे।
42012055	जदे तम दक्‍खणवी बायरो चलतो देखो तो को हो 'घणो तपेगा' अने असोज होय।
42012056	हे ढोंगीहुंण! तम धरती अने असमान का रुप माय भेद पाड़ी सको, पण जो काम म्हने कर्‌या उणका बारामें कायसरु भेद करनों नी जाणो?
42012057	"अबे तम अच्छो फेसलो कायसरु नी करो हो?
42012058	जदे तू अपणा बेरी का गेले न्‍यावलय तक जाय, तो बाट मायज उका गेले समजोतो करवा की कोसिस कर। असो नी होय के उ थारे न्यावधीस का सामे घसीटी के लई जाय अने न्यावधीस थारे सिपई का हात माय दई दे अने सिपई थारे जेळ माय लाखी दे।
42012059	हूं थार से कूं के समजोतो करी ले नितो जदत्तक तू पई-पई नी चुक‍ई देगा, वां से छुटी नी सकेगा।"
42013001	उनीज बखत वां थोड़ासा लोगहुंण अई ग्या था, जिणने उके उना गलीलिहुंण का बारामें बताड़्यो जिणको लोई पिलातुस ने उणकी बलिहुंण का गेलेज मिळई द्‍यो थो।
42013002	ईसु ने जुवाब देतो होयो क्यो, "कंई तम समज्या हो के ई गलीली दूसरा सगळा गलीलिहुंण से जादा पापी था के उणको यो हाल होयो?
42013003	हूं तमार से कूं असो नी हे! पण जदत्तक तम हिरदो नी बदळो तम सगळाज असाज खतम हुई जावगा।
42013004	या, तम समजो हो के वी अठ्ठारा जणा जिणका पे सीलोह को गुमंच रड़क्यो अने कुच‍ई के मरी ग्या, कंई वी यरुसलेम माय रेवा वाळाहुंण से जादा कसुरवार था?
42013005	हूं कूं असो नी, पण जदत्तक तम हिरदो नी बदळो तम सगळाज असाज खतम हुई जावगा।"
42013006	ईसु या मिसाल देवा लाग्यो: "कइंका मनख ने अंगूर का बगीचा माय एक अंजीर को झाड़ बी लगाड़ी राख्यो थो। उ उका माय फळ ढुंडवा आयो पण उके कइंनी मिळ्यो।
42013007	तो उने मांळी से क्यो, 'देख तो, हूं तीन बरस से इना अंजीर का झाड़ माय फळ ढुंडवा अउं हूं, पण कइंनी लाद्‍यो। इके काटी लाख! यो यूंज जमीन के घेरी र्‌यो हे।'
42013008	पण मांळी ने उके जुवाब द्‍यो, 'मालेख, इना बरस बी इके रेवा दे। हूं इका चारी-मेर खोदी के खाद लाखुंवां।
42013009	अगल्‍या बरस अगर यो फळ दे तो ठीक, नितो इके काटी लाखजे।' "
42013010	ईसु सबत् का दन एक पराथनाघर माय परबचन दई र्‌यो थो।
42013011	देखो, वां एक बइरा जेके अठ्ठारा बरस से एक बायरबादा ने बेमार करी राखी थी; उकी कमर नमी गी थी। अने वा कसी तरा बी सुदी नी हुई सकती थी।
42013012	जदे ईसु ने उके देख्यो तो अपणा कने बुलाड़ी के उकासे क्यो, "हे नारी, तू अपणी बेमारी से नज हुई गी।"
42013013	जदे उने उका पे हात धर्‌यो; वा जदेज सुदी हुई गी अने परमेसर की बड़ई करवा लागी।
42013014	तो अराधनालय को हाकिम इनी बात से रीस माय अई के, के ईसु ने सबत् का दन बेमार के नज कर्‌यो, भीड़ से केवा लाग्यो, "छेः दन हे जिणका माय काम करनों चइये, तो उणाज दनहुंण माय नज होणे आव, पण सबत् का दन मती आव।"
42013015	पण परभु ने जुवाब द्‍यो, "हे ढोंगीहुंण, कंई तमारा माय से हर मनख सबत् का दन अपणा बेल अने गदड़ा के खुंटा से छोड़ी के पाणी पिवाड़वा नी लई जाय?
42013016	या नारी तो इबराइम की बेटी, जेके सेतान ने अठ्ठारा बरस का लम्बा बखत से बान्दी राखी थी। इके इना बन्दण से छुड़ाणो कंई सबत् का दन जरुरी हयनी?"
42013017	जदे उने यो क्यो तो उका सगळा बिरोदी सरमिन्‍दा होया, अने आखी भीड़ अचरज का म्हान काम जो उकासे होता जई र्‌या था, खुस होया।
42013018	तो उने क्यो, "परेमसर को राज केका सरीको हे? अने हूं उको मिलाण किकासे करूं?
42013019	उ रई का बीज सरीको, जेके एक मनख ने अपणा बगीचा माय बोयो। उ बड़ी के झाड़ बणी ग्यो। अने असमान का पखेरुहुंण ने उकी डगाळ पे बसेरो कर्‌यो।"
42013020	फेर उने क्यो, "हूं परमेसर का राज को मिलाण किकासे करूं?
42013021	उ उना खमीर सरीको हे जेके एक बइरा ने लई के तीन पसेरी आंटा माय मिळई लाख्यो, अने आखो आंटोज खमीर हुई ग्यो।
42013022	उ नगर-नगर अने गांम-गांम हुई के परबचन देतो होयो यरुसलेम जई र्‌यो थो।
42013023	तो कइंका ने उकासे क्यो, "हे परभु, कंई उध्दार पावा वाळा थोड़ाज हे?" ईसु ने उणकासे क्यो,
42013024	"सांकड़ा कमाड़ से भित्तरे जावा की कोसिस करो, क्योंके हूं तमार से कूं के नरा हे जो जावा की कोसिस तो करेगा पण सफल नी रेगा।
42013025	एक कावा जदे घर मालेख उठी के बारनों बन्द करी लाखे। अने तम बायरे उबा हुई बारनों खटखटाड़ी के को, 'हे मालेख, हमारा सरु खोली दे।' तो उ तमार से केगा, 'हूं नी जाणूं के तम कां से आया हो।'
42013026	जदे तम केवा लागोगा 'हमने थारा सामे खायो-प्‍यो अने तने हमारी सेरीहुंण माय परबचन द्‍यो।'
42013027	तो उ केगा, 'हूं कूं के हूं नी जाणूं के तम कंय्यांड़ी से अई र्‌या हो। हे सगळा बुरा करम करवा वाळाहुंण, म्हार से परे हुई जाव।'
42013028	जदे तम इबराइम, इसाक, याकूब अने सगळा नबिहुंण के तो परमेसर का राज माय बेठ्या होया, पण अपणे खुद के बायरे निकाळ्या होया देखोगा, जां रोणो अने दांत पिसणो रेगा।
42013029	उगणूं अने आथणूं, धरउ, दक्खणव से परमेसर का राज का भोज माय बिसासी लोग भेळा होयगा।
42013030	अने देखो, अबे जितरा पछात्या हे वी अगात्या रेगा, अने अबे जितरा अगात्या हे वी पछात्या रेगा।"
42013031	ठीक उणाज बखत थोड़ाक फरीसिहुंण अई के उकासे केवा लाग्या, "यां से हिटी जा, क्योंके हेरोदेस थारे मारी लाखणो चावे।"
42013032	ईसु ने उणकासे क्यो, "उना व्यागसळी सरीका चालाक अने निरदयी मनख से जई के को के हूं आज अने काल बायरबादाहुंण के हेड़ुं अने बेमारहुंण के नज करूं, अने तीसरा दन म्हारो काम पूरण हुई जायगा।
42013033	फेर बी म्हारे आज, काल अने परसु जातरा करनों जरुरी हे। क्योंके यो हुई नी सके के कईं को नबी यरुसलेम का बायरे मार्‌यो जाय!
42013034	"हे यरुसलेम, हे यरुसलेम, वा नगरी जो नबिहुंण के मारी लाखे, अने जिणके परमेसर ने थारा कने मोकल्या था उणके भाटा मार्‌या करे! कितरी कावा म्हने चायो के जसे मुरगी अपणा बच्चाहुंण के अपणा पांखड़ा तळे भेळा करे, असाज थारा बाळकहुंण के भेळा करूं, पण तने यो चायो हयनी!
42013035	देखो, तमारा मन्‍दर अने तमारा नगर उजाड़्या जाय! अने हूं तमार से कूं जदत्तक तम कोगा हयनी के 'धन्‍य हे उ जो परभु परमेसर का नाम से आय हे!' तदत्तक तम म्हारे फेर कदी नी देखोगा!"
42014001	फेर असो होयो के सबत् का दन, जदे ईसु फरीसिहुंण का कइंका हाकिम का घरे जिमवा ग्यो, तो वी उकी फिराक माय था।
42014002	वइंज उका सामे एक मनख थो जो जळोदर का रोग से परेसान थो।
42014003	ईसु ने नेम-बिधान का जाणकारहुंण अने फरीसिहुंण से क्यो, "सबत् को दन बेमारी से नज करनों ठीक हे के नी?"
42014004	पण वी छाना र्‌या। तो ईसु ने उको हात पकड़ी के नज कर्‌यो अने जावा द्‍यो।
42014005	उने क्यो, "तमारो बेटो या बेल कुंवां माय पड़ी जाय तो तमारा माय असो कुंण हे के उके सबत् का दन झट बायरे नी हेड़ी ले?"
42014006	वी इना सवाल को कंई जुवाब नी दई सक्या।
42014007	जदे उने देख्यो के पांमणाहुंण कसतरा अपणा सरु खास खास जगा छांटी र्‌या हे, तो उ उणके मिसाल दई केवा लाग्यो:
42014008	"जदे कईं को थारे ब्‍याव का भोज माय जिमवा सरु तेड़े तो खास जगा पे मती बेठजे, कदी असो नी होय के उने थार से जादा मान-सम्मा‍न वाळा पांमणा के नोत्यो होय,
42014009	अने उ जेने तमारे दोई के नोत्यो, अई के थार से के, 'उके बेठवा दीजे।' तो थारो मान घटी जायगा, अने थारे सगळा का पछड़े बेठणो पड़ेगा।
42014010	पण जदे थारे नोत्यो जाय तो जई के निच्‍ची जगा पे बेठजे जेकासे जेने थारे नोत्यो हे, अई के थार से के, 'दोस, अगड़े अई के बेठ।' तो सगळा की नगे माय जो थारा गेले बेठ्या थारो मान बड़ेगा।
42014011	क्योंके हरेक जो अपणे खुद के उंचो करे हे, उ निच्चो कर्‌यो जायगा, अने उ जो अपणे खुद के नरम करे उको मान राख्यो जायगा।"
42014012	तो जेने ईसु के नोत्यो थो, उकासे क्यो, "जदे तू कइंका के दन या रात माय भोज माय जिमवा सरु बुलाड़े तो अपणा दोस या भई-बन्‍द, नातेदार या धणी पड़ोसिहुंण के मती बुलाड़जे। कंई असो नी होय के वी बी थारे सारी-सारी से बुलाड़े, अने थारो बदळो चुकी जाय।
42014013	पण जदे तू भोज करे तो गरीब-गुरबा, टुन्‍डाहुंण, पांगळाहुंण अने आंदा के नोत्या कर।
42014014	तो थारे आसीस मिळेगा, उणका कने कईं को असो साधन हयनी के थारी सारी फेरी दे, पण धरमिहुंण का जी उठवा पे थारे इको फळ मिळेगा।"
42014015	तो उका गेले जिमवा वाळा माय से एक ने यो सुणी के उकासे क्यो, "धन्‍य हे उ जो परमेसर का राज माय रोटा खायगा।"
42014016	पण उने उकासे क्यो, "कइंका मनख ने एक बड़ो भोज कर्‌यो अने उने नरा लोगहुंण के नोत्या।
42014017	भोज तय्यार होवा पे उने अपणा सेवक के उना लोगहुंण कने तेड़वा मोकल्या, जिणके नोत्या था, 'आव, सगळो कंई तय्यार हुई ग्यो हे।'
42014018	पण वी सगळा का सगळा मांफी मांगवा लाग्या। पेलां ने उकासे क्यो, 'म्हने एक खेत मोल ल्यो, तो जई के उके देखणो जरुरी हे। तो किरपा करिके म्हारे तो मांफ करी दे।'
42014019	दूसरा ने क्यो, 'म्हने पांच जोड़ी बेल मोल ल्या हे। म्हारे उणके परखवा जाणो हे। किरपा करिके म्हारे मांफ करी दे।'
42014020	फेर एक हजु ने क्यो, 'म्हने ब्‍याव कर्‌यो तो हूं नी जई सकतो।'
42014021	"सेवक ने अई के अपणा मालेख के ई बातहुंण बतई। तो घर मालेख ने रीस माय अई के ने दास से क्यो, 'नगर की सेरी-गळिहुंण माय जई के झट गरीब-गुरबा, टुन्‍डाहुंण आंदा अने पांगळाहुंण के यां ल्याव।'
42014022	तो सेवक ने फेर-पाछो क्यो, 'मालेख, थारा हुकम मुजब कर्‌यो, पण जगा अबी बी बाकी हे।'
42014023	तो मालेख ने क्यो, 'राज मारगहुंण अने बाड़ा आड़ी जई के लोगहुंण के आवा सरु बेबस करी लाखो के म्हारो घर भर‍ई जाय।
42014024	क्योंके हूं तमार से कूं के जो नोत्या ग्या था उणका माय से कइंका म्हारा भोज के नी चाखेगा!' "
42014025	जदके बड़ीमेक भीड़ उका गेले जई री थी उने पाछे फरिके लोगहुंण से क्यो,
42014026	"अगर कईं को म्हारा कने आय अने अपणा मां-बाप, घराळी, बाळकहुंण अने भई-बेनहुंण के यां तक के अपणा पराण से बी बत्ती म्हार से परेम करे। तोज उ म्हारो चेलो हुई सकतो।
42014027	जो म्हारो चेलो हुई जावे, उ अपणो कुरुस उठई के म्हारा पाछे चले हे।
42014028	"तमारा माय से कुंण असो जो गढ़ बणाणो चावे पण पेलां बेठिके हिसाब नी लगाड़ी ले के म्हारा कने पूरण करवा सरु पूरो पड़ेगा के नी?'
42014029	नी तो जदे उ नीम लाखी ले अने उके पूरण नी करी सके तो वी जो उके देखी र्‌या हे उकी मजाक उड़ायगा।
42014030	अने केगा, 'उना मनख ने बणाणो तो सुरु कर्‌यो पण पूरो नी करी सक्यो!'
42014031	"या कुंण असो राजो होयगा जो दूसरा राजा से लड़वा जाय, पण पेलां बेठिके सला नी ले, के 'बीस हज्जार सेनिकहुंण के लई के जो राजो म्हार पे चड़ई करवा अई र्‌यो हे, उको सामो हूं दस हज्जार सेनिकहुंण से करी सकूं के नी?'
42014032	नितो उकासे दूर रीकेज उ दूतहुंण के मोकली के समजोता की सरतहुंण का बारामें पुछेगा।
42014033	असतरा तमारा माय से कईं को म्हारो चेलो नी हुई सकतो, जदत्तक के उ अपणी सगळी धन-सम्पत्ती के त्यागे हयनी।
42014034	"लूंण तो ठीक हे, पण अगर लूंण को सुवाद अळुणो हुई जाय तो उ कां की चीज से सुवाद्‍यो कर्‌यो जायगा?
42014035	नी तो उ जमीन अने नी खाद का काम आवे, पण लोग उके बायरे फेंकी लाखे। जिणका सुणवा का कान होय वी सुणी ले।"
42015001	सगळा कर-वसुळवा वाळा अने पापी ईसु कने अई र्‌या था के उकी सुणे।
42015002	तो फरीसी अने सासतरी बड़बडई के केवा लाग्या, "यो मनख पापिहुंण का गेले मिळे-जुळे अने उणका गेलेज खावे बी हे।"
42015003	तो ईसु ने उणकासे या मिसाल दई क्यो:
42015004	"तमारा माय से असो कुंण मनख जेका कने सो गाडर होय अने उणका माय से एक खोवई जाय, तो निन्याणु के खुली चरणोई माय छोड़ी के, उनी खोवई हुई के तदत्तक ढुंडतो नी रे जदत्तक वा मिळी नी जाय?
42015005	जदे वा उके पई जाय तो घणी खुसी से कांधा पे उठाड़ी ले।
42015006	घरे पोंचवा पे उ अपणा दोसहुंण अने पड़ोसिहुंण के भेळा करिके, के हे 'म्हारा गेले मिळी के खुसी मनाव, क्योंके म्हारे म्हारी खोवई हुई गाडर मिळी गी।'
42015007	हूं तमार से कूं के असतरा निन्याणु धरमिहुंण, जिणके मन बदळवा की जरुवत हयनी उणका बजाय सरग माय जादा खुसी एक पापी का बारामें रेगा जो मन बदळे हे।
42015008	"या कुंण असी बइरा रेगा जेका कने चांदी का दस सिक्का रे अने एक खोवई जाय, तो वा दीयो बाळी के अने घर के संजवारो-बारो काड़ी के तदत्तक ध्यान से ढुंडती नी रे जदत्तक के उ मिळी नी जाय?
42015009	जदे उ लादी जाय तो अपणी सखिहुंण अने पड़ोसिहुंण के भेळा करी ने के, 'म्हारा गेले खुसी मनाव, क्योंके म्हने उना खोया होया सिक्का के पई ल्यो हे!'
42015010	"हूं तमार से कूं के असोज एक मन बदळवा वाळा पापी सरु बी परमेसर का सरगदूत का गेले खुसी मनई जाय हे।"
42015011	फेर उने क्यो, "कइंका मनख का दो बेटा था।
42015012	उणका माय जो नानो थो, उने पिताजी से क्यो, 'पिताजी, धन-सम्पत्ती को उ हिस्सो जो म्हारा बांटा माय आवे म्हारे अबे दई दो। अने पिता ने अपणी धन-सम्पत्ती उणका माय बांटी लाखी।
42015013	नरा दन नी बित्या था के नानो सगळो कंई भेळो करिके दूर देस चली पड़्यो, जां उने अपणो धन बुरा करम माय उजाड़ी लाख्यो।
42015014	जदे उ सगळो धन उजाड़ी चुक्यो तो उना देस माय बिखो पड़्यो अने उ कंगाळ हुई ग्यो।
42015015	अने उ जई के उना देस का एक जणा का यां काम पे लागी ग्यो। उने उके खेत माय सुंवर चरावा मोकल्यो।
42015016	अने उ चातो थो के उण फळीहुंण से जेके सुंवर खाय उकासे अपणो पेट भरे; अने उके कईं को कइंनी देतो थो।
42015017	जदे उको होंस ठिकाणे लाग्यो तो उने क्यो, 'म्हारा पिताजी का कितराज मजुर्‌याहुंण के पेट भरिके रोटा-पाणी मिळे पण हूं यां भूके मारी र्‌यो हूं!
42015018	हूं उठी के अपणा पिताजी कने जउंवां अने उकासे कुंवां, पिताजी, म्हने सरग का बिरोद अने थारी नगे माय पाप कर्‌यो।
42015019	हूं अबे थारो बेटो केवाणे लायक नी र्‌यो; म्हारे अपणो एक मजुर्‌यो समजी के राखी ले।'
42015020	तो उ उठी के अपणा पिता आड़ी चली पड़्यो। "पण जदे अबी उ दूरोज थो उका पिताजी ने उके देख्यो अने उका पे तरस खायो। उने दोड़ी के उके बाद माय भरी ल्यो अने चुम्यो।
42015021	बेटा ने उकासे क्यो, 'पिताजी, म्हने सरग का बिरोद अने थारी नगे माय पाप कर्‌यो हे। हूं थारो बेटो केवाणे लायक नी र्‌यो।'
42015022	पण बाप ने अपणा दासहुंण से क्यो, 'बड़्या से बड़्या लतरा झट हेड़ी ल्याव अने उके पेराव! अने उकी अंगळी माय बिंटी अने पग माय पन्नी पेराव!
42015023	अने एक जाड़्यो बचड़ो लई के काटो के हम खावां, अने खुसी मानावां।
42015024	क्योंके म्हारो यो बेटो मरी ग्यो थो, अबे जिन्दो हुई ग्यो हे; यो खोवई ग्यो थो अबे लादी ग्यो!' अने वी खुसी मनाड़्वा लाग्या।
42015025	"उको मोटो बेटो जो खेत पे थो, जदे घर का कने आयो तो उने गाणे-बजाणे की अने नाचवा की अवाज सुणी।
42015026	उने एक दास के हेला पाड़ी के पुछ्‌यो के यो सगळो कंई हुई र्‌यो हे?
42015027	उने उकासे क्यो, 'थारो भई आयो हे, अने इकासरु के थारा पिताजी ने उके भलो-चंगो पायो हे तय्यार-जाड़्यो बचड़ो काट्यो।'
42015028	"पण उके रीस अई अने भित्तरे नी जाणो चातो थो। इका पे उको पिताजी बायरे आयो अने उके मनाड़्वा लाग्यो।
42015029	पण उने अपणा पिताजी के जुवाब द्‍यो, 'देख, हूं तमारी इतरा बरसहुंण से सेवा करी र्‌यो अने म्हने कदीज तमारो एक हुकम नी टाळ्‍यो, पण तमने म्हारे कदीज एक बोकड़ी को बचड़ो तक नी द्‍यो, के हूं अपणा दोसहुंण का गेले खुसी मनउं।
42015030	पण जदे तमारो यो बेटो आयो जेने तमारो आखो धन बेस्याहुंण माय उड़ई लाख्यो, तमने उका सरु तय्यार-जाड़्यो बचड़ो कटवाड़्यो!'
42015031	अने पिताजी ने उकासे क्यो, 'म्हारा बेटा, तू सदा म्हारा गेले रे, अने जो कंई म्हारो हे, उ सगळो थारोज हे।
42015032	पण अबे हमारे खुस अने मगन होणो चइये, क्योंके थारो यो भई मरी ग्यो थो, अबे जीवी ग्यो; अने खोवई ग्यो थो, अबे लादी ग्यो हे।
42016001	फेर ईसु चेलाहुंण से बी कई र्‌यो थो, "कइंका धणी मनख को एक मुनीम थो। उना मुनीम का बारामें धणी मनख के बताड़्यो थो के उ थारी सगळी धन-सम्पत्ती उजाड़ी र्‌यो हे।
42016002	उने मुनीम के बुलाड़ी के क्यो, 'या कसी बात हे, जो हूं थारा बारामें सुणी र्‌यो हूं? अपणा मुनीम पणा को हिसाब दे, क्योंके अबे तू मुनीम नी री सकतो।'
42016003	तो उना मुनीम ने मन माय बिचार्‌यो, 'म्हारो मालेख तो अबे म्हार से मुनीम पणो छुड़ई र्‌यो हे, तो अबे हूं कंई करूं? अने म्हारा माय इतरी ताकत हयनी के खाड़ा खोदी सकूं अने भीक मांगवा माय बी सरम आवे।'
42016004	तो 'हूं समजी ग्यो के हूं कंई करुंवां जेकासे के जदे मुनीम पणा से हेड़्यो जउं तो बाद माय लोगहुंण अपणा घरहुंण माय म्हारो आदर-मान राखे।'
42016005	"तो उने अपणा मालेख का हर देणदार के तेड़ी के अने पेलां से पुछ्‌यो, 'थार पे म्हारा मालेख को कितरो करजो हे?'
42016006	उने क्यो, 'सो माणी तेल।' मुनीम ने उकासे क्यो, 'यो ले अपणो बंई-खातो अने बेठिके झट पचास मण लिखी दे।'
42016007	फेर उने दूसरा से क्यो, 'तू कितरा को करजदार हे?' उने क्यो, 'सो माणी गंउ को।' मुनीम ने उकासे क्यो, 'अपणो बंई-खातो ले, अने झट अस्‍सी लिखी दे।'
42016008	"तो उका मालेख ने उना अधरमी मुनीम की तारीफ करी क्योंके उने चालाकी से काम कर्‌यो। इना जग का मनख अपणा सरीका मनखहुंण से बेवार करवा माय अध्यात्मिक मनखहुंण से घणा चातर्‌या हे।
42016009	हूं तमार से कूं के जगत का धन से लोगहुंण की मदद करिके अपणा सरु दोस बणई लो के जदे जगत को धन खतम हुई जाय तो परमेसर अने उका लोगहुंण, तमारो हमेस्या का निवास माय आव-भगत करेगा।
42016010	जो घणी रजिक बात माय बिसासी हे, उ नरा माय बी बिसासी हे, अने जो रजिक बात माय अधरमी होय उ नरी बात माय अधरमी रे!
42016011	तो अगर तम जगत का धन माय बिसासी नी र्‌या तो सरग को सांचो धन तमारे कुंण समळायगा?
42016012	अगर तम परायो धन काम माय लावा सरु बिसासी नी र्‌या तो जो तमारो अपणो हे उके तमारे कुंण देगा?
42016013	"कइंकोज दास दो मालेखहुंण की सेवा-चाकरी नी करी सकतो। उ एक से घिरणा अने दूसरा से परेम राखेगा नितो फेर एक से मिळ्यो रेगा अने दूसरा को काम नी करेगा। तम परमेसर अने धन दोई की सेवा-चाकरी नी करी सकता।"
42016014	फरीसिहुंण जो धन का लोभी था, उकी ई सगळी बातहुंण सुणी र्‌या था अने वी ईसु के ताणा मारी र्‌या था।
42016015	उने उणकासे क्यो, "तम असा मनख हो जो लोगहुंण का सामे अपणे खुद के धरमी जताड़ो हो, पण परमेसर तमारा हिरदा के जाणे हे। उ जो मनखहुंण माय घणो आदर-मान को हे, परमेसर की नगे माय मानको हयनी।
42016016	"योहन बपतिसमा देवा वाळा का बखत तक मूसा का नेम-बिधान, अने जूना नबिहुंण को परचार होतो र्‌यो। इका बाद परमेसर का राज को सुब-समिचार परचार कर्‌यो अने हर कईं को घणी तेजी से इका आड़ी खिंच्यो चल्यो अई र्‌यो हे।
42016017	पण मूसा का नेम-बिधान की एक टिपकी मिटवा का बजाय सरग अने धरती को टळणो सबगो हे!
42016018	तो ईसु ने मूसा का नेम-बिधान माय से क्यो, "हर उ मनख जो अपणी घराळी के फारकती दई के दूसरी से ब्‍याव रचाय, ब्योबिचार करे। अने जो घराळा से छोड़ी हुई से ब्‍याव रचाय, तो उ बी ब्योबिचार करे हे।
42016019	तो ईसु ने एक बारता कई, "एक धणी मनख थो जो हमेस्या बेंगणी लतरा अने मलमल पेर्‌या करतो थो अने हर दन बड़ा धूमधाम अने सुक-बिलास से रेतो थो
42016020	वइंज लाजर नामको एक गरीब मनख जेकी काया घावहुंण से भरी हुई थी। लोग उके धणी मनख का बारना पे छोड़ी जाता था,
42016021	उना धणी मनख की थाळी से जो चूरो बेरातो थो, उणकासे बी पेट भरवा सरु तरसतो थो। इका अलावा कुतरा बी अई ने उका घावहुंण चाट्‌या करता था।
42016022	"असो होयो के उ गरीब मनख मरी ग्यो अने सरगदूतहुंण ने अई के उके इबराइम का खोळा माय पोंचई द्‍यो। उ धणी मनख बी मर्‌यो अने उके लइ-जई के गाड़ी लाख्यो।
42016023	जदे नरक माय घणी पीड़ा माय तड़फतो होयो उने नगे उठई अने दूरा से इबराइम के देख्यो जेका खोळा माय लाजर थो!
42016024	तो उने हेला पाड़ी के क्यो, 'हे पिता इबराइम, म्हार पे द्‍या करिके लाजर के मोकली दे के उ अपणी अंगळी को नुक्‍को पाणी माय भिंजाळी के म्हारी जिबान के ठंडो करी दे, क्योंके हूं इनी लाय माय पड़्यो तड़फी र्‌यो हूं।'
42016025	पण इबराइम ने क्यो, 'हे बेटा, रियाद कर के तू अपणा जीवन माय सगळी अच्छी चीजहुंण पई चुक्यो, अने असोज लाजर खराब चीजहुंण; पण अबे उ यां सान्ती प‍ई र्‌यो हे अने तू पीड़ा माय तड़फी र्‌यो हे।
42016026	इका अलावा हमारा अने थारा अदाड़ माय एक उन्‍डी खंची पड़ी हे के यां से अगर कईं को उना पार जाणो बी चावे तो जई नी सके, अने वां से कईं को इना पार हमारा कने आणो चावे तो अई नी सके।'
42016027	तो उने क्यो, 'हे पिता, जदे तो हूं थार से कूं के तू उके म्हारा पिताजी का घरे मोकली दे,
42016028	क्योंके म्हारा पांच भई हे के, उ उणके चेतावणी दई दे। कंई असो नी होय के वी बी इनी पीड़ा लायक जगा माय आय।'
42016029	"पण इबराइम बोल्यो, 'उणका कने मूसा अने नबिहुंण की पोथी हे; वी उणकीज सुणे।'
42016030	पण उने क्यो, 'हे पिता इबराइम, असो नी! अगर मर्‌या माय से कईं को उणका कने चल्यो जाय तो वी हिरदो बदळेगा।'
42016031	पण इबराइम ने उकासे क्यो, 'अगर वी मूसा अने नबिहुंण की नी सुणे तो वी उकी बी जो मर्‌या माय से जिन्दो हुई के उणका कने जाय, नी सुणेगा!' "
42017001	फेर ईसु ने अपणा चेलाहुंण से क्यो, "जिणकासे लोग भटक्या करे वी बातहुंण तो होयगाज। पण धिक्कार उना मनख के, जेकी वजासे वी होय हे!
42017002	उका सरु यो भलो होतो के उका गळा माय घट्टी को पाटो लटकाड़्यो जातो अने उ समन्दर माय लाख्यो जातो, बजाय इका के उ उना नाना माय से कइंका एक के पाप करवा सरु उकसाड़े।
42017003	होसियार! "अगर थारो भई पाप करे तो उके डांट, अने अगर उ मन बदळे तो उके मांफ कर।
42017004	अगर उ हर दन सात कावा थारा बिरोद माय पाप करे अने साती कावा अई के थार से के, 'हूं पसतावो करूं हूं,' तो उके मांफ करजे।"
42017005	तो परेरितहुंण ने परभु से क्यो, "हमारो बिसास बड़ई दे।"
42017006	परभु ने क्यो, "अगर तमारा माय रंई का दाणा बरोबर बिसास रे तो तम इना सेतूत का झाड़ से केता, 'उखड़ी के समन्दर माय लागी जा,' तो उ तमारी बात मानी लेतो।
42017007	"तमारा माय से कुंण असो जेको हळी हळ घेरे अने गाडरहुंण के चरातो रे, के जदे हळी खेत से आवे तो उ हळी से केवा लागे, 'भित्तरे अई के जिमवा बेठिजा'?
42017008	कंई उ उकासे यो नी केगा, 'म्हारा खावा सरु कंई बणा अने उजळा लतरा पेर अने जदत्तक हूं खई-पी नी लूं म्हारी सेवा करजे; बाद माय तू बी खई-पी लीजे'?
42017009	हुकम मानवा सरु कंई उ अपणा हळी के धन्यबाद देगा?
42017010	असीज तरा तम बी जदे उण सगळा हुकम के पाळो जो तमारे द्‍या ग्या हे, तो को, 'हम निकम्मा दास हे; हमने तो सिरप उज कर्‌यो जो हमारे करनों चइये थो'।"
42017011	असो होयो के जदे ईसु यरुसलेम आड़ी जई र्‌यो थो तो सामरिया इलाका अने गलील का अदाड़ माय से हुई के हिट्यो।
42017012	ज्योंज उ कइंका गांम माय ग्यो तो दूर उब्या दस कोड़्या उकासे मिळ्या।
42017013	उणने उंची अवाज से हेला पाड़ी के क्यो, "हे ईसु स्वामी परभु, हमार पे दया करजे!"
42017014	जदे उने उणके देख्या तो क्यो, "जई के अपणे खुद के पुरोहितहुंण के दिखाड़ो।" अने असो होयो के जाताज जाता वी सुद्द हुई ग्या।
42017015	तो उणका माय से एक ने जदे देख्यो के नज हुई ग्यो हूं, तो उंची अवाज से परमेसर की बड़ई करतो होयो पाछो आयो,
42017016	अने ईसु के धन्यबाद देतो होयो सास्टांग परणाम कर्‌यो अने पग पे पड़ी ग्यो। उ सामरी जात को थो।
42017017	जदे ईसु ने क्यो, "कंई दस का दसज सुद्द नी होया था, तो फेर वी नो कंय्यांड़ी हे?
42017018	कंई इना परदेसी का सिवाय उणका माय से हजु कइंकोज नी र्‌यो जो पलटी के परमेसर की इसतुती करतो?"
42017019	तो ईसु ने उकासे क्यो, "उठी के चल्यो जा; क्योंके तने म्हार पे बिसास कर्‌यो तो थारा बिसास ने थारे नज कर्‌यो हे।"
42017020	जदे फरीसिहुंण ने ईसु से पुछ्‌यो, "परमेसर को राज कदे आयगा?" तो उने उणके जुवाब द्‍यो, "परमेसर को राज परगट रुप माय नी आवे।
42017021	अने लोग या नी केगा, 'देखो, उ यां हे!' या 'वां हे!' क्योंके देखो, हूं तमारा गेले हूं तो परमेसर को राज तमारा अदाड़ मायज हे।"
42017022	उने चेलाहुंण से क्यो, "वी दन आयगा जदे हूं मनख का बेटा का दन माय से एक दन के देखवा की मन्‍सा करोगा, पण तम म्हारे देखी नी सकोगा।
42017023	वी तमार से केगा, 'वां देखो!' 'यां देखो!' तम चल्या मती जाजो अने नी उणका पाछे भागजो।
42017024	क्योंके बिजळी जसे चळकी के असमान का इकाड़ी से दूसरा आड़ी तक चळके, असोज हूं मनख को बेटो बी अपणा दन माय परगटुंवां के, आखो जग म्हारे देखेगा।
42017025	पण पेलां यो जरुरी हे के हूं घणो दुःख झेलुं अने इनी पीड़ी का लोगहुंण से नकार्‌यो जउं।
42017026	"जसा के जूना नबी नूह का दनहुंण माय होयो थो, असोज हूं मनख का बेटा का दनहुंण मायज होयगा।
42017027	जदत्तक नूह झाज माय नी चल्यो ग्यो लोगहुंण खाता-पीता अने ब्‍याव-सादी करता र्‌या। तो जळ परळय होयो अने सगळा खतम हुई ग्या।
42017028	"लूत का दनहुंण माय बी असो होयो थो। वी खाणो-पीणो, लेणो-देणो करता, झाड़-पोदा लगाड़ता अने घर बणाता था,
42017029	पण जदे लूत सदोम से हिट्यो, उना दन असमान से भस्ते अने तेजाब बरस्यो अने वी सगळा खतम हुई ग्या।
42017030	जेना दन हूं मनख को बेटो परगटुंवां, उ दन बी नठू असोज रेगा।
42017031	"उना दन जो घर का अदरे रे अने समान निच्चे घर माय रे उ उके लेवा सरु नी उतरे; अने असोज उ जो खेत माय रे, पाछो नी पल्टे।
42017032	लूत की घराळी के रियाद करो!
42017033	जो अपणो पराण बचाड़वा की कोसिस करेगा, उ हमेस्या का जीवन के खोयगा; अने जो म्हारो चेलो हुई के अपणो पराण खोयगा, उ उके सरग माय पाछो पायगा!
42017034	हूं तमार से कूं के उनी राते दो मनख खाट पे सोता रेगा; एक लई ल्यो जायगा अने दूसरो छेकी लाख्यो जायगा।
42017035	दो बइरा एकज जगा पे घट्टी पीसती रेगा, एक लई ली जायगा अने दूसरी छेकी लाखी जायगा।"
42017036	दो मनख खेत माय रेगा; एक लई ल्यो जायगा अने दूसरो छेक्यो जायगा।"
42017037	तो उणने उकासे पुछ्‌यो, "हे परभु, यो कां होयगा?" उने उणकासे केवाड़ा माय क्यो, "जां लास पड़ी रेगा वां चील-गरदन बी भेळी होयगा।"
42018001	ईसु ने उणके यो बताड़णे सरु के निरास होया बिना उणके सदा पराथना करनों चइये या मिसाल दई:
42018002	"कइंका नगर माय एक न्यावधीस रेतो थो जो नितो परमेसर से डरतो थो अने नी कइंका मनख की परवा करतो थो।
42018003	इनाज नगर माय एक रांडी बइरा रेती थी, जो उका कने घड़ी-घड़ी अई के केती थी के, 'म्हारो न्याव करिके म्हारे बेरी से बचाड़।'
42018004	घणा बखत तक तो उने उकी नी सुणी। पण आखर माय उने बिचार्‌यो, 'जदके हूं परमेसर से नी डरुं अने नी कसाज मनख की परवा करूं,
42018005	फेर बी इकासरु के या म्हारे तंग करी री हे, हूं इको न्याव करुंवां। कंई असो नी होय के वा घड़ी-घड़ी अई के म्हारी नाक मेंज दम करी लाखे।' "
42018006	अने परभु ने क्यो, "सुणो इना अधरमी न्यावधीस ने कंई बोल्यो।
42018007	तो कंई परमेसर अपणा छांट्‌या होया को न्याव नी करेगा जो दन-रात उके हेला पाड़े हे? कंई उ उणकी मदद करवा माय देर करेगा?
42018008	हूं तमार से कूं उणको न्याव झट करेगा! फेर बी हूं मनख को बेटो जदे राजो हुई के अउंवां तो कंई हूं धरती पे पराथना अने बिसास के पउंवां?"
42018009	ईसु ने उना लोगहुंण से जो इनी बात सरु अपणा अदरे भरोसो राखता था के हम धरमी हे, अने जो दूसरा के ओछा समजता था, या मिसाल दई क्यो,
42018010	"दो जणा मन्‍दर माय पराथना करवा ग्या। उणका माय से एक फरीसी जो धरम का नेम-बिधान के सकती से पाळण करवा वाळो थो अने दूसरो कर वसुळवा वाळो।
42018011	फरीसी उबो हुई के खुद असी पराथना करवा लाग्यो, 'हे परमेसर, हूं थारे धन्यबाद दउं के हूं दूसरा लोगहुंण सरीको ठग, अन्यावी अने ब्योबिचारी हयनी अने हूं इना कर वसुळवा वाळा सरीको बी हयनी।
42018012	हूं हफ्ता माय दो कावा बरत राखुं अने जो कंई म्हारे मिळे उको दसवों हिस्सो थारे दउं।'
42018013	"पण कर वसुळवा वाळो थोड़ी दूर पे उबो थो, उ परमेसर आड़ी अपणी नगे उठावा की हिम्मत बी नी करी सक्यो, पण छाती कूटतो होयो बोल्यो, 'हे परमेसर, हूं पापी मनख हूं, म्हार पे दया करजे!'
42018014	अने ईसु ने क्यो, "हूं थार से कूं के यो मनख धरमी ठेराड़्यो जई के अपणा घरे ग्यो, नी के उ फरीसी। क्योंके हरेक उ जो खुद के मोटो बणावे, नानो कर्‌यो जावेगा; अने जो खुद के नानो बणावे, मोटो कर्‌यो जायगा।"
42018015	लोग अपणा बाळकहुंण के बी उका कने ल‍ई र्‌या था के उ उणका पे आसीस सरु हात धरे, पण जदे चेलाहुंण ने देख्यो तो डाटंवा लाग्या!
42018016	पण ईसु ने बाळकहुंण के कने बुलाड़ी के क्यो, "बाळकहुंण के म्हारा कने आवा दो! उणके मना मती करो, क्योंके परमेसर को राज असाज को हे।
42018017	हूं तमार से सांची कूं के जो कईं को परमेसर का राज के बाळक सरीको नी माने, उ कदीज उका माय जई नी सकेगा।"
42018018	फेर कइंका एक यहूदी हाकिम ने उकासे सवाल कर्‌यो, "हे भला गरु, हमेस्या को अजर-अमर जीवन पावा सरु हूं कंई करूं?"
42018019	ईसु ने उकासे क्यो, "तू म्हारे भलो कायसरु के? परमेसर के छोड़ी के हजु कईं को भलो हयनी?
42018020	पण तू परमेसर का हुकमहुंण के तो जाणेज हे, "ब्योबिचार नी करनों, हत्या नी करनों, चोरी नी करनों, झुंटी गवई नी देणो, अपणा मां-बाप को मान राखणो।"
42018021	उने क्यो, "इणके हूं नानपणा से मानी र्‌यो हूं।"
42018022	जदे ईसु ने यो सुण्यो तो क्यो, "थारा माय अबी एक बात की कमकोती हे; अपणो सगळो धन-सम्पत्ती बेची के गरीब-गुरबाहुंण के बांटी लाख तो थारे सरग माय धन मिळेगा। अने अई के म्हारा पाछे चल्यो-चल।"
42018023	पण यो सगळो सुणी के हाकिम घणो उदास होयो, क्योंके उ घणो धणी थो।
42018024	ईसु ने उका आड़ी देखी के क्यो, "धणिहुंण सरु परमेसर का राज माय जाणो कितरो अबगो हे!
42018025	क्योंके ऊंट के सुंई का बेज माय से हिटणो, कइंका धणी मनख के परमेसर का राज माय जावा से सबगो हे!।"
42018026	इका पे सुणवा वाळाहुंण के अचरज होयो उणने क्यो, "तो किको उध्दार हुई सके?"
42018027	पण उने क्यो, "जो बातहुंण मनख सरु अबगी, वी परमेसर सरु सबगी हे।"
42018028	इका पे पतरस ने क्यो, "देख हम तो अपणो घर-बार छोड़ी के थारा पाछे चली पड़्या।"
42018029	उने उणकासे क्यो, "हूं तमार से सांची कूं, असो कईं को हयनी जेने अपणो घर, घराळी, भई-बेनहुंण, मां-बाप या बाळकहुंण के परमेसर का राज सरु छोड़्या हे,
42018030	उ इना बखत नरा गुणा जादा अने आवा वाळा जुग माय अजर-अमर जीवन पायगा।"
42018031	तो ईसु ने बारा चेलाहुंण के इकाड़ी लइ-जई के उणकासे क्यो, "देखो, हम यरुसलेम आड़ी जई र्‌या, अने हूं मनख का बेटा का बारामें नबिहुंण का मिसे जो कंई लिख्यो, उ सगळो पूरण होयगा।
42018032	क्योंके हूं दूसरा गेर यहूदिहुंण का हात माय द्‍यो जउंवां। अने म्हारी मसकरी करेगा, म्हारा गेले बुरो बरताव कर्‌यो जायगा, म्हार पे थुंक्यो जायगा।
42018033	अने कोड़ा लगावा का बाद वी म्हारे मारी लाखेगा, अने हूं तीसरा दन पाछो जीवतो हुई जउंवां।"
42018034	पण इणका माय से कइंकीज बात चेलाहुंण की समज माय नी अई। तो वा बात उणकासे गुपत री, अने जो बात ईसु ने करी थी वी उके समजी नी सक्या।
42018035	असो होयो के जदे ईसु यरीहो पोंचवा पे थो तो एक आंदो मंगतो बाट का मेरे बेठ्यो, भीक मांगी र्‌यो थो।
42018036	भीड़ का पगहुंण की चाप सुणी के, उ पुछवा लाग्यो के "यो सगळो कंई हुई र्‌यो हे?"
42018037	उणने उके बताड़्यो के "ईसु नासरी जई र्‌यो हे।"
42018038	उने हेला पाड़ी के क्यो, "हे ईसु, दाऊद की सन्तान! म्हार पे दया करजे।"
42018039	लोगहुंण जो बाट माय ईसु का अगड़े-अगड़े चली र्‌या था उके डांटी के "चुप रेवा" की कई र्‌या था। पण उ हजु जोर से हेला पाड़तो र्‌यो, "दाऊद की सन्तान, म्हार पे दया करजे।"
42018040	तो ईसु ने रुकी के दूसरा मनखहुंण के क्यो "उके म्हारा कने ल्याव।" जदे ल्याया तो पुछ्‌यो,
42018041	"हूं थारा सरु कंई करूं?" उने क्यो, 'हे परभु, यो के हूं देखवा लागुं।"
42018042	ईसु ने उकासे क्यो, "देखवा लाग। जा थारा बिसास ने जो म्हार पे हे थारे नज कर्‌यो हे।"
42018043	उ उनीज घड़ी देखवा लाग्यो अने परमेसर की बड़ई करतो होयो ईसु का पाछे चली पड़्यो। जदे सगळा मनखहुंण ने यो देख्यो तो उणने परमेसर की बड़ई करी।
42019001	ईसु यरीहो नगर माय से हुई के जई र्‌यो थो।
42019002	तो देखो वां एक मनख थो जेको नाम जक्‍कई थो। उ कर लेवा वाळाहुंण को मुख्यो अने धणी मनख थो।
42019003	उ ईसु के देखवा की कोसिस करी र्‌यो थो, पण भीड़ की वजासे देखी नी सकतो थो, क्योंके उ बावन्‍यो थो।
42019004	तो ईसु के देखवा सरु उ अगड़े दोड़ी के गुल्‍लर का झाड़का पे चड़ी ग्यो, क्योंके ईसु उनीज बाट से हुई के जावा वाळो थो।
42019005	जदे ईसु उनी जगा पे पोंच्यो तो उने अदरे देखी के उकासे क्यो, "जक्‍कई, झट निच्चे उतर्‌या, क्योंके आज म्हारे थारा घरे रेणो हे।"
42019006	जक्‍कई उनीज बखत निच्चे उतर्‌यो अने खुस हुई के ईसु को सुवागत कर्‌यो।
42019007	जदे लोगहुंण ने यो देख्यो तो वी सगळा यो कई के बड़बड़ावा लाग्या: "उ तो एक पापी मनख को पांमणो बणवा ग्यो हे।"
42019008	तो जक्‍कई ने घर माय उबो हुई ने परभु से क्यो, "परभु देखतो, हूं अपणी आदी धन-सम्पत्ती गरीब-गुरबाहुंण के दई दूंवां, अने अगर म्हने कइंका से अन्याव करिके जो कइंज ल्यो हे तो उके चोगणों फेरी लाखुंवां।"
42019009	ईसु ने उका बारामें क्यो, "आज इना घरे उध्दार आयो हे, क्योंके इबराइम सरीको यो बी बिसासी हे।
42019010	हूं मनख को बेटो खोयाहुंण के ढुंडवा अने उणको उध्दार करवा आयो हे।"
42019011	जदे लोग इनी बातहुंण के सुणी र्‌या था, तो उ मिसाल दई केवा लाग्यो, क्योंके उ यरुसलेम कने थो अने वी सोंची र्‌या था के परमेसर को राज झट परगटवा पे हे।
42019012	इकासरु उने क्यो, "एक धणी मनख उंचा घराणा को, दूर देस ग्यो के अपणा सरु राज-पाट पई के पाछो आय।
42019013	इकासरु उने अपणा दसी दासहुंण के तेड़्या अने उणके दस मीना द्‍या अने उणकासे क्यो, 'म्हारा आवा तक इणकासे धन्दो करजो।'
42019014	पण उका नगर वासी उकासे बेर राखता था, तो उका पाछे-पाछे अपणा खास लोगहुंण के यो केवा सरु मोकल्या: 'हम नी चावां के यो मनख हमार पे राज करे।'
42019015	"असो होयो के जदे उ राज प‍ई ने पाछो आयो तो उने हुकम द्‍यो के 'वी दास जिणके म्हने धन द्‍यो थो तेड़्या जावे, जेकासे म्हारे मालम हुई जाय के उणने कसो धन्दो कर्‌यो।'
42019016	पेलां ने अई के क्यो, 'हे मालेख, थारा मीना ने दस मीना हजु कमाया।'
42019017	उने उकासे क्यो, 'हे भला अने बिसासी दास, सबास! तू घणी नानी बात माय बिसासी हिट्‌यो, तू दस नगरहुंण को हाकिम बणिजा।'
42019018	"फेर दूसरा ने अई के क्यो, 'हे मालेख, थारा मीना ने पांच मीना हजु कमाया।'
42019019	उने उकासे क्यो, 'तू पांच नगरहुंण को हाकिम बणिजा।'
42019020	"फेर एक हजु अई के केवा लाग्यो, 'हे मालेख, देख थारो मीनो! इके म्हने दस्‍ती माय बान्‍दी के राख्यो।
42019021	क्योंके हूं थार से डरतो थो, इकासरु के तू घणो कड़क मनख हे, जेके तू नी राखे उके तू लई ले, अने जेके तू नी बोय उके तू काटे हे।'
42019022	तो राजा ने उकासे क्यो, 'हे मतकमेरा दास! थाराज सबद्हुंण से हूं थारे कसुरवार साबित करुंवां। जदे तू जाणतो थो के हूं कड़क मनख हूं। जेके म्हने नी धर्‌यो उके उठई लूं अने जेके नी बोयो उके काटूं।
42019023	तो तने म्हारो धन ब्‍याजणो कायसरु नी दई द्‍यो, के जदे हूं आतो तो उके ब्याज समेत लई लेतो?'
42019024	"तो उने उणकासे जो कने उब्या था क्यो, 'मीनो इका से लई लो अने जेका कने दस हे उके दई दो'
42019025	"पण उणने उकासे क्यो, 'मालेख, उका कने तो पेलांसेज दस हे।'
42019026	"तो राजा ने क्यो, 'हूं तमार से कूं हरेक जेका कने जादा जुम्मेदारी हे, उके जादा दई द्‍यो जायगा, पण जेका कने कंई जुम्मेदारी हयनी, उकासे वा जुम्मेदारी बी जो उका कने हे लई ली जायगा।
42019027	पण म्हारा उना बेरिहुंण के जो नी चावे के हूं उणका पे राज करूं यां ल्याव अने म्हारा सामे मारी लाखो!' "
42019028	इनी बातहुंण के केवा का बाद उ अगड़े-अगड़े यरुसलेम आड़ी चड़तो ग्यो।
42019029	असो होयो के जदे उ बेतफगे अने बेतनिय्याह गांम माय उनी डूंगरी कने जो जेतून केवाय हे, पोंच्या तो उने चेलाहुंण माय से दोई के यो कई के मोकल्या,
42019030	"अपणा सामे का गांम माय चल्या जाव। वां जाताज तमारे एक गदड़ी को बच्चो जेका पे कईं को कदी नी बेठ्यो बन्द्‍यो मिळेगा। उके छोड़ी के यां ल्याव।
42019031	अगर कईं को तमार से पुछे 'कायसरु छोड़ी र्‌या हो?' तो कोजो, 'परभु के इकी जरुवत हे।' "
42019032	जो चेलाहुंण मोकल्या ग्या था उणने जई के, जसो उने उणकासे क्यो थो वसोज मिळ्यो।
42019033	ज्योंज वी गदड़ी का बच्चा के छोड़वा लाग्या उका मालेख ने क्यो, "तम इके कायसरु छोड़ी र्‌या हो?"
42019034	उणने क्यो, "परभु के इकी जरुवत हे।"
42019035	तो वी गदड़ी का बच्चा के ईसु कने ल्याया, अने चेलाहुंण ने अपणा लतरा गदड़ी का बच्चा पे लाखी के ईसु के उका पे बेठाड़्यो।
42019036	जदे उ चलवा लाग्यो तो लोगहुंण अपणा लतरा बाट माय बिछाड़वा लाग्या।
42019037	अबे जदे उ जेतून डूंगरी की कराई माय यरुसलेम कने पोंच्यो तो चेलाहुंण की सगळी भीड़ उना सगळा सामरत का कामहुंण सरु जो उणने देख्या था बड़ी खुसी का साते उंची अवाज से परमेसर की बड़ई करवा लाग्या:
42019038	"धन्‍य हे उ राजो जो परभु परमेसर का नाम से आवे हे! परमेसर अने लोगहुंण का माय सान्ती अने उंची से उंची जगा पे म्हेमा होय!"
42019039	भीड़ माय उब्या थोड़ाक फरीसिहुंण ने उकासे क्यो, "हे गरु, अपणा चेलाहुंण के डांट!"
42019040	उने उणके जुवाब द्‍यो, "हूं तमार से कूं अगर ई छाना रेगा तो भाटाहुंण चिल्‍लई पड़ेगा।"
42019041	जदे उ यरुसलेम नगर कने पोंच्यो तो यरुसलेम नगरी के देखी के उका सरु रोयो।
42019042	अने क्यो, "अगर आज का दन तू हां तूज उनी बातहुंण के जाणतो जो सान्ती की हे! पण अबे वी थारी आंखहुंण से छिपी गी हे।
42019043	क्योंके थार पे वी दन आयगा के थारा बेरी थारा सामे मोरचो बान्‍देगा अने थारे चारी आड़ी से घेरी के कुच्‍ची लाखेगा।
42019044	अने बेरिहुंण थारे अने थारा बाळकहुंण के धूळा माय मिळई के बराबर करी लाखेगा, अने थार पे एरण पे एरण बी नी राखेगा, क्योंके उना बखत के जेका माय परमेसर का बेटा ने थार पे किरपा करी तने नी पेचाण्‍यो।"
42019045	अने उ मन्‍दर माय ग्यो अने बेपारीहुंण के यो कई के बायरे हेड़वा लाग्यो:
42019046	"धरम सासत्तर माय लिख्यो हे, 'म्हारो घर पराथना को घर केवायगा,' पण तमने उके डाकूहुंण को अड्डो बणई लाख्यो हे।"
42019047	उ हरदन मन्‍दर माय परबचन द्‍या करतो थो पण मुख-पुरोहित, अने सासतरी अने लोगहुंण का परधान उके नास करवा की कोसिस करवा लाग्या था।
42019048	पण उणके असो करवा को मोको नी मिळ्यो, क्योंके सगळा लोग उकी बातहुंण के बड़ा ध्यान दई सुणता था।
42020001	असो होयो के एक दन जदे उ मन्‍दर माय लोगहुंण के परबचन दई र्‌यो थो अने सुब-समिचार परचारी र्‌यो थो तो मुख-पुरोहितहुंण अने सासतरिहुंण अने थोड़ाक सियाणाहुंण का गेले अई के उको सामो कर्‌यो,
42020002	अने उकासे क्यो, "हमारे बताड़ के तू यो काम किका हक से करे हे। या उ कुंण हे जेने थारे यो हक द्‍यो?"
42020003	उने उणके जुवाब द्‍यो, "हूं बी तमार से एक सवाल पुछुं। तम म्हारे बताड़ो,
42020004	योहन के बपतिसमो देवा को हक कंई सरग आड़ी से मिळ्यो थो के मनख आड़ी से?"
42020005	तो वी माय-माय केवा लाग्या, "अगर हम कां परमेसर आड़ी से, तो उ केगा, 'तो तमने उका पे बिसास कायसरु नी कर्‌यो?'
42020006	पण अगर हम कां, 'मनख आड़ी से' तो सगळा मनख भाटा मारी के हमारे मारी लाखेगा, क्योंके उणके भरोसो हे के योहन एक नबी थो।"
42020007	इका पे उणने जुवाब द्‍यो के "हमारे नी मालम के उके बपतिसमा देवा को हक कंय्यांड़ी से थो।
42020008	ईसु ने उणकासे क्यो, "हूं बी तमारे नी बतउंवां के केका हक से हूं यो काम करूं।"
42020009	तो उ लोगहुंण के इनी मिसाल माय केवा लाग्यो, "कइंका मनख ने अंगूर को बगीचो लगाड़िके उके किरसाणहुंण के बांटा पे दई के खुद घणो दूरो जातरा पे चल्यो ग्यो।
42020010	फसल पादरी आवा का बखत उने किरसाणहुंण कने एक दास के मोकल्यो के वी उके बगीचा की फसल माय से कंई दे, पण उणने उके मार्‌यो-कुट्यो रीतो हात भगाड़ी द्‍यो।
42020011	इका पे उने दूसरा दास के मोकल्यो, पण उणने उके बी मार्‌यो-कुट्यो अने माजनो उतारी के रित्ता हात मोकल्यो।
42020012	असोज उने तीसरा के मोकल्यो पण उणने उके बी घायळ करिके भगाड़ी लाख्यो।
42020013	तो बगीचा का मालेख ने क्यो, 'हूं कंई करूं? हूं अपणा परमिला बेटा के मोकलुंवां। कंई जाणे वी उको मान राखे!'
42020014	पण जदे किरसाणहुंण ने उके देख्यो तो माय-माय यो कई के एको कर्‌यो, 'यो तो वारिस हे'। आव, हम इके मारी लाखां के जायजाद हमारी हुई जाय।'
42020015	तो उणने उके अंगूर का बगीचा से हेड़ी ने मारी लाख्यो। "तो बगीचा को मालेख उणका साते कंई करेगा?
42020016	उ अई के उना किरसाणहुंण के सजा दई के नास करेगा अने अंगूर को बगीचो दूसरा लोगहुंण के दई देगा!" यो सुणी के उणने क्यो, "असो कदी नी होय!"
42020017	पण ईसु ने उणका आड़ी देखी के क्यो, "तो सासत्तर माय यो कंई लिख्यो के, 'जेना एरण के राज कारीगरहुंण ने खारिज करी द्‍यो थो उज कोणा को एरण बणी ग्यो।'
42020018	हरेक जो उकासे भाती पड़े चूरो-चूरो हुई जायगा पण जेका पे उ पड़ेगा उके धूळा सरीको पीसी लाखेगा।"
42020019	उनीज घड़ी सासतरिहुंण अने मुख-पुरोहितहुंण ने उके पकड़वा की कोसिस करी, क्योंके वी जाणी ग्या था के "उने या मिसाल हमाराज बारामें कई हे!" पण वी लोगहुंण से डरी ग्या।
42020020	वी ईसु की थाग माय र्‌या, अने असा भेदुहुंण मोकल्या जो धरमी होवा को ढोंग करिके उकीज कइंकी बात से उके पकड़ी के उके राजपाल का हाते अने रोमी हाकिमहुंण का हक माय दई दे।
42020021	तो भेदुहुंण ने या कई के उकासे सवाल कर्‌या, "हे गरु, हम जांणां के तू ठीक बोले हे अने सई-सई सीखाड़े बी हे, अने तू कइंका की बी पीछ नी ले पण परमेसर को मारग सच्चई से सीखावे।
42020022	तो हमारे बताड़, "रोमी राजा केसर, के कर चुकाणो ठीक हे के नी?"
42020023	पण उने उणकी चालाकी के जाणी के उणका से क्यो,
42020024	"म्हारे एक रोमी कलदार सिक्को दिखाड़ो।" तो ईसु ने पुछ्‌यो, "इका पे छाप अने लिख्यो केको हे'?" उणने क्यो "केसर राजा को।"
42020025	उने उणकासे क्यो, "तो जो केसर को हे, उ केसर के दो; अने जो परमेसर को हे, उ परमेसर के दो।"
42020026	तो वी लोगहुंण का सामे उके कइंकी बात माय नी पकड़ी सक्या, पण उका जुवाब सुणी के अचम्बो करिके छाना रई ग्या।
42020027	फेर थोड़ाक सदुकी जिणको केणो हे के, जी उठणो हेज नी ईसु कने आया।
42020028	उणने उकासे सवाल कर्‌यो, "हे गरु, मूसा ने सासत्तर माय लिख्यो हे, 'अगर कईं को मनख जेकी घराळी रे, अने उ बे-ओलाद मरी जाय, तो उको भई उकी बइरा से ब्‍याव करिके अपणा भई सरु ओलाद पेदा करे।'
42020029	अने असो होयो के सात भई था। पेलां भई ने ब्‍याव कर्‌यो पण उ बे-ओलाद मरी ग्यो।
42020030	अने दूसरा ने बी, उनी बइरा से ब्याव कर्‌यो,
42020031	अने तीसरा ने बी उनी बइरा के अपणी घराळी बणई, पण बे-ओलाद मरी ग्यो। असतरा सातीज बे-ओलाद मरी ग्या।
42020032	आखर माय वा बइरा बी मरी गी
42020033	इकासरु जदे जी उठणो होयगा तो वा केकी घराळी रेगा जदके सातीज ने उके अपणी-अपणी घराळी बणई ली थी?"
42020034	ईसु ने उणकासे क्यो, "इना जुग का लोगहुंण ब्‍याव-सादी करे अने करवावे हे,
42020035	पण वी जो उना जुग माय जावे अने मर्‌या माय से जी उठवा का लायक होय, वी नी तो ब्‍याव-सादी करेगा अने नी करायगा।
42020036	नी तो वी फेर कदी मरेगा, क्योंके वी धरमी जिणके परमेसर ने मोत से जीवाड़ी के सरगदूतहुंण सरीका बणाया, परमेसर की ओलाद रेगा।
42020037	पण मर्‌या होया तो जिवाड़्या जावे हे। इनी बात के मूसा बी बळती हुई झांडी का बखाण माय परगटे हे: यां उ 'परभु के इबराइम को परमेसर, इसाक को परमेसर अने याकूब को परमेसर' के हे।
42020038	उ मर्‌या होया को नी पण जीवताहुंण को परमेसर हे। क्योंके सगळा उका लोग उका सरु जीवता रे हे।"
42020039	थोड़ाक सासतरिहुंण ने जुवाब द्‍यो, "हे गरु, तने ठीक क्यो।"
42020040	इका बाद कइंका के ईसु के बात माय फंसावा की हिम्मत नी हुई।
42020041	तो ईसु ने उणकासे क्यो, "या कसी बात हे के वी के हे, के मसीह तो दाऊद को बेटो हे?"
42020042	क्योंके राजा दाऊद खुद भजन संहिता की पोथी माय के हे, 'परभु परमेसर ने म्हारा परभु से क्यो; म्हारा सुदा हाताड़ी बेठ।
42020043	जदत्तक के हूं थारा बेरिहुंण के थारा पगहुंण की चोकी नी बणई दूं।'
42020044	असतरा दाऊद तो मसीह के 'म्हारा परभु' के हे। तो मसीह उको बेटो कसे हुई सके?"
42020045	जदे सगळा मनख सुणी र्‌या था तो उने चेलाहुंण से क्यो,
42020046	"सासतरिहुंण से सावधान रो, जिणके लम्‍बा-लम्‍बा चोगा पेरिके अंई-वंई फरनो, हाट-बजारहुंण माय मान का गेले-गेल परणाम पाणो, पराथनाघरहुंण माय खास जगा पे बेठणो अने जिमवा का बखत आदर-मान की जगा पाणो अच्छो लागे।
42020047	अने वी जो रांडी बइराहुंण का घरहुंण धोका से हड़पी जाय अने खुद के धरमी दिखाड़वा सरु बड़ी-बड़ी पराथनाहुंण करे। उणके नरी सजा मिळेगा।"
42021001	ईसु ने नगे अदरे उठाड़ी ने देख्यो के धणी लोग अपणी अपणी भेंट मन्‍दर का खजाना माय लाखी र्‌या था।
42021002	उने एक गरीब रांडी बइरा के बी तांबा की दो नानी-नानी छदाम लाखता देख्या।
42021003	तो उने क्यो, "हूं तमार से खास बात कूं के इनी गरीब रांडी बइरा ने सगळा से बड़ी के भेंट मन्‍दर का खजाना माय लाखी हे।
42021004	क्योंके उण सगळा ने अपणी अपणी बचत माय से भेंट करी, पण इने अपणी घटी माय से अपणा जीवन को जो सगळो कंई थो, सगळो लाखी द्‍यो।"
42021005	जदे थोड़ा मनख मन्‍दर का बारामें बात करी र्‌या था के उ सुन्दर एरणहुंण अने 'मानता' की भेंटहुंण से कसे बणायो हे, तो उने क्यो,
42021006	"इनी चीजहुंण का बारामें जिणके तम देखी र्‌या हो, असा दन आयगा, जदके एक एरण का अदरे दूसरो एरण, बी नी रेगा, जो ढळ्डायो नी जायगा।"
42021007	तो उणने या कई के उकासे सवाल कर्‌यो: "हे गरु, ई बातहुंण कदे होयगा? अने जदे ई बातहुंण जो होवा वाळी हे, तो इकी सेलाणी कंई रेगा?"
42021008	उने क्यो, "होसियार रो, के तम भरमाया नी जाव, क्योंके नरा लोग म्हारा नाम से अई के केगा, 'हूं मसीहज हूं,' अने 'जुग का अंत को बखत कने अई पोंच्यो हे!' पण तम उणका पाछे चल्या मती जावजो।
42021009	जदे तम लड़इहुंण अने बलवाहुंण का बारामें सुणो तो डरजो मती, इनी बातहुंण के पेलां होणो जरुरी हे पण उना बखत एक दम से अंत नी होयगा।"
42021010	तो उ उणकासे केवा लाग्यो, "जात का बिरोद माय जात अने राज का बिरोद माय राज उठेगा।
42021011	जगा-जगा धरती को कांपणो होयगा, म्‍हामरी अने बिखो पड़ेगा। असमान माय भयानक घटणाहुंण अने मोटी-मोटी सेलाणी नगे आयगा।
42021012	"पण इण सगळी बातहुंण का होवा से पेलां म्हारा नाम की वजासे लोग तमारे पकड़ेगा, तमारे सताड़ेगा, यहूदी पराथनाघरहुंण माय ल्या जायगा अने जेळखाना माय लाखेगा अने राजाहुंण अने हाकिमहुंण कने ल्या जायगा।
42021013	इका से तमारे गवई देवा को मोको मिळेगा।
42021014	तो अपणा मन माय खुद के बचाणे सरु पेलां से तय्यारी मती करजो।
42021015	क्योंके हूं तमारे असी बोली अने असो ज्ञान दूंवां के दुसमनहुंण माय से कइंकोज तमारो नी तो सामो अने नीज खण्डण करी सकेगा।
42021016	पण तमारा मां-बाप, भई-बन्‍द अने दोसज धोको दई के तमारे पकड़वायगा अने तमारा माय से कितरा के मरवई लाखेगा।
42021017	म्हारा नाम की वजासे सगळा तमार से घिरणा करेगा।
42021018	पण तमारा माथा को एक बाल बी बांको नी होयगा क्योंके तम म्हारा गेले हमेस्या तक रोगा।
42021019	अपणी सबुरी से तम अपणा पराण के बचाड़ोगा।
42021020	"पण जदे तम यरुसलेम के सेनाहुंण से घिर्‌यो होयो देखो, तो जाणी जावजो के उको उजाड़ कने हे।
42021021	तो वी जो यहूदा नगर माय हे, बळ्डीहुंण पे भागी जावे: जो यरुसलेम नगर माय रे, वी बायरे हिटी जाय: अने वी जो गांम माय होवे नगर आड़ी नी पलटे,
42021022	क्योंके ई बादळा लेवा का असा दन रेगा, के वी सगळी बातहुंण जो लिखी पूरण हुई जायगा।
42021023	उना दनहुंण माय जो भारीपग से, अने दूद धवाड़ती रे, उणका सरु हाय! क्योंके देस माय बड़ो कळेस रेगा, अने इनी जात पे संकट रेगा।
42021024	दुसमन का सिपईहुंण यहूदिहुंण के तरवार से काटी लाखेगा, अने जो बच्या रेगा उना सगळा के दूसरा देसहुंण माय बन्दी बणई के मोकलेगा। जदत्तक गेर यहूदिहुंण को बखत जो परमेसर ने द्‍यो पूरण नी हुई जाय तदत्तक यरुसलेम गेर यहूदिहुंण का पग निच्चे कुच्‍यो जायगा।
42021025	"सूरज चन्दरमा अने ताराहुंण माय सेलाणी नगे आयगा, अने धरती पे की सगळी जातहुंण माय संकट रेगा। अने समन्दर की गरजन अने लेरहुंण का बेदा से उणका माय घबराट रेगा।
42021026	डर अने जगत पे घटवा वाळी बातहुंण की बाट जोता-जोता मनखहुंण का हात-पग ढीळा पड़ी जायगा, क्योंके असमान की ताकतहुंण हलाड़ी जायगा।
42021027	जदे लोगहुंण हूं मनख का बेटा के सामरत का गेले बादळाहुंण पे घणी म्हेमा का गेले आता होया देखेगा।
42021028	पण जदे ई घटणाहुंण घटवा लागे तो सुदो हुई के अपणो माथो अदरे उठाजो, क्योंके तमारो उध्दार कनेज हे।"
42021029	तो उने उणके मिसाल दई क्यो, "अंजीर का झाड़ अने दूसरा सगळा झाड़का के देखो।
42021030	ज्योंज उणका माय कोंपळाहुंण फुटे तो तम देखी के खुद जाणी जाव हो के अबे उनाळो कने अई ग्यो।
42021031	असतरा तम बी, जदे यो सगळो होतो देखो, तो जाणी लीजो के परमेसर को राज कने हे।
42021032	"हूं तमार से खास बात कूं के जदत्तक सगळी बातहुंण घटी नी जाय, इनी पीड़ी को अंत नी होयगा।
42021033	असमान अने धरती टळी जायगा, पण म्हारो बचन कदी नी टळेगा।
42021034	"होसियार रो। कंई असो नी होय के तमारो हिरदो दूराचारी, दारुड़्यो अने जीवन की चिन्ताहुंण का बजन से दबी जावे अने म्हारा आवा को दन एकदम से तमार पे फरफुंदा की तरा अई जाय।
42021035	क्योंके आखी धरती पे रेवा वाळा सगळा मनखहुंण पे असतरा अई जायगा।
42021036	पण तम हर बखत होसियार हुई के पराथना माय लाग्या रो जेकासे के इनी सगळी बातहुंण से बची-हिटो अने हूं मनख का बेटा का सामे बिसास का साते उबा होवा सरु तमारा माय सामरत रे।"
42021037	हरदन तो उ मन्‍दर माय जई के परबचन देतो थो, पण सांज का बखत यरुसलेम से बायरे हिटी के आखी रात उना बळ्डा पे जो जेतून केवाय, बिताड़तो थो।
42021038	सगळा लोग सवेरे झट उठी के उका कने मन्‍दर माय उकी सुणवा सरु अई जाता था।
42022001	अने बिना खमीरा रोटा को तेवार, जो फसह केवाय, अई र्‌यो थो।
42022002	अने मुख-पुरोहित अने सासतरिहुंण इनी फिराक माय लाग्या होया था, के ईसु के कसे छाने से मारी लाखां, क्योंके वी लोगहुंण से डरता था।
42022003	तो सेतान उना यहूदा माय भरायो जो इस्‍करियोती केवातो थो अने जो बारा चेला माय को एक थो।
42022004	उने जई के मुख-पुरोहितहुंण अने हाकिमहुंण का गेले बात-चित करी के ईसु के कसतरे उणका हात माय पकड़वई दे।
42022005	इका पे वी घणा खुस होया अने रुप्या देवा सरु राजी हुई ग्या।
42022006	यहूदा इस्‍करियोती ने या बात मानी ली अने उ एक खास मोका की फिराक माय रेवा लाग्यो के भीड़ से छेटी ईसु के धोका से पकड़वई लाखे!
42022007	तो बिना खमीरा रोटा का तेवार को पेलो दन आयो। जेना दन फसह को मेमणो बली करनों पड़तो थो।
42022008	ईसु ने पतरस अने योहन के यो कई के मोकल्या, "जई के हमारा सरु फसह को भोज तय्यार करो के हम उके खावां।"
42022009	तो उणने उकासे पुछ्‌यो, "तू कां चावे के हम उके तय्यार करां?"
42022010	उने उणकासे क्यो, "नगर माय जाताज, तमारे एक मनख मिळेगा, जो पाणी को चकल्यो ल्यो होयो रेगा। तम बी उका पाछे पाछे उना घर माय चल्या जावजो जेका माय उ जाय।
42022011	तम उना घर मालेख से किजो, 'गरु थार से के हे, के पांमणा रुकाड़वा की जगा कां हे जां हूं अपणा चेलाहुंण का गेले फसह को भोज खउं?'
42022012	तो उ तमारे सजी-सजई बड़ी अटारी दिखाड़ेगा। वइंज तय्यारी करजो।"
42022013	उणने जई के सगळो कंई वेसोज देख्यो जसो उने बताड़्यो थो अने उणने वां फसह तय्यार कर्‌यो।
42022014	जदे बखत होयो तो ईसु जिमवा बेठ्यो अने परेरितहुंण बी उका गेले बेठ्या।
42022015	उने उणकासे क्यो, "म्हारी घणी मन्‍सा थी के हूं दुःख भोगवा से पेलां तमारा गेले फसह खउं।
42022016	क्योंके हूं तमार से कूं के जदत्तक यो परमेसर का राज माय पूरण नी हुई जाय, हूं इके पाछो कदी नी खउंवां।"
42022017	प्यालो लई के जदे उने धन्यबाद दई के क्यो, "इके लई लो अने माय-माय बांटी लो।
42022018	क्योंके हूं तमार से कूं के जदत्तक परमेसर को राज नी अई जाय हूं दाखरस कदी नी पिउंवां।"
42022019	फेर रोटो लई के अने धन्यबाद दई के तोड़्यो अने चेलाहुंण के देता होयो क्यो: "या म्हारी काया हे जो तमारा सरु दई जाय: म्हारी रियाद माय असोज करजो।"
42022020	जदे वी खई चुक्या तो वेसोज उने प्यालो लई के क्यो, "यो प्यालो जो तमारा सरु रेड़्यो, म्हारा लोई माय एक नवो करार हे।
42022021	"पण देखो, जो म्हारे धोको दई के पकड़वाणे वाळो हे उको हात म्हारा साते मेंज पे हे।
42022022	क्योंके हूं मनख को बेटो तो मार्‌यो जउंवां जसो के म्हारा सरु ठेराड़्यो हे, पण उना मनख पे धिक्कार हे के उ म्हारे धोको दई के पकड़वाय हे।"
42022023	तो वी माय-माय पुछवा लाग्या के "हमारा माय से कुंण यो काम करेगा?"
42022024	उणका माय एक यो बिवाद उठ्यो के हमारा माय से मोटो कुंण समज्यो जाय।
42022025	ईसु ने उणकासे क्यो, "गेर यहूदिहुंण का राजा उणका पे राज करे अने जिणको उणका पे हक रे, वी 'लोगहुंण की मदद करवा वाळा' केवाय हे।
42022026	पण तमारा माय असो नी होय। उ जो तमारा माय सगळा से मोटो हे उ सगळा से नानो बणे। अने जो मुख्यो हे उ सेवक सरीको बणे।
42022027	क्योंके मोटो कुंण, जो जिमवा बेठ्यो, या उ जो सीदो परोसे हे? कंई उ नी जो जिमवा बेठ्यो? पण हूं तमारा बीच माय परोसवा वाळा सरीको हूं।
42022028	तम वी हो जो म्हारी अजमाइसहुंण माय म्हारा गेले र्‌या।
42022029	जसे म्हारा पिता ने म्हारे एक राज द्‍यो, वेसोज हूं बी तमारे दउं हूं,
42022030	के तम म्हारा राज माय म्हारा गेले खाव-प्‍यो अने न्याव-आसण पे बेठिके इसराइल का बारा गोतहुंण को न्याव करो।
42022031	"सिमोन, हे सिमोन, देख! सेतान ने तम लोगहुंण के गंउ सरीको उफणवा सरु हक मांगी ल्यो हे,
42022032	पण म्हने थारा सरु पराथना करी हे के थारो बिसास डगी नी जाय। अने जदे तू म्हार पे पक्को बिसास करिके पाछो पल्टे तो अपणा भई-बेनहुंण को बिसास मजबूत करजे।"
42022033	पण पतरस ने उकासे क्यो, "परभुजी, हूं थारा गेले जेळ जावा अने मरवा सरु बी तय्यार हूं।"
42022034	फेर उने क्यो, "पतरस, हूं थार से कूं के जदत्तक तू इनी बात से के म्हारे नी जाणे, आज तीन कावा तू नटी नी जाय, मुरगो बांग नी देगा।"
42022035	उने उकासे क्यो, "जदे म्हने तमारे बटवा बिना, झोळा बिना अने चप्‍पलहुंण बिना मोकल्या था तो कंई तमारे कसी चीज की कमती पड़ी थी?" उणने क्यो, "नी, कसी चीज की नी।"
42022036	उने उणकासे क्यो, "पण अबे जेका कने बटवो होय, गेले लई के जाय। असतरा झोळो बी लई जाय, अने जिणका कने तरवार हयनी, अपणा लतरा बेची के एक मोल लई ले।
42022037	क्योंके हूं तमारे बतंउं के या बात जो सासत्तर माय लिखी गी, वा म्हार से हर हाल माय पूरण होयगा, याने 'उ मुलजिमहुंण का गेले गिण्यो ग्यो, 'क्योंके जो बातहुंण म्हारा बारामें करी गी पूरण होवा पे हे।"
42022038	उणने क्यो, "परभुजी, देखतो, यां दो तरवार हे।" उने उणकासे क्यो, "बस, बस!"
42022039	तो ईसु नगर से बायरे हिटी के अपणी रीति मुजब जेतून का बळ्डा आड़ी नगर का बायरे चल्यो, अने चेलाहुंण बी उका पाछे चली पड़्या।
42022040	जदे उ वां पोंच्यो तो उने क्यो, "पराथना करो के तम अजमाइस माय नी पड़ो।"
42022041	उ उणकासे करीब ढेला फेंके इतरी छेटी ग्यो अने गोड़ा टेकी के पराथना करवा लाग्यो
42022042	"हे परमेसर पिताजी, अगर तू चावे तो इना कटोरा के म्हारा कने से सरकई दे; फेर बी म्हारी नी पण थारी मरजी पूरण होय।"
42022043	तो सरग से एक दूत उके नगे आयो जो उके सामरत देतो थो।
42022044	ईसु बेचेन हुई के पराथना करी र्‌यो थो, अने उको पसीनो लोई का टपका सरीको जमीन पे पड़ी र्‌यो थो।
42022045	जदे उ पराथना करिके उठ्यो अने चेलाहुंण कने आयो तो उने देख्यो के वी दुःखी हुई के सोइर्‌या था।
42022046	उने उणकासे क्यो, "तम कायसरु सोइर्‌या हो? उठ्याव, पराथना करो के तम अजमाइस माय नी पड़ो।"
42022047	जदे ईसु बात करीज र्‌यो थो, तो देखो, एक भीड़ अइगी अने बाराहुंण माय से एक चेलो जो यहूदा केवातो थो, उणका अगड़े अगड़े चल्यो अई र्‌यो थो। उ ईसु कने आयो के उको चुम्मो ले।
42022048	पण ईसु ने उकासे क्यो, "यहूदा कंई तू हूं मनख का बेटा के चुमी के धोको दई के पकड़वाय हे?"
42022049	जो उका ऐरे-मेरे उब्या था जदे उणने देख्यो के कंई होणे जई र्‌यो हे। तो क्यो, "परभु जी, कंई हम तरवार चलांवां?"
42022050	उणका माय से कइंका ने म्हापुरोहित का सेवक पे तरवार चलाड़ी के उको सुदो कान काटी लाख्यो।
42022051	पण ईसु ने क्यो, "थमो, असो मती करो!" उने उको कान हात लगाड़ी के पाछो नज करी लाख्यो।
42022052	ईसु ने मुख-पुरोहितहुंण अने मन्‍दर का हाकिमहुंण अने सियाणाहुंण से जो उके पकड़वा आया था क्यो, "कंई तरवार अने लट्ठ लई ने म्हारे पकड़वा आया हो? जसोके हूं कईं को डकेत हूं?
42022053	जदे हूं हरदन मन्‍दर माय तमारा गेले र्‌यो तो तमने म्हार पे हात नी लाख्यो! पण यो बखत अने इन्‍दारा को हक तमारो हे।"
42022054	फेर वी उके बन्दी बणई के म्हापुरोहित का घरे ल‍ई चल्या। पतरस थोड़ोक छेटी से हुई के पाछे-पाछे चली र्‌यो थो।
42022055	जदे वी आंगणा माय ताप लगाड़ी के बेठी चुक्या तो पतरस बी उणका गेले बेठी ग्यो थो।
42022056	तो एक दासी ने ताप का उजाळा माय उके बेठ्यो देखी के उका आड़ी ध्यान से देखता होय क्यो, "यो बी तो उका गेलेज थो।"
42022057	पण उने यो कई के इका से नटी ग्यो: "ऐ ब‍ई, हूं उके नी जाणूं।"
42022058	थोड़िक देर बाद कइंका दूसरा ने उके देख्यो अने क्यो, "तू बी उणका माय से एक हे।" पण पतरस ने क्यो, "अरे नी भई, हूं हयनी!"
42022059	करीब एक घंटो बितवा का बाद एक हजु मनख जोर दई के केवा लाग्यो, "पक्‍कोज यो मनख बी उका गेले थो, क्योंके यो बी गलील को हे।"
42022060	पण पतरस ने क्यो, "अरे भई, हूं नी जाणूं तू कंई के!" जदे उ बात करीज र्‌यो थो झट मुरगा ने बांग लगाड़ी दी।
42022061	तो परभु ने मुड़ी के पतरस के देख्यो अने पतरस के परभु की बात रियाद अई गी, के उने यो क्यो थो: "आज मुरगो बांग दे उका पेलां तू तीन बखत नटेगा के हूं नी जाणूं।"
42022062	अने उ बायरे जई के फुटी-फुटी के रोयो।
42022063	वी सिपईहुंण जो ईसु के पकड़्या होया था, उकी मसकरी करिके कुटी र्‌या था।
42022064	उणने उकी आंख ढांकी अने यो कई के उकासे पुछवा लाग्या, "भविसबाणी कर! केने थारे मार्‌यो?"
42022065	वी उकी निंदा करिके उका बिरोद माय हजु नरी बातहुंण करी र्‌या था।
42022066	जदे दन उग्यो तो लोगहुंण का सियाणाहुंण की म्‍हासबा बुलाड़ी, जेका माय मुख-पुरोहित अने सासतरी बी था। अने सिपईहुंण ईसु के म्हासबा माय या केता होया लई ग्या:
42022067	"अगर तू मसीह हे तो हमारे बताड़।" पण उने उणकासे क्यो, "अगर हूं कुंवां फेर बी तम बिसास नी करोगा,
42022068	अने अगर हूं सवाल पुछुं तो तम जुवाब नी दोगा।
42022069	पण अबे से हूं मनख को बेटो, सरवसक्‍तिमान परमेसर की सगळी सामरत का सुदा हाताड़ी बेठाड़्यो जउंवां।"
42022070	तो सगळा ने पुछ्‌यो, "तो तू कंई परमेसर को बेटो हे?" "उने क्यो, 'हां हूं'।"
42022071	उणने क्यो, "अबे हमारे अगड़े गवई की कंई जरुवत? क्योंके हमने खुदी उका मुन्डा से सुणी ल्यो।"
42023001	तो आखी म्हासबा उठी के ईसु के पिलातुस राजपाल कने लई गी।
42023002	वी यो कई के उका पे आरोप लगाड़वा लाग्या: "हमने इना मनख के देसवासिहुंण के भड़कातो अने रोम का राजा केसर के तोजी देवा सरु मना करतो अने यो केतो सुण्यो के हूं खुद मसीह, याने राजो हूं।"
42023003	पिलातुस ने उकासे पुछ्‌यो, "कंई तू यहूदिहुंण को राजो हे?" उने उके जुवाब द्‍यो, "ठीक, तू खुदज कई र्‌यो हे।"
42023004	पिलातुस ने मुख-पुरोहितहुंण अने भीड़ से क्यो, "हूं इना मनख माय कईं को कसूर नी पउं।"
42023005	पण वी या कई के दबाव लाखता र्‌या के, "उ गलील से लई के तो आखा यहूदिया माय सीख दइ-दई के लोगहुंण के भड़कावे हे, यां तक के इनी जगा माय बी।"
42023006	जदे पिलातुस ने यो सुण्यो तो पुछ्‌यो, "कंई यो मनख गलील को हे?"
42023007	जदे उने जाण्यो के उ हेरोदेस का राज को रेवा वाळो हे, तो उने उके हेरोदेस राजा कने मोकल्यो। हेरोदेस सासक खुद बी उना बखत यरुसलेम नगर माय थो
42023008	जदे हेरोदेस सासक ने ईसु के देख्यो तो घणो खुस होयो क्योंके घणा लम्बा बखत से उके देखणो चातो थो। उ उका बारामें सुण्या करतो थो अने उकासे कइंका चमत्कार देखवा की आस करी र्‌यो थो।
42023009	उने ईसु से नरा सवाल पुछ्‌या पण ईसु ने कइंका को जुवाब नी द्‍यो।
42023010	मुख-पुरोहित अने सासतरी वां उबा हुई के घणा जोर दई के आरोप लगाड़ी र्‌या था।
42023011	तो हेरोदेस सासक ने सिपईहुंण समेत ईसु की मजाक उड़ई अने उका साते बुरो बरताव करवा का बाद उके चटकदार लतरो पेरायो अने पाछो पिलातुस राजपाल कने मोकली द्‍यो।
42023012	उणाज दन से हेरोदेस अने पिलातुस माय-माय दोस बणी ग्या। इका से पेलां उणका माय दुसमनी थी।
42023013	पिलातुस ने मुख-पुरोहितहुंण सासकहुंण अने लोगहुंण के तेड़्या,
42023014	अने उने क्यो, "तम म्हारा कने इना मनख के बलवो करवा वाळो अने भड़काणे वाळा की कई के लाया हो। देखो तमारा सामे इना मनख के जांचवा पे म्हने इका माय उनी बातहुंण को कईं को कसूर नी पायो जेको तम दोष लगाड़ी र्‌या हो।
42023015	अने नी हेरोदेस ने, क्योंके उने इके हमारा कने पाछो मोकल्यो हे। अबे देखो, इने मोत की सजा सरीको कंई काम नी कर्‌यो।
42023016	तो हूं इके पिटवई के छोड़ी लाखुंवां।"
42023017	(तेवार का दन पिलातुस के उणका सरु एक मुलजिम छोड़णो जरुरी थो।)
42023018	पण वी एक साते चिल्‍लाड़ी उठ्या, "इना मनख के मारी लाख अने हमारा सरु बरअब्बा के छोड़ी दे।"
42023019	यो बरअब्बा उज थो जो नगर माय बल‍वो करावा अने हत्या का कसूर सरु जेळखाना माय लाख्यो थो।
42023020	पिलातुस ने ईसु के छोड़वा की मन्सा से लोगहुंण के फेर समजायो,
42023021	पण वी यो केता होया चिल्लाता र्‌या: "उके कुरुस पे चड़ाव, कुरुस पे।"
42023022	तो उने तीसरी कावा उणकासे क्यो, "कायसरु? इना मनख ने कंई बुरई करी? म्हने इका माय मोत की सजा लायक कंई कसूर नी पायो। तो हूं उके कोड़ा लगवई के छोड़ी लाखुंवां।"
42023023	पण वी उंची अवाज से चिल्‍लाड़ी-चिल्‍लाड़ी के के पाछे पड़ी ग्या के उ कुरुस पे लटकाड़्यो जाय अने उणका चिल्लाड़्वा को असर बड़वा लाग्यो।
42023024	तो पिलातुस ने फेसलो कर्‌यो के उणकी मरजी पूरण करी जाय।
42023025	तो उने उना मनख के जो दंगा अने हत्या का कसूर की वजासे बन्दी बणायो थो उणकी मांग मुजब छोड़ी लाख्यो: पण ईसु के उणकी मरजी पे छोड़ी लाख्यो।
42023026	जदे वी ईसु के लइ-जई र्‌या था तो उणने गांम आड़ी से आता होया सिमोन नामका एक कुरेनी नगर का रेवा वाळा के पकड़्यो अने कुरुस उका कांधा पे धरी के, के उ कुरुस के ईसु का पाछे-पाछे ल‍ई चले।
42023027	उका पाछे लोगहुंण की बड़ीमेक भीड़ चली अइरी थी अने उणका माय बइराहुंण बी थी जो ईसु सरु रोई अने कळ्‍पिरी थी।
42023028	पण ईसु ने उणका आड़ी फरिके क्यो, "यरुसलेम की बेटिहुंण, म्हारा सरु मती रोव, पण अपणा अने अपणा बाळकहुंण सरु रोव।
42023029	क्योंके देखो असा दन अई र्‌या जदके लोग केगा 'धन्‍य वी बांझ अने वी कोख जिणने जन्‍म्यो हयनी अने वी स्तन जिणने कदी दूद नी पिवाड़्यो'
42023030	तो 'वी परबतहुंण से केवा लागेगा, "हमार पे हिटी पड़ो," अने बळ्डीहुंण से केगा, "हमारे ढांकी लो।" '
42023031	क्योंके अगर वी लिल्‍ला झाड़ का गेले असो करे हे, तो सुक्या का गेले कजा कंई नी होयगा?"
42023032	सिपईहुंण ने दूसरा दोई डाकूहुंण के बी जो कसुरवार था, उका गेले मोत की सजा देवा सरु लइ-जई र्‌या था।
42023033	जदे वी उनी जगा पे जो कपाळ की जगा केवाय पोंच्या तो वां उणने ईसु के अने उका गेले दो डाकूहुंण के बी कुरुस पे टांग्या एक के सुदा हाताड़ी अने दूसरा के डाबा हाताड़ी।
42023034	पण ईसु ने क्यो, "हे परमेसर पिता, इणके मांफ कर, क्योंके ई नी जाणे के कंई करी र्‌या हे।" अने उणने चिट्ठिहुंण लाखी के उका लतरा माय-माय बांटी ल्या।
42023035	लोग कने उबी के देखी र्‌या था: यां तक के हाकिमहुंण बी या कई के उके ताणा दई र्‌या था, "इने दूसरा लोगहुंण के बचाड़्या। अगर यो परमेसर को मसीह याने उको छांट्यो होयो हे तो अपणे खुद के बचाड़े!"
42023036	सिपईहुंण बी उका कने अई के मजाक उड़ावा, अने सिरको पिवाड़ी के
42023037	केवा लाग्या, "अगर तू यहूदिहुंण को राजो हे तो अपणे खुद के बचाड़।"
42023038	अने उका अदरे यो आरोप-पत्तर बी लगाड़्यो थो, "यो यहूदिहुंण को राजो हे।"
42023039	जो वां लटकाड़्या ग्या था उणका माय से एक कुकरमी यो कई के कोसी र्‌यो थो: "कंई तू मसीह हयनी? तो फेर अपणे खुद के अने हमारे बचाड़"
42023040	पण दूसरा ने उके डांटी के क्यो, "कंई तू परमेसर से बी नी डरे? तू बी तो इना फेसला का मुजब सजा प‍ई र्‌यो।
42023041	हमारा गेले तो सांची माय न्याव होयो अने हम अपणी करनी को ठीक फळ भुगती र्‌या हे। पण इना मनख ने कंई कसूर नी कर्‌यो।"
42023042	तो उने ईसु से क्यो, "हे परभु ईसु, जदे तू अपणा राज माय आवे तो म्हारे रियाद करजे।"
42023043	ईसु ने उकासे क्यो, "हूं थार से सांची कूं के आजज तू म्हारा गेले सरग-लोक माय रेगा।"
42023044	अबे यो दफोर्‌या का करीब बारा बजे को बखत थो अने तीन बज्या दन तक आखा देस माय इन्दारो छायो र्‌यो।
42023045	क्योंके सूरज को उजाळो जातो र्‌यो। अने यरुसलेम मन्‍दर माय को परदो अदाड़ से फाटी ग्यो।
42023046	ईसु ने उंची अवाज से हेला पाड़ी के क्यो, "हे परमेसर पिता, हूं अपणी आतमा थारा हात माय दई र्‌यो हूं।" या कई के उने पराण छोड़ी लाख्यो।
42023047	जदे सुबेदार ने यो सगळो देख्यो तो उ या कई के परमेसर की बड़ई करवा लाग्यो: "सांची माय यो मनख निरदोस थो।"
42023048	तो आखो हुजुम जो तीन मनखहुंण की मोत देखवा सरु भेळो होयो थो जो कंई होयो उके जदे देखी ल्यो, तो अपणी छाती कूटता होया पाछा जावा लाग्या।
42023049	उका सगळा जाण-पेचाण वाळा अने वी बइराहुंण जो गलील से उका गेले अई थी, थोड़िक दूरी पे उबी हुई के यो सगळो देखी री थी।
42023050	-
42023051	अने, यूसफ नामको एक मनख जो यहूदिया का नगर अरमतियाह को रेवा वाळो थो सुदो अने धरमी मनख थो अने परमेसर का राज की बाट जोई र्‌यो थो। उ म्हासबा को एक सदस्य, पण उणकी योजणा अने काम सरु राजी नी थो।
42023052	यूसफ ने पिलातुस कने जई के ईसु की लोथ मांगी ली।
42023053	तो उने ईसु की लोथ के उतारी के मलमल का लतरा माय लपेटी अने एक कबर माय धरी जो सिल्ला माय कोरी के बणई थी, जेका माय कदी कइंका की लोथ नी धरी थी।
42023054	उ यहूदिहुंण को तय्यारी को दन थो अने सबत् को दन सुरु होवा वाळो थो।
42023055	उनी बइराहुंण ने, जो गलील से ईसु का गेले अई थी, पाछे पाछे जई के उनी कबर के देखी अने यो बी देख्यो के उकी लोथ कसे धरी हे।
42023056	तो वी पाछी वइंज अई के जां रुकी थी सुगन वाळा मुसाला अने अतर तय्यार कर्‌या। फेर सबद् का दन हुकम का मुजब उणने अराम कर्‌यो।
42024001	सबद् बितवा पे दितवारे हफ्ता का पेलां दन पो फाटतांज वी बइराहुंण उना सुगन वाळा मुसालाहुंण के जो उणने तय्यार कर्‌या था लई के कबर पे अई।
42024002	उणके बड़ी सिल्ला, कबर पे से सरकी नगे अई।
42024003	पण जदे वी भित्तरे ग्यी तो उणके परभु ईसु की लोथ नी लादी।
42024004	असो होयो के जदे वी अचरज करीज री थी तो देखो, दो मनख चळकण्‍यां लतरा पेर्‌या उणका कने अई उब्या।
42024005	तो बइराहुंण डरी हुई अने जमीन आड़ी मुन्‍डो नमाड़ी के उबी थी तो उना मनखहुंण ने उणकासे क्यो, "तम जीवता के मर्‌या माय कायसरु ढुंडो हो?
42024006	उ यां नी हे पण जीवतो हुई ग्यो। रियाद करो के जदे उ गलील मायज थो तो उने तमार से यो क्यो थो:
42024007	"हूं मनख को बेटो जरुरीज पापी मनखहुंण का हात माय करी द्‍यो जउंवां, कुरुस पे लटकाड़्यो जउंवां अने तीसरा दन जीवतो हुई जउंवां।"
42024008	तो उणने उकी बातहुंण रियाद करी,
42024009	अने कबर से पाछी अई के सगळी बात ग्यारा चेलाहुंण के अने सगळा के सुणई।
42024010	जिणने ई बातहुंण, परेरितहुंण के बतई, वी मरियम मगदलीनी, योअन्ना अने याकूब की मेतारी मरियम अने उणका गेले दूसरी बइराहुंण बी थी।
42024011	पण ई बातहुंण परेरितहुंण के गप सरीकी लागी। अने उणने बइराहुंण को बिसास नी कर्‌यो।
42024012	पण पतरस उठ्यो अने दोड़्यो दोड़्यो कबर पे ग्यो जदे उने नमिके भित्तरे देख्यो तो उके सिरप मलमल को लतरो नगे आयो, अने इनी घटणा पे अचरज करतो होयो उ अपणा घरे चल्यो ग्यो।
42024013	अने देखो, उणाज दन उणका माय से दो जणा इम्माउस नाम का गांम आड़ी जई र्‌या था जो यरुसलेम से करीब छः कोस छेटी थो।
42024014	वी इनी सगळी घटणाहुंण का बारामें माय-माय बात करता जई र्‌या था।
42024015	पण असो होयो के जदे वी माय-माय बात करी र्‌या था तो ईसु खुद वां अई के उणका गेले-गेल चलवा लाग्यो,
42024016	पण उणकी आंखहुंण असी बन्द करी लाखी थी के ईसु के ओळखी नी सक्या।
42024017	उने उणकासे क्यो, "तम चलता चलता माय-माय कंई बातहुंण करी र्‌या हो?" अने वी उदास हुई के उबा रई ग्या।
42024018	उणका माय से एक ने, जेको नाम क्‍लियोपास थो, उके जुवाब द्‍यो, "कंई तूज एखलो असो मनख यरुसलेम माय आयो होयो हे के इनी सगळी बातहुंण से जो इना दनहुंण माय घटी अण्जाण्यो हे?"
42024019	उने उणकासे क्यो, "कां की बातहुंण?" उणने उकासे क्यो, "ईसु नासरी का बारामें, जो परमेसर अने सगळा मनखहुंण की नगे माय काम अने बचन माय सामरती नबी थो।
42024020	पण हमारा मुख-पुरोहितहुंण अने हाकिमहुंण ने उके पकड़वई के मोत की सजा का लायक ठेराड़्यो अने उके कुरुस पे टांग्यो।
42024021	पण हम तो या आसा करी र्‌या था के उज मनख इसराइल के छुटकारो देवा वाळो हे। इनी बातहुंण का अलावा इनी घटणाहुंण के घट्या आज तीसरो दन हुई चुक्यो हे।
42024022	पण हमारा गेले की थोड़िक बइराहुंण ने बी हमारे अचरज माय लाखी द्‍यो। जदे वी सवेरे माय कबर पे ग्यी,
42024023	अने उकी लोथ नी लादी, तो यो केता हुई अई के 'हमने सरगदूतहुंण को बी दरसन कर्‌यो जिणने क्यो के उ जीवतो हे।'
42024024	जो हमारा गेले का चेला था उणका माय से थोड़ाक कबर पे ग्या अने जेनी बात के बइराहुंण ने जसी कई थी वसीज मिळी। पण, उणने ईसु के नी देख्यो।"
42024025	तो ईसु ने उणकासे क्यो, "अरे कमअकल्याहुंण, जो बात नबिहुंण ने कई उनी सगळी बातहुंण पे बिसास करवा माय मतिबन्‍द लोगहुंण।
42024026	मसीह सरु कंई यो जरुरी नी थो के यो सगळो दुःख भोगे अने परमेसर की म्हेमा माय जई पोंचे?"
42024027	तो उने मूसा से सुरु करिके सगळा नबिहुंण अने आखा धरम सासत्तर माय से अपणा बारामें कई गी बातहुंण को अरथ उणके समजई द्‍यो।
42024028	जदे वी उना गांम कने पोंच्या जां जई र्‌या था, तो उने असो कर्‌यो जसेके उ अगड़े जाणो चई र्‌यो।
42024029	पण उणने जोर दई के क्यो, "हमारा गेले रुकी जा, क्योंके सांज हुई चली हे अने दन करीब-करीब अथणी चुक्यो हे।" तो उ उणका गेले रुकवा सरु भित्तरे ग्यो।
42024030	तो असो होयो के जदे ईसु उणका गेले जिमवा बेठ्यो तो उने रोटा लई के धन्यबाद द्‍यो, अने तोड़ी के उणके देवा लाग्यो।
42024031	तो उणकी आंखहुंण खुली गी अने उणने उके ओळखी ल्यो, पण उ उणकी नगे से लोप हुई ग्यो।
42024032	वी एक दूसरा से केवा लाग्या, "जदे उ बाट माय हमार से बातहुंण करी र्‌यो अने हमारे पवित्तर सासत्तर को मतलब समजई र्‌यो थो, तो कंई हमारा हिरदा उतेजणा से नी भरई ग्या था?
42024033	उणाज बखत वी उठी के यरुसलेम पाछा ग्या अने ग्याराहुंण अने उणका सातिहुंण के भेळा पई के
42024034	उणने क्यो, "परभु सांचीज जी उठ्यो, अने सिमोन के नगे आयो।"
42024035	अने दोई चेला इम्माउस बाट की म्हायथी के अने या के रोटा तोड़ता बखत वी ईसु के कसे ओळखी ग्या था बताड़्वा लाग्या।
42024036	जदे वी ई बातहुंण कर्‌या जई र्‌या था, ईसु उणका अदाड़ माय अई के उबो हुई ग्यो, अने उणकासे क्यो, "तमारे सान्ती मिळे।"
42024037	पण वी चोंकी ग्या अने डरी ग्या। उणने बिचार्‌यो के हम कइंका भूत के देखी र्‌या हे।
42024038	ईसु ने उणकासे क्यो, "तम कायसरु घबराव? तमारा हिरदाहुंण माय सक कायसरु उठे हे?
42024039	म्हारा हात अने म्हारा पगहुंण के देखो के हूं खुदज हूं। म्हारी काया के हात लगाड़ी ने देखो, क्योंके आतमा के हाड़-मांस नी होय, जसाके तम म्हारा माय देखो हो!"
42024040	जदे उ यो कई चुक्यो तो उने अपणा हात अने पग उणके दिखाड़्या।
42024041	जदे वी खुसी का मारे अबे बी बिसास नी करी सक्या अने चेलाहुंण के अचरज हुई र्‌यो थो। तो ईसु ने उणकासे क्यो, "कंई तमारा कने यां थोड़ो खावा सरु हे?"
42024042	तो उणने उके सेंकी हुई मच्छी को एक गांगडो द्‍यो।
42024043	अने उने उके लई के उणका सामे खायो।
42024044	तो उने उणकासे क्यो, "ई म्हारी वी बातहुंण हे, जिणके म्हने तमारा गेले रई के करी, के उनी सगळी बातहुंण के जो मूसा का नेम-बिधान माय, नबिहुंण, अने भजनहुंण की पोथी माय, म्हारा बारामें लिखी गी थी पूरण होणो जरुरी हे।"
42024045	उने उणके अक्कल दई के वी पवित्तर सासत्तर के समजे।
42024046	अने उने क्यो, "यो लिख्यो के मसीह दुःख भोगेगा अने तीसरा दन मर्‌या माय से जीवतो हुई जायगा।
42024047	अने यरुसलेम से सुरु करिके सगळी जातहुंण माय उका नाम से पापहुंण की मांफी सरु मन बदळवा को परचार कर्‌यो जायगा।
42024048	तम इनी सगळी बातहुंण का गवा हो।
42024049	देखो, जो करार म्हारा पिता ने कर्‌यो हे, हूं उके तमार पे उतारुंवां पण जदत्तक तम सरग की सामरत से भर्‌या-पुर्‌या नी हुई जाव, इना नगर माय रुक्या री जो।"
42024050	जदे उ उणके बेतनिय्याह तक बायरे लई ग्यो अने उने अपणा हात अदरे उठई के उणके आसीस दई।
42024051	जदके उ आसीस दई र्‌यो थो तो उणकासे इकाड़ी होयो अने उके सरग पे उठई ल्यो।
42024052	तो उणने ईसु के सास्टांग परणाम कर्‌यो अने वी घणी खुसी का साते यरुसलेम नगर पाछा अई ग्या
42024053	अने रोज-रोज मन्‍दर माय जई के परमेसर की बड़ई करता र्‌या।
43001001	आदी माय बचन थो, अने बचन परमेसर का गेले थो अने बचनीज परमेसर थो।
43001002	योज आदी माय परमेसर का गेले थो।
43001003	सगळो कंई उकासेज बण्यो अने जो कंई बण्यो, उका माय से कंई बी असो हयनी जो उकासे नी बण्यो।
43001004	उका माय जीवन थो अने उ जीवनीज मनख को उजाळो थो।
43001005	अने उजाळो इन्‍दारा माय चळके पण इन्‍दारा ने उके मान्यो हयनी।
43001006	परमेसर आड़ी से मोकल्यो होयो एक मनख आयो जेको नाम योहन थो।
43001007	उ इकासरु आयो के उना उजाळा को गवा बणे के सगळा उकी वजासे उजाळा माय बिसास करे।
43001008	योहन खुद तो उ उजाळो नी थो पण इकासरु आयो थो के लोगहुंण के उना उजाळा की गवई दे।
43001009	उ सांचो उजाळो जो हरेक मनख के ज्ञान-जोत दे जग माय आणे वाळो थो
43001010	उ जग माय थो अने जग उकी वजासे बण्यो अने जग ने उके पेचाण्‍यो हयनी।
43001011	उ अपणा घरे आयो अने उका अपणा लोगहुंण ने उके नी मान्यो।
43001012	पण जितरा ने उके मान्यो, उने परमेसर का बेटा होवा को हक उणके द्‍यो, जो उका नाम पे बिसास राखे।
43001013	वी नी तो लोई से, नी काया की मरजी से, अने नी मनख की मरजी से, पण परमेसर से जन्म्या हे।
43001014	अने बचन जो किरपा अने सच्चई से भर्‌यो थो काया धारी हुई ने हमारा अदाड़ माय र्‌यो अने हमने उकी असी म्हेमा देखी जसी पिता का एखला बेटा की म्हेमा।
43001015	योहन ने उका बारामें गवई दई अने चिल्‍लाड़ी-चिल्‍लाड़ी के बोल्यो यो उज हे जेका बारामें म्हने क्यो थो उ जो म्हारा पाछे आणे वाळो हे म्हार से अगड़े हे क्योंके उ म्हार से पेलां थो
43001016	क्योंके उकी पुरणता माय से सगळा ने पई याने किरपा पे किरपा।
43001017	क्योंके नेम-बिधान मूसा से मिळ्यो पण किरपा अने सच्चई तो ईसु मसीह से मिळी।
43001018	परमेसर के कइंका ने कदी नी देख्यो परमेसर एखलो, जो पिता का खोळा माय हे उनेज उके परगट्यो।
43001019	योहन की गवई या हे के जदे यहूदिहुंण ने उका कने यरुसलेम नगर से परमेसर का लेवी सेवकहुंण अने पुरोहितहुंण के पुछणे मोकल्या के "तू कुंण हे"
43001020	तो योहन ने मानी ल्यो के हूं मसीह हयनी।
43001021	जदे उणने उकासे पुछ्‌यो के, तू कंई एलियाह नबी हे? योहन ने क्यो, "हूं हयनी।" उणने क्यो "कंई फेर तू उ नबी हे?" उने जुवाब द्‍यो "हयनी"।
43001022	जदे उणने उकासे पुछ्‌यो तो फेर तू हे कुंण, के हम उके कंई जुवाब दां जेने हमारे मोकल्या?
43001023	उने क्यो, जसा के यसायाह नबी ने क्यो थो : "हूं मांळ माय एक हेला पाड़वा वाळा को हेलो हूं, 'परभु सरु मारग सुदो बणाव!"
43001024	ई लोगहुंण तो फरीसिहुंण आड़ी से मोकल्या ग्या था।
43001025	तो उणने उकासे पुछ्‌यो जदे तू मसीह हयनी, एलियाह हयनी अने उ नबी हयनी फेर तू बपतिसमो कायसरु दई र्‌यो हे।
43001026	योहन ने उणके जुवाब द्‍यो "हूं तो पाणी से बपतिसमो दूं हे पण तमारा अदाड़ माय एक जणो उब्यो हे जेके तम नी जाणो हो।
43001027	उ उज मसीह हे जो म्हारा पाछे आणे वाळो हे अने जेकी पन्नी उठाड़वा लायक हूं हयनी।
43001028	ई बात यरदन का वय्यांड़ी बेतनिय्याह गांम माय हुई जां योहन बपतिसमो देतो थो।
43001029	दूसरा दन उने ईसु के अपणा आड़ी आता देखी के बोल्यो, "देखो परमेसर को मेमणो, जो जग को सगळो पाप उठई लई जाय हे।
43001030	यो उज मसीह हे जेका बारामें म्हने क्यो थो के म्हारा पाछे एक जणो अई र्‌यो हे, जो म्हार से अगड़े हुई ग्यो, क्योंके उ म्हार से पेलां थो।
43001031	अने हूं - उके नी जाणतो थो पण हूं इकासरु पाणी से बपतिसमो देतो आयो, के उ इसराइल जात पे परगट हुई जाय।
43001032	अने योहन ने यूं केता होया गवई दई, "म्हने असमान के खुलतो होयो अने आतमा के कबुतर सरीको उतरतो देख्यो हे अने उ ईसु का अदरे अई बेठ्यो।
43001033	अने हूं तो उके नी जाणतो थो पण जेने म्हारे पाणी से बपतिसमो देणे मोकल्यो उनेज म्हारे क्यो, 'जे पे तू पवित्तर आतमा के उतरतो अने ठेरतो देखे पवित्तर आतमा से बपतिसमो देणे वाळो योज हे'।
43001034	म्हने देख्यो अने गवई दई हे के योज परमेसर को बेटो हे।"
43001035	पाछो दूसरा दन योहन अपणा चेलाहुंण माय से दो का गेले उबो थो।
43001036	अने उने ईसु के जातो होयो देखी के बोल्यो, "देखो परमेसर को मेमणो।"
43001037	जदे दोई चेला योहन की बात सुणी के ईसु का पाछे हुई ग्या।
43001038	ईसु ने पलटी के उणके अपणा पाछे आता देख्या तो उ बोल्यो, "तम के के ढुंडी र्‌या?" वी बोल्या, "हे रब्बी (याने हे गरु) तू कां रे हे?"
43001039	उ उणकासे बोल्यो, "चल्या चलो तो देखी लोगा।" तो उणने जई के देख्यो के उ कां रई र्‌यो हे अने उना दन वी उका गेले र्‌या, क्योंके सांज का करीब चार बजी चुक्या था।
43001040	[उना दोई माय से जिणने योहन की बात सुणी अने ईसु का पाछे होया था एक तो सिमोन पतरस को भई अन्द्रियास थो।]
43001041	उने पेलां अपणा सगा भई सिमोन से मिळी के उकासे बोल्यो, "हमारे मसीह याने ख्रीष्ट मिळी ग्यो हे।"
43001042	अने उ उके ईसु कने ल्यायो। ईसु ने उका आड़ी देखी ने बोल्यो, "तू योहन को बेटो सिमोन हे। तू केफा याने पतरस केवायगा।"
43001043	दूसरा दन ईसु ने गलील जावा को मंसूबो कर्‌यो अने फिलिप्पुस के पई के उकासे बोल्यो, "म्हारा पाछे चल्यो चल।"
43001044	फिलिप्पुस तो अन्द्रियास अने पतरस का नगर बेतसेदा को थो।
43001045	फिलिप्पुस ने नतनएल से मिळी के उकासे बोल्यो, "जेका बारामें मूसा अने, नेम अने, नबिहुंण ने बी लिख्यो हे उ हमारे मिळी ग्यो, याने यूसफ को बेटो, नासरत नगर को ईसु।"
43001046	अने नतनएल ने उकासे क्यो, "अरे! नासरत से बी कइंकी अच्छी चीज निकळी सके?" फिलिप्पुस उकासे बोल्यो, "अई के देखी ले।"
43001047	ईसु ने नतनएल के अपणा आड़ी आतो देखी के उका बारामें बोल्यो, "देखो सांची माय एक इसराइली जेका माय कईं को खोट हयनी।"
43001048	नतनएल उकासे बोल्यो, "तू म्हारे कसे जाणे हे?" ईसु ने उके जुवाब देतो होयो क्यो, "इका पेलां के फिलिप्पुस ने थारे तेड़्यो, जदे तू अंजीर का झाड़ का निच्चे थो। म्हने थारे देख्यो थो।"
43001049	नतनएल ने उके जुवाब द्‍यो, "गरु, तू परमेसर को बेटो हे, तू इसराइल को राजो हे।"
43001050	ईसु उकासे बोल्यो, "म्हने थार से क्यो के म्हने थारे अंजीर का झाड़ निच्चे देख्यो, कंई तू इकासरु तो बिसास नी करी र्‌यो हे? तू इणकासे बी बड़ा-बड़ा काम देखेगा।"
43001051	उ पाछो बोल्यो, हूं थार से सांची सांची कूं के तम सरग के खुल्यो अने परमेसर का सरगदूतहुंण का गेले हूं मनख का बेटा के निच्चे उतरता अने अदरे चड़ता देखोगा।
43002001	तीसरा दन गलील का काना नगर माय एक ब्‍याव थो, अने ईसु की मेतारी बी वां थी।
43002002	ईसु अने उका चेलाहुंण बी उना ब्‍याव माय नोत्या ग्या था।
43002003	जदे दाखरस घटी ग्यो तो ईसु की मेतारी ने उकासे क्यो, "उणका कने दाखरस हयनी।"
43002004	तो ईसु बोल्यो, "हे नारी तम म्हार से कायसरु कई र्‌या हो? म्हारो बखत अबी नी आयो।"
43002005	उकी मेतारी ने सेवकहुंण से क्यो, "जो कंई उ तमार से के उज करजो।"
43002006	वां यहूदिहुंण के सुद्द करवा की रीति मुजब तरास्‍या भाटा का छेः भोमळ्या धर्‌या था, एक-एक माय बीस से तीस मण समातो थो।
43002007	ईसु ने उणकासे क्यो, "भोमळ्याहुंण के पाणी से उबराता भरी लाखो उणने उणके उबराता भरी लाख्या।
43002008	ईसु ने उणकासे क्यो, "अबे थोड़ोक हेड़ी के रसोइया का परधान कने लई जाव।" अने वी लई ग्या।
43002009	जदे रसोइया का परधान ने उना पाणी के चाख्यो जो दाखरस बणी ग्यो थो उ नी जाणतो थो के यो कसे आयो पण जेना सेवक चाकरहुंण ने पाणी हेड़्यो थो वी जाणता था। तो रसोइया का परधान ने लाड़ा के तेड़्यो।
43002010	अने उकासे बोल्यो "हर मनख पेलां अच्छो दाखरस दे अने जदे मनखहुंण पीके छाकी जाय तो घट्‍यो पिवाड़े पण तने तो अच्छो दाखरस अबी तक बचई राख्यो।"
43002011	असतरा गलील का काना माय ईसु ने अपणो पेलो अदभुद चमत्कार के सुरु करिके अपणी म्हेमा परगटी, अने उका चेलाहुंण ने उका पे बिसास कर्‌यो।
43002012	इका बाद ईसु, उकी मेतारी, उका भई-बेनहुंण अने चेलाहुंण कफरनहूम सेर-गांम ग्या अने वां थोड़ाक दन र्‌या।
43002013	यहूदिहुंण को फसह को तेवार कने थो अने ईसु यरुसलेम नगर ग्यो।
43002014	अने मन्‍दर माय उने बेल, गाडर अने कबुतर बेचवा वाळाहुंण के अने दलालहुंण के बेठ्या देख्या।
43002015	अने रासहुंण को एक कोड़ो बणायो अने उना सगळा के गाडरहुंण अने बेलहुंण का गेले मन्‍दर से बायरे हेड़ी लाख्या। अने दलालहुंण का सिक्‍काहुंण के बखेरी लाख्या अने तखतहुंण के उलटी लाख्या।
43002016	अने कबुतर बेचवा वाळा से बोल्यो, "इणके यां से बायरे लई जाव। म्हारा पिता परमेसर का घर के बेपार को घर मती बणाव।"
43002017	झट उका चेलाहुंण के रियाद आयो के लिख्यो हे, "थारा घर को लगाव म्हारे खई जायगा।"
43002018	इकासरु यहूदिहुंण ने ईसु के जुवाब द्‍यो, "तू जो करे तो हमारे कां की सेलाणी बताड़े हे? अने यो केका हक से करे?
43002019	ईसु ने जुवाब देतो होयो उणकासे क्यो, "इना मन्‍दर के ढळ्‍डई लाखो अने हूं इके तीन दन माय पाछो उबो करी दूंवां।"
43002020	इका पे यहूदिहुंण ने क्यो, "इना मन्‍दर के बणावा माय छयाळीस बरस लाग्या हे। कंई तू इके तीन दन माय उबो करी लाखेगा?"
43002021	पण उ तो अपणी काया का मन्‍दर का बारामें कई र्‌यो थो।
43002022	इकासरु जदे उ मर्‌या माय से जी उठ्यो तो उका चेलाहुंण के रियाद अई के उने क्यो थो, अने उणने पवित्तर सासत्तर का अने उना बचन के जो ईसु ने क्यो थो बिसास कर्‌यो।
43002023	जदे उ फसह का तेवार का बखत यरुसलेम नगर माय थो तो घणा लोगहुंण ने उनी सेलाणी के जिणके उ दिखाड़तो थो देखी के उका पे बिसास कर्‌यो।
43002024	पण जां तक ईसु को नातो थो उने अपणा खुद के उणका भरोसे नी छोड़्यो, क्योंके उ सगळा के जाणतो थो।
43002025	तो उके इनी बात की जरुवत नी थी के कईं को मनख कइंका मनख का बारामें गवई दे। क्योंके उ खुद जाणतो थो के मनख का हिरदा माय कंई हे।
43003001	फरीसिहुंण माय से नीकुदेमुस नाम को एक मनख थो जो यहूदिहुंण को बड़ो हाकिम थो।
43003002	उने रात माय ईसु कने अई के क्यो, "हे गरु हम जाणा के तू परमेसर आड़ी से गरु हुई के आयो क्योंके इना अचरजहुंण के जो तू दिखाड़े कईं को बी दिखई नी सके जदत्तक के परमेसर उका गेले नी रे।"
43003003	ईसु ने उके जुवाब द्‍यो हूं थार से सांची-सांची कूं के "जदत्तक कईं को नवा सिरा से जनमनी लई ले, उ परमेसर को राज नी देखी सके।
43003004	नीकुदेमुस ने उकासे क्यो, "डोकरो मनख कसे जनम लई सके? कंई अपणी मेतारी की कोख माय दूसरी कावा जई के जनम लई सकतो हे?"
43003005	ईसु ने जुवाब द्‍यो, "हूं थार से सांची-सांची कूं के जदत्तक कईं को मनख पाणी अने आतमा से नी जनमे उ परमेसर का राज माय जई नी सके।"
43003006	जो काया से जन्‍म्यो उ काया अने जो आतमा से जन्‍म्यो उ आतमा हे।
43003007	चकराय मती के म्हने थार से क्यो, "जरुरी हे के तू नवो जनम लई ले।
43003008	बायरो ज‍इय्यांड़ी चावे वय्यांड़ी चले हे अने तू उकी सरसराहाट सुणे पण या नी जाणे के कंय्यांड़ी आवे अने कंय्यांड़ी जावे। जो मनख आतमा से जन्‍म्यो हे उ असोज हे।
43003009	नीकुदेमुस ने उकासे क्यो, "यो सगळो कसे हुई सके?"
43003010	ईसु ने नीकुदेमुस से क्यो, "कंई तू इसराइलहुंण को गरु हयनी, फेर बी इनी बातहुंण के नी समजी सके?
43003011	हूं थार से सांची-सांची कूं के हम जो जाणा उज बोलां हे अने जेके हमने देख्यो उकी गवई दां हे। अने तम हमारी गवई मानो हयनी।
43003012	जदे म्हने तमार से धरती की बातहुंण करी तो तम भरोसो नी करो, तो अगर हूं तमार से सरग की बातहुंण करूं तो कसे भरोसो करोगा?
43003013	अने कईं को सरग पे नी चड़्यो सिरप उज जो सरग से उतर्‌यो, याने हूं मनख को बेटो।"
43003014	अने जसा मूसा ने मांळ माय सांप के अदरे लटकाड़्यो असोज जरुरी हे के मनख को बेटो बी अदरे लटकाड़्यो जाय।
43003015	के जो बी ईसु पे बिसास राखे उ उका माय अजर-अमर जीवन पाय।
43003016	क्योंके परमेसर ने जग से असो परेम राख्यो की उने अपणो एखलो बेटो दई द्‍यो के जो कईं को मनख उका पे बिसास राखे उ मिटे हयनी पण अजर-अमर जीवन पाय।
43003017	परमेसर ने अपणा बेटा के जग माय इकासरु नी मोकल्यो के जग पे आरोप लगाड़े पण इकासरु के जग के उकासे उध्दार मिळे।
43003018	जो उका पे बिसास करे उ कसुरवार नी रेगा जो बिसास नी करे उ कसुरवार हुई ग्यो, क्योंके उने परमेसर का एखला बेटा का नाम पे बिसास नी कर्‌यो।
43003019	अने दोष यो के उजाळो जग माय आ चुक्यो पण मनखहुंण ने उजाळा का बदळा माय इन्‍दारा से ज्यादा परेम राख्यो इकासरु के उणका काम बुरा था।
43003020	क्योंके हरेक जो बुरई करे, उजाळा से बेर राखे अने उजाळा कने नी आवे के कंई उणका काम नगे नी अई जाय।
43003021	पण वी जो सत पे चले, उजाळा कने आय हे। जेकासे यो परगटे के उणका काम परमेसर आड़ी से कर्‌या ग्या हे।
43003022	इका बाद ईसु अने उका चेलाहुंण, यहूदिया परदेस माय आया अने ईसु वां उणका गेले रई के बपतिसमो देतो थो।
43003023	योहन बी सालेम गांम कने ऐनोन माय बपतिसमो देतो थो। क्योंके वां पाणी गंज थो, अने मनखहुंण बपतिसमा लेता था।
43003024	क्योंके योहन उना बखत तक जेळखाना माय नी लाख्यो थो।
43003025	इकासरु योहन का चेलाहुंण को कइंका यहूदी का गेले सुद्द करवा की रीति का बारामें बिवाद हुई ग्यो।
43003026	अने उणने योहन कने अई के उकासे क्यो, हे "गरु उ जो यरदन का उना पार थारा गेले थो अने जेकी तने गवई दई, देख उ बपतिसमो दई र्‌यो अने सगळा मनख उका कने अई र्‌या हे।
43003027	योहन ने जुवाब द्‍यो "जदत्तक कइंका मनख के सरग से नी द्‍यो जाय, तदत्तक उ कइंबी नी पई सके।
43003028	तम खुदी म्हारी गवई दो हो, के म्हने क्यो थो, "हूं मसीह हयनी, पण उका पेलां मोकल्यो हूं।
43003029	लाड़ो उज हे जेकी लाड़ी हे, पण लाड़ा का साती जो उब्या हे वी उकी सुणे, लाड़ा की बात सुणी के खुसी से भरी उठे असतरा म्हारी या खुसी पूरण हुई।
43003030	जरुरी हे की उ बड़े अने हूं घटूं।
43003031	जो अदरे से आय उ सगळा से बड़ी के, जो धरती से, उ धरती को हे अने धरती की बात करे, उ जो सरग से आवे सगळा से बड़ी के हे।
43003032	जो कंई उने देख्यो अने सुण्यो उ उकी गवई दे हे फेर बी कइंका मनखहुंण उकी गवई नी माने।
43003033	जेने उकी गवई मानी ली उने इनी बात पे छाप लगाड़ी दी के परमेसर सांचो हे।
43003034	जेके परमेसर ने मोकल्यो उ परमेसर की बात करे क्योंके बिना कइंका नाप के परमेसर ने उके पवित्तर आतमा को अनन्त दान द्‍यो हे।
43003035	पिता बेटा से परेम राखे अने उने उका हात माय सगळो कंई दई द्‍यो हे।
43003036	जो बेटा पे बिसास करे अजर-अमर जीवन उको हे पण उ जो बेटा के नी माने जीवन के नी देखेगा पण परमेसर की रीस उका पे बणी रे हे।
43004001	जदे परभु के मालम पड़ी के फरीसिहुंण ने सुण्यो हे के ईसु योहन से जादा चेला बणाय अने उणके बपतिसमो दे हे।
43004002	जदके ईसु खुद नी पण उका चेलाहुंण बपतिसमो दई र्‌या था।
43004003	ईसु यहूदिया इलाका के छेकी के पाछो गलील परदेस चल्यो ग्यो।
43004004	अने उके सामरिया परदेस माय से हिटी के जाणो पड़्यो।
43004005	तो उ सामरिया का सुखार नाम का एक नगर माय आयो। जो उनी जगा कने हे जेके याकूब ने अपणा बेटा यूसफ के दई थी।
43004006	अने याकूब को कुओ वांज थो। तो जातरा से थकी के कुआ कने ईसु सुसतावा लाग्यो। उना बखत दफोर्‌यो हुई र्‌यो थो।
43004007	इतरा माय सामरिया की एक बइरा पाणी भरवा अई। ईसु ने उकासे क्यो, "म्हारे पाणी पिवाड़"
43004008	क्योंके उका चेलाहुंण जिमण मोल लेवा सरु नगर माय ग्या था।
43004009	वा सामरिया की बइरा उकासे बोली "या कसी बात हे की तू यहूदी हुई के म्हार से पाणी मांगे? हूं सामरी बइरा हूं। यहूदी तो सामरिहुंण से कसीज तरा को रिस्‍तो नी राखता था।
43004010	ईसु ने जुवाब द्‍यो, "अगर तू परमेसर का बरदान के जाणती अने यो के उ कुंण हे जो थारे के 'म्हारे पाणी पिवाड़' तो तू उकासे मांगती अने उ थारे जीवन को पाणी देतो।"
43004011	बइरा उकासे बोली, म्हाराज, थारा कने पाणी भरवा को कंई साधन हयनी अने कुओ उन्‍डो हे तो जीवन को पाणी थारा कने कां से आयो।
43004012	कंई तू हमारा पिता याकूब से बी मोटो हे जेने हमारे यो कुओ द्‍यो जेका माय से उने खुद अने उका बंस अने उका ढोरहुंण ने बी प्यो?
43004013	ईसु ने उके जुवाब द्‍यो, "कइंको बी जो इना पाणी के पीवे उ पाछो तिरस्यो होय,
43004014	पण जो कईं को उना पाणी माय से पीवे जो हूं उके दूंवां सनातन काल तक तिरस्यो नी रेगा। पण उ पाणी जो हूं उके दूंवां उका माय अजर-अमर जीवन सरु उफणतो होयो पाणी को झिरण बणी जायगा।"
43004015	बइरा उकासे बोली, "म्हाराज, यो पाणी म्हारे बी दई दे! जेकासे के म्हारे तिरस नी लागे, अने नीज पाणी भरवा यां तक आणो पड़े।"
43004016	ईसु ने उकासे क्यो, "जई के अपणा घराळा के तेड़ी ला।"
43004017	बइरा ने उके जुवाब द्‍यो, "म्हारो कईं को घराळो हयनी।" ईसु उकासे बोल्यो, "तने सांची कई, 'म्हारो कईं को घराळो हयनी।'
43004018	क्योंके थारा पांच घराळा हुई चुक्या हे अने अबी जो थारा कने रे उ बी थारो घराळो हयनी यो तने सांची क्यो।"
43004019	उनी बइरा ने उकासे क्यो म्हाराज म्हारे लागे के तू नबी हे।
43004020	हमारा पूरखाहुंण ने इना परबत पे उपासणा करी अने तम को हो की यरुसलेमइज वा जगा जां मनखहुंण के उपासणा करनी हे।
43004021	ईसु उकासे बोल्यो - हे नारी म्हारो बिसास कर के उ बखत अई र्‌यो हे जदे तम नी तो इना परबत पे अने नी यरुसलेम मायज पिता की उपासणा करोगा।
43004022	तम उकी उपासणा करो हो जेके नी जाणो हम उकी उपासणा करां, जेके हम जांणां क्योंके उध्दार यहूदिहुंण माय सेज हे।
43004023	पण उ बखत अई र्‌यो हे याने अई ग्यो जदे सांचा उपासक पिता की उपासणा आतमा अने सच्चई से करेगा क्योंके परमेसर पिता असाज उपासक के चावे हे।
43004024	परमेसर आतमा हे अने जरुरी हे के उका उपासक आतमा अने सच्चई से उकी उपासणा करे।
43004025	बइरा उकासे बोली हूं जाणूं के मसीह जो ख्रीष्ट केवायगा आणे वाळो हे। जदे उ आयगा तो हमारे सगळो कंई बताड़ी देगा।
43004026	ईसु उकासे बोल्यो, "हूं जो थार से बोली र्‌यो हूं उज हूं।"
43004027	इतरा माय उका चेलाहुंण अई ग्या अने उके एक बइरा से बात करता देखी के अचरज माय पड़ी ग्या। फेर बी कइंका ने यो नी पुछ्‌यो तू कंई चावे या इनी बइरा से कायबले बात करी र्‌यो हे।
43004028	उनी बइरा ने अपणा गागर्‌या के वांज धर्‌यो अने नगर माय जई के लोगहुंण से बोली,
43004029	"आव रे, म्हने एक मनख देख्यो जेने उ सगळो जो म्हने कर्‌यो बतई द्‍यो। कंई योज तो मसीह हयनी।
43004030	वी नगर से हिटी के उका कने जावा लाग्या।
43004031	उना बखत उका चेलाहुंण ने उकासे अरज करी हे गरु थोड़ोक खई ले
43004032	पण ईसु उणकासे बोल्यो, "म्हारा कने खावा सरु असो भोजन हे जेका बारामें तम नी जाणो हो।"
43004033	चेलाहुंण माय-माय केवा लाग्या, "कंई कईं को उका सरु जिमवा को तो नी ल्यायो?
43004034	ईसु उणकासे बोल्यो, "म्हारो जिमणो यो हे के अपणा मोकलवा वाळा की मरजी पूरण करूं अने उको काम पूरण करूं।
43004035	कंई तम यूं नी बोलो अबे फसल काटवा का चार मइना बाकी हे? देखो हूं तमार से कूं अपणी आंख उठई ने खेतहुंण पे नगे लाखो की वी काटवा बले पाकी चुक्या हे।
43004036	काटवा वाळा के अबे दाढ़की मिळी री हे अने उ अजर-अमर जीवन बले फळ भेळा करी र्‌यो हे के बोवा वाळा अने काटवा वाळा दोई मिळी के खुसी मनई सके।
43004037	क्योंके यां यो केवाड़ो सांचो होय के एक मनख बोय अने दूसरो काटे।
43004038	म्हने तमारे उनी फसल के काटवा मोकल्या जेका माय तमने म्हेनत नी करी दूसरा ने म्हेनत करी हे अने तम उणकी म्हेनत का फळ माय सामिल होया हो।
43004039	उना नगर का नरा सामरिहुंण ने ईसु पे बिसास कर्‌यो, क्योंके उनी बइरा ने यूं बोली के गवई दई, म्हने जो कर्‌यो उ सगळो उने म्हारे बतई द्‍यो।
43004040	जदे सामरिहुंण ने अई के उकासे अरज करी के उ उणका गेले रे तो उ दो दन उणका गेले र्‌यो।
43004041	अने उका बचन का असर से हजु नरा दूसरा लोगहुंण ने बी उका पे बिसास कर्‌यो।
43004042	जदे वी उनी बइरा से केवा लाग्या अबे हम थारा केणा पेज बिसास नी करां पण इकासरु के हमने खुदज सुणी ल्यो हे अबे हम जाणी ग्या हे के योज सांचो जग को तारणहार हे।"
43004043	उना दो दन का बाद उ वां से हिटी के गलील परदेस चल्यो ग्यो।
43004044	ईसु ने खुद गवई दई के नबी अपणाज देस माय मान नी पाय।
43004045	जदे उ गलील पोंच्यो तो गलीलिहुंण ने उकी आव-भगत करी। वी तो उना सगळा काम के देखी चुक्या था जो उने परब का दन यरुसलेम माय कर्‌या था, क्योंके वी खुद वां परब माय ग्या था।
43004046	जदे उ पाछो गलील का काना नगर माय आयो जां उने पाणी के दाखरस बणई लाख्यो थो। वां एक राजदरबारी थो जेको बेटो कफरनहूम माय बेमार पड़्यो थो।
43004047	जदे उने सुण्यो की ईसु यहूदिया से गलील माय आयो होयो हे। तो उ उका कने ग्यो, अने उकासे अरज करवा लाग्यो के चली के म्हारा बेटा के नज करी दे - इकासरु के उ मरवा पे थो।
43004048	ईसु ने इका पे उकासे क्यो, "जदत्तक तम सेलाणी अने चमत्कार माय अणहोणी नी देखोगा तदत्तक बिसास नी करोगा।"
43004049	राजदरबारी उकासे बोल्यो, "म्हाराज म्हारा बेटा का मरवा से पेलां चल।"
43004050	ईसु उकासे बोल्यो, "जा; थारो बेटो जिन्दो हे।" उना मनख ने ईसु का बचन पे बिसास कर्‌यो अने चल्यो ग्यो।
43004051	जदे उ बाट मेंज थो तो उको सेवक उकासे मिळ्यो अने केवा लाग्यो "थारो बेटो जिन्दो हे।"
43004052	उने उकासे पुछ्‌यो, "उ कां का बखत से नज होवा लाग्यो थो?" उणने बताड़्यो, "काल दन का एक बज्या उको ताव उतरी ग्यो।"
43004053	तो बाप समजी ग्यो के यो उणाज बखत होयो जदे ईसु बोल्यो थो, "थारो बेटो जिन्दो हे।" अने खुद उने अने उका आखा परवार ने बिसास कर्‌यो।
43004054	यो दूसरो चमत्कार थो जेके ईसु ने यहूदिया से अई के ने गलील माय दिखाड़्यो थो।
43005001	इनी बातहुंण का बाद ईसु यहूदिहुंण का एक तेवार माय यरुसलेम नगर ग्यो।
43005002	यरुसलेम नगर माय गाडर नाम का फाटक कने एक कुण्ड हे। जेके इबराणी भासा माय बेतसेदा केवे जेका पांच ओसारा हे।
43005003	इणका माय असा घणा लोगहुंण पड़्या था जो बेमार, आंदा, पांगळा, अने सुक्या अंग वाळा था।
43005004	ई पाणी के हलवा की ताक माय था इकासरु के परभु को एक सरगदूत एक खास बखत माय कुण्ड माय उतरी के पाणी के हलाड़तो थो। पाणी का हलताज जो बी पेलां उका माय उतरी जातो थो, उ कसोज रोगी क्यो नी रे, नज हुई जातो थो।
43005005	वां एक मनख थो जो अड़तीस बरस से बेमार थो।
43005006	जदे ईसु ने उके वां पड़्यो देख्यो अने जाण्यो के उ वां उनी दसा माय घणा दन से पड़्यो हे तो उने उकासे पुछ्‌यो "कंई तू नज होणो चावे?
43005007	बेमार ने उके जुवाब द्‍यो, "म्हाराज म्हारा कने कईं को मनख हयनी जो म्हारे पाणी के हलताज कुण्ड माय उतारे। जदे हूं उतरवा लागुं तो म्हार से पेलां दूसरो उतरी जावे हे।
43005008	ईसु उकासे बोल्यो उठ्या! अपणो बिछावणो उठाड़ ने चल्यो-फर।"
43005009	उ मनख झट नज हुई ग्यो अने अपणो बिछावणो उठाड़ी के चलवा लाग्यो। अने उ सबत् को दन थो।
43005010	यहूदिहुंण ने उके जो नज हुई ग्यो थो बोल्या "आज सबत् हे तो बिछावणो उठाड़णो थारा बले ठीक हयनी।"
43005011	पण उने उणके जुवाब द्‍यो, "जेने म्हारे नज कर्‌यो उनेज म्हार से क्यो, 'अपणो बिछावणो उठई ने चल्यो-फर।'
43005012	उणने उकासे पुछ्‌यो, "उ कुंण मनख हे जो थार से बोल्यो, 'अपणो बिछावणो उठई ने चल्यो-फर?'
43005013	पण जो नज हुई ग्यो थो नी जाणतो थो की ईसु कुंण हे क्योंके वां भीड़ होवा की वजासे ईसु उनी जगा से गुप-चुप चल्यो ग्यो थो।
43005014	इका बाद ईसु ने उके मन्‍दर माय देखी के उकासे बोल्यो, "देख तू नज हुई ग्यो हे। पाछो कदी पाप मती करजे असो नी होय के इका से बी बड़ी कइंकी आफत थार पे अई पड़े।"
43005015	उना जणा ने अई के यहूदिहुंण के बताड़्यो के उ ईसु थो जेने म्हारे नज कर्‌यो थो।
43005016	इकासरु यहूदिहुंण ईसु के सताड़वा लाग्या। क्योंके उ इना कामहुंण के सबत् का दन करतो थो।
43005017	पण उने उणके जुवाब द्‍या, "म्हारो पिता अबी तक काम कर हे। अने हूं खुद बी काम करूं।"
43005018	इनी बात पे यहूदी उके मारी लाखवा की हजु बी ज्यादा फिराक माय रेवा लाग्या। क्योंके उ नी सिरप सबत् का दन को नेम तोड़ी र्‌यो थो, पण परमेसर के अपणो पिता कई के अपणे आप के परमेसर का बराबरी को ठेरई र्‌यो थो।
43005019	इनी वजासे ईसु जुवाब देतो होयो उणकासे बोल्यो, "हूं तमार से सांची-सांची कूं के बेटो खुद कइंनी करी सके। सिरप उज जो पिता के करतो देखे क्योंके जो कंई पिता करे उणाज काम के बेटो बी ठीक वसीज रीति से करे
43005020	क्योंके पिता बेटा से परेम करे, अने उना सगळा काम के उके दिखाड़े जिणके उ खुद करे, अने उ इणका से बी नरा मोटा कामहुंण उकासे दिखाड़ेगा, जेकासे की तम अचरज करो।
43005021	क्योंके जसे पिता मुरदाहुंण के जिवाड़े अने उणके जीवन दे, असोज बेटो बी जेके चावे जीवन दे हे,
43005022	क्योंके पिता बी कइंका को न्याव नी करे पण उने न्याव करवा को सगळो काम बेटा का हात माय करी लाख्यो हे।
43005023	के सगळा मनख, बेटा को वेसोज मान करे जसा पिता को मान करे, जो बेटा को मान नी करे उ पिता को बी मान नी करे जेने उके मोकल्यो।
43005024	हूं तमार से सांची-सांची कूं जो म्हारा बचन सुणी के म्हारा मोकलने वाळा पे बिसास करे अजर-अमर जीवन उको हे। अने उका पे दण्ड को हुकम हयनी पण मोत से पार हुई के उ जीवन माय जई चुक्यो हे।
43005025	हूं तमार से सांची-सांची कूं उ बखत अई र्‌यो हे अने अबी हे जदे की मर्‌या मनख परमेसर का बेटा की बाणी सुणेगा अने जो सुणेगा उ जिवेगा।
43005026	क्योंके जसे पिता खुद माय जीवन राखे वेसोज उने बेटा के बी खुद माय जीवन राखवा को हक द्‍यो हे।
43005027	अने उने उके न्याव करवा को हक बी द्‍यो हे क्योंके उ - मनख को बेटो हे।"
43005028	इका पे अचरज मती करो क्योंके बखत अई र्‌यो हे की वी सगळा जो कबर माय हे उकी अवाज सुणी के हिट्‍यायगा
43005029	जिणने भला करम कर्‌या पाछा जिवता हुई जायगा अने जिणने बुरा करम कर्‌या पाछा जिवता होवा पे सजा पायगा।
43005030	"हूं खुद अपणा हक आड़ी से कइंनी करी सकूं जसो सुणुं असो न्याव करूं अने म्हारो न्याव सांचो हे क्योंके हूं अपणी मरजी से नी पण अपणा मोकलवा वाळा की मरजी से करूं।
43005031	"अगर हूं सिरप अपणी गवई दउं तो म्हारी गवई सांची हयनी।
43005032	पण म्हारा बारामें गवई देवा वाळो एक हजु हे अने हूं जाणूं के जो गवई म्हारा बारामें उ दे, वा सांची हे।
43005033	तमने योहन से पुछवाड़्यो उने सच्चई की गवई दई।
43005034	पण हूं खुद का बारामें मनखहुंण की गवई नी चउं पण ई बातहुंण हूं इकासरु कूं के तमारो उध्दार होय।
43005035	उ तो जळतो अने चळकतो दीयो थो अने तमारे उका उजाळा माय थोड़ाक बखत तक खुसी माननो अच्छो लाग्यो
43005036	पण जो गवई म्हारी हे, वा योहन की गवई से बड़ी के हे। क्योंके पिता ने जेना काम के पूरो करवा बले म्हारे द्‍यो याने वी काम जो हूं करूं वीज, म्हारा बारामें गवई दे हे, के पिता ने म्हारे मोकल्यो हे।
43005037	अने पिता जेने म्हारे मोकल्यो, उने म्हारा बारामें गवई दई, तमने नी तो कदी उको सबद् सुण्यो अने नी उको रुप देख्यो।
43005038	अने उका बचन तमार माय बण्या नी र्‌या। क्योंके जेके उने मोकल्यो, तम उको बिसास नी करो।
43005039	तम पवित्तर धरम सासत्तर माय ढुंडी र्‌या हो क्योंके तम बिचार करो के उका माय अजर-अमर जीवन मिळे हे अने ई वीज हे जो म्हारा बारामें गवई दे हे।
43005040	अने फेर बी तम जीवन पावा सरु म्हारा कने आणो नी चाव।
43005041	"हूं मनखहुंण से बड़ई नी चउं।
43005042	पण हूं तमारे जाणूं के तमार माय परमेसर को परेम हयनी।
43005043	हूं अपणा पिता का नाम से आयो हूं अने तम म्हारी मानी नी र्‌या हो पण कईं को हजु अपणाज नाम से आय तो तम उके मानी लोगा।
43005044	तम कसे बिसास करी सकता, जदके तम खुदज एक दूसरा से मान चावो। अने जो मान अदवेत परमेसर आड़ी से हे पाणोज नी चावो।
43005045	यो मती बिचारो के पिता परमेसर का सामे तमारे कसुरवार ठेरउं। तमारे कसुरवार ठेराड़णे वाळो तो मूसा, जेका पे तमने बिसास कर्‌यो,
43005046	क्योंके अगर तम मूसा पे बिसास करता तो म्हार पे बी बिसास करता इकासरु के मूसा ने म्हारा बारामें लिख्यो हे।
43005047	पण अगर तम उका लिख्या होया पे बिसास नी करो तो म्हारा बचन पे कसे बिसास करोगा?"
43006001	इनी बातहुंण का बाद ईसु, गलील का सरवर यानी तिबिरियास सरवर का उना पार चल्यो ग्यो
43006002	अने एक बड़ीमेक भीड़ उका पछड़े चली री थी, क्योंके लोगहुंण उका अचरज भर्‌या काम के देखता था जो उ बेमारहुंण पे करतो थो
43006003	ईसु परबत पे चड़िके अपणा चेलाहुंण का साते बेठी ग्यो।
43006004	यहूदिहुंण को फसह को तेवार कने थो
43006005	जदे ईसु ने नगे उठाड़ी तो बड़ीमेक भीड़ के अपणा आड़ी आता देखी, तो फिलिप्पुस से पुछ्‌यो, "इणके जिमवा सरु रोटा कां से मोल लांवां?
43006006	ईसु उके परखवा सरु कई र्‌यो थो। क्योंके उ खुद जाणतो थो के उके कंई करनों हे।
43006007	फिलिप्पुस ने उके जुवाब द्‍यो दो सो दिनार का रोटा से बी पूरो नी पड़ेगा के सगळा के थोड़ोक-थोड़ो दई दां।
43006008	उका चेलाहुंण माय से एक याने के सिमोन पतरस को भई अन्द्रियास ने उके बताड़्यो,
43006009	यां एक छोरो हे जेका कने ज‍ऊ का पांच रोटा अने दो मच्छी हे पण इतरा लोगहुंण माय इतरा से कंई होयगा?"
43006010	ईसु बोल्यो मनखहुंण के बेठाड़ी दो, "उनी जगा पे गंज घांस थी। इकासरु मनखहुंण जो गिणती माय करीब पांच हज्जार था, बेठी ग्या।
43006011	जदे ईसु ने रोटा लई अने धन्यबाद करी ने उणके जो बेठ्या था बांटी लाख्या, असोज उने मच्छीहुंण के बी जिणके जितरी चावे बांटी लाखी।
43006012	जदे लोगहुंण धापी ग्या तो ईसु अपणा चेलाहुंण से बोल्यो, "बच्या होया कोळ्‍याहुंण के भेळा करी लो के कंई बी खराब नी होय।
43006013	तो उणने उणके भेळा कर्‌या अने ज‍ऊ का पांच रोटा का कोळ्‍याहुंण से, जो जिमवा वाळाहुंण से बच्‍या था बारा टोपलाहुंण भर्‌या उठाड़्या।
43006014	जदे मनखहुंण ने उना अचरज के जेके ईसु ने कर्‌यो थो देख्यो तो केवा लाग्या, "सांची यो उज नबी हे जो जग माय आवा वाळो थो।
43006015	तो ईसु यो जाणी के के वी म्हारे जबरजस्ती राजो बणाणे सरु लई जाणो चाव हे, पाछो एखलो टेकरा पे चल्यो ग्यो।
43006016	जदे सांज पड़ी तो उका चेलाहुंण सरवर का कराड़े ग्या।
43006017	अने नाव पे चड़वा का बाद वी कफरनहूम नगर जावा सरु सरवर पार करवा लाग्या। इन्दारो हुई ग्यो थो अने ईसु अबी तक उणका कने नी आयो थो।
43006018	जोर से अन्दी-दंदवाळ चलवा से सरवर माय लेरहुंण पछाड़ा खावा लागी।
43006019	जदे चेलाहुंण दो तीन कोस तक खेता-खेता चल्या ग्या तो उणने ईसु के सरवर का पाणी पे चलतो अने नाव का कने आतो देख्यो अने वी डरी ग्या।
43006020	पण उ उणकासे बोल्यो, "डरजो मती हूं हे।
43006021	वी ईसु के नाव पे लेवा सरु तय्यार होया ने नाव झट उनी जगा ग्यी, जां वी जई र्‌या था।
43006022	दूसरा दन भीड़ के जो सरवर का उना पार रइगी थी यो पतो चल्यो के सिरप एक छोटी सी नाव वां थी अने यो बी के ईसु चेलाहुंण का गेले नाव पे नी चड़्यो थो, पण सिरप चेलाहुंणज उना पार चल्या ग्या।
43006023	तो तिबिरियास से उनी जगा का कने दूसरी नानी नावहुंण अई, जां उणने परभु के धन्यबाद देवा का बाद रोटा जिम्या था।
43006024	जदे भीड़ ने देख्यो के नी तो वां ईसु हे नीज उका चेलाहुंण तो वी खुदी नानी-नानी नावहुंण पे चड़िके ईसु के ढुंडता होया कफरनहूम नगर पोंच्या।
43006025	उणने जदे उके सरवर का पेलां पार पायो तो उकासे बोल्या, "गरु तू यां कदे आयो?"
43006026	जुवाब माय ईसु उणकासे बोल्यो, "हूं तमार से सांची कूं तम म्हारे इकासरु नी ढुंडी र्‌या के तमने चमत्कार देख्या। पण इकासरु के तमने रोटा जिम्या अने धाप्या हो।"
43006027	उना भोजन सरु मती म्हेनत करो जो नास हुई जावे पण उना भोजन सरु जो अजर-अमर जीवन तक बण्यो रे, जेके, "हूं मनख को बेटो तमारे दूंवां क्योंके पिता याने की परमेसर ने म्‍हारपेज अपणी छाप लगाड़ी हे।
43006028	इकासरु उणने उकासे पुछ्‌यो, "परमेसर को काम करवा सरु हम कंई करां?"
43006029	ईसु ने उणके जुवाब द्‍यो परमेसर को काम यो हे के जेके उने मोकल्यो हे तम उका पे बिसास राखो।
43006030	तो उणने उकासे पुछ्‌यो, "पाछो तू कां को चमत्कार बताड़े के हम देखां अने थार पे बिसास करां?" तू कां को काम करे
43006031	हमारा बाप-दादाहुंण ने मांळ माय सरग का रोटा खाया (मन्नो) जसो लिख्यो "उने उणके जिमवा सरु सरग से रोटा बरसाया।"
43006032	तो उ उणकासे बोल्यो, "हूं तमार से सांची कूं, मूसा ने तमारे उ रोटो सरग से नी द्‍यो, पण म्हारो पिताज हे जो सरग से तमारे सांचो रोटो दे हे।
43006033	क्योंके परमेसर को रोटो उ जो सरग से उतर्‌यो अने जग के जीवन दे हे।"
43006034	तो वी उकासे बोल्या, "परभु यो रोटो हमारे हमेस्याज द्‌याकर।"
43006035	ईसु उणकासे बोल्यो, "हूंज जीवन को रोटो हूं जो म्हारा कने आवे उ कदी भूको नी रेगा अने उ जो म्हार पे बिसास करे उ कदी तिरस्यो नी रेगा।
43006036	पण हूं तमार से पेलांज बोल्यो थो के तमने म्हारे देखी बी ल्यो पण फेर बी म्हार पे बिसास नी राखोगा।
43006037	उ सगळो जो पिता म्हारे दे म्हारा कने आयगा, अने जो म्हारा कने आयगा हूं उके कदी जावा नी दूंवां।
43006038	क्योंके हूं अपणी मरजी से नी, पण अपणा मोकलवा वाळा की मरजी पूरण करवा सरु सरग से उतर्‌यो हूं।
43006039	जेने म्हारे मोकल्यो उकी मरजी या की सगळो कंई जो उने म्हारे द्‍यो उका माय से थोड़ोक बी नी खोउं पण अंत का दन माय उके जिवाड़ुंवां।
43006040	क्योंके म्हारा पिता की मरजी या हे के हरेक जो म्हारे याने बेटा के देखे अने म्हार पे बिसास करे उ अजर-अमर जीवन पाय, अने हूं खुद अंत का दन माय उके जीवाड़ी दूंवां।"
43006041	तो यहूदिहुंण उका पे बड़बड़ावा लाग्या, "जदे उ बोल्यो की उ रोटो जो सरग से उतर्‌यो हूंज हूं।"
43006042	अने वी केवा लाग्या, "कंई यो यूसफ को बेटो ईसु हयनी, जेका मां-बाप के हम जाणा? अने उ कसे बोली र्‌यो, की हूं सरग से उतर्‌यो हूं?"
43006043	ईसु ने उणके जुवाब द्‍यो "माय-माय मती बड़बड़ाव।
43006044	म्हारा कने कईं को नी अई सके जदत्तक पिता जेने म्हारे मोकल्यो उके अपणा कने लई नी ले अने हूं उके अंत का दन माय जिवाड़ुंवां।
43006045	नबिहुंण का लेखहुंण माय यो लिख्यो हे, 'अने वी सगळा परमेसर आड़ी से सिखाया होया रेगा।' हरेक जेने पिता से सुण्यो अने सीख्यो उ म्हारा कने आय हे।
43006046	यो हयनी के कइंका ने पिता के देख्यो, 'पण जो परमेसर आड़ी से हे सिरप उनेज पिता के देख्यो।
43006047	हूं तमार से सांची कूं जो बिसास राखे अजर-अमर जीवन उकोज हे।
43006048	हूंज जीवन को रोटो हूं।
43006049	तमारा बाप-दादाहुंण ने मांळ माय सरग को रोटो (मन्नो) खायो, अने वी तो मरी ग्या।
43006050	हूंज उ रोटो हूं जो सरग से उतर्‌यो हूं जो बी उका माय से खाय उ अजर-अमर हुई जायगा।
43006051	जीवतो रोटो जो सरग से आयो, हूंज हूं। जो बी इना रोटा माय से खाय उ हमेस्या जिवेगा, अने जो रोटो हूं जग का जीवन सरु दूंवां वा म्हारी काया हे।"
43006052	इका पे यहूदिहुंण माय-माय या बोली के बिवाद माय पड़ी ग्या, "यो मनख हमारे अपणी काया खावा सरु कसे दई सके?"
43006053	ईसु उणकासे बोल्यो, "हूं तमार से सांची कूं, जदत्तक तम हूं मनख का बेटा को मांस नी खाव अने म्हारो लोई नी प्यो तमार माय जीवन हयनी।
43006054	जो म्हारो मांस खाय अने म्हारो लोई पीवे अजर-अमर जीवन उकोज हे अने अंत का दन माय हूं उके जीवाड़ी लाखुंवां।
43006055	म्हारो मांस तो सांचो भोजन अने म्हारो लोई सांची पीवा की चीज हे।
43006056	जो म्हारो मांस खावे अने म्हारो लोई पीवे उ म्हारा माय बण्यो रे अने हूं उका माय।
43006057	जसो जीवता पिता ने म्हारे मोकल्यो, अने हूं पिता से जीवी र्‌यो हूं असोज वी जो म्हारे खावे म्हारा सरु जीवता रेगा।
43006058	योज उ रोटो जो सरग से आयो, वसो हयनी जेके बाप-दादाहुंण ने खायो अने मरी ग्या। इना रोटा के जो खाय उ हमेस्या तक मरेगा हयनी।"
43006059	उने ई बातहुंण पराथनाघर माय उना बखत करी जदे उ कफरनहूम नगर माय परबचन कई र्‌यो थो।
43006060	तो उका चेलाहुंण माय से नरा ने जदे यो सुण्यो तो बोल्या, "या तो मुसकिल बात हे इके कुंण सुणी सके।"
43006061	पण ईसु ने यो जाणी के की उका चेलाहुंण इनी बात पे बड़बडई र्‌या था उणकासे बोल्यो, "कंई तमारे इनी बात से ठोकर लागे?
43006062	अगर तम हूं मनख का बेटा के सरग जाता देखो जां हूं पेलां थो, तो कंई करोगा?"
43006063	आतमाज हे जो जीवन दे हे काया से कंई नफो हयनी, जो बात म्हने तमारे बतई वी आतमा अने जीवन हे।
43006064	पण तमारा माय थोड़ाक हे जो बिसास नी राखे।" क्योंके ईसु तो पेलांसेज जाणे हे के बिसास नी करवा वाळा कुंण हे, अने उ कुंण हे जो उके पकड़ायगा,
43006065	अने उ बोल्यो, "म्हने तमारे इकासरु बताड़्यो के कईं को म्हारा कने नी अई सके, जदत्तक के पिता उके म्हारा कने आवा की इजाजत नी दे।"
43006066	इकासरु उका चेलाहुंण माय से नरा पाछा चल्या ग्या अने फेर उका कने नी आया
43006067	जदे ईसु उना बाराहुंण से बोल्यो, "कंई तम बी चल्या जाणो चाव?"
43006068	सिमोन पतरस उकासे बोल्यो, "परभु, हम केका कने जावां? अजर-अमर जीवन की बातहुंण तो थारा कने हे।
43006069	हमने बिसास कर्‌यो अने जाणी ग्या के परमेसर को पवित्तर मनख तूज हे।"
43006070	ईसु ने उणके जुवाब द्‍यो, "कंई म्हने खुदज तम बारा चेलाहुंण के नी छांट्‌या? पण फेर बी तमारा माय एक सेतान हे।"
43006071	उको मतलब सिमोन इस्‍करियोती का बेटा यहूदा से थो, क्योंके उना बाराहुंण माय से उज एक थो जो उके पकड़वाणे वाळो थो।
43007001	इनी बातहुंण का बाद ईसु गलील इलाका माय धुमतो-फरतो र्‌यो। उ यहूदिया इलाका माय नी जाणो चातो थो क्योंके यहूदिहुंण का अगवाहुंण उके मारवा की ताक माय था।
43007002	यहूदिहुंण को तेवार याने के झोपड़िहुंण को परब कने थो।
43007003	तो उका भईहुंण उकासे बोल्या, "यां से हिटी के यहूदिया का इलाका माय चल्यो जा, के थारा चेलाहुंण बी उना काम के देखी सके जिणके तू करे।
43007004	क्योंके असो कईं को हयनी जो नामी होणो चावे अने छिपी के काम करे। तू इना कामहुंण के करी र्‌यो हे, इकासरु अपणे खुद के जग पे परगट।"
43007005	क्योंके उका भईहुंणिज उका पे बिसास नी राखता था।
43007006	तो ईसु उणकासे बोल्यो, "म्हारो बखत अबी तक आयो हयनी पण तमारा सरु बखत अच्छो हे।
43007007	जग तमार से घिरणा नी करी सके पण म्हार से करे, क्योंके हूं इनी बात की गवई दउं के उणका काम बुरा हे।
43007008	तम खुदज परब माय जाव। हूं इना परब माय अबी नी जउं, क्योंके म्हारो बखत अबी तक पूरण तरा से नी आयो।"
43007009	उणकासे ई बात करवा का बाद उ गलील का इलाका माय रुकी ग्यो।
43007010	पण जदे उका भईहुंण परब माय चल्या ग्या तो उ खुद बी ग्यो, सगळा का सामे नी पण गुप-चुप ग्यो,
43007011	क्योंके यहूदी हाकिमहुंण उके परब माय ढुंडी र्‌या था अने कई र्‌या था, "उ कां हे?"
43007012	अने भीड़ उका बारामें बड़बड़ावा लागी। कंई-कइंका कई र्‌या था, "उ भलो मनख हे।" दूसरा कई र्‌या था, "नी, उ लोगहुंण के भरमावे हे।"
43007013	फेर बी यहूदी हाकिमहुंण का डर का मारे कइंका उका बारामें खुली के नी बोली र्‌या था।
43007014	पण जदे आदो परब बिती ग्यो तो ईसु मन्‍दर माय अई ग्यो अने परबचन देवा लाग्यो।
43007015	इकासरु यहूदिहुंण चकर‍ई ने केवा लाग्या, "यो मनख बिना भण्‍यो लिख्यो हुई के कसे ज्ञान की बाणी बोले हे?"
43007016	तो ईसु ने उणके जुवाब द्‍यो, "यो परबचन म्हारो हयनी पण परमेसर को हे जेने म्हारे मोकल्यो।
43007017	अगर कईं को मनख उकी मरजी पूरण करवा सरु तय्यार हे तो उ इनी सीख का बारामें जाणी जायगा के या परमेसर आड़ी से हे के हूं अपणा आड़ी से कूं।
43007018	जो अपणा आड़ी से के, उ अपणी बड़ई चावे, पण जो अपणा मोकलवा वाळा की बड़ई चावे उज सांचो हे अने उका माय अधरम हयनी।
43007019	कंई मूसा ने तमारे नेम-बिधान नी द्‍यो? अने फेर बी तम कइंका नेम को पाळण नी करो। तम कायसरु म्हारे मारवा की ताक माय रो हो?"
43007020	भीड़ ने जुवाब द्‍यो, "थारा माय बुरी आतमा रे हे। कुंण थारे मारवा की ताक माय रे?"
43007021	ईसु जुवाब देतो होयो बोल्यो, "म्हने सबत् का दन माय एक काम कर्‌यो अने तम सगळा चकर‍ई र्‌या हो।
43007022	पण इकाज सरु मूसा ने तमारे खतणा को नेम-बिधान द्‍यो। (इकासरु नी के उ मूसा को हे पण बाप-दादाहुंण का अंई से।) अने तम सबत् का दन मनख को खतणो करो हो।
43007023	अगर सबत् का दन मनख को खतणो कर्‌यो जाय जदे मूसा को नेम-बिधान को उलांगो नी होय। तम फेर बी म्हार से रीस राखो के सबत् का दन म्हने एक मनख के नज करी लाख्यो थो।
43007024	मुन्‍डो देख्यो न्याव मती करो पण धरम से न्याव करो।"
43007025	तो यरुसलेम का थोड़ाक लोगहुंण केवा लाग्या, "कंई यो उज तो हयनी जेके यहूदी हाकिमहुंण मारी लाखणे की कोसिस करी र्‌या हे?
43007026	पण देखो, उ तो खुला-आम बात करी र्‌यो अने वी ईसु का बिरोद माय कइंनी कई र्‌या हे। कंई हाकिमहुंण के तो पतो नी चली ग्यो के योज मसीह हे?
43007027	फेर बी हम जाणा हे के यो मनख कां को हे, पण जदे मसीह आयगा तो कईं को बी नी जाणी सकेगा के उ कां को हे।"
43007028	तो ईसु मन्‍दर माय परबचन देता बखत उंची अवाज माय बोल्यो, "तम सोंची र्‌या हो के म्हारे जाणो हो अने यो बी जाणो हो के हूं कां से आयो। हूं खुद अपणा आड़ी से नी आयो पण जेने म्हारे मोकल्यो उ सांचो हे। जेके तम नी जाणो,
43007029	पण हूं उके जाणूं, क्योंके हूं उका आड़ी से हूं अने उने म्हारे मोकल्यो।"
43007030	तो वी उके पकड़वा की कोसिस करवा लाग्या फेर बी कइंका ने उके हात नी लगाड़्यो क्योंके उकी मोत को बखत अबी नी आयो थो।
43007031	पण भीड़ माय से घणा मनखहुंण ने उका पे बिसास कर्‌यो अने केवा लाग्या, "जदे मसीह आयगा तो कंई उ इना मनख से जादा चमत्कार दिखाड़ेगा?"
43007032	फरीसिहुंण ने भीड़ के उका बारामें काना फूसी करता सुण्या, अने म्हापुरोहितहुंण अने फरीसिहुंण ने उके पकड़वा सरु सिपईहुंण के मोकल्या।
43007033	तो ईसु बोल्यो, "हूं जरा देर तक तमारा गेले हजु हूं। तो हूं उका कने जउं जेने म्हारे मोकल्यो।
43007034	तम म्हारे ढुंडोगा पण पावगा हयनी अने जां हूं हे, वां तम अई नी सको।"
43007035	तो यहूदी हाकिमहुंण माय-माय केवा लाग्या, "यो मनख कां जाणो चावे के हम उके नी पावांगा? कंई उ उणका कने जाणो चावे जो यहूदी लोग यूनानिहुंण माय तित्तर-बित्तर हुई ने रई र्‌या हे। अने कंई यूनानिहुंण के बी ज्ञान सीखाड़ेगा?
43007036	या कसी बात हे जो उने करी, 'तम म्हारे ढुंडोगा अने नी पावगा,' अने 'जां हूं हे, वां नी अई सको'?"
43007037	परब का आखरी दन जो खास दन थो, ईसु उबो होयो अने उंची अवाज माय बोल्यो, "अगर कईं को जीवन का पाणी को तिरस्यो होय तो म्हारा कने आवे अने पीवे।
43007038	जो म्हार पे बिसास राखे, जसो के पवित्तर सासत्तर माय लिख्यो हे, 'उणका हिरदा माय से जीवन जळ की नद्दिहुंण बइ हिटेगा।'
43007039	ईसु ने यो पवित्तर आतमा का बारामें क्यो थो जो उका पे बिसास करे वी पाणे वाळा था। इकासरु के पवित्तर आतमा अबी तक नी द्‍यो थो, क्योंके ईसु अबी तक म्हेमा माय नी आयो थो।
43007040	जदे भीड़ माय से कइंका ने इना बचनहुंण के सुण्या तो बोल्यो, "निस्चित उ नबी हे जो मसीह से पेलां आयगा।"
43007041	थोड़ाक मनखहुंण केवा लाग्या, "योज मसीह हे।" फेर दूसरा मनखहुंण बी केवा लाग्या, "मसीह गलील इलाका से नी अई सकेगा!
43007042	क्योंके कंई पवित्तर सासत्तर माय योज नी लिख्यो, के मसीह दाऊद का बंस अने बेतलहम गांम से आयगा जां दाऊद रेतो थो?"
43007043	इकासरु भीड़ माय ईसु का बारामें फूट पड़ी गी।
43007044	उणका माय से थोड़ाक जणा उके पकड़णो चई र्‌या था पण कइंका ने उके हात नी लगाड़्यो।
43007045	जदे सिपई पाछा म्हापुरोहितहुंण अने फरीसिहुंण कने आया, उणने उणकासे पुछ्‌यो "तम उके क्यो नी लाया?"
43007046	सिपईहुंण बोल्या, "आज दन तक असी बातहुंण कइंका ने कदी नी कई जसी उ के हे।"
43007047	फरीसिहुंण ने जुवाब द्‍यो, "कंई तम बी तो नी भरमई ग्या हो?
43007048	कंई हाकिमहुंण या फरीसिहुंण माय से उका पे कइंका ने बिसास कर्‌यो हे?
43007049	पण या भीड़ जो नेम-बिधान नी जाणे, सापित हे। "
43007050	नीकुदेमुस ने जो पेलां ईसु कने आयो थो उणका माय को एक थो उ बोल्यो,
43007051	"कंई हमारा नेम-बिधान कइंका मनख के जदत्तक उकी सुणी नी लां अने या जाणी नी लां की उ कंई करे हे दोषी ठेरांवां हे?"
43007052	उणने उके जुवाब द्‍यो, "कंई तू बी गलील को हे? सासत्तर माय ढुंड अने देखी ले गलील से कईं को नबी नी परगटणे वाळो।" [
43007053	अने सगळा अपणा घरे चल्या ग्या,
43008001	पण ईसु जेतून परबत पे चल्यो ग्यो।
43008002	सवेर माय से पाछो मन्‍दर माय आयो। सगळा मनख उका कने आवा लाग्या अने उ बेठिके उणके परबचन देवा लाग्यो।
43008003	तो फरीसी अने सासतरिहुंण एक बइरा के ल्याया जो ब्योबिचार करता होया पकड़‍ई गी थी अने उके अदाड़ माय उबाड़ी के।
43008004	उणने ईसु से क्यो, "हे गरु, या बइरा ब्योबिचार करता होया पकड़‍ई गी हे।
43008005	नेम-बिधान माय मूसा ने हमारे असी बइरा सरु भाटा मारवा को नेम राख्यो हे। इका बारामें थारो कंई केणो पड़े?"
43008006	वी उके जांचवा सरु असो कई र्‌या था के उका पे दोष लगावा को मोको मिळी सके। पण ईसु नमिके अपणी अंगळी से जमीन पे लिखवा लाग्यो।
43008007	पण जदे वी घड़ी-घड़ी पुछ्वा लाग्या तो ईसु सुदो उबी ने उण से बोल्यो, "तमार माय जो पापी हयनी उज सगळा से पेलां इके भाटो मारे।
43008008	उ पाछो नमी ग्यो ने अंगळी से जमीन पे लिखवा लाग्यो।
43008009	जदे उणने यो सुण्यो तो पेलां बुड़ाहुंण, अने पाछा सगळा एक-एक करिके जावा लाग्या, अने उ एखलो रई ग्यो, अने वा बइरा वांज उबी रइगी।
43008010	जदे ईसु सुदो उबो हुई ने उकासे बोल्यो, "हे नारी वी कां ग्या? कइंका ने थारे सजा को हुकम नी द्‌यो?
43008011	वा बोली, "कइंका ने नी, परभुजी।" तो ईसु ने क्यो, "हूं बी थारे सजा नी दउं। जा चली जा, अने अबे पाछी पाप मती करजे।"]
43008012	ईसु पाछो लोगहुंण से केवा लाग्यो "जग को उजाळो हूंज हूं। जो म्हारा पाछे हुई जावे उ इन्‍दारा माय नी भटके, पण जीवन जोत पायगा।"
43008013	तो फरीसिहुंण ने उकासे क्यो, "तू अपणी गवई खुदज दई र्‌यो। थारी गवई सांची हयनी।"
43008014	ईसु ने जुवाब दई के क्यो, "हालाके अपणी गवई हूं खुदज दउं पण फेर बी म्हारी गवई सांची हे, क्योंके हूं जाणूं के हूं कां से आयो अने कां जई र्‌यो हूं। पण तम नी जाणो के हूं कां से आयो अने कां जई र्‌यो हूं।
43008015	तम लोगहुंण काया का मुजब न्याव करो। हूं कइंका को न्याव नी करूं।
43008016	अगर हूं न्याव बी करूं तो म्हारो न्याव सांचो, क्योंके हूं एखलो हयनी, पण म्हारा गेले म्हारो पिता परमेसर, जेने म्हारे मोकल्यो हे।
43008017	तमारा नेम-बिधान मेंज लिख्यो के कइंकी बात पे दो मनख की गवई मिळी के सांची रे हे।
43008018	एक हूं जो म्हारी गवई दउं, अने दूसरो म्हारो पिता हे जेने म्हारे मोकल्यो अने उ म्हारा बारामें गवई दे हे।"
43008019	तो वी उकासे केवा लाग्या, "थारो पिता कां रे?" ईसु ने जुवाब द्‍यो, "तम नी तो म्हारे जाणो नी म्हारा पिता के। अगर तम म्हारे जाणता तो म्हारा पिता के बी जाणता।"
43008020	ई बचन उने उणकासे मन्‍दर का खजाना कने परबचन देता बखत बोल्या, अने कइंका ने उके नी पकड़्यो क्योंके उको बखत अबी तक नी आयो थो।
43008021	उ पाछो उणकासे बोल्यो, "हूं जउं, अने तम म्हारे ढुंडोगा पण अपणा पाप माय मांफी बिना मरोगा। जां हूं जई र्‌यो हूं, वां तम नी अई सकोगा।"
43008022	इका पे यहूदी हाकिमहुंण बोलवा लाग्या, "कंई उ अपणे खुद के तो मारी नी लाखेगा? उ के हे, जां हूं जई र्‌यो तम नी अई सकता।"
43008023	उने उणकासे क्यो, "तम निच्चे का अने हूं अदरे को हूं। तम इना जग का हो अने हूं इना जग को हयनी।
43008024	इकासरु म्हने तमार से क्यो के तम अपणा पाप माय मरोगा क्योंके जदत्तक तम बिसास नी करो के हूं उज हूं, तम अपणा पापहुंण मेंज मरोगा।"
43008025	वी उकासे केवा लाग्या, "तू कुंण हे?" ईसु ने उणकासे क्यो, "हूंज हूं, जो तमारे सुरु सेज केतो अई र्‌यो हूं।
43008026	म्हारे तमारा बारामें घणी बातहुंण केणी हे अने न्याव करनों हे। पण जेने म्हारे मोकल्यो उ सांचो हे अने वी बातहुंण जो म्हने उकासे सुणी वीज हूं जग से कई र्‌यो हूं।
43008027	वी या नी जाणी र्‌या था के उ उणकासे परमेसर पिता का बारामें कई र्‌यो थो।
43008028	तो ईसु ने क्यो, "जदे तम हूं मनख का बेटा के अदरे चड़ावगा जदे तम जाणोगा के हूं हूंज हूं, अने अपणे आप कइंनी करूं, पण जसे पिता ने म्हारे सीखई दी, हूं याज बात कूं।
43008029	जेने म्हारे मोकल्यो उ म्हारा गेले रे हे उने म्हारे एखलो नी छोड़्यो, क्योंके हूं सदा सेज उज काम करूं जेकासे उ खुस रे।"
43008030	जदे उने इनी बातहुंण के करी तो घणा मनखहुंण ने उका पे बिसास कर्‌यो।
43008031	ईसु उना यहूदिहुंण के जिणने उका पे बिसास कर्‌यो थो केवा लाग्यो, "अगर तम म्हारा बचन माय बण्या रोगा, तो सांचीमेंज म्हारा चेलाहुंण केवाड़्या जावगा।
43008032	अने तम सच्चई के जाणोगा अने सच्चईज तमारे आजादी देवाड़ेगा।
43008033	उणने उके जुवाब द्‍यो, "हम इबराइम का बंस का हे। अबी तक कोइंका का गुलाम नी होया। तो फेर तू कसे बोले, के तमारो छुटकारो हुई जायगा?"
43008034	ईसु ने उणके जुवाब द्‍यो, "हूं तमार से खास बात कूं, हरेक जो पाप करे उ पाप को गुलाम हे।
43008035	गुलाम हमेस्या घर माय नी रे, पण बेटो हमेस्या रे।
43008036	अगर हूं परमेसर को बेटो तमारे आजादी दउं तो तम सांचीमेंज आजाद हुई जावगा।
43008037	हूं जाणूं के तम इबराइम का बंस का हो। फेर बी म्हारे मारी लाखणो चावो, इकासरु के म्हारा बचन तमारा हिरदा माय जगा नी पई र्‌या हे।
43008038	हूं वीज बातहुंण कूं जे के अपणा पिता का यां देखी। असोज तम बी वीज काम करो हो जिणके तमने अपणा पिता से सुण्यो हे।"
43008039	उणने जुवाब द्‍यो, "हमारो पिता तो इबराइम हे।" ईसु ने उणकासे क्यो, "अगर तम इबराइम का बंस का हो तो इबराइम सरीका काम करो।
43008040	पण अबे म्हारा जसा मनख के मारी लाखणो चावो जेने तमारे वा सच्चई बतई जो म्हने परमेसर से सुणी। असो तो इबराइम ने नी कर्‌यो।
43008041	तम अपणा पिता को काम करी र्‌या हो।" पण उणने उकासे क्यो, "हम ब्योविचार से नी जन्म्या। हमारो एकज पिता हे याने के परमेसर।"
43008042	ईसु ने उणकासे क्यो, "अगर परमेसर तमारो पिता होतो, तो तम म्हार से परेम राखता, क्योंके हूं परमेसर से हिट्यो हूं। अपणी मरजी से नी आयो पण म्हारे उनेज मोकल्यो।
43008043	जो हूं कई र्‌यो हूं उके तम समजो क्यों नी? यो इकासरु हे के तम म्हारा बचन सुणी नी सको।
43008044	तम तो अपणा पिता सेतान का हो अने अपणा पिता की मरजिहुंण के पूरण करनों चाव हो। उ तो सुरु से हत्यारो हे अने सच्चई पे नी ठेर्‌यो रे, क्योंके सच्चई उका माय हेज हयनी। जदे बी उ झुंटो बोले तो अपणा सोभाव सेज बोले, क्योंके उ झुंटो अने झुंटाहुंण को पिता हे।
43008045	हूं सांचो बोलुं, इकासरु तम म्हारो बिसास नी करो।
43008046	तमार माय से कुंण म्हारे पापी ठेराय हे। अगर हूं सांची बोलुं तो तम म्हारो बिसास कायसरु नी करो हो?
43008047	जो परमेसर को हे उ परमेसर की बातहुंण सुणे। तम इकासरु नी सुणो क्योंके तम परमेसर का होज नी।"
43008048	यहूदिहुंण ने उकासे क्यो, "कंई हम सांची नी कई र्‌या के तू सामरी मनख हे, अने थारा माय बुरी आतमा हे?"
43008049	ईसु ने जुवाब द्‍यो, "म्हार माय बुरी आतमा हयनी। हूं अपणा पिता को मान करूं, पण तम म्हारो मान पाड़ो हे।
43008050	हूं अपणी मान मरियादा नी चउं, एक हे जो चावे अने धरम से न्याव करे हे।
43008051	हूं तमार से खास बात कूं के अगर कईं को म्हारा बचन के पाळे तो उ कदी मरेगा हयनी।"
43008052	यहूदिहुंण ने उकासे क्यो, "अबे हम जाणी ग्या के थारा माय बुरी आतमा हे। इबराइम मरी ग्यो अने नबिहुंण बी, पण तू के हे के अगर कईं को म्हारा बचन के पाळे तो उ कदी मोत का बस माय नी रेगा।
43008053	निस्चित तू हमारा पिता इबराइम से बड़ो हयनी जो मरी ग्यो। नबिहुंण बी मरी ग्या। तू अपणे खुद के कंई समजे?"
43008054	ईसु ने जुवाब द्‍यो, "अगर हूं खुदी अपणो मान दउं तो म्हारो आदर मान कइंबी हयनी। म्हारे मान मरियादा देणे वाळो म्हारो पिता हे, जेका बारामें तम को हो उ हमारो परमेसर हे।
43008055	तमने तो उके नी जाण्यो पण हूं उके जाणूं। अगर हूं कूं के हूं उके नी जाणूं, तो हूं तमारा सरीको झुंटो रुंवां, पण हूं उके जाणूं अने उका बचन को पाळण करूं।
43008056	तमारा पिता इबराइम म्हारो दन देखवा की आस से खुस होयो। उने देख्यो बी अने मगन हुई ग्यो।"
43008057	इका पे यहूदिहुंण ने उकासे क्यो, "तू अबी पचास बरस को बी हयनी। कंई तने इबराइम के देख्यो?"
43008058	ईसु ने उणकासे क्यो, "हूं तमार से खास बात कूं, इका पेलां के इबराइम जन्‍म्यो, हूं हे।"
43008059	तो उणने ईसु के मारवा सरु भाटा उठाड़्या, पण उ छिपी के मन्‍दर से बायरे चल्यो ग्यो।
43009001	फेर ईसु ने जाता-जाता एक मनख के देख्यो जो जनम को आंदो थो।
43009002	अने उका चेलाहुंण ने उकासे पुछ्‌यो, "हे गरु, केने पाप कर्‌यो? इना मनख ने के इका मां-बाप ने कर्‌यो के यो आंदोज जनम्यो?
43009003	ईसु ने जुवाब द्‍यो, "नी तो इना मनख ने पाप कर्‌यो नीज इका मां-बाप ने पाप कर्‌यो, पण यो जनम से आंदो इकासरु होयो के परमेसर का काम उका माय परगटे।
43009004	जरुरी हे जे ने म्हारे मोकल्यो उको काम हम दनज दन माय करां। वा रात आवा वाळी हे, जेका माय कईं को मनख काम नी करी सकेगा।
43009005	जदत्तक हूं हे, हूं जग को उजाळो हूं।"
43009006	जदे ईसु या कई चुक्यो, तो उने जमीन पे थुंक्यो अने थुंक से गारा के गीलो करिके आंदा की आंखहुंण पे लगाड़्यो।
43009007	अने क्यो, "जई के सीलोह नगर का कुण्ड माय धोई ले।" तो उने जई के धोयो अने देखतो होयो आयो।
43009008	जदे पड़ोसिहुंण अने जिणने पेलां उके भीक मांगतो देख्यो थो केवा लाग्या, "कंई यो उज नी जो बेठिके भीक मांग्या करता थो?"
43009009	दूसरा केवा लाग्या, "यो उज हे।" अंई-वइंका जणाहुंण ने क्यो, "नी, पण उका सरीको हे।" उ केतो र्‌यो "हूंज हूं।"
43009010	इकासरु वी उकासे पुछवा लाग्या, "तो थारी आंखहुंण कसे खुली गी?"
43009011	उने जुवाब द्‍यो, "ईसु नाम का मनख ने गारो गीलो कर्‌यो अने म्हारी आंखहुंण पे लगाड़्यो अने म्हार से बोल्यो, 'सीलोह का कुण्ड माय जई ने धोई ले।' तो म्हने जई के धोयो अने देखवा लाग्यो।"
43009012	अने उणने उकासे पुछ्‌यो "उ कां हे?" उ बोल्यो, "हूं नी जाणूं।"
43009013	वी उके पेलां जो आंदो थो फरीसिहुंण कने लाया।
43009014	जेना दन ईसु ने गारो सान्‍यो अने उकी आंखहुंण पे लगाड़्यो थो उ सबत् को दन थो।
43009015	पाछा फरीसिहुंण ने बी उकासे पुछ्‌यो के कसे देखवा लाग्यो? उने उणकासे क्यो, "उने म्हारी आंखहुंण पे गारो लगाड़्यो अने म्हने धोयो। अबे हूं देखी र्‌यो हूं।"
43009016	इकासरु फरीसिहुंण माय से थोड़ाक केवा लाग्या, "यो मनख परमेसर आड़ी से हयनी क्योंके उ सबत् का दन के नी माने।" पण दूसरा फरीसिहुंण केवा लाग्या, "एक पापी मनख असो चमत्कार कसे दिखई सके।" अने उणका माय फूट पड़ी गी।
43009017	तो उणने उना मनख से जो पेलां आंदो थो पाछो पुछ्‌यो, "उने थारी आंखहुंण कसे खोली। तू उका बारामें कंई के?" उने क्यो, "उ नबी हे।"
43009018	तो यहूदी अगवाहुंण ने उकी इनी बात को भरोसो नी कर्‌यो के उ आंदो थो अने अबे देखवा लाग्यो, जदत्तक उणने उना मनख का मां-बाप के बुलाड़ी के,
43009019	यो पुछी नी ल्यो, "कंई यो तमारो बेटो हे? जेके तम को के यो आंदो जन्‍म्यो थो? तो अबे उ कसे देखी र्‌यो हे?"
43009020	उका मां-बाप बोल्या, "हम जाणा हे के यो हमारो बेटो हे अने उ आंदो जन्‍म्यो थो।
43009021	पण अबे उ कसे देखवा लाग्यो हम नी जाणा या केने इकी आंखहुंण खोली हमारे नी मालम। उकासेज पुछी लो उ सयाणो हे, अपणा बारामें खुदी बताड़ी देगा।"
43009022	उका मां-बाप ने असो इकासरु कर्‌यो क्योंके वी यहूदी अगवाहुंण से डरता था, क्योंके यहूदी हाकिमहुंण माय पेलांसेज एको हुई ग्यो थो के अगर कईं को के, के ईसु मसीह हे, तो उके पराथनाघर से अने जात बायरे हेड़ी लाखांगां।
43009023	इकासरु उका मां-बाप बोल्या, "उ सयाणो हे, उकासे पुछी लो।"
43009024	उणने उना मनख के पाछो बुलाड़्यो जो आंदो थो अने उकासे बोल्या, "परमेसर की म्हेमा कर। हम जाणा हे के यो मनख पापी हे।"
43009025	तो उने जुवाब द्‍यो, "हूं नी जाणूं के उ पापी हे या नी। हूं तो एक बात जाणूं के हूं आंदो थो अने अबे देखी र्‌यो हूं।"
43009026	अने इकासरु उणने उकासे पाछो पुछ्‌यो, "उने थारा गेले कंई कर्‌यो? थारी आंखहुंण कसे खोली लाखी?"
43009027	उने उणके जुवाब द्‍यो, "हूं तो तमार से पेलांज बोली चुक्यो अने तमने नी सुण्यो। अबे दूसरी कावा कायसरु सुणवा चाव? कंई तम बी उका चेला बणणो चाव हो?"
43009028	अने वी उके बुरो भलो केता होया बोल्या, "तूज उको चेलो रे। पण हम तो मूसा का चेलाहुंण हे।
43009029	हम जाणा की परमेसर ने मूसा से बात करी, पण इना मनख का बारामें हम नी जाणा के यो कां को हे।"
43009030	उना मनख ने जुवाब देतो होयो उणकासे क्यो, "अरे, या तो घणी अनोखी बात, के तम नी जाणो के उ कां को हे फेर बी उने म्हारी आंखहुंण खोली लाखी।
43009031	हम जाणा की परमेसर पापिहुंण की पराथना नी सुणे, पण अगर कईं को उका डर माय चले अने उकी मरजी पूरण करतो रे तो उ उकी सुणे।
43009032	सनातन से यो कंई सुणवा माय नी आयो के कइंका ने जनम का आंदा मनख की आंखहुंण खोली होय।
43009033	अगर यो मनख परमेसर आड़ी से नी होतो, तो उ कइंबी नी करी सकतो।"
43009034	वी जुवाब माय बोल्या, "तू तो पाप मेंज जन्‍म्यो हे, तू कंई हमारे सीखाड़वा आयो?" अने उणने उके जात बायरे हेड़ी लाख्यो।
43009035	ईसु ने सुण्यो की उणने उके जात बायरे करी लाख्यो हे तो उकासे मिळ्यो अने बोल्यो, "कंई तू मनख का बेटा पे बिसास करे?"
43009036	उने पुछ्‌यो, "उ कुंण हे, परभु, के हूं उका पे बिसास करूं?"
43009037	ईसु ने उकासे क्यो, "तने उके देख्योज हे, अने उज हे जो अबी थार से बोली र्‌यो हे।"
43009038	अने उने क्यो, "परभु, हूं बिसास करूं हे।" अने उने ईसु के धोक दइने परणाम कर्‌यो।
43009039	जदे ईसु ने क्यो, "हूं इना जग माय न्याव सरु आयो के जो नी देखे वी देखी सके, अने जो देखे हे वी आंदा हुई जाय।"
43009040	फरीसिहुंण माय से जो उका गेले था ई बातहुंण सुणी के उणने उकासे क्यो, "अरे! कंई हम बी आंदा हे?"
43009041	ईसु ने उणकासे क्यो, "अगर तम आंदा होता तो तमार माय कईं को पाप नी रेतो। अबे तम कई र्‌या हो, के हम देखां हे इकासरु तमारो पाप बण्यो रेगा।
43010001	"हूं तमार से खास बात कूं के उ जो फाटक से गाडर का खाड़ु माय नी आवे पण दूसरा आड़ी से भराय हे, उ चोळ्डो अने डाकू हे।
43010002	पण जो फाटक से आय उ अपणी गाडरहुंण को ग्वाळो हे।
43010003	फाटक पे रेवा वाळो गाडर वाळा सरु फाटक हेड़े अने गाडरहुंण उकी अवाज जाणे। उ अपणी गाडरहुंण को नाम लइ-लइने बुलाड़े अने उणके बायरे लई जाय।
43010004	जदे उ अपणी सगळी गाडरहुंण के बायरे हेड़ी ले तो उणका अगड़े-अगड़े चले अने गाडरहुंण उका पछड़े हुई जाय, क्योंके वी उकी अवाज जाणे हे।
43010005	अने वी कइंका दूसरा का पाछे कदी नी जायगा पण उकासे बिचकेगा क्योंके वी दूसरा की अवाज नी जाणे।"
43010006	ईसु ने उणके या मिसाल दई पण वी नी समजी सक्या के ई कंई बातहुंण हे जो उ हमार से कई र्‌यो थो।
43010007	इकासरु ईसु ने उणकासे पाछो क्यो, "हूं तमार से खास बात कूं, गाडर को फाटक जसो हूंज हे।
43010008	-
43010009	बारना सरीको हूंज हे। अगर कईं को म्हारा भित्तरे से आवे तो उ उध्दार पायेगा, बायरे-भित्तरे आणो-जाणो करेगा, अने चारो-पाणी पायेगा। जितरा म्हार से पेलां आया वी सगळा चोळ्डा अने डाकू हे पण गाडरहुंण ने उणकी नी सुणी।
43010010	पण चोळ्डा सिरप चोरी करवा, मारी लाखणे, अने मिटाणे आय हे। अने हूं इकासरु आयो के लोगहुंण जीवन पाय अने घणो जीवन पावे।
43010011	"अच्छो ग्वाळो हूंज हे, अच्छो ग्वाळो अपणी गाडरहुंण सरु अपणी जान दई दे हे।
43010012	उ जो मजुर्‌यो हे ग्वाळो हयनी अने नीज गाडर धणी हे। पण बरगड़ा के आतो देखी के गाडरहुंण के छोड़ी के भागी जाय, अने बरगड़ो झापटो मारी के उणके खक्कळ-बक्कळ करी लाखे हे।
43010013	उ इकासरु भागी जाये क्योंके उ मजुर्‌यो हे अने उके गाडरहुंण की परवा हयनी।
43010014	-
43010015	अच्छो ग्वाळो हूंज हे। जसो पिता म्हारे जाणे अने पिता के वसोज हूं जाणूं, हूं अपणी गाडरहुंण के बी वसेज जाणूं हूं अने म्हारी गाडरहुंण म्हारे जाणे हे। अने हूं गाडरहुंण सरु अपणी जान दउं।
43010016	म्हारी हजु बी गाडरहुंण हे जो इना खाड़ु की हयनी। म्हारे उणके बी लाणो जरुरी हे। अने वी म्हारी अवाज सुणेगा जदे उणको एकज खाड़ु ने एकज ग्वाळो रेगा।
43010017	"पिता इकासरु म्हार से परेम राखे के हूं अपणो पराण दउं के पाछो उके लई लूं।
43010018	कईं को पराण के म्हार से छुड़ाय हयनी, पण हूं उके अपणी मरजी से दउं। म्हारे उके देवा को बी हक हे। अने पाछो लई लेवा को बी हक हे। यो हुकम म्हारे म्हारा पिता परमेसर से मिळ्यो हे।"
43010019	इनी बातहुंण से यहूदिहुंण माय फाट पड़ी गी।
43010020	अने उणका माय से घणा लोगहुंण केवा लाग्या, "इका माय बुरी आतमा हे अने उ बावळो हे। तम उकी कायसरु सुणो?"
43010021	पण दूसरा लोगहुंण कई र्‌या था, "ई बातहुंण उकी हयनी जेका माय बुरी आतमा रे हे। कंई बुरी आतमा आंदा की आंखहुंण खोली सके?"
43010022	उना बखत स्याळा का दन था अने ईसु यरुसलेम माय समरपण तेवार मनाड़्वा ग्यो।
43010023	ईसु मन्‍दर माय सुलेमान का ओसारा माय टेली र्‌यो थो।
43010024	तो यहूदिहुंण ने ईसु के चारी-मेर भेळा हुई के घेरी ल्यो अने बोल्या, "तू हमारे कदत्तक दुब्धा माय राखेगा? अगर तू परमेसर आड़ी को मसीह हे तो साफ-साफ कइदे।"
43010025	ईसु ने उणके जुवाब द्‍यो, "म्हने तमार से कई द्‍यो पण तम बिसास नी करो। जो काम हूं अपणा पिता का हक से करूं वीज म्हारा बारामें गवई दे हे।
43010026	पण तम बिसास नी करो क्योंके तम म्हारी गाडरहुंण माय से हयनी।
43010027	म्हारी गाडरहुंण म्हारी अवाज सुणे। हूं उणके जाणूं अने वी म्हारा पछड़े-पछड़े चल्या चले।
43010028	हूं उणके अजर-अमर जीवन दउं। वी कदी मिटेगा हयनी अने उणके म्हारा हात से कईं को छुड़ई नी सके।
43010029	म्हारो पिता जेने उणके म्हारे द्‍या सगळा से उ म्‍हान हे अने कईं को बी उणके पिता का हात से छुड़ई नी सके।
43010030	हूं अने पिता एकज हे।"
43010031	यहूदिहुंण ने उके भाटा से मारवा सरु पाछा भाटा उठाड़्या।
43010032	पण ईसु बोल्यो, "म्हने पिता आड़ी से नरा अच्छा काम कर्‌या। उका माय से केका सरु म्हारे भाटा मारी र्‌या हो?"
43010033	अने यहूदिहुंण ने उके जुवाब द्‍यो, "हम कइंका अच्छा काम सरु भाटा नी मारी र्‌या पण परमेसर की निंदा करवा सरु। अने इकासरु के तू मनख हुई के अपणे खुद के परमेसर बताड़े हे।"
43010034	ईसु ने उणके जुवाब द्‍यो, "कंई तमारा नेम-बिधान माय नी लिख्यो, 'म्हने क्यो, तम ईसवरहुंण हो?'
43010035	अने धरम सासत्तर बदळ्यो नी जई सकतो। परमेसर ने उणके ईसवरहुंण क्यो जिणका कने उको बचन पोंच्यो।
43010036	तो जेके पिता ने पवित्तर करिके जग माय मोकल्यो, कंई तम उका बारामें इकासरु कई र्‌या हो 'तू निंदा करे हे' क्योंके म्हने क्यो 'हूं परमेसर को बेटो हूं'?
43010037	अगर हूं अपणा पिता को काम नी करूं तो म्हारो बिसास मती करो।
43010038	अगर हूं उका काम के करूं तो चाव तम म्हारो बिसास मती करो पण उना कामहुंण से तो बिसास करो। तो तम जाणो अने समजी जावगा के पिता म्हार माय अने हूं पिता माय हूं।"
43010039	तो उणने उके पकड़वा की पाछी कोसिस करी पण उ उणका हात से बची के निकळी ग्यो,
43010040	अने उ पाछो यरदन पेलां पार उनी जगा पे चल्यो ग्यो जां योहन पेलां बपतिसमो देतो थो, अने वइंज रेवा लाग्यो।
43010041	घणा मनख उका कने अई के ने या केता था, "योहन ने तो कईं को चमत्कार नी बताड़्यो। फेर बी उने जो कंई इना मनख का बारामें बताड़्यो, उ सगळो सांचो थो।"
43010042	अने वां घणा मनखहुंण ने ईसु पे बिसास कर्‌यो।
43011001	मरियम अने उकी बेन मारथा का गांम बेतनिय्याह को लाजर नामको एक मनख बेमार थो।
43011002	मरियम वाज थी जेने बाद माय परभु ईसु का पगहुंण पे अतर लाखी के अपणा बालहुंण से पोंछ्‌या था। इकोज भई लाजर बेमार थो।
43011003	इकासरु बेनहुंण ने ईसु के संदेसो मोकल्यो, "परभु, देख जेकासे तू घणो परेम राखतो थो, उ बेमार हे।"
43011004	पण जदे उने यो सुण्यो तो क्यो, "यो रोग मोत को हयनी पण परमेसर की म्हेमा सरु हे के इका से परमेसर का बेटा की म्हेमा होय।"
43011005	ईसु तो मारथा अने उकी बेन अने लाजर से परेम राखतो थो।
43011006	फेर बी जदे उने सुण्यो के लाजर बेमार हे तो उ जेनी जगा पे थो, वां दो दन हजु रुकी ग्यो।
43011007	इका बाद उने चेलाहुंण से क्यो, "चलो, हम पाछा यहूदिया परदेस आड़ी चलां।"
43011008	चेलाहुंण ने उकासे क्यो, "हे गरु, अबी तो यहूदिहुंण थारे भाटा मारनो चाता था, अने कंई तू पाछो वइंज जाय हे?"
43011009	ईसु ने जुवाब द्‍यो, "कंई दन का बारा घंटा नी होय? अगर कईं को दने चले तो ठोकर नी खाय, क्योंके उ इना जग को उजाळो देखे।
43011010	पण अगर राते चले तो ठोकर खाय, क्योंके उका माय उजाळो हयनी।"
43011011	असो केवा का बाद उने उणकासे क्यो, "हमारो दोस लाजर सोई ग्यो, पण हूं जउं के उके नीन्‍द से जगाड़ुं।"
43011012	इकासरु चेलाहुंण ने उकासे क्यो, "परभु, अगर उ सोई ग्यो तो बची जायगा।"
43011013	ईसु ने तो लाजर की मोत का बारामें क्यो थो, पण चेलाहुंण ने बिचार्‌यो के उ नीन्‍द से सोइ जावा का बारामें कई र्‌यो हे।
43011014	इका पे ईसु ने उणकासे साफ कई द्‍यो, "लाजर मरी ग्यो हे।
43011015	अने हूं तमार से खुस हूं के हूं वां नी थो, जेकासे की तम बिसास करो। अई जाव, अबे हम लाजर कने चलां।"
43011016	तो थोमा जो जुड़मा केवाय अपणा सातका चेलाहुंण से बोल्यो, "चलो, हम बी उका गेले मरवा चलां।"
43011017	जदे ईसु बेतनिय्याह गांम आयो तो उके मालम पड़्यो के लाजर के कबर माय राख्या के चार दन हुई चुक्या हे।
43011018	बेतनिय्याह गांम तो यरुसलेम का कने एक कोस का फासला पे थो,
43011019	अने घणा यहूदिहुंण मारथा अने मरियम कने उणका भई का बारामें दिलासो देवा आया था।
43011020	जदे मारथा ने सुण्यो के ईसु अई र्‌यो तो वा उकासे मिळवा सरु चली, पण मरियम घर मेंज बेठी री।
43011021	मारथा ने ईसु से क्यो, "परभु, अगर तू यां होतो तो म्हारो भई नी मरतो।
43011022	अबे बी हूं जाणूं के तू परमेसर से जो कंई मांगेगा परमेसर थारे देगा।"
43011023	ईसु ने उकासे क्यो, "थारो भई पाछो जीवतो हुई जायगा।"
43011024	मारथा ने उकासे क्यो, "हूं जाणूं के जग का अंत का दन माय पाछा जी उठवा का बखत उ जीवतो हुई जायगा।
43011025	ईसु ने उकासे क्यो, "जीवता करवा वाळो अने जीवन हूंज हे। जो म्हार पे बिसास करे अगर मरी बी जाय तो उ पाछो जी उठ्यायगा।
43011026	अने हरेक जो जीवता अने म्हार पे बिसास करे कदी नी मरेगा। कंई तू इनी बात पे बिसास करे हे?"
43011027	उने उकासे क्यो, "हां परभु, म्हने बिसास कर्‌यो के तूज परमेसर को बेटो मसीह हे। याने तू उज जो जग माय आणे वाळो थो।"
43011028	या किके वा चली गी, अने अपणी बेन मरियम के बुलाड़ी के छाने से बोली, "गरु यांज हे। अने थारे बुलावे हे।"
43011029	जदे मरियम ने यो सुण्यो तो वा झट उठी के उकासे मिळवा सरु चली पड़ी।
43011030	ईसु अबी तक गांम माय नी पोंच्यो थो पण उनीज जगा पे थो जां उकासे मारथा मिळी थी।
43011031	तो जो यहूदिहुंण मरियम का गेले घर माय उके दिलासो दई र्‌या था जदे उणने मरियम के झट उठी के बायरे जाता देखी तो या समजी के के वा कबर पे रोवा सरु जई री हे। वी उका पछड़े चली पड़्या।
43011032	जदे मरियम वां पोंची जां ईसु थो उके देखताज वा पग के धोक देवा अने केवा लागी, "हे परभु, अगर तू यां होतो थो म्हारो भई नी मरतो।"
43011033	जदे ईसु ने उके अने उका गेले आया यहूदिहुंण के बी रोता देख्या, तो उ आतमा माय घणो छटपटायो अने दुःखी होयो।
43011034	अने बोल्यो, "तमने उके कां धर्‌यो हे?" उणने उकासे क्यो, "परभु, चली के देखी ले।"
43011035	ईसु रोई द्‍यो।
43011036	तो यहूदिहुंण केवा लाग्या, "देखो तो उ उकासे कितरो परेम राखतो थो।"
43011037	पण उका माय से कितरा ने क्यो, "कंई यो जेने आंदा की आंखहुंण खोली लाजर के मरवा से नी रोकी सकतो थो?"
43011038	पाछो ईसु हिरदा माय घणो दुःखी हुई के कबर पे आयो। वा एक गुफा थी अने एक बड़ी सिल्ला उका पे धरी हुई थी।
43011039	ईसु ने क्यो, "सिल्ला के हटई लाखो।" अने मुरदा लाजर की बेन मारथा उकासे बोली, "परभु, अबे तो उका माय बास अइरी होयगा क्योंके यो चोथो दन हे।"
43011040	ईसु ने उकासे क्यो, "कंई म्हने थार से नी क्यो के अगर तू बिसास राखेगा तो परमेसर की म्हेमा देखेगा?"
43011041	तो उणने सिल्ला के हटाड़ी। अने ईसु ने अपणी आंखहुंण अदरे उठई ने क्यो, "हे पिता, हूं थारो धन्यबाद करूं के तने म्हारी सुणी ली।
43011042	अने हूं जाणूं के तू सदाज म्हारी सुणे हे, पण चारी आड़ी उब्या मनख सरु हूं असो कई र्‌यो हूं के वी थार पे बिसास करे के तनेज म्हारे मोकल्यो हे।"
43011043	अने जदे उ ई बातहुंण कई चुक्यो तो उने घणी जोर से हेला पाड़्यो, "हे लाजर, हिट्या।"
43011044	जो मरी ग्यो थो उ कफन से हात-पग बान्द्‍यो होयो आयो, अने उको मुन्‍डो लतरा से लपेट्यो होयो थो। ईसु ने उणकासे क्यो, "उका बन्दण खोली लाखो अने उके जावा दो।"
43011045	तो उना यहूदिहुंण माय से जो मरियम का कने अई के ईसु को यो काम देख्यो थो, नरा ने उका पे बिसास कर्‌यो।
43011046	पण उणका माय से थोड़ाक जणा फरीसिहुंण कने ग्या अने उणके बताड़्यो के ईसु कंई-कंई करी र्‌यो हे।
43011047	तो म्हापुरोहित अने फरीसिहुंण ने म्‍हापंचायत के बुलाड़ी ने केवा लाग्या, "हम कंई करी र्‌या हे? यो मनख तो घणा चमत्कार दिखाड़े हे।
43011048	अगर हम उके यूंज छोड़ी दां तो सगळा लोग उका पे बिसास करेगा। अने रोमिहुंण अई के हमारी जमीन अने जात दोई के हमारा हक से अपणा हक माय करी लाखेगा।"
43011049	तो उणका माय से एक ने, याने कायफा ने जो उना बरस को म्हापुरोहित थो उणकासे क्यो, "तम कंई बी नी जाणो,
43011050	नी इनी बात के समजो, यो अच्छो हे के हमारा लोगहुंण सरु एक जणो मरे, नी के आखी जात खतम हुई जाय।"
43011051	पण या उने अपणा मन से नी पण उना बरस को म्हापुरोहित हुई ने भविसबाणी करी के ईसु अपणी जात सरु मरेगा।
43011052	नी सिरप यहूदी जात सरु पण इकासरु के परमेसर का बंस जो तित्तर बित्तर हे उणके एक करी लाखवा सरु।
43011053	तो उना दन से ईसु के मारी लाखवा को कुचक्‍कर रचवा लाग्या।
43011054	इकासरु उना दन से ईसु यहूदिहुंण माय परगट रुप से नी चल्यो-फर्‌यो, पण यरुसलेम से इफराईम नामका नगर आड़ी ग्यो जो मांळ इलाका कने थो, अने चेलाहुंण का गेले वांज र्‌यो।
43011055	यहूदिहुंण को फसह को परब कने थो अने गांम का घणा मनख फसह का परब से पेलां यरुसलेम नगर चल्या ग्या के अपणो खुद को सुद्दिकरण करे।
43011056	वी ईसु के ढुंडी र्‌या था, अने मन्‍दर माय उब्या हुई ने माय-माय कई र्‌या था, "तम कंई सोंची र्‌या हो? कंई उ सांची माय फसह का तेवार माय आयगाज नी?"
43011057	क्योंके मुख-पुरोहितहुंण अने फरीसिहुंण ने यो हुकम द्‍यो थो के अगर कइंका के मालम पड़े की ईसु कां हे तो उकी जाणकारी दई जाय के उके पकड़ी ल्यो जाय।
43012001	फेर फसह का तेवार का छः दन पेलां ईसु बेतनिय्याह गांम माय आयो जां लाजर रेतो थो जेके मर्‌या माय से जिवाड़्यो थो।
43012002	तो उणने वां ईसु सरु भोजन बणायो अने मारथा सेवा करी री थी। ईसु का गेले जिमवा सरु जो लोगहुंण बेठ्या था उका माय से एक लाजर थो।
43012003	मरियम ने जटामांसी को आदो सेर घणो किमती अने असली अतर लई के ईसु का पगहुंण पे रेड़ी के मळी द्‍यो अने अपणा बालहुंण से उका पग पोंछ्‌या। अने अतर की सुगन से घर मेंहकी ग्यो।
43012004	पण उका चेलाहुंण माय से यहूदा इस्‍करियोती जो उके धोका से पकड़वाणो चातो थो, बोल्यो,
43012005	"इना अतर के तीन सो चांदी का सिक्काहुंण माय बेची के गरीब-गुरबा के क्यों नी दई द्‍यो?"
43012006	उने यो इकासरु नी क्यो थो, के उके गरीब-गुरबा की फिकर थी पण इकासरु के उ चोळ्डो अने उका कने रुप्या की झोळी रेती थी, अने जो कंई उका माय मेल्यो जातो उ उकी चोरी करतो थो।
43012007	तो ईसु ने क्यो, "उके रेवा दो। के वा इके म्हारा गाड़्या जावा का दन सरु राखी सके।
43012008	क्योंके गरीब-गुरबा तो सदा तमारा गेले रे हे पण हूं तमारा गेले सदा नी रुंवां।"
43012009	जदे यहूदिहुंण की बड़ीमेक भीड़ ने जाण्यो के ईसु वां हे, तो वी ईसु का सरुज नी पण इकासरु बेतनिय्याह गांम आया के लाजर के देखां जेके उने मर्‌या माय से जिवाड़्यो थो।
43012010	तो म्हापुरोहित ने लाजर के बी मारी लाखवा को कुचक्‍कर रच्यो,
43012011	क्योंके उकी वजासे घणा यहूदिहुंण अलग हुई के ईसु पे बिसास करवा लाग्या था।
43012012	दूसरा दन परब माय बड़ीमेक भीड़ ने जदे यो सुण्यो के ईसु यरुसलेम माय अई र्‌यो हे,
43012013	तो मनखहुंण खजूर का खोड़्या लई ने उकासे मिळवा सरु आया अने हेला पाड़वा लाग्या, "होसन्ना! परमेसर की जे हो। धन्‍य हे उ जो परभु का नाम से आय हे! धन्‍य हे इसराइल को राजो!"
43012014	अने गदड़ी का बचड़ा पे ईसु बेठी ग्यो जसो लिख्यो,
43012015	"हे इसराइल का लोगहुंण, मती डरो! देख, तमारो राजो गदड़ी का बचड़ा पे बेठ्यो होयो तमारा कने चल्यो अई र्‌यो हे।"
43012016	उका चेलाहुंण पेलां तो ई बातहुंण नी समज्या, पण ईसु के जीवता होवा का बाद उणके रियाद आयो के ई बातहुंण उका बारामेंज लिखी गी थी अने मनखहुंण ने उका गेले असोज कर्‌यो थो।
43012017	लाजर के कबर से बायरे बुलाड़वा अने मुरदा माय से जीवाड़ने का बखत जो भीड़ ईसु का गेले थी वा इको बखाण करी री थी।
43012018	भीड़ इकासरु उकासे मिळवा सरु हिट्यई क्योंके लोगहुंण ने सुण्यो थो की उने चमत्कार दिखाड़्या।
43012019	तो फरीसिहुंण ने एक दूसरा से क्यो, "बिचारो तो सई के तमार से कइंनी बणी र्‌यो? देखो तो संसार उका पाछे चली पड़्यो हे।"
43012020	थोड़ाक यूनानी जो परब का तेवार मनाड़्वा यरुसलेम माय अराधना करवा आया था।
43012021	ई फिलिप्पुस का कने, जो गलील का बेतसेदा को थो, अई के उकासे पुछवा लाग्या, "महोदय, हम ईसु से मिळनो चावां हे।"
43012022	फिलिप्पुस अन्द्रियास से बोल्यो, अने अन्द्रियास अने फिलिप्पुस ने जई के ईसु के बताड़्यो।
43012023	ईसु ने जुवाब दई उणकासे क्यो, "बखत अई ग्यो के हूं मनख को बेटो म्हेमा से भर्‌यो जउं।
43012024	हूं तमार से खास बात कूं, जदत्तक गंउ को दाणो जमीन माय पड़ी के मरी नी जावे, उ सिरप एकज रेगा। पण अगर मरी जावे तो नरा नवा दाणा फळेगा।
43012025	अने जो मनख अपणा पराण की फिकर करे उ उके खोयगा, अने जेना मनख के अपणा पराण से इना जग माय परेम हयनी, उ उके अजर-अमर जीवन सरु बचई राखेगा।
43012026	अगर कईं को म्हारी चाकरी करवा चावे तो उ म्हारा पाछे चल्यो चले, अने जां हूं रूं, वां म्हारा चाकर बी रेगा। अगर कईं को म्हारी चाकरी करे तो म्हारो पिता उको मान बड़ायगा।
43012027	"अबे म्हारो जीव बेचेन हुई उठ्यो। कंई हूं या कूं, 'पिता, म्हारे इनी आवा वाळी घड़ी से बचाड़'? पण हूं दुःख उठाड़वा सरुज इनी घड़ी तक पोंच्यो हूं।
43012028	हे पिता थारी खुद की म्हेमा बताड़।" जदे सरग से या अकासबाणी सुणई, "म्हने उकी म्हेमा करी हे, अने फेर बी करुंवां।"
43012029	तो भीड़ का लोगहुंण जो वां उबी के सुणी र्‌या था केवा लाग्या के बादळो गरज्‍यो। अने दूसरा ने क्यो के, "सरगदूत ने उकासे बात करी।"
43012030	ईसु ने जुवाब दइने क्यो, "या अकासबाणी म्हारा सरु हयनी पण तमारा सरु हे।
43012031	अबे इना जग को न्याव होय हे। अबे इना जग को सासक, सेतान हेड़ी लाख्यो जायगा।
43012032	अने हूं अगर जमीन पे से उंचो कुरुस पे चड़ायो जउंवां, तो सगळा लोगहुंण के अपणा कने खेचुंवां।"
43012033	असो कई के ईसु यो परगटी र्‌यो थो के आवा वाळा बखत माय उ कसी मोत मरेगा।
43012034	इकासरु भीड़ ने उके जुवाब द्‍यो, "हमने नेम-बिधान माय सुण्यो की मसीह सदा बण्यो रेगा, फेर तू कसे कई सके, के हूं मनख का बेटा के अदरे चड़ायो जाणो जरुरी हे? यो मनख को बेटो हे कुंण?"
43012035	तो ईसु उणकासे अपणा बारामें बोल्यो, "तमारा बीच माय उजाळो हजु थोड़िक देर सरु हे। जदत्तक उजाळो तमारा गेले हे तदत्तक चल्या चलो जेकासे की इन्दारो तमारे नी घेरी ले। जो इन्‍दारा माय चले उ नी जाणे के उ कंय्यांड़ी जई र्‌यो हे।
43012036	जदत्तक उजाळो तमारा गेले हे, उजाळा पे बिसास राखो जेकासे के तम उजाळा की सन्तान बणी सको।" इण बातहुंण के करिके ईसु वां से चल्यो ग्यो अने उणकासे छिप्यो र्‌यो।
43012037	हालाके उने उणका सामे इतरा चमत्कार दिखाड़्या फेर बी वी उका पे बिसास नी करी र्‌या था।
43012038	जेकासे की यसायाह नबी को उ बचन पूरण होयो जो उने क्यो थो, "परभु, केने हमारा समिचार पे बिसास कर्‌यो? अने परभु की सामरत किका पे परगटी हे?"
43012039	इकासरु वी बिसास नी करी सक्या क्योंके यसायाह दूसरी जगा पाछो के हे,
43012040	"परमेसर ने उणकी आंखहुंण आंदी करी लाखी अने उणका हिरदा काठा करी लाख्या कंई असो नी होय के वी आंखहुंण से देखी ले अने हिरदा से समजी जाय अने मन बदळी ले अने हूं परमेसर उणके नज करूं।"
43012041	यसायाह नबी ने ई बातहुंण इकासरु की क्योंके उने ईसु की म्हेमा देखी ली, अने उने उका बारामें बातहुंण बी करी थी।
43012042	फेर बी हाकिमहुंण माय से नरा ने ईसु पे बिसास कर्‌यो। पण फरीसिहुंण से डरी के उके मानी नी र्‌या था कंई असो नी होय के उणके अराधनालय से या जात बायरे करी लाखे।
43012043	उणके तो परमेसर की बड़ई से मनखहुंण की बड़ई भली लागे।
43012044	पाछो ईसु जोर से अवाज करी ने बोल्यो, "जो म्हार पे बिसास करे उ सिरप म्हार पेज नी पण म्हारा मोकलवा वाळा पे बी बिसास करे।
43012045	अने जो म्हारे देखे उ उके देखे जेने म्हारे मोकल्यो।
43012046	हूं उजाळो हूं अने जग माय आयो हूं के जो म्हार पे बिसास करे उ इन्‍दारा माय नी रे।
43012047	"अगर कईं को म्हारी बातहुंण सुणी के उको पाळण नी करे तो हूं उके दोषी नी ठेरउं क्योंके हूं जग के दोषी ठेरावा नी पण जग के पाप से बचाणे आयो हूं।
43012048	जो म्हारे धिक्‍कारे अने म्हारा बचन ले हयनी, उके दोषी ठेरावा वाळो तो एक हे। म्हने जो बचन क्यो उज अंत का दन माय उके दोषी ठेरायगा।
43012049	म्हने अपणे आप कइंनी क्यो, पण पिता जेने म्हारे मोकल्यो उनेज हुकम द्‍यो, के हूं कंई-कंई बोलुं अने कंई-कंई कूं।
43012050	अने हूं जाणूं उको हुकम अजर-अमर को जीवन दे हे। इकासरु हूं जो कंई बोलुं जसो म्हारा पिता ने म्हार से क्यो वसोज बोलुं।"
43013001	अबे फसह का परब से पेलां ईसु ने यो जाणी के के म्हारी घड़ी अइगी हे के हूं जग के छोड़ी के पिता कने जउं। तो अपणाहुंण से जो जग माय था जसो परेम करतो अई र्‌यो थो उणकासे अपणा जीवन का अंत तक वसोज पूरण परेम राख्यो।
43013002	अने जिमवा का बखत जदे सेतान पेलांसेज सिमोन का बेटा यहूदा इस्‍करियोती का हिरदा माय यो लाखी चुक्यो थो के उ ईसु के धोको दइने पकड़वई देगा।
43013003	तो ईसु यो जाणतो होयो के, "पिता ने सगळो कंई म्हारा हात माय करी लाख्यो, अने यो के हूं परमेसर कने से आयो अने परमेसर कने पाछो जई र्‌यो हूं।"
43013004	तो जिमता बखत उठी के ईसु ने अपणो चोळो हेड़्यो अने बगले धरी लाख्यो अने सांपी लई के अपणी कमर कसी ली।
43013005	तो उने एक बड़ा बरतन माय पाणी भर्‌यो अने चेलाहुंण का पग पखाळ्या अने जेनी सांपी के अपणी कमर माय खोंसी थी उकासे इणका पग पोंछवा लाग्यो।
43013006	अने जदे उ सिमोन पतरस कने आयो, पतरस ने उकासे क्यो, "हे परभु, कंई तू म्हारा पग धोई र्‌यो हे?"
43013007	ईसु ने जुवाब माय क्यो, "हूं जो करूं तू उके अबी नी जाणी सके, पण तू इका बाद समजी जायगा।"
43013008	पतरस ने उकासे क्यो, "हूं कदी थारे अपणा पग पखाळवा नी दूंवां।" ईसु ने उके जुवाब द्‍यो, "अगर हूं थारे नी धोउं तो म्हारा गेले थारो कइंज हिस्सो हयनी।"
43013009	सिमोन पतरस ने उकासे क्यो, "परभु, खाली पगीज नी पण म्हारा हात अने माथो बी धोई दे।"
43013010	ईसु ने उकासे क्यो, "जेने सांपड़ी ल्यो उके तो खाली पगीज धोवा की जरुवत हे। क्योंके उ पूरो साफ-सुतर्‌यो हे। अने तम साफ हो पण तम सगळा का सगळा हयनी।"
43013011	उ तो उके जाणतो थो जो धोको दई के पकड़वाणे वाळो थो। इकासरु उने क्यो, "तम सगळा का सगळा सुद्द हयनी।"
43013012	अने जदे उ उणका पग पखाळी चुक्यो अने अपणो चोळो पेरिके जिमणे बेठी ग्यो, तो उने उणकासे क्यो, "कंई तम समज्या की म्हने तमारा गेले असो कायसरु कर्‌यो? सुणो, हूं तमार से खास बात कूं।
43013013	तम म्हारे गरु अने परभु को हो। तम ठीकज को, क्योंके हूं उज हूं।
43013014	अगर म्हने परभु अने गरु हुई के तमारा पग धोया तो तमारे बी एक दूसरा का पगहुंण धोणो चइये।
43013015	क्योंके म्हने तमारे नमुनो द्‍यो हे, की तम बी असोज कर्‌या करो, जसो म्हने तमारा गेले कर्‌यो।
43013016	हूं तमारे खास बात कूं, 'चाकर अपणा मालेख से मोटो हयनी अने नीज मोकल्यो होयो अपणा मोकलवा वाळा से मोटो रे।
43013017	तम इनी बातहुंण के जाणो हो - अगर उणका पे चलो तो तम धन्‍य हो।
43013018	"हूं तमारा सगळा का बारामें नी कूं। हूं उणके जाणूं जिणके म्हने छांटी ल्या, पण उका सरु के पवित्तर सासत्तर को बचन पूरण होय, 'जो म्हारा रोटा खाय उज म्हारो बिरोद करे'।
43013019	इका होवा से पेलां हूं तमारे अबी बतई र्‌यो, जेकासे की जदे यो पूरण हुई जाय, तो तम बिसास करो के हूं हूंज हूं।
43013020	हूं तमार से खास बात कूं जेके हूं मोकलुं उके जो माने, उ म्हारे माने, अने जो म्हारे माने, उ म्हारा मोकलवा वाळा के माने।"
43013021	जदे ईसु यो कई चुक्यो तो आतमा माय बेचेन हुई ने गवई दई के क्यो, "हूं तमार से खास बात कूं के तमारा माय से म्हारे एक जणो पकड़वायेगा।
43013022	इकासरु चेलाहुंण एक दूसरा आड़ी ताकणे लाग्या क्योंके समजी नी सक्या के उ केका बारामें कई र्‌यो हे।
43013023	चेलाहुंण माय से हूं, जेकासे ईसु परेम राखतो थो, ईसु आड़ी नमिने बेठ्यो थो।
43013024	तो सिमोन पतरस ने म्हारा आड़ी इसारो करिके म्हार से क्यो, "पुछी ले, 'उ कुंण हे जेका बारामें ईसु कई र्‌यो हे?' "
43013025	तो ईसु की छाती आड़ी हूं नमिके उकासे बोल्यो, "परभु, उ कुंण हे?"
43013026	तो ईसु ने जुवाब द्‍यो, "जेके हूं रोटा को कोळ्‍यो डुबाड़ी के दूंवां, उज हे।" तो उने रोटा को कोळ्‍यो डुबाड़ी के सिमोन इस्‍करियोती का बेटा यहूदा के दई द्‍यो।
43013027	अने कोळ्‍यो लेताज सेतान उका माय समई ग्यो। ईसु ने उकासे क्यो, "जो तू करे झट कर।"
43013028	पण जो उका गेले जिमणे बेठ्या था उणका माय से कईं को नी जाणी पायो के उने कायसरु असो क्यो थो।
43013029	यहूदा कने रुप्या की थेली रेती थी वी सोंची र्‌या था की ईसु उकासे कई र्‌यो होगा, के परब सरु जरुरी समान मोल ल्याय के गरीब-गुरबा के थोड़ोक दई दां।
43013030	तो मुन्डा माय कोळ्‍यो लेवा का बाद यहूदा झट बायरे चल्यो ग्यो, अने यो रात को बखत थो।
43013031	जदे यहूदा बायरे चल्यो ग्यो तो ईसु ने क्यो, "अबे हूं मनख का बेटा की म्हेमा हुई अने परमेसर की म्हेमा उका माय होय।
43013032	अगर म्हारा माय परमेसर की म्हेमा होय तो परमेसर बी अपणा माय म्हारी म्हेमा करेगा। अने झट करेगा।
43013033	"बाळकहुंण, हूं हजु जरासी देर तमारा गेले हूं। तम म्हारे ढुंडोगा अने जसो म्हने यहूदिहुंण से क्यो तमार से कूं, की जां हूं जावां वाळो हूं वां तम नी अई सकता।
43013034	हूं तमारे एक नवो हुकम दूं के तम एक दूसरा से परेम राखो। जसे म्हने तमारा से परेम राख्यो असोज तम बी एक दूसरा से परेम राखो।
43013035	अगर तम माय-माय परेम राखोगा, तो इका से सगळा जाणी जायगा की तम म्हारा चेलाहुंण हो।"
43013036	सिमोन पतरस ने उकासे क्यो, "परभु, तू कां जावे?" ईसु ने जुवाब द्‍यो, "जां हूं जउं, तू अबी म्हारा पाछे नी अई सकतो पण इका बाद तू आयगा।"
43013037	पतरस ने उकासे क्यो, "परभु, हूं थारा पाछे कायसरु अई नी सकतो? हूं तो थारा सरु अपणी जान दई दूंवां।"
43013038	ईसु ने जुवाब द्‍यो, "कंई तू म्हारा सरु थारी जान देगा? हूं थार से खास बात कूं के जदत्तक तू तीन कावा म्हारे नकारी नी लाखेगा, मुरगो बांग नी देगा।"
43014001	तमारो हिरदो दुःखी नी रे। जसो तम परमेसर पे बिसास राखो, असो तम म्हार पे बी बिसास राखो।
43014002	म्हारा पिता का घर माय रेवा की नरी जगा हे। अगर नी होती तो हूं तमार से कई देतो, क्योंके हूं तमारा सरु जगा तय्यार करवा जउं।
43014003	अने हूं जई के तमारा सरु जगा तय्यार करी लाखुं तो पाछो अई के तमारे अपणा यां ल‍ई जउंवां के जां हूं रूं वां तम बी रो।
43014004	अने जां हूं जई र्‌यो हूं तम वां को मारग जाणो हो।"
43014005	थोमा ने उकासे क्यो, "हे परभु, हम नी जाणा के तू कां जई र्‌यो, तो मारग कसे जांणां?"
43014006	ईसु ने उकासे क्यो, "मारग, सच्चई, अने जीवन हूंज हे। म्हारा बिना कईं को पिता कने नी जई सकतो।
43014007	अगर तमने म्हारे जाण्यो होतो तो म्हारा पिता के बी जाणता। अबे उके जाणो हो अने उके देख्यो बी हे।"
43014008	फिलिप्पुस ने उकासे क्यो, "हे परभु, हमारे पिता को दरसन करई दे। हमारा सरु योज घणो हे।"
43014009	ईसु ने उकासे क्यो, "फिलिप्पुस, हूं इतरा बखत से तमारा गेले र्‌यो फेर बी तू म्हारे नी जाणे? जेने म्हारे देख्यो उने पिता के देख्यो। तू कसे कई र्‌यो 'हमारे पिता को दरसन करई दे'?
43014010	कंई तू बिसास नी करे के हूं पिता माय अने पिता म्हारा माय? जो बचन हूं तमार से कूं उ अपणा आड़ी से नी कूं, पण पिता जो म्हारा माय रे, उज अपणो काम म्हार से कराय हे।
43014011	म्हारा बचन पे बिसास करो के हूं पिता माय अने पिता म्हार माय। नितो म्हारा कामीज देखी के बिसास करो।
43014012	"हूं तमार से खास बात कूं के जो म्हार पे बिसास करे, वी काम जो हूं करूं उ बी करेगा। अने इणकासे बी बड़ा-बड़ा काम करेगा क्योंके हूं पिता कने जई र्‌यो हूं,
43014013	अने जो कंई तम म्हारा नाम से मांगी लोगा, उज करुंवां के बेटा माय पिता की म्हेमा होय।
43014014	अगर तम म्हार से म्हारा नाम माय कंई बी मांगो तो हूं उके करुंवां।
43014015	"अगर तम म्हार से परेम राखो तो म्हारा हुकमहुंण के मानोगा,
43014016	अने हूं पिता से अरज करुंवां, अने पिता तमारी मदद करवा सरु एक हजु साती देगा के उ तमारा गेले सदा रे।
43014017	याने के पवित्तर आतमा जो तमारे सगळी सच्चई बताड़ेगा। जेके जगत मानी नी सके क्योंके उ उके नी देखे हे अने नी जाणे। पण तम उके जाणो, क्योंके उ तमारा गेले रे अने तमारा माय रेगा।
43014018	"हूं तमारे अनाथ नी छोड़ुंवां। हूं तमारा कने अउंवां।
43014019	जरा देर बाद जग का लोग म्हारे देखी नी सकेगा, पण तम म्हारे देखी सकोगा। हूं जिन्दो हूं, इकासरु तम बी जिन्दा रोगा।
43014020	उना दन तम जाणी जावगा के हूं अपणा पिता माय, अने तम म्हारा माय, अने हूं तमारा माय।
43014021	जेका कने म्हारा हुकमहुंण हे अने उ उणके माने, उज म्हार से परेम करे हे। अने जो म्हार से परेम करे उकासे म्हारो पिता परेम करेगा, अने हूं उकासे परेम करुंवां अने अपणे खुद के उका पे परगटुंवां।
43014022	यहूदा ने जो इस्‍करियोती नी थो उकासे क्यो, "परभु, असो कंई होयो के तू खुद के हमार पे परगटे पण जग पे नी?"
43014023	ईसु ने जुवाब दइने क्यो, "अगर कईं को म्हार से परेम राखे तो उ म्हारा बचन के मानेगा। अने म्हारो पिता उकासे परेम राखेगा अने हम उका कने आवांगां अने उका गेले रांगा।
43014024	जो म्हार से परेम नी करे, उ म्हारा बचन के नी माने। जो तम बचन सुणो उ म्हारो नी पण पिता को जेने म्हारे मोकल्यो।
43014025	"ई बातहुंण तमारा गेले री के तमार से करी।
43014026	पण साती याने पवित्तर आतमा जेके परमेसर पिता म्हारा नाम से मोकलेगा, उ तमारे सगळी बातहुंण सीखई देगा, अने सगळो कंई जो म्हने तमार से कई, तमारे रियाद करायगा।
43014027	"हूं तमारे सान्ती दई जउं। खुद की सान्ती तमारे दउं असो नी दउं जसो जग तमारे दे। तो तमारो हिरदो बेचेन नी होय अने नी डरे।
43014028	तमने सुण्यो के म्हने तमार से क्यो, हूं जई र्‌यो अने पाछो तमारा कने अउंवां। अगर तम म्हार से परेम राखता तो खुस हुई जाता क्योंके हूं पिता कने जई र्‌यो, क्योंके पिता म्हार से बड़ी के हे।
43014029	अने असो होवा से पेलां म्हने तमारे सगळो बताड़ी लाख्यो थो, जेकासे के जदे यो हुई जाय तो तम म्हार पे बिसास करो।
43014030	हूं तमार से अबे हजु नी कुंवां क्योंके इना जग को सासक सेतान अई र्‌यो हे। उको म्हार पे कंई हक हयनी,
43014031	पण इकासरु के जग जाणी ले के हूं पिता से परेम करूं हे अने जसे पिता म्हारे हुकम दे वसोज उको पाळण करूं। "तो चलो, उठ्याव, इनी जगा से चलां।"
43015001	"सांची अंगूर बेल हूंज हे, अने म्हारो पिता किरसाण।
43015002	हर डगाळ जो म्हारा माय हे अने नी फळे उके काटी लाखे, अने जो डगाळ फळे उकी उ छटणी करी लाखे के हजु फळे।
43015003	तम उना बचन से जो म्हने तमार से क्यो, फळ लावा सरु सुद्दिकरण हुई ग्यो।
43015004	तम म्हार माय बण्या रो उने हूं तमार माय। जसे डाळ अगर अंगूर बेल माय नी लागी रे तो एखली नी फळी सके वसेज तम बी म्हारा माय बण्या बिना एखला नी फळी सको।
43015005	"हूं अंगूर बेल, तम डगाळहुंण। जो म्हारा माय बण्यो रे अने हूं उका माय उ घणो फळे क्योंके म्हार से इकाड़ी हुई ने तम कइंनी करी सको।
43015006	अगर कईं को म्हारा माय बण्यो नी रे तो उ डगाळ सरीको फेंक्यो जाय अने सुकी जाय। उने मनखहुंण उणके भेळा करिके भस्‍ती माय लाखी दे अने वी बळी जाय।
43015007	अगर तम म्हारा माय बण्या रो, अने म्हारा बचन तमारा माय बण्या रे तो जो चाव मांगिलो उ तमारा सरु हुई जायगा।
43015008	म्हारा पिता की म्हेमा इका सेज होय के तम घणो फळ लाव, जदेज तो तम म्हारा चेला हो।
43015009	"जसे पिता ने म्हार से परेम कर्‌यो, म्हने बी तमार से परेम कर्‌यो। म्हारा परेम मायज बण्या री जो।
43015010	अगर तम म्हारा हुकमहुंण के पाळोगा तो म्हारा परेम माय बण्या रोगा। वसोज जसो म्हने अपणा पिता का हुकमहुंण को पाळण कर्‌यो अने उका परेम माय बण्यो र्‌यो हूं।
43015011	ई बातहुंण म्हने तमार से इकासरु करी, के म्हारो आनन्द तमारा माय बण्यो रे अने तमारो आनन्द पूरण हुई जावे।
43015012	"म्हारो हुकम यो के जसो म्हने तमार से परेम राख्यो असोज तम बी एक दूसरा से परेम राखो।
43015013	इका से बड़ो परेम हजु कईं को हयनी के अपणा दोस सरु अपणी जान दई दे।
43015014	जो हुकम हूं तमारे दउं अगर उके मानोगा तो तम म्हारा दोसहुंण हो।
43015015	अबे से हूं तमारे गुलाम नी कूं, क्योंके गुलाम नी जाणे के उको मालेख कंई करे। पण म्हने तमारे दोस क्यो, क्योंके वी सगळी बातहुंण जो म्हने अपणा पिता से सुणी, तमारे बतई दी।
43015016	तमने म्हारे नी छांट्यो पण म्हने तमारे छांट्‌या अने तमारे तमारो काम दई द्‍यो के तम जाव अने सफल रो अने तमारी सफलता बणी रे। तो तम म्हारा नाम से जो कंई परमेसर पिता से मांगोगा उ तमारे देगा।
43015017	हूं तमारे ई हुकमहुंण इकासरु दउं की तम एक दूसरा से परेम राखो।
43015018	"अगर जग का लोग तमार से मुन्‍डो फेरिले तो तम जाणो के उणने तमार से पेलां म्हार से मुन्‍डो फेर्‌यो हे।
43015019	तम जग का होता तो जग अपणा जसा परेम राखतो, पण इकासरु के तम जग का हयनी क्योंके म्हने तमारे जग माय से छांटी ल्या। इकासरु जग तमार से मुन्‍डो फेरे हे।
43015020	उ बचन जो म्हने तमार से क्यो रियाद राखो, गुलाम अपणा मालेख से मोटो हयनी। अगर जग का लोगहुंण ने म्हारे सताड़्यो तो वी तमारे बी सताड़ेगा। अगर वी म्हारी बात माने तो तमारी बात बी मानेगा।
43015021	पण जग का लोगहुंण तमारा गेले असो करेगा क्योंके तम म्हारे मानो हो, क्योंके वी उके नी जाणे जेने म्हारे मोकल्यो।
43015022	अगर हूं नी आतो अने उणकासे बातहुंण नी करतो तो वी पापी नी रेता। पण अबे अपणा पाप सरु उणका कने कईं को भायनो हयनी।
43015023	जो म्हार से मुन्‍डो फेरे उ म्हारा पिता से बी मुन्‍डो फेरे।
43015024	अगर हूं उणका माय वी काम नी करतो जिणके कइंका दूसरा ने नी कर्‌या, तो वी पापी नी रेता। हालाके अबे उणने म्हारा अचरज का काम देख्या अने म्‍हारा पिता के बी देख्या, अने उणने म्हार से अने म्हारा पिता दोई सेज मुन्‍डो फेर्‌यो।
43015025	पण उणने असो इकासरु कर्‌यो के उ बचन पूरण होय जो उणका नेम-बिधान माय लिख्यो, 'उणने बिना वजा म्हार से मुन्‍डो फेरिल्यो।'
43015026	"जदे उ मदद करवा वाळो आयगा, जेके हूं पिता आड़ी से तमारा कने मोकलुंवां याने सच्‍चई को आतमो जो पिता से हिटे हे, उ म्हारा बारामें गवई देगा।
43015027	अने तम बी म्हारा बारामें बताड़ोगा क्योंके तम सुरु सेज म्हारा गेले र्‌या हो।"
43016001	"ई बातहुंण तमार से इकासरु करी के तम ठोकर खावा से बच्या रो।
43016002	लोग तमारे अराधनालयहुंण माय से बायरे हेड़ी लाखेगा, अने उ बखत अई र्‌यो हे के जो कईं को तमारे मारी लाखेगा, उ समजेगा के हूं परमेसर की सेवा-चाकरी करी र्‌यो हूं।
43016003	अने वी असो इकासरु करेगा क्योंके उणने नी तो पिता के अने नी म्हारे जाण्यो।
43016004	अने ई बातहुंण म्हने इकासरु करी के जदे बखत आय तो तम रियाद राखो के म्हने इणका बारामें बताड़ी द्‍यो थो। "ई बातहुंण म्हने तमार से इकासरु सुरु माय नी करी क्योंके हूं तमारा गेले थो,
43016005	पण अबे हूं अपणा मोकलवा वाळा कने जई र्‌यो हूं, अने तमारा माय से कईं को म्हार से नी पुछे, 'तू कां जई र्‌यो?'
43016006	पण इकासरु के म्हने ई बातहुंण तमार से कई, तमारो हिरदो दुःख से भर‍ई ग्यो।
43016007	पण हूं तमार से खास बात कूं के म्हारो जाणो तमारा सरु फायदाबन्‍द हे, क्योंके अगर हूं नी जउं तो उ मदद करवा वाळो तमारा कने नी अई सकेगा। पण अगर हूं जउं जदे उके तमारा कने मोकलुंवां।
43016008	अने जदे उ आयगा तो जग का पाप अने धारमिकता अने न्याव का बारामें दोषी ठेरई के चुप करी लाखेगा।
43016009	लोगहुंण का पाप का बारामें इकासरु के वी म्हार पे बिसास नी राखे,
43016010	उने लोगहुंण की निरदोसिता का बारामें, इकासरु के हूं पिता कने जउं, अने तम म्हारे पाछो नी देखोगा,
43016011	अने लोगहुंण का न्याव का बारामें इकासरु के जग को सासक दोषी ठेराड़्यो हे।
43016012	"म्हारे तमार से हजु बी घणी बातहुंण करनी हे, पण तम अबी उणके सेन नी करी सकोगा।
43016013	पण जदे उ आयगा याने पवित्तर आतमा जो परमेसर का बारामें सच्चई सिखायगा, उ तमारे सगळो सच्चई को मारग बतई देगा, क्योंके उ अपणा आड़ी से कइंनी केगा पण जो कंई सुणेगा, वाज बात केगा, अने आवा वाळी बातहुंण के तमार पे परगटेगा।
43016014	उ म्हारी म्हेमा करेगा, क्योंके उ म्हारी बातहुंण के लई ने तमार पे परगटेगा।
43016015	जो कंई पिता को, उ सगळो म्हारो। इकासरु म्हने क्यो, उ म्हारी बातहुंण के लई ने तमार पे परगटेगा।
43016016	"जरा देर माय तम म्हारे नी देखी सकता अने जरा देर माय तम म्हारे देखी सकोगा।"
43016017	तो उका चेलाहुंण माय से कईं को बोल्यो, "या कंई बात, जो उ हमार से कई र्‌यो, 'जरा देर माय तम म्हारे नी देखोगा, अने पाछा जरा देर माय तम म्हारे देखोगा'? अने दूसरी बात या 'क्योंके हूं पिता कने जउं' हे।
43016018	यो कंई जो उ के, 'जरा देर माय'? हम नी जाणा की उ कंई कई र्‌यो हे।"
43016019	ईसु ने यो जाणी के के वी म्हार से सवाल करनों चावे, उणकासे क्यो, "कंई तम इनी बात का बारामें माय-माय सोंची बिचारी र्‌या जो म्हने करी 'जरा देर माय म्हारे नी देखोगा अने पाछा जरा देर माय म्हारे देखोगा'?
43016020	हूं तमार से खास बात कूं के तम रोवगा उने कळ्‍पोगा, पण जग खुसी मनायेगा। तम दुःख माय रोगा पण तमारो दुःख खुसी माय बदळी जायगा।
43016021	"जदे कइंकी बइरा के जापा को दरद होय तो उके घणी पीड़ा होय, क्योंके उको बखत अई ग्यो हे, पण जदे वा बाळक के जणी दे, तो उना दरद के इना आनन्द से के जग माय एक मनख पेदा हुई ग्यो भुली जाय।
43016022	इकासरु तमारे अबी तो दुःख हे, पण हूं तमारे पाछो मिळुंवां जदे तमारा हिरदा आनन्द से भर्‌या रेगा, उने तमारी खुसी के कईं को बी तमार से छुड़ई नी सके।
43016023	उना दन तम म्हार से कईं को सवाल नी पुछोगा। हूं तमारे सांची-सांची कूं अगर तम परमेसर पिता से कंई बी म्हारा नाम से मांगोगा तो उ तमारे दई देगा।
43016024	अबी तक तमने म्हारा नाम से कइंनी मांग्यो। मांगो अने तमारे मिळेगा जेकासे तमारी खुसी पूरण हुई जाय।
43016025	"ई बातहुंण म्हने तमार से मिसाल माय करी, पण उ बखत अई र्‌यो जदे हूं पाछो तमार से मिसाल माय नी कुंवां, पण तमारे पिता का बारामें साफ कई दूंवां।
43016026	उना दन तम म्हारा नाम माय मांगोगा, अने हूं तमार से या नी कुंवां के तमारा सरु पिता से अरज करुंवां।
43016027	क्योंके पिता खुदज तमार से परेम राखे, इकासरु की तमने म्हार से परेम राख्यो अने यो बिसास कर्‌यो के हूं परमेसर पिता आड़ी से आयो हूं।
43016028	हूं पिता परमेसर आड़ी से परगट्यो अने जग माय आयो हूं, हूं पाछो जग के छोड़ी के पिता कने जई र्‌यो हूं।"
43016029	उका चेलाहुंण ने क्यो, "अबे तू साफ कई र्‌यो हे, अने मिसाल दई के नी कई र्‌यो।
43016030	अबे हम जाणा की तू सगळो कंई जाणे हे अने इकी जरुवत हयनी के कईं को थार से सवाल करे। इका से हम बिसास करां के तू परमेसर से हिट्यो हे।"
43016031	ईसु ने जुवाब द्‍यो, "कंई तम अबे बिसास करो हो?
43016032	देखो वा घड़ी अइरी बल्के अइगी के तम खक्कळ-बक्कळ हुई के अपणा-अपणा घरे चल्या जावगा, अने म्हारे एखलो छोड़ी लाखोगा। फेर बी हूं एखलो हयनी क्योंके परमेसर पिता म्हारा गेले हे।
43016033	"ई बातहुंण म्हने तमार से करी के तम म्‍हारमेंज सान्ती पावजो। जग माय तमारे दुःख होय, पण हिम्मत राखो, म्हने जग के जीती ल्यो हे।"
43017001	ईसु ने ई बातहुंण कई के अपणी आंखहुंण सरग आड़ी उठाड़ी के क्यो, "हे पिता, वा घड़ी अइगी। अपणा बेटा की म्हेमा कर, के बेटो बी थारी म्हेमा करे।
43017002	तने तो म्हारे आखी मनखजात पे हक द्‍यो हे के हूं सगळा के जिणके तने म्हारे द्‍या हे अजर-अमर जीवन दउं।
43017003	अने अजर-अमर जीवन यो के वी थारे जो एकज सांचो परेमसर हे जाणे, अने म्हारे बी याने ईसु मसीह के जाणे जेके तने मोकल्यो हे।
43017004	जो काम तने म्हारे करवा सरु द्‍या उणके पूरण करिके म्हने धरती पे थारी म्हेमा करी।
43017005	हे पिता, अबे तू अपणा गेले म्हारी म्हेमा, उनी म्हेमा से कर जो जग का पेलां से थारा गेले म्हारी थी।
43017006	"म्हने थारो नाम उना मनखहुंण पे परगट्यो, जिणके तने जग माय से म्हारे द्‍या। वी थारा था अने तने उणके म्हारे द्‍या, अने उणने थारा बचन के मानी ल्यो।
43017007	अबे वी जाणी ग्या के जो कंई तने म्हारे द्‍यो, उ सगळो थारा अंई से हे।
43017008	क्योंके वी बचन जो तने म्हारे द्‍या, वी म्हने उणका तक पोंचई लाख्या। उणने उना बचनहुंण के मानी ल्या अने सांची माय जाणी ल्यो के हूं थार से हिट्यो हूं अने उणने बिसास कर्‌यो के तनेज म्हारे मोकल्यो हे।
43017009	"हूं उणका सरु अरज करूं। जग सरु अरज नी करूं, पण उणका सरु जिणके तने म्हारे द्‍या, क्योंके वी थारा हे।
43017010	अने सगळो कंई लोग जो म्हारा हे वी थारा हे, अने जो थारा हे वी म्हारा हे। अने इणका माय म्हारी म्हेमा परगटी हे।
43017011	अबे हूं जग माय नी रुंवां। हूं थारा कने अउं हे, पण ई जग माय रेगा। पवित्तर परमेसर पिता, अपणी सामरत से जो तने म्हारे दई, इणकी चोकसी कर, के जसा हम एक हे वी बी एक रे।
43017012	जदे हूं उणका गेले थो, म्हने थारी सामरत से जो तने म्हारे दई उणकी मदद करी। अने दुस्ट का बेटा का अलावा उणका माय से कईं को नास नी होयो, इकासरु के धरम सासत्तर की बात पूरण हो।
43017013	"पण अबे हूं थारा कने अउं, अने या बात जग माय कूं के म्हारा चेलाहुंण माय म्हारो आनन्द पूरण होय।
43017014	म्हने उणके थारा बचन दई द्‍या, अने जग ने उणकासे मुन्‍डो फेर्‌यो, क्योंके जसो हूं जग को हयनी वसाज वी बी जग का हयनी।
43017015	हूं थार से यां अरज नी करूं, के तू उणके जग से उठई ले, पण या की तू उणके उनी बुरई से बचाड़ी राख।
43017016	वी जग का हयनी जसो की हूं बी जग को हयनी।
43017017	सच्चई आड़ी से उणके पवित्तर करी दे - थारा बचन सांचा हे।
43017018	जसो तने म्हारे जग माय मोकल्यो, म्हने बी उणके जग माय मोकल्या हे।
43017019	अने हूं उणका सरु खुदी के पवित्तर करूं के वी बी सच्चई से थारा सरु पवित्तर कर्‌या जावे।
43017020	"हूं सिरप इना चेलाहुंण सरु अरज नी करूं पण उणका सरु जो इणका बचन से म्हार पे बिसास करेगा,
43017021	के वी सगळा एक रे। जसे, हे पिता, तू म्हारा माय अने हूं थारा माय हूं वसाज वी बी हमार माय एक रे जेकासे के जग बिसास करे के तनेज म्हारे मोकल्यो।
43017022	अने वा म्हेमा जो तने म्हारे दई, म्हने उणके दई हे, के वसाज एक रे जसा हम एक हे।
43017023	हूं उणका माय अने तू म्हार माय के वी सिद्द हुई के एक हुई जाय। जेकासे जग जाणे के तने म्हारे मोकल्यो अने जसो तने म्हार से परेम राख्यो वसोज उणकासे बी परेम राख्यो।
43017024	"हे पिता, हूं चउं के वी जिणके तने म्हारे द्‍या, जां हूं रूं वांज वी बी म्हारा गेले रे, के वी म्हारी म्हेमा के देखी सके जो तने म्हारे दई, क्योंके तने जगत के बणावां से पेलां म्हार से परेम राख्यो।
43017025	हे धरम पिता परमेसर, हालाके जग ने थारे नी जाण्यो फेर बी म्हने जाण्यो हे अने इना चेलाहुंण ने बी जाण्यो के तनेज म्हारे मोकल्यो हे।
43017026	अने म्हने थारो नाम इणके बताड़्यो अने बताड़तो रुंवां, के उ परेम जो तने म्हार से कर्‌यो उ परेम उणका माय बण्यो रे, अने हूं बी उणका माय रूं।"
43018001	जदे ईसु ई बातहुंण करी चुक्यो, तो उ अपणा चेलाहुंण का गेले किद्रोण का नाळा का पार ग्यो जो एक बाग थो जेका माय उ खुद अने उका चेलाहुंण अई ग्या।
43018002	यहूदा बी जो उके पकड़वाणे पे थो, उनी जगा के जाणतो थो, क्योंके ईसु ज्यादा करिके अपणा चेलाहुंण का गेले वांज जाया करतो थो।
43018003	तो यहूदा, रोमी सेना को दळ के, अने मुख-पुरोहितहुंण अने फरीसिहुंण आड़ी से यहूदी सिपईहुंण के लई के वां लालटेन, मसाळहुंण अने हतियार धारण करिके अई ग्यो।
43018004	इकासरु ईसु उनी सगळी बातहुंण के जो उका पे आणे वाळी थी जाणी के, अगड़े बड़्यो अने उणकासे बोल्यो, "तम किके ढुंडी र्‌या हो?"
43018005	उणने जुवाब द्‍यो, "ईसु नासरी के।" उने उणकासे क्यो, "हूंज हूं।" अने यहूदा बी जो उके पकड़वाणे वाळो थो, उणका गेले उब्यो थो।
43018006	जदे उने उणकासे यो क्यो "हूंज हूं" तो वी पाछे सरक्‍या अने जमीन पे हिटी पड़्या।
43018007	तो उने पाछो पुछ्‌यो, "तम के के ढुंडी र्‌या हो?" वी बोल्या, "ईसु नासरी के।"
43018008	ईसु ने जुवाब द्‍यो, "हूं तमार से कई चुक्यो के 'हूं उज हूं'। तो अगर तम म्हारे ढुंडी र्‌या हो तो इणके जावा दो।"
43018009	जेकासे के उ बचन पूरण होयो जो उने क्यो थो, "पिता, जिणके तने म्हारे द्‍या उका माय से म्हने एक बी नी खोयो।"
43018010	इका पे सिमोन पतरस ने जेका कने तरवार थी, खेंची के म्हापुरोहित का गुलाम पे चलाड़ी अने उको सुदो कान काटी लाख्यो। उना गुलाम को नाम मलखुस थो।
43018011	जदे ईसु ने पतरस से क्यो, "तरवार म्यान माय राख। जो दुःख को प्यालो पीवा सरु म्हारा पिता ने द्‍यो, कंई हूं उके नी प्यूं?"
43018012	तो रोमी सेना को दळ अने सेना को हाकिम अने यहूदी सिपई ने ईसु के गिरपतार करिके बान्‍दी ल्यो,
43018013	अने पेलां उके हन्ना कने लई ग्या। क्योंके उ उना बरस को म्हापुरोहित काइफा को सुसरो थो।
43018014	काइफाज थो, जेने यहूदी अगवाहुंण के राय दई थी के "हमारा लोगहुंण सरु एक मनख को मरनो अच्छो हे।"
43018015	सिमोन पतरस अने हूं ईसु का पाछे-पाछे चली पड़्यो। अने हूं ईसु का गेले म्हापुरोहित का आंगणा माय अई ग्यो,
43018016	पण पतरस बायरे कमांड़ कने उबो र्‌यो। तो हूं बायरे हिट्यो अने नेपादारनी से कई के पतरस के भित्तरे लई ग्यो।
43018017	तो दासी जो घर की नेपादारनी थी पतरस से क्यो, "कंई तूज तो इना मनख का चेलाहुंण माय से नी हे?" उने क्यो, "हूं नी हूं।"
43018018	वां सेवक अने सिपई कोयला बाळी के उबा हुई के तापी र्‌या था क्योंके ठण्ड थी अने पतरस बी उणका गेले उबो हुई के तापी र्‌यो थो।
43018019	तो म्हापुरोहित ने ईसु से उका चेलाहुंण अने उकी सीखहुंण का बारामें सवाल कर्‌या।
43018020	ईसु ने उके जुवाब द्‍यो, "म्हने जग माय खुली के बात करी। म्हने हमेस्या अराधनालयहुंण अने मन्‍दर माय जां सगळा यहूदी भेळा होया करे सीख दई अने म्हने गुपत माय कइंनी क्यो।
43018021	तू म्हार से कायबले पुछी र्‌यो? सुणवा वाळा से पुछी ले के म्हने उणका से कंई-कंई क्यो। वी पक्‍को जाणे हे के म्‍हने कंई क्यो।"
43018022	अने जदे उने यो क्यो, तो कने उबा सिपईहुंण माय से एक ने यो कई के उके मुक्‍को मार्‌यो, "कंई तू म्हापुरोहित के असो जुवाब दे?"
43018023	ईसु ने उके जुवाब द्‍यो, "अगर म्हने बुरो क्यो, तो उके साबित कर, पण अगर अच्छो क्यो, तो तू म्हारे मारे कायसरु?"
43018024	तो हन्ना ने उके काइफा म्हापुरोहित कने बान्द्‍यो होयो मोकल्यो।
43018025	सिमोन पतरस उबो हुई ने तापी र्‌यो थो। तो उणने उकासे क्यो, "कंई तूज तो उका चेलाहुंण माय से हयनी?" उ नी मान्यो, पण उने क्यो, "नी हूं हयनी।"
43018026	म्हापुरोहित का सेवकहुंण माय से जो उना मनख को परवार को थो जेको कान पतरस ने काटी लाख्यो थो क्यो, "कंई म्हने थारे उका गेले बगीचा माय नी देख्यो थो?"
43018027	तो पतरस पाछो नटी ग्यो, अने मुरगा ने झट बाग दई दी।
43018028	अने यहूदी अगवाहुंण ईसु के काइफा कने से रोमी राजपाल का म्‍हेल माय लई ग्या अने भुनसारा को बखत थो। उणने खुद राजम्‍हेल माय पग नी धर्‌या के कंई असुद्द नी हुई जावां पण फसह खई सके।
43018029	तो पिलातुस बायरे हिटी के उणका कने आयो अने बोल्यो, "तम इना मनख पे कंई दोष लगाड़ो हो?"
43018030	उणने उके जुवाब माय क्यो, "अगर यो मनख कुकरमी नी होतो तो हम इके थारा हात माय कायसरु देता?"
43018031	तो पिलातुस ने उणकासे क्यो, "तम इके लइ-जई के अपणा नेम-बिधान का नेम मुजब न्याव करो।" उणने उकासे क्यो, "हमारे कइंका के मोत की सजा देवा को हक हयनी।"
43018032	यो इकासरु होयो के ईसु का वी बचन पूरण होय जो उने अगम बतई द्‍या था के उकी मोत कसे होयगा।
43018033	तो पिलातुस पाछो राजम्‍हेल माय ग्यो अने ईसु के बुलाड़ी के उकासे क्यो, "कंई तू यहूदिहुंण को राजो हे?"
43018034	ईसु ने उके जुवाब द्‍यो, "कंई या बात तू अपणा आड़ी से बोली र्‌यो हे के कइंका ने थार से म्हारा बारामें कई?"
43018035	पिलातुस ने जुवाब द्‍यो, "कंई हूं यहूदी हूं? थाराज जात का, अने मुख-पुरोहितहुंण नेज थारे म्हारा हात माय द्‍यो। तने कंई कर्‌यो?"
43018036	ईसु ने जुवाब द्‍यो, "म्हारो राज इना जग को हयनी। अगर म्हारो राज इना जग को होतो तो म्हारा राज दरबारी लड़ई छेड़ी देता, के हूं यहूदी अगवाहुंण का हात माय नी पड़तो। बात याज हे के म्हारो राज इना जग को हयनी।"
43018037	तो पिलातुस ने उकासे क्यो, "तो कंई तू राजो हे?" ईसु ने जुवाब द्‍यो, "तू ठीकज के हूं राजो हूं। म्हने इकासरु जनम ल्यो अने इकासरु इना जग माय आयो हूं के सच्चई के सिखाड़ुं। वी जो सच्चई सिखणो चाय म्हारी बाणी सुणे हे।"
43018038	पिलातुस उकासे बोल्यो, "सच्चई कंई हे?" अने जदे उ कई चुक्यो तो पिलातुस राजपाल पाछो यहूदिहुंण कने बायरे आयो अने उणकासे क्यो, "हूं उका माय कंई दोष नी पउं।
43018039	पण तमारी रीति मुजब, फसह का परब का दन हूं तमारा सरु एक मनख के छोड़ी लाखुं। कंई तम चाव के हूं तमारा सरु यहूदिहुंण का राजा के छोड़ी लाखुं?"
43018040	तो उणने पाछा चिल्‍लाड़ी के क्यो, "इना मनख के नी पण बरअब्बा के हमारा बले छोड़ी लाख।" अने बरअब्बा लड़ई-दंगो करवा वाळो डकेत थो।
43019001	तो पिलातुस ने ईसु के कोड़ा लगवाड़्या।
43019002	अने सिपईहुंण ने कांटा को मुगुट गुंथिके उका माथा पे धरी लाख्यो, अने उके बेंगणी पेरावो पेरायो।
43019003	अने वी उका कने अइ-अई के केवा लाग्या, "हे यहूदिहुंण का राजा परणाम!" अने उके थापड़ मारवा लाग्या।
43019004	अने पिलातुस राजपाल ने पाछो बायरे हिटी के यहूदिहुंण से क्यो, "देखो, उके बायरे तमारे कने ल‍ई र्‌यो हूं, जेकासे के तम जाणी लो की हूं उका माय कंई दोष नी प‍ई र्‌यो।"
43019005	जदे ईसु कांटा को मुगुट अने बेंगणी पेरावो पेर्‌यो होयो बायरे आयो तो पिलातुस ने उणकासे क्यो, "देखो, यो मनख।"
43019006	जदे मुख-पुरोहितहुंण अने सिपईहुंण ने उके देख्यो तो चिल्‍लाड़ी पड़्या, "कुरुस पेज चड़ई दे! कुरुस पे!" पिलातुस ने उणकासे क्यो, "तमीज उके लइ-जई के कुरुस पे चड़ई दो। हूं उका माय कंई दोष नी प‍ई र्‌यो।"
43019007	यहूदी अगवाहुंण ने उके जुवाब द्‍यो, "हमाराज नेम अने उना कायदा से इके मोत की सजा मिळनी चइये, क्योंके उने अपणे खुद के परमेसर को बेटो बखाण्यो हे।
43019008	जदे पिलातुस ने या बात सुणी तो घणो डरी ग्यो,
43019009	तो उने पाछो राजम्‍हेल माय जई के ईसु से क्यो, "तू कां को हे?" पण ईसु ने उके कंई जुवाब नी द्‍यो।
43019010	तो पिलातुस ने उकासे क्यो, "कंई तू म्हारे नी बताड़ेगा? कंई जाणे नी के म्हारे थारे छोड़वा अने थारे कुरुस पे चड़ावा को हक हे?"
43019011	ईसु ने जुवाब द्‍यो, "अगर थारे अदरे से नी द्‍यो होतो तो म्हार पे थारो कईं को हक नी रेतो। इकासरु के जिणने म्हारे थारा हात माय सोंप्यो उणको पाप घणो हे।"
43019012	या सुणी के पिलातुस ने उके छोड़वा की कोसिस करी, पण यहूदिहुंण ने चिल्लइ-चिल्लई के क्यो, "अगर तू इना मनख के छोड़े, तो तू केसर म्‍हाराजा को राज-भगत हयनी। जो कईं को अपणे खुद के राजो बणाय उ केसर म्‍हाराजा को बिरोद करे।"
43019013	पिलातुस ई बातहुंण सुणी के ईसु के बायरे लइ-यायो, अने न्याव-सिंगासण पे बेठ्यो याने उनी जगा पे जो चबूतरो केवातो थो। (इबराणी भासा माय गब्‍बता केवातो थो।)
43019014	यो फसह की तय्यारी को दन थो उना बखत करीब बारा बज्या था। तो उने यहूदी हाकिमहुंण से क्यो, "देखो, तमारो राजो।"
43019015	इका पे वी चिल्‍लाड़ी के बोल्या, "लई जा! लई जा! इके कुरुस पे चड़ई दे!" पिलातुस ने उणकासे क्यो, "कंई हूं तमारा राजा के कुरुस पे चड़‍उं?" म्हापुरोहितहुंण ने जुवाब द्‍यो, "केसर का अलावा हमारो कईं को राजो हयनी।"
43019016	तो उने कुरुस पे चड़ावा सरु ईसु के उणका हात माय दई द्‍यो।
43019017	तो रोमी सिपईहुंण ईसु के लई ग्या, अने उ अपणो कुरुस उठाड़तो होयो उनी जगा तक बायरे ग्यो, जेके खोपड़ी की जगा के हे, जेके इबराणी माय "गुलगुता" के हे।
43019018	वां उणने उके अने उका गेले दो मनखहुंण के कुरुस पे चड़ई लाख्या, एक के इना आड़ी दूसरा के उना आड़ी अने बीच माय ईसु के।
43019019	अने पिलातुस ने दोष-पत्तर कुरुस पे लगाड़ी द्‍यो जे पे यो लिख्यो थो, "ईसु नासरी यहूदिहुंण को राजो।"
43019020	तो इना दोष-पत्तर के घणा यहूदिहुंण ने बांच्यो, क्योंके जेनी जगा पे ईसु के कुरुस पे चड़ई द्‍यो, वा जगा नगर का कने थी, अने यो पत्तर इबराणी, लतीणी, अने यूनानी भासा माय लिख्यो थो।
43019021	तो यहूदिहुंण का मुख-पुरोहित पिलातुस से केवा लाग्या, "'यहूदिहुंण को राजो' मती लिखे, पण यो के 'इने क्यो, हूं यहूदिहुंण को राजो हूं।' "
43019022	पिलातुस ने जुवाब द्‍यो, "जेके म्हने लिख्यो तो लिखी द्‍यो।"
43019023	जदे सिपईहुंण ने ईसु के कुरुस पे चड़ई द्‍यो तो उणने उका सगळा पेरवा का लतरा हेड़्या अने उका चार हिस्सा कर्‌या, हरेक सिपई सरु एक-एक हिस्सो। असोज चोळो बी हेड़ी ल्यो जो बिना सिल्यो अदरे से निच्चे तक बुण्यो होयो थो।
43019024	तो उणने माय-माय क्यो, "हम इके नी फाड़ा, पण इकासरु चिट लाखां के यो के को होयगा।" जेकासे के पवित्तर सासत्तर की बात पूरण होय, "उणने म्हारा सगळा लतरा माय-माय बांटी ल्या, अने म्हारा चोळा पे चिट लाखी।"
43019025	इकासरु सिपईहुंण ने असो कर्‌यो। ईसु का कुरुस कने उकी मेतारी अने उकी मेतारी की बेन, क्‍लोपास की घराळी मरियम, अने मरियम मगदलीनी उबी थी।
43019026	जदे ईसु ने अपणी मेतारी, अने म्हारे जेकासे उ परेम राखतो थो। कने उबा होया देख्या तो अपणी मेतारी से बोल्यो, "हे नारी, देख यो थारो बेटो।"
43019027	अने म्हार से क्यो, "देख, या थारी मेतारी।" अने उना बखत से हूं मरियम के अपणा घरे लई ग्यो।
43019028	इका बाद ईसु ने या जाणी के के सगळो कंई पूरण हुई चुक्यो। इकासरु के पवित्तर सासत्तर की बात पूरण होय, उने क्यो "हूं तिरस्यो हूं।"
43019029	वां सिरका से भर्‌यो एक बरतन धर्‌यो थो, तो उणने पाणी के चुसवा वाळी चीज के सिरका माय लाखी के उके बरु की नुक्‍की पे धर्‌यो अने ईसु का मुन्डा से लगाड़्यो।
43019030	जदे ईसु ने उ सिरको ल्यो, तो क्यो, "पूरण होयो"। अने उने माथो लटक‍ई लाख्यो अने जान हिटी गी।
43019031	इकासरु के उ तय्यारी को दन थो, यहूदी अगवाहुंण ने पिलातुस से अरज करी के उणका पग तोड़्या अने उणके उतार्‌या जाये जेकासे की सबत् का दन उणकी लोथ कुरुस पे नी टंगी रे।
43019032	तो सिपईहुंण ने अई के पेलां डाकू की, अने दूसरा डाकू की जो उका गेले कुरुस पे चड़ाया था टांग तोड़ी लाखी,
43019033	पण जदे उणने ईसु कने अई के देख्यो की मरी ग्यो, तो उकी टांग नी तोड़ी।
43019034	पण सिपई माय से एक ने उकी पांसळी के भेदी लाखी अने झट उका माय से लोई अने पाणी बइ हिट्यो।
43019035	म्हने यो देख्यो अने उकी गवई दई, अने म्हारी गवई सांची हे। हूं खुद जाणूं अने सांची कूं, जेकासे की तम बी बिसास करो।
43019036	ई बात इकासरु हुई की पवित्तर धरम सासत्तर को बचन पूरण होय, "उका एक बी हड़का नी तोड़्या जायगा।"
43019037	पाछा पवित्तर धरम सासत्तर का दूसरा हिस्सा माय लिख्यो हे, "जेके उणने बेद्‌या, वी उके देखेगा।"
43019038	इनी बातहुंण का बाद अरमतियाह को यूसफ आयो। उ यहूदिहुंण का डर से गुप-चुप रुप माय ईसु को चेलो थो। पिलातुस से उने अरज करी के उके ईसु की लोथ लई जावा को हुकम दई दे अने पिलातुस ने हुकम दई द्‍यो। तो उ अई के ईसु की लोथ लई ग्यो।
43019039	अने नीकुदेमुस बी जो पेलां ईसु कने रात माय आयो थो यूसफ का गेले आयो। उने करीब पचास सेर मिळ्यो होयो गुगळ अने एलवा लइ-यायो।
43019040	तो उणने ईसु की लोथ के लई अने यहूदिहुंण की रीति मुजब उके सुगन से भर्‌या पदारथ का गेले कफन माय लपेट्यो।
43019041	उनी जगा पे जां उके कुरुस पे चड़ायो एक बाग थो अने उना बाग माय एक नवी कबर थी जेका माय अबी तक कइंका के नी धर्‌यो थो।
43019042	तो यहूदिहुंण की तय्यारी का दन की वजासे अने इकासरु के वा कबर कनेज थी उणने ईसु की लोथ के उका माय मेली दी।
43020001	सबद् बितवा पे हफ्ता का पेलां दन, मरियम मगदलीनी, घणा भुनसारे जदके अबी इन्दारोज थो कबर पे अई। तो उने सिल्ला के कबर पे से सरकी देखी।
43020002	तो वा पाटी दई के सिमोन पतरस अने म्हारा कने जेकासे उ परेम राखतो थो। अई अने केवा लागी, "वी परभु के कबर माय से उठाड़ी लई ग्या, अने हमारे नी मालम की उणने उके कां छिपाड़ी राख्यो हे।"
43020003	तो पतरस अने हूं हिटी के कबर आड़ी चली पड़्या।
43020004	हम दोई गेले-गेल भागी र्‌या था, पण हूं पतरस से घणो तेज दोड़ी के कबर पे पेलां पोंच्यो।
43020005	म्हने नमिने भित्तरे झांक्यो अने कफन इकाड़ी पड़्यो देख्यो, पण हूं भित्तरे नी ग्यो।
43020006	तो सिमोन पतरस बी म्हारा पछड़े-पछड़े वां अई ग्यो अने कबर का भित्तरे जई ने उने लतरा पड़्या देख्या।
43020007	अने उना लतरा के जेका माय ईसु को माथो लपेट्यो थो, दूसरा लतराहुंण का गेले नी थो पण दूरा पे एक जगा लपेट्यो पड़्यो देख्यो।
43020008	तो म्हने बी जो कबर पे पेलां अई ग्यो थो भित्तरे जई ने देख्यो अने देखी के बिसास कर्‌यो।
43020009	अबी तक हम पवित्तर धरम सासत्तर की वा बात नी समज्या था के मर्‌या माय से ईसु के जीवतो होणो जरुरी थो।
43020010	तो हम चेलाहुंण अपणा-अपणा घरे चल्या ग्या,
43020011	पण मरियम रुदन करती हुई कबर का बायरे उबी री। अने रोती हुई उने नमिके कबर माय झांक्यो।
43020012	जां ईसु की लोथ धरी हुई थी वां उने दो सरगदूतहुंण के उजळा लतरा पेर्‌या होया, एक के सिरआंणे अने दूसरा के पग आड़ी बेठ्या देख्या।
43020013	अने उणने उकासे क्यो, "हे नारी, तू कायसरु रोई री हे?" उने सरगदूत से क्यो, "इकासरु के वी म्हारा परभु के उठाड़ी लई ग्या, अने हूं नी जाणूं के उणने उके कां छिपाड़्यो?"
43020014	या कई के जदे वा पलटी तो ईसु के वां उब्यो देख्यो अने नी ओळख्यो के यो ईसु हे।
43020015	ईसु ने उकासे क्यो, "हे नारी, तू कायसरु रोई री? तू के के ढुंडी री?" उने उके मांळी जाणी के उकासे क्यो, "परभु, अगर तू उके कंई उठाड़ी लई ग्यो तो म्हारे बतई दे तने उके कां धर्‌यो हे अने हूं उके ल‍ई जउंवां।"
43020016	ईसु ने उकासे क्यो "मरियम।" वा पल्टी अने इबराणी माय बोली "रब्बूणी।" (रब्बूणी को अरथ हे, "गरु।")
43020017	ईसु ने उकासे क्यो, "म्हार से मती चोंट। क्योंके हूं अबी तक पिता कने अदरे नी ग्यो। पण म्हारा भई-बेनहुंण कने जा, अने उणकासे बोल, "हूं अपणा पिता अने तमारा पिता, अने अपणा परमेसर अने तमारा परमेसर कने, अदरे जउं।"
43020018	तो मरियम मगदलीनी जई के हम चेलाहुंण के बताड़्वा लागी, "म्हने परभु के देख्यो हे, अने याके उने म्हार से ई बातहुंण करी थी।"
43020019	उणाज दन जो हफ्ता को पेलो दन थो, सांज का बखत वां का कमांड़ जां हम चेलाहुंण था, यहूदिहुंण का डर का मारे बन्द थो। तो ईसु अई के ने हमारा माय उबो हुई ग्यो अने हमार से क्यो, "तमारे सान्ती मिळे।
43020020	जदे उ यो कई चुक्यो तो उने अपणी हतेळी अने पांसळी दोई दिखाड़ी। तो हम चेलाहुंण परभु के देखी के घणा खुस हुई ग्या।
43020021	ईसु ने पाछो हमार से क्यो, "तमारे सान्ती मिळे। जसे पिता ने म्हारे मोकल्यो, असोज हूं बी तमारे मोकलुं।"
43020022	जदे उ यो कई चुक्यो तो उने हमार पे फूंक्यो अने हमार से क्यो, "पवित्तर आतमा लो।
43020023	अगर तम कइंका का पाप मांफ करोगा, तो वी उणका सरु मांफ हुई ग्या। अगर तम कइंका का पाप राखो तो वी राख्या ग्या।"
43020024	पण हम बारा चेलाहुंण माय से एक याने थोमा जो जुड़मा केवाड़्यो जावे, जदे ईसु आयो तो उ हमारा गेले नी थो।
43020025	जदे हम दूसरा चेलाहुंण उकासे केवा लाग्या, "हमने परभु के देख्यो" तो उने हमार से क्यो, "जदत्तक हूं उका हातहुंण माय खीलहुंण की जगा नी देखी लूं अने हतेळिहुंण का छेद माय अंगळी नी लाखुं अने उकी पांसळी माय अपणो हात नी लाखुं तदत्तक हूं बिसास नी करुंवां।"
43020026	आठ दन का पाछे हम पाछा एक घर माय था, अने थोमा हमारा गेले थो। जदे कमांड़ बन्द था, तो ईसु आयो अने हमारा अदाड़ माय उबो हुई के क्यो, "तमारे सान्ती मिळे।"
43020027	तो उने थोमा से क्यो, "अपणी अंगळी यां ला, अने म्हारा हातहुंण के देखी ले। अने अपणो हात बड़ई के म्हारी पांसळी माय लाख। अने बे-बिसासी नी पण बिसासी हुई जा।"
43020028	थोमा ने जुवाब देता होया उकासे क्यो, "हे म्‍हारा परभु, हे म्हारा परमेसर!"
43020029	ईसु ने उकासे क्यो, "तने म्हारे देखी ल्यो कंई इकासरु बिसास कर्‌यो? धन्‍य हे वी जिणने म्हारे नी देख्यो फेर बी बिसास कर्‌यो।"
43020030	ईसु ने हजु नरा चमत्कार हम चेलाहुंण का सामे दिखाड़्या जो इनी पोथी माय नी लिख्या हे,
43020031	पण जो लिख्या हे, इकासरु लिख्या के तम बिसास करो के ईसुज परमेसर को बेटो मसीह हे, अने बिसास करिके उका नाम से जीवन पाव।
43021001	इनी बातहुंण का बाद ईसु गलील का सरवर कराड़े हम चेलाहुंण पे असो पाछो परगट होयो।
43021002	सिमोन पतरस अने थोमा, जो जुड़मा केवाड़्यो जावे, अने गलील का काना को नतनएल, अने जब्दी को बेटो अने ईसु का चेलाहुंण माय से दूसरा दो हजु वां था।
43021003	सिमोन पतरस ने उणकासे क्यो, "हूं मच्छी पकड़वा जई र्‌यो।" उणने उकासे क्यो, "हम बी थारा गेले चलांगां।" हम जई के नाव पे चड़ी ग्या, पण उनी राते हमने कइंज नी पकड़्यो।
43021004	जदे दन उगवा लाग्यो तो ईसु कराड़ा पे अई के ने उबो हुई ग्यो, पण हम चेलाहुंण ने उके नी ओळख्यो के उ ईसु हे।
43021005	इका पे ईसु ने हमार से क्यो, "बाळकहुंण, तमारे कने कंई मच्छी हे?" हमने जुवाब द्‍यो "नी।"
43021006	अने उने हमार से क्यो, "नाव के डाबा हाताड़ी लई के जाळ लाखो तो पावगा।" तो हमने जाळ लाख्यो तो मच्छी नरी होवा से हम जाळ खेंची नी सक्या।
43021007	हूं, जेकासे ईसु परेम राखतो थो, पतरस से बोल्यो, "अरे! यो तो परभु हे!" अने जदे सिमोन पतरस ने सुण्यो के यो परभु हे तो उने अपणो अंगरखो पेरिल्‍यो, क्योंके काम की वजासे कइंबी नी पेर्‌यो थो, अने उ सरवर माय कुदी पड़्यो।
43021008	क्योंके हम चेलाहुंण नानी नाव पे मच्छीहुंण से भर्‌यो होयो जाळ खेंचता होया आया। क्योंके हम कराड़ा से नरा दूर नी पण करीब दो सो हात की दूरी पे था।
43021009	तो जदे हम कराड़ा पे उतर्‌या तो हमने कोयला का अंगाराहुंण पे पेलां से मच्छी धरी हुई अने रोटा देख्या।
43021010	ईसु ने हमार से क्यो, "जो मच्छीहुंण तमने अबी पकड़ी उका माय से थोड़िक यां ल्याव।"
43021011	सिमोन पतरस ग्यो अने एक सो तिरपन बड़ी मच्छीहुंण से भर्‌या होया जाळ के कराड़ा पे खेंची ल्यायो। हलाके मच्छीहुंण इतरी जादा थी फेर बी जाळ नी फाट्‌यो।
43021012	ईसु ने उणकासे क्यो, "अई जावो सिरावणी करी लो।" हम चेलाहुंण माय से कइंका के या पुछवा की हिम्मत नी हुई के, "तू कुंण हे?" क्योंके हम जाणता था के यो परभुज हे।
43021013	ईसु ने अई के रोटा ल्या अने उणके द्‍या। असीज उने मच्छी के बी दई।
43021014	यो तीसरी बखत हे जदे ईसु मर्‌या माय से जीवता होवा का बाद चेलाहुंण पे परगट्यो।
43021015	जदे वी सिरावणी करी चुक्या, तो ईसु सिमोन पतरस से बोल्यो, "हे सिमोन, योहन का बेटा, कंई तू इणका परेम से बत्ती म्हार से परेम राखे हे?" तो उने उकासे क्यो, "हां परभु, तू तो जाणे हे के हूं थार से परेम राखुं।" ईसु ने उकासे क्यो, "म्हारा मेमणाहुंण के चरा।"
43021016	ईसु ने पाछो दूसरी कावा क्यो, "सिमोन, योहन का बेटा, कंई तू म्हार से परेम राखे हे?" उने उकासे क्यो, "हां परभु तू जाणे हे के हूं थार से परेम करूं हूं।" उने उकासे क्यो, "म्हारी गाडरहुंण की नेपादारी कर।"
43021017	उने उकासे तीसरी कावा क्यो, "सिमोन, योहन का बेटा, कंई तू म्हार से परेम राखे हे?" जदे पतरस का मुन्‍डो लटकी ग्यो, क्योंके ईसु ने उकासे तीसरी कावा असो क्यो, "कंई तू म्हार से परेम राखे?" अने उने ईसु से क्यो, "हे परभु, तू तो सगळो कइंज जाणे। तू यो बी जाणे हे के हूं थार से परम राखुं।" ईसु ने उकासे क्यो, "तू म्हारी गाडरहुंण के चरा।
43021018	हूं थार से सांची-सांची कूं, जदे तू जुवान थो तो अपणी कमर कसी के जां चातो थो वा चल्यो-फरतो थो। पण जदे तू डोकरो हुई जायगा तो तू अपणो हात फेलायगा, अने कईं को दूसरो थारी कमर बान्‍दी के अने जां तू नी चावे वां थारे लई जायगा।"
43021019	उने असो कई के बतई द्‍यो पतरस कसतरा अपणी मोत से परमेसर की म्हेमा करेगा। तो ईसु ने उकासे क्यो, "म्हारा पाछे चल्यो-चल।"
43021020	पतरस ने पाछे पलटी के म्हारे पछड़े आतो देख्यो,
43021021	अने पतरस ने ईसु से क्यो, "हे परभु, इना मनख को कंई होयगा?"
43021022	ईसु ने उकासे क्यो, "अगर हूं चउं के उ म्हारा आणे तक रुक्यो रे, तो थारे इका से कंई? तू तो म्हारा पाछे हुई जा।"
43021023	इकासरु भई-बेनहुंण माय या बात फेली गी के हूं नी मरुंवां। पण ईसु ने यो क्यो हयनी के हूं नी मरुंवां, पण सिरप योज क्यो, "अगर हूं चउं के म्हारा आवा तक रुक्यो रे, तो थारे इका से कंई?"
43021024	हूं उज चेलो, जो इनी बातहुंण की गवई दउं हे अने जेने इनी बातहुंण के लिखी हे। अने हूं जाणूं के म्हारी गवई सांची हे।
43021025	नरा दूसरा काम बी ईसु ने कर्‌या। अगर उणके एक-एक करी ने लिख्या जाता, तो म्हारो यो सोंचणो हे के जो पोथीहुंण लिखी जाती वी जग मेंज नी समाती।
44001001	हे आदरणी थियुफिलुस, म्हने पेली पोथी माय उनी सगळी बातहुंण के लिखी जिणके ईसु ने सुरु से उना दन तक करी अने सीखाड़ी
44001002	जदत्तक के पवित्तर आतमा से अपणा छांट्‌या होया परेरितहुंण के हुकम देवा का बाद परमेसर ने ईसु के सरग माय नी उठई ल्यो।
44001003	अपणा दुःख उठावा का बाद उने नरा पक्का सबूतहुंण से उणका पे अपणे खुद के जिन्दो परगट्यो, अने चाळीस दन तक नगे आतो र्‌यो, अने परमेसर का राज का बारामें उणका से बातहुंण करतो र्‌यो।
44001004	उने उणके भेळा करिके यो हुकम द्‍यो, "यरुसलेम के मती छोड़जो, पण पिता का उना करार के पूरण होवा की बाट देखजो, जेके तमने म्हार से सुण्यो हे।
44001005	क्योंके योहन ने तो तमारे पाणी से बपतिसमो द्‍यो, पण अबे थोड़ा दनहुंण बाद तम पवित्तर आतमा से बपतिसमो पावगा।"
44001006	तो जदे वी भेळा होया, तो उकासे पुछवा लाग्या, "परभु, कंई तू इनी घड़ी इसराइल के राज पाछो फेरी देगा?"
44001007	उने उणकासे क्यो, "उनी घड़िहुंण अने कालहुंण के जाणणो जिणके पिता परमेसर ने अपणा हक माय राख्यो हे, तमारो काम हयनी।
44001008	पण जदे पवित्तर आतमा तमार पे आयगा जदे तम सामरत पावगा, अने यरुसलेम नगर, आखा यहूदिया अने सामरिया इलाका माय, यां तक के धरती का छोर तक तम म्हारा बारामें बताड़ोगा।"
44001009	इतरा केवा का बाद उके उणका देखता-देखता सरग माय अदरे उठई ल्यो, अने बादळा ने उके उणकी आंखहुंण का सामे से लोप करी लाख्यो।
44001010	जदके उ जई र्‌यो थो तो वी उके असमान आड़ी एकटक देखी र्‌या था, अने देखो, दो मनख धोळा लतरा पेर्‌या होया उणका कने अई उब्या,
44001011	अने केवा लाग्या, "गलीली मनखहुंण, तम उबा-उबा असमान आड़ी कायसरु देखी र्‌या हो? योज ईसु जो तमारा कने से सरग पे उठाड़ी ल्यो हे, वसोज पाछो आयगा जसो तमने उके सरग माय जाता देख्यो हे।"
44001012	तो वी जेतून नामका परबत से, जो यरुसलेम का कने, एक सबद् का दन की दूरी पे हे, यरुसलेम आया।
44001013	वां पोंची के वी उना अदरे उफरी कोठड़ी माय ग्या, जां वी सगळा चेलाहुंण रुक्या होया था। याने पतरस, योहन, याकूब, अन्द्रियास, फिलिप्पुस, थोमा, बरतुलमे, मत्ती, हलफ‍ई को बेटो याकूब, जेलोतेस दळ को सिमोन अने याकूब को बेटो यहूदा।
44001014	ई सगळा भेळा हुई के थोड़िक बइराहुंण अने ईसु की मेतारी मरियम अने ईसु का भई-बेनहुंण समेत लागाबन्दी से पराथना माय लाग्या होया था।
44001015	उनाज दनहुंण माय पतरस ने करीब एक सो बीस भई-बेनहुंण का अदाड़ माय, उबो हुई ने क्यो,
44001016	"हे भई-बेनहुंण, पवित्तर सासत्तर को लिख्यो पूरण होणो जरुरी थो जेके दाऊद का मुन्डा से पवित्तर आतमा ने यहूदा का बारामें पेलां से क्यो थो, जो ईसु के पकड़वाणे वाळा को अगवो बण्यो।
44001017	क्योंके हमारा गेले उ गिण्यो ग्यो अने उ इनी सेवा माय बी भेळो होयो।"
44001018	(इना मनख ने अधरम की कमई से एक खेत मोल ल्यो, अने माथा का बळ पड़्यो अने उको पेट फाटी ग्यो अने उकी सगळी आंतड़ीहुंण बायरे हिटी पड़ी।
44001019	अने यरुसलेम माय रेवा वाळा सगळा इनी बात के जाणी ग्या। इनी वजासे उणकी अपणी भासा माय उना खेत को नाम 'हकलदमा' याने लोई को खेत केवायो।)
44001020	तो पतरस पाछो यहूदा का बारामें बोल्यो, "क्योंके भजन संहिता माय यो लिख्यो हे: 'उको घर उजाड़ हुई जाय, उका माय कईं को मनख नी बसे,' यो बी लिख्यो हे: अने 'उको पद कईं को दूसरो लई ले।'
44001021	-
44001022	इकासरु यो जरुरी हे के परभु ईसु के हमारा माय आवा-जावा का दनहुंण माय - याने, योहन से उका बपतिसमा से लई के अदरे उठई ल्या जावा तक - जो लोग हमेस्या हमारा गेले र्‌या, उणका माय से कईं को एक हमारा गेले ईसु का जी उठवा को गवा बणे।
44001023	तो उणने दो जणा के उबा कर्‌या, एक यूसफ के जो बरसब्‍बा याने यूसतुस बी केवातो थो, दूसरो मत्तियाह के।
44001024	तो उणने या पराथना करी, "हे परभु, तू जो सगळा मनखहुंण का हिरदा के जाणे हे, यो परगट कर के तने इना दोई माय से किके छांट्यो हे,
44001025	के उ इनी सेवा अने परेरितई को पद लई ले, जेके यहूदा छोड़ी के अपणी जगा चल्यो ग्यो जां उके जाणो थो।"
44001026	तो उणने उणका नाम पे परचीहुंण लाखी। परची मत्तियाह का नाम से हिटी अने उ ग्यारा परेरितहुंण का गेले गिण्यो ग्यो।
44002001	जदे पिन्‍तेकोस्‍त को दन आयो, तो वी सगळा एक जगा पे भेळा था।
44002002	एक दम असमान से घणो तेज अन्दी-दंदवाळ सरीको सनसनाट को सबद् होयो, अने उकासे आखो घर जां वी बेठ्या होया था गुंजी ग्यो।
44002003	अने उणके लाय का सरीकी जीबहुंण फाटती हुई नगे अई, अने उणका माय हरेक पे अई रुकी।
44002004	वी सगळा पवित्तर आतमा का बस माय हुई ग्या, अने जसा आतमा ने उणके बोलवा की सामरत दई वी तरा-तरा की भासाहुंण बोलवा लाग्या।
44002005	यरुसलेम माय यहूदी र्‌या करता था, याने वी भगत जो असमान का तळे बण्या हर देस से आया था।
44002006	जदे यो सबद् होयो तो भीड़ लागी गी अने लोग चोंकी ग्या, क्योंके हरेक ने उणके अपणीज भासा माय बोलता सुण्या।
44002007	वी अचरज अने दंग हुई के केवा लाग्या, "ई सगळा जो बोली र्‌या हे कंई गलील इलाका का हयनी?
44002008	तो या कसी बात के हमारा माय से हरेक अपणीज भासा माय उणके बोलता सुणा हे?
44002009	हम नरा देसहुंण से आया हां याने पारथी, मेदी, एलामी, अने मेसोपोटामिया, यहूदिया, अने कप्पदूकिया अने पुन्तुस अने एसिया,
44002010	फ्रूगिया, पंफूलिया, मिसर अने लिबिया को परदेस जो कुरेने का ऐरे-मेरे हे। अने रोमी परवासी याने यहूदी अने यहूदी धरम माय आवा वाळा,
44002011	अने किरेते अने अरब का रेवा वाळाहुंण। हम तो अपणी-अपणी भासा माय इणका परमेसर की सामरत का कामहुंण की चरचा सुणी र्‌या हे।
44002012	वी चकित होता र्‌या अने घबरई के एक दूसरा से पुछवा लाग्या, "यो कंई हुई र्‌यो हे?"
44002013	पण थोड़ाक लोग ठट्टो करता होया केवा लाग्या, "वी तो नवी दारु का नसा माय चूर हे।"
44002014	पण पतरस उना ग्यारा परेरितहुंण का गेले उबो होयो अने उंची अवाज से परबचन देवा लाग्यो: "हे यहूदिहुंण, अने यरुसलेम का सगळा रेवा वाळाहुंण, तम यो जाणी लो अने म्हारी बातहुंण के ध्यान धरिने सुणी लो।
44002015	जसाके तम समजी र्‌या हो, ई लोग नसा माय हयनी, क्योंके अबी तो सिरप दन का नोज बज्या हे।
44002016	पण या वा बात हे, जो योएल नबी ने सासत्तर माय लिखी थी:
44002017	'परमेसर के हे, अंत का दनहुंण माय असो होयगा के, हूं अपणा आतमा से सगळा मनखहुंण के भरुंवां। अने तमारा बेटा अने तमारी बेटिहुंण भविसबाणी करेगा। अने तमारा जुवानहुंण दरसन देखेगा अने तमारा बुड़ा-हाड़ाहुंण सपनो देखेगा।
44002018	हूं अपणा दास-दासिहुंण के बी उना दनहुंण माय अपणा आतमा से भरी दूंवां अने वी बी भविसबाणी करेगा।
44002019	हूं अदरे असमान माय अचरज का काम अने निच्चे धरती पे सेलाणी, याने लोई अने लाय अने धुंवांड़ा का बादळा दिखाड़ुंवां।
44002020	परभु का म्हान अने म्हेमावान दन का आवा से पेलां सूरज इन्‍दारा माय अने चन्दरमा लोई माय बदळी जायगा।
44002021	अने असो होयगा के जो कईं को परभु को नाम लेगा उज मुक्ती पायगा।'
44002022	"हे इसराइलहुंण, इनी बातहुंण के सुणो: ईसु नासरी एक असो मनख थो, जेके परमेसर ने सामरत का काम, अचरज का काम अने सेलाणिहुंण से, जो उने उकासे तमारा सामे कराया हे। तमार पे परगट्या, जसाके तम खुद जाणो हो।
44002023	इना मनख ईसु के, जो परमेसर की पेलां की सिद्द योजणा अने पेलां का ज्ञान का मुजब पकड़ायो थो, तो तमने गेर यहूदी अधरमिहुंण का हाते कुरुस पे खीलहुंण ठोकई के मारी लाख्यो।
44002024	पण परमेसर ने मोत का दरद के मिटाड़ी के उके पाछो जिन्दो करी लाख्यो, क्योंके मोत का बस माय रेणो उका सरु अबगो थो।
44002025	क्योंके दाऊद ईसु मसीह का बारामें के हे: 'हूं हमेस्या परभु परमेसर आड़ी देखतो र्‌यो, क्योंके उ म्हारा सुदा हाताड़ी हे जेकासे के हूं डोली नी जउं।
44002026	इकासरु म्हारो हिरदो खुस होयो अने म्हारी जीब हरसित हुई; अने म्हारी काया बी आसा माय बणी रेगा;
44002027	क्योंके तू म्हारा पराण के अधोलोक माय नी रेवा देगा, अने म्हारे, जो पवित्तर हूं के सड़वा नी देगा।
44002028	तने म्हारे मर्‌या का बाद जीवन को मारग बताड़्यो हे; तू अपणा दरसन से म्हारे खुसी से भरी लाखेगा।'
44002029	"हे म्हारा भई-बेनहुंण, हूं तमार से कुळपति दाऊद का बारामें बिसास से कई सकतो हूं के उ मरी ग्यो अने गाड़्यो ग्यो, अने आज दन तक उकी कबर हमारा यां हे। इकासरु या बात अपणा बारामें दाऊद नी कई र्‌यो पण ईसु मसीह का बारामें कई र्‌यो हे।
44002030	क्योंके दाऊद एक नबी थो जो जाणतो थो के परमेसर ने उकासे सोगन खई थी के उ उका बंस माय से कइंका एक मनख के उका सिंगासण पे बेठाड़ेगा।
44002031	इकासरु उने होवा वाळी बातहुंण पेलां से देखी के मसीह का जी उठवा का बारामें क्यो, उ नी तो अधोलोक माय छोड़्यो अने नीज उकी काया सड़ी।
44002032	"इना ईसु के परमेसर ने जिन्दो कर्‌यो जेका हम सगळा गवा हे।
44002033	इकासरु ईसु परमेसर का सुदा हाताड़ी सगळा से उंचो पद पई के, अने परमेसर पिता से पवित्तर आतमा की परतिज्ञा पई के उने पवित्तर आतमा के कुड़ी द्‍यो जेके तम देखो अने सुणो बी हो।
44002034	क्योंके दाऊद तो खुद सरग पे नी चड़्यो, पण उ खुदज के हे: 'परभु परमेसर ने म्हारा परभु मसीह से क्यो, "म्हारा सुदा हाताड़ी बेठ,
44002035	जदत्तक के हूं थारा बेरिहुंण के थारा पगहुंण की चोकी नी बणई दूं "।'
44002036	"इकासरु इसराइल को आखो घराणो पक्को जाणी ले के परमेसर ने इना ईसु के परभु अने 'मसीह' दोइज ठेराड़्यो - जेके तमने कुरुस पे चड़ायो।"
44002037	उणने जदे यो सुण्यो तो उणका हिरदा माय घणी पीड़ा उठी अने वी पतरस अने दूसरा परेरितहुंण से केवा लाग्या, "अबे भईहुंण, हम कंई करां?"
44002038	पतरस ने उणकासे क्यो, "मन बदळो अने ईसु मसीह का चेला हुई के तमारा माय से हरेक बपतिसमो लई ले के तमारा पापहुंण की मांफी होय, अने तम पवित्तर आतमा को बरदान पावगा।
44002039	क्योंके वा परतिज्ञा तमारा अने तमारी सन्तान सरु अने उना सगळा सरु जो दूरा हे, याने वी सगळा जिणके परभु हमारा परमेसर अपणा कने बुलाड़ेगा।"
44002040	अने नरी दूसरी बातहुंण से गवई दइ-दई के उ उणकासे बिणती करतो र्‌यो के जिणके अदरे सजा आवा वाळी हे असा इना बुरा लोगहुंण से बच्या रो।
44002041	तो जेना लोगहुंण ने उको बचन मान्यो उणने बपतिसमो ल्यो; अने उना दन बिसासिहुंण का माय करीब तीन हज्जार जणा सामिल हुई ग्या।
44002042	अने वी परेरितहुंण से लागाबन्दी से सीख पावा, सत-संग करवा, रोटा तोड़वा, अने पराथना करवा माय लीन र्‌या।
44002043	हरेक जणा पे डर छायो र्‌यो, क्योंके नरा अचरज का काम अने सेलाणी परेरितहुंण से परगट हुइरी थी।
44002044	सगळा बिसासी मिळी-जुळी के रेता था अने उणकी सगळी चीजहुंण भेळा की थी।
44002045	वी अपणी धन-सम्पत्ती अने समान बेची के जसी जेके जरुवत होती थी सगळा के बांटी लाख्या करता था।
44002046	वी एक मन हुई के हरदन मन्‍दर माय जाता अने घरे-घर जई के रोटा तोड़ता होया आनन्द अने मन का सुदापण से एक गेले जिमता था।
44002047	वी परमेसर की इसतुती कर्‌या करता था। सगळा लोग उणकासे खुस था अने जो उध्दार पाता था, उणके परभु हरदन उणका माय मिळई द्‍या करतो थो।
44003001	दफोर्‌या का तीन बजे पराथना का बखत पतरस अने योहन मन्‍दर माय जई र्‌या था।
44003002	अने लोग एक मनख के जो जनम से पांगळो थो लई र्‌या था, जेके वी हरदन मन्‍दर का उना फाटक पे जो 'सुन्दर' केवाय, बेठाड़ी द्‍या करता था के मन्‍दर माय जावा वाळाहुंण से भीक मांगे।
44003003	जदे उने देख्यो के पतरस अने योहन मन्‍दर माय जई र्‌या हे तो उ उणका से भीक मांगवा लाग्यो।
44003004	तो पतरस अने योहन ने गेले-गेल उके टकटकी लगाड़ी के देख्यो अने पतरस ने क्यो, "हमारा आड़ी देख!"
44003005	उ कंई पावा की आस से उणका आड़ी ध्यान दई देखवा लाग्यो।
44003006	तो पतरस ने क्यो, "म्हारा कने चांदी अने सुन्नो तो हे हयनी, पण जो म्हारा कने हे उ थारे दूं - ईसु मसीह नासरी का नाम से चल्यो-फर!"
44003007	फेर उने उको जीवणो हात पकड़ी के उके उठाड़्यो, अने झट उका पगहुंण अने गोड़ाहुंण माय जोर अई ग्यो।
44003008	उ उछळी के उबो हुई ग्यो अने चलवा-फरवा लाग्यो। अने उ चलतो-उछळतो अने परमेसर की इसतुती करतो होयो उणका गेले मन्‍दर माय ग्यो।
44003009	जदे सगळा लोगहुंण ने उके चलतो-फरतो अने परमेसर की इसतुती करता होया देखी के,
44003010	उके पेचाणी ल्यो के यो उज हे जो मन्‍दर का सुन्दर फाटक पे बेठिके भीक मांग्या करतो थो। अने जो कंई उका गेले होयो उके देखी के वी चकित अने दंग रई ग्या।
44003011	जदे उना मनख ने पतरस अने योहन को हात पकड़्यो होयो थो तो सगळा लोग घणा चकित हुई के उना ओसारा माय जो सुलेमान को केवातो थो उणका कने दोड़्या आया।
44003012	पण जदे पतरस ने यो देख्यो तो उने लोगहुंण से क्यो, "हे इसराइलहुंण, तम इना मनख पे कायसरु अचरज करी र्‌या हो? अने हमारा आड़ी कायसरु असा देखी र्‌या हो मानो हमने अपणीज सामरत अने भगती से इना मनख के चलवा लायक करी लाख्यो?
44003013	पण इबराइम, इसाक अने याकूब को परमेसर, हमारा पूरखाहुंण को परमेसर ने अपणा सेवक ईसु के म्हेमावान कर्‌यो। ईसु के तमने पकड़वई लाख्यो, अने जदे पिलातुस ने उके छोड़ी देवा को मनसुबो कर्‌यो तो तमने उका सामे उके नी मान्यो।
44003014	तमने उना पवित्तर अने धरमी के नी मान्यो, अने उना बरअब्बा हत्यारा सरु बिणती करी के उ तमारा सरु छोड़ी लाख्यो जाय।
44003015	पण तमने जीवन का हाकिम के मारी लाख्यो, जेके परमेसर ने मर्‌या माय से जिवाड़्यो, जेका हम गवा हे।
44003016	उकाज नाम माय - याने उना बिसास से जो ईसु मसीह का नाम पे हे - इना मनख के जेके तम जाणता अने देखता बी हो, बळ मिळ्यो हे। उना बिसास ने जो ईसु पे हे, इके तमारा सगळा का सामे पूरण नज कर्‌यो हे।
44003017	अबे हे भई-बेनहुंण, हूं जाणूं के तमने यो काम नासमजी माय कर्‌यो अने वसोज तमारा हाकिमहुंण ने बी ईसु का गेले कर्‌यो।
44003018	पण जेनी बातहुंण के परमेसर ने सगळा नबिहुंण का मुन्डा से पेलांज बताड़ी लाखी थी, के उको मसीह दुःख उठाड़ेगा, उने इनी रीति से पूरण कर्‌यो।
44003019	इकासरु अपणा पापहुंण से पसतावो करो अने परमेसर आड़ी पलटी आव, के तमारा पाप मिटाड़्या जाय, जेकासे के परभु की हाजरी से सुख-चेन का दन आय,
44003020	अने उ ईसु के मोकले जो तमारा सरु पेलां सेज मसीह ठेराड़्यो हे।
44003021	अने ईसु के सरग माय उना बखत तक रेणो हे जदत्तक के सगळी चीजहुंण पेलां जसी नी हुई जाय। जिणकी चरचा जूना काल से परमेसर ने अपणा पवित्तर नबिहुंण का मुन्डा से करी थी।
44003022	मूसा ने क्यो, 'परभु परमेसर तमारा भई-बेनहुंण माय से तमारा सरु म्हारा सरीको एक नबी उठायगा, जो कंई उ तमार से के उका पे ध्यान धरजो।
44003023	अने असो होयगा के हरेक मनख जो उना नबी की बातहुंण पे ध्यान नी धरेगा, परमेसर का लोगहुंण माय से पूरण रुप से नास करी लाख्यो जायगा।'
44003024	अने असेज सेमुएल नबी अने उका बाद आवा वाळा जितरा नबिहुंण ने भविसबाणी करी, उना सगळा ने इना दनहुंण की घोसणा करी।
44003025	तमीज तो नबिहुंण की सन्तान अने उना करार का बांटेदार हो जेके परमेसर ने तमारा पूरखाहुंण से बान्द्‍यो थो। परमेसर ने इबराइम से यो केता होया के, 'थाराज बंस से जगत का आखा कुळ आसीस पायगा।'
44003026	परमेसर ने तमारा सरु अपणा छांट्या होया सेवक के जीवाड़ी के उके पेलां तम यहूदिहुंण कने मोकल्यो के तमारा माय से हरेक के बुरइहुंण से फेरी के आसीस दे।"
44004001	जदे पतरस अने योहन लोगहुंण से बात करी र्‌या था तो पुरोहितहुंण, मन्‍दर का सिपईहुंण को कपतान अने सदुकिहुंण उणका कने आया,
44004002	अने इनी बात से घणा गुस्सा था के वी लोगहुंण के परबचन दई र्‌या हे अने ईसु की मिसाल दई के मर्‌याहुंण का पाछा जी उठवा को परचार करी र्‌या हे।
44004003	उणने पतरस अने योहन के पकड़्या अने अगल्‍या दन तक हवालात माय राख्या, क्योंके सांज हुई चुकी थी।
44004004	फेर बी बचन का सुणवा वाळाहुंण माय से नरा लोगहुंण ने बिसास कर्‌यो अने उणकी गिणती करीब पांच हज्जार मनखहुंण की हुई गी।
44004005	दूसरा दन असो होयो के उणका हाकिमहुंण, सियाणाहुंण अने सासतरिहुंण यरुसलेम माय भेळा होया।
44004006	म्हापुरोहित हन्ना, काइफा, योहन, सिकन्दर अने म्हापुरोहित का घराणा का सगळा लोगहुंण बी वां था।
44004007	फेर वी पतरस अने योहन के अदाड़ माय उबा करिके पुछवा लाग्या, "तम लोगहुंण ने यो काम केकी सामरत से या केका नाम का हक से कर्‌यो?"
44004008	तो पतरस ने पवित्तर आतमा से पूरण हुई के उणकासे क्यो, "हे इसराइल परजा का हाकिम अने सियाणाहुंण,
44004009	अगर एक कमजोर मनख का गेले करी भलई का बारामें आज हमार से पुछ-ताछ करी जाय, के इना मनख के कसे नज कर्‌यो,
44004010	तो तम सगळा के अने आखा इसराइल का सगळा लोगहुंण के मालम हुई जाय के ईसु मसीह नासरी का नाम से - जेके तमनेज कुरुस पे टांगी लाख्यो अने जेके परमेसर ने मर्‌या माय से जिवाड़्यो - उणाज नाम से यो मनख तमारा सामे भलो-चंगो उब्यो हे।
44004011	ईसु उज भाटो हे, सासत्तर माय असो लिख्यो हे: जेना भाटा के तम राज मिसतरिहुंण ने नकारी द्‍यो थो, पण योज कोणा को एरण बण्यो।
44004012	कइंका दूसरा से मुक्ती हयनी, क्योंके सरग का निच्चे मनखहुंण माय सिरप परभु ईसु के अलावा कईं को दूसरो नाम नी द्‌यो हे जिकासे हम उध्दार पावां।"
44004013	जदे उणने पतरस अने योहन की हिम्मत देखी अने यो जाण्यो के वी पड़्या-लिख्या हयनी अने सादा मनख हे तो चकित होया अने जाणी ग्या के ई ईसु का गेले रई चुक्या हे।
44004014	पण उना मनख के जो नज होयो थो उणका गेले उब्यो देख्यो तो उणके कंई जुवाब नी सुज्‍यो,
44004015	तो उणके म्हासबा से बायरे जावा को हुकम दई के माय-माय बिचार करवा लाग्या,
44004016	अने केवा लाग्या, "हम इना मनखहुंण का गेले कंई करां? क्योंके इणकासे एक बड़ो अचरज को काम होयो हे जो यरुसलेम का सगळा रेवा वाळाहुंण पे परगट हे अने हमारे उके माननोज पड़ेगा।
44004017	पण हम इणके धमकावां के कइंका मनख से इना नाम के लई के फेर चरचा नी करे जेकासे के या बात लोगहुंण माय जादा नी फेले।"
44004018	तो उणने उणके तेड़ी के हुकम द्‍यो के ईसु को नाम लई के नी तो कंई चरचा करो अने नीज कंई सीख दो।
44004019	पण पतरस अने योहन ने उणके जुवाब द्‍यो, "तमीज न्याव करो: कंई परमेसर की नगे माय यो ठीक हे के हम परमेसर का हुकम से बड़ी के तमारो हुकम माना?
44004020	क्योंके यो तो हमार से हुई नी सके के जो देखां अने सुणा हे उके नी कां।"
44004021	जदे उणने उणके धमकई के अने सजा देवा की कइंकी वजा नी पई के लोगहुंण का डर की वजासे छोड़ी लाख्या, क्योंके इनी घटणा की वजासे लोग परमेसर की बड़ई करी र्‌या था।
44004022	जेना मनख के नज करवा को यो अचरज होयो थो, उकी उमर चाळीस बरस से बत्ती थी।
44004023	जदे उणके वां से छोड़ी लाख्या तो वी अपणा सातिहुंण कने ग्या अने जो कंई मुख-पुरोहितहुंण अने सियाणाहुंण ने उणकासे क्यो थो, उणके सुणई द्‍यो।
44004024	जदे उणने यो सुण्यो तो एक मन्सा माय हुई के उंचा सबद् से परमेसर के तेड़्यो, "हे परभु, तनेज असमान, धरती अने समन्दर बणाया अने सगळो कंई जो उणका माय रे हे बणायो।
44004025	तनेज पवित्तर आतमा से अपणा सेवक हमारा पिता दाऊद का मुन्डा से केवाड़्यो, 'गेर जातहुंण ने रोस कायसरु कर्‌यो, अने देस-देस का लोग फालतु बातहुंण कायसरु करे हे?
44004026	परभु का बिरोद माय अने उका अभिसेक का बिरोद माय, धरती का राजाहुंण उठ्याया, अने सासकहुंण एक गेले भेळा हुई ग्या।'
44004027	"क्योंके सांची थारा पवित्तर सेवक ईसु का बिरोद माय जेको अभिसेक तने कर्‌यो, हेरोदेस अने पुन्तियुस पिलातुस बी गेर यहूदिहुंण अने इसराइलहुंण का गेले इना नगर माय भेळा होया;
44004028	के उज करे जो कंई थारी सामरत अने योजणा माय पेलां से ते कर्‌यो थो।
44004029	अबे हे परभु, उणकी धमकिहुंण के देख अने हम सगळा के जो थारा दासहुंण हे यो बरदान दई दे के थारा बचन के बिना डरी के काठा हुई के सुणावा।
44004030	तू नज करवा सरु अपणो सामरती हात अगड़े कर अने अचरज का काम अने सेलाणी थारा पवित्तर सेवक ईसु का नाम से कर्‌या जाय।"
44004031	जदे वी पराथना करी चुक्या तो वा जगा जां वी भेळा था हली गी अने वी सगळा पवित्तर आतमा से पूरण हुई ग्या, अने परमेसर को बचन बिना डर के सुणावा लाग्या।
44004032	बिसासिहुंण को टोळो एक हिरदा अने एक आतमा को थो। उणका माय कईं को बी अपणी सम्पत्ती के अपणी नी केतो थो, पण उणको सगळो कंई भेळा को थो।
44004033	अने परेरितहुंण बड़ी सामरत का गेले परभु ईसु का जी उठवा की गवई दई र्‌या था, अने उना सगळा पे घणी किरपा हुई।
44004034	उणका माय कईं को गरीब-गुरबो नी थो। क्योंके वी सगळा लोग जिणका कने जमीन या घरहुंण था, उणके बेची-बेची के उकी किमत लाता,
44004035	अने उणके परेरितहुंण का पगहुंण कने धरी देता था। तो जसी जिणके जरुवत रेती थी, उका मुजब उके बांटी लाखता था।
44004036	साइपरस इलाका को एक यूसफ नामको लेवी थो जेको नाम परेरितहुंण ने बरनाबास राख्यो थो - याने जो सान्ती को बेटो बी - केवातो थो।
44004037	उका कने अपणी खुद की जमीन थी, जेके उने बेची अने रुप्या लई के परेरितहुंण का पगहुंण कने धरी द्‍या।
44005001	पण हनन्याह नामका एक मनख ने अने उकी बइरा सफीरा ने थोड़िक जमीन बेची के,
44005002	उनी सिलक माय से अपणा सरु थोड़ोक बचई ल्यो - उकी बइरा या जाणती थी - अने उको थोड़ोक हिस्सो हनन्याह ने परेरितहुंण का पग कने लई के धरी द्‍यो।
44005003	पण पतरस ने क्यो, "हनन्याह, सेतान ने थारा हिरदा के अपणा बस माय करी लाख्यो हे। तू पवित्तर आतमा से झुंटो बोल्यो अने जमीन की सिलक माय से तने थोड़ोक अपणा सरु क्यों राख्यो?
44005004	जदके वा बिकी नी थी तो कंई थारी नी थी? अने बिकी जावा का बाद बी कंई वा थाराज हक माय नी थी? तने अपणा हिरदा माय असो करवा को बिचार कायसरु कर्‌यो? तने मनखहुंण से नी पण परमेसर से झुंटो बोल्यो हे।"
44005005	इना सबद्हुंण के सुणतोज हनन्याह हिटी पड़्यो अने उको दम हिटी ग्यो अने सगळा सुणवा वाळाहुंण के घणो डर भर‍ई ग्यो।
44005006	तो जुवानहुंण ने उठी के उकी लोथ के लतरा माय लपेटी अने बायरे लइ-जई के गाड़ी लाखी।
44005007	करीब तीन घंटा बिती जावा का बाद, उकी घराळी इनी घटणा का बारामें कइंनी जाणती हुई भित्तरे अई।
44005008	तो पतरस ने उकासे क्यो, "म्हारे बताड़ के कंई तमने जमीन इतराज माय बेची थी?" उने क्यो, "हां, इतरा मेंज।"
44005009	तो पतरस ने उकासे क्यो, "या कंई बात हे के तम दोई ने गेले मिळी के परभु का आतमा के अजमाणे की ठाणी? देख, थारा धणी के गाड़वा वाळाहुंण का पगहुंण की चाप कमांड़ तक अई पोंची। वी थारे बी बायरे लई जायगा।
44005010	वा झट उका पग कने हिटी पड़ी अने उने बी दम तोड़ी लाख्यो। जुवानहुंण ने भित्तरे अई के उके बी मरी पई, अने बायरे लइ-जई के उका धणी का कने गाड़ी लाखी।
44005011	इका से आखी मण्डळी अने सगळा सुणवा वाळाहुंण माय घणो डर भर‍ई ग्यो।
44005012	परेरितहुंण से लोगहुंण का माय घणी सेलाणी अने अचम्बा का काम हुई र्‌या था; अने सगळा बिसासिहुंण एक मन्सा से सुलेमान का ओसारा माय भेळा होया करता था।
44005013	पण दूसरा माय से कइंका के उणका माय भेळा होवा की हिम्मत नी हुई; फेर बी लोग उणकी घणी बड़ई करता था।
44005014	पण परभु पे बिसास करवा वाळा आदमिहुंण अने बइराहुंण को हुजुम को हुजुम उणका माय लगातार मिळतो जई र्‌यो थो।
44005015	परेरितहुंण का काम की वजासे लोग बेमारहुंण के बी मारगहुंण पे लइ-लई के खाटळाहुंण अने बिछावणाहुंण पे लेटाड़ी द्‍या करता था के पतरस वय्यांड़ी से हिटे तो कम से कम उको छायळोज उणका माय से कइंका पे पड़ी जाय।
44005016	यरुसलेम का ऐरे-मेरे का नगरहुंण से बी नरा लोग बेमारहुंण ने बुरी आतमाहुंण से सताड़्या लोगहुंण के लाया करता था अने वी सगळा नज हुई जाता था।
44005017	पण म्हापुरोहित अने उका सगळा हिमायती जो सदुकिहुंण का पंथ का लोग था, इरसा से भरिके उबा उठ्याया।
44005018	उणने परेरितहुंण के पकड़्या अने उणके जेळखाना माय लाखी द्‍या।
44005019	पण रात माय परभु का एक सरगदूत ने जेळखाना को कमांड़ खोली द्‍यो अने उणके बायरे लई के क्यो,
44005020	"जाव, मन्‍दर माय उबा हुई के लोगहुंण के इना नवा जीवन को सगळो संदेस सुणाव।"
44005021	या सुणी के वी दन उगताज मन्‍दर माय जई के परबचन देवा लाग्या। पण म्हापुरोहित अने उका हिमायतिहुंण वां अई के उणने म्हासबा के अने इसराइल का सगळा सियाणाहुंण के भेळा कर्‌या, अने परेरितहुंण के जेळखाना से लइ-यावा को हुकम द्‍यो।
44005022	पण जो हाकिम वां ग्या, जेळखाना माय उणके वी लाद्‍या हयनी अने अई के समिचार द्‍यो,
44005023	"हमने जेळखाना के घणा इन्तजाम से बन्द कर्‌यो अने सिपईहुंण के फाटक पे उबाड़्या था। पण जदे हमने फाटक खोली के देख्यो तो भित्तरे कइंका नी मिळ्या।"
44005024	जदे मन्‍दर का सिपईहुंण का परधान अने मुख-पुरोहितहुंण ने ई बातहुंण सुणी तो वी घणा सांसा माय पड़ी ग्या के अबे कंई होयगा।
44005025	पण कइंका ने अई के उणके समिचार द्‍यो, "देखो, जेना लोगहुंण के तमने जेळखाना माय लाख्या था, वी मन्‍दर माय उबा हुई के लोगहुंण के परबचन दई र्‌या हे!"
44005026	तो सिपईहुंण का गेले मुख्यो ग्यो अने सिदई से चुप-चाप परेरितहुंण के लइ-याया, क्योंके उणके लोगहुंण से यो डर थो के कंई वी हमारे भाटा नी मारे।
44005027	जदे ई लइ-याया तो म्हासबा का सामे उबा करी द्‍या। तो म्हापुरोहित ने उणका अदरे दोष लगाड़ी के पुछ्‌यो,
44005028	"हमने तमारे काठो हुकम द्‍यो थो के तम ईसु का नाम से परबचन मती करजो। फेर बी देखो, तमने आखा यरुसलेम के अपणा परबचन से भरी लाख्यो हे अने तम इना मनख ईसु की मोत को लोई हमारा माथे पटकणो चाव हो।"
44005029	पण पतरस अने दूसरा परेरितहुंण ने जुवाब द्‍यो, "हमारा सरु मनखहुंण की बजाय परमेसर को हुकम पाळणो जरुरी हे।
44005030	ईसु के तमने कुरुस पे लटकाड़ी के मारी लाख्यो थो पण हमारा पूरखाहुंण का परमेसर ने उके जिवाड़्यो
44005031	अने अपणा जीवणा हात आड़ी घणो म्हान करिके परभु अने मुक्ती दातो ठेराड़्यो के इसराइल का लोगहुंण के पसताप की ताकत अने पापहुंण की मांफी दई दे।
44005032	हम इनी सगळी बातहुंण का गवा हां अने वसोज पवित्तर आतमा बी, जेके परमेसर ने अपणा हुकम पाळवा वाळाहुंण के द्‍यो हे।"
44005033	पण जदे उणने सुण्यो तो वी खीजी उठ्या अने उणके मारी लाखणो चायो।
44005034	पण गमलियल नामको एक फरीसी जो नेम-बिधान को सिक्छक थो। अने सगळा लोगहुंण माय मान्यो होयो थो। म्हासबा माय उबो हुई के हुकम द्‍यो के इना मनखहुंण के जरासी देर सरु बायरे हेड़ी लाखो।
44005035	अने उने उणका से क्यो, "हे इसराइलहुंण, तम इना लोगहुंण से जो कंई करनों चाव हो उके सोंची समजी के करजो।
44005036	क्योंके थोड़ा बखत पेलां थियुदास यो दावो करतो होयो उठ्यो थो के हूं बी कंई हूं; अने करीब चार सो मनखहुंण उका पछड़े चली पड़्या। पण उके मारी लाख्यो अने उका सगळा मानवा वाळा अंई-वंई हुई ग्या अने उणकासे कइंनी होयो।
44005037	उना मनख का बाद जणगणना का दनहुंण माय गलील को रेवासी यहूदो उठ्यो अने उने थोड़ाक लोगहुंण के अपणा आड़ी करी ल्या। उ बी मिटी ग्यो अने उका सगळा मानवा वाळा अंई-वंई हुई ग्या।
44005038	तो इना मामला माय बी तमार से कूं के इना मनखहुंण से दूरा री जो अने इणका से कंई मतलब मती राखो; क्योंके अगर या योजणा अने यो काम मनख आड़ी से हे तो मिटी जायगा;
44005039	पण अगर यो परमेसर आड़ी से हे तो तम उणके मिटाड़ी नी सकोगा। कंई असो नी होय के तम परमेसर से लड़वा वाळा रो!"
44005040	उणने उकी सला मानी ली अने परेरितहुंण के भित्तरे बुलाड़ी के उणके कोड़ा मार्‌या। तो यो हुकम दई के उणके छोड़ी लाख्या के ईसु का नाम से नठू बात मती करजो।
44005041	तो परेरितहुंण म्हासबा का सामे से खुसी मनाड़ता होया चल द्‍या के ईसु का नाम सरु वी बेइज्जती सेणे का लायक तो र्‌या।
44005042	वी हरदन मन्‍दर माय अने घरे-घर सीख देणे अने यो सुब-समिचार देवा माय लाग्या र्‌या, के ईसुज मसीह हे।
44006001	उना दनहुंण माय जदे चेलाहुंण की गिणती माय बड़ोतरी हुइरी थी तो यूनानी भासा बोलवा वाळा यहूदिहुंण को इबराणी भासा बोलवा वाळा यहूदिहुंण से यो बिवाद होवा लाग्यो के हरदन भोजन बांटवा माय हमारी रांडी बइराहुंण के छेकी लाखे हे।
44006002	तो बारा परेरितहुंण ने चेलाहुंण की मण्डळी के बुलाड़ी के क्यो, "हमारा सरु यो अच्छो हयनी के हम परमेसर को बचन छोड़ी के खवाड़वा-पिवाड़वा की सेवा करां।
44006003	इकासरु, हे भई-बेनहुंण, अपणा माय से सात सांचा चाल-चळण वाळा मनखहुंण के छांटी लो जो पवित्तर आतमा अने बुध्दि से भर्‌या रे, के हम इना काम को जुम्मो उणका हात माय थमई दां।
44006004	पण हम तो पराथना अने बचन की सेवा माय लाग्या रांगा।"
44006005	या बात आखी मण्डळी के ठीक लागी; अने उणने स्‍तिफनुस नामका एक मनख के छांटी ल्यो, जो बिसास अने पवित्तर आतमा से भर्‌यो होयो थो। अने फिलिप्पुस, परखुरुस, नीकानोर, तिमोन, परमिनास अने अंताकिया का निकुलाऊस के छांटी ल्या। निकुलाऊस तो यहूदी पंथ माय अई ग्यो थो।
44006006	इणके मण्डळी परेरितहुंण का सामे ल‍इ-यइ अने इना काम सरु उणने पराथना करिके उणका पे हात धर्‌या।
44006007	परमेसर को बचन फेलतो ग्यो अने यरुसलेम माय चेलाहुंण की गिणती घणी बड़ती गी अने नरा पुरोहितहुंण ने बी ईसु मसीह के बिसास का साते मानी ल्यो।
44006008	स्‍तिफनुस परमेसर की किरपा अने सामरत से भर्‌यो होयो लोगहुंण का माय बड़ा-बड़ा अचम्बा का काम अने सेलाणी दिखाड़्या करतो थो।
44006009	तो उ अराधनालय जो आजाद कर्‌या होया दासहुंण को केवाड़्यो जातो थो, उका माय थोड़ाक जो कुरेनी, सिकन्दरिया, किलिकिया देस अने एसिया से आया था उठी के स्‍तिफनुस से बाद-बिवाद करवा लाग्या।
44006010	फेर बी उ असी बुध्दि अने पवित्तर आतमा से बोलतो थो के उका पे उणको बस नी चल्यो।
44006011	तो उणने थोड़ाक मनखहुंण के रुप्या दई के यो केवा सरु भेकायो, "हमने इके मूसा अने परमेसर का बिरोद माय निंदा की बात केता सुण्यो हे।"
44006012	तो उणने लोगहुंण के अने सियाणाहुंण अने सासतरिहुंण के भड़कई के स्‍तिफनुस के पकड़्यो अने घसीटी के म्हासबा माय लई ग्या।
44006013	वी झुंटा गवाहुंण के सामे ल्याया जिणने क्यो, "यो मनख इना पवित्तर मन्‍दर अने नेम-बिधान का बिरोद माय बिना रुक्यो बोलतो जई र्‌यो हे।
44006014	हमने इके यो केता सुण्यो हे के योज ईसु नासरी इनी जगा के ढळ्‍डई लाखेगा अने उनी रीतहुंण के बदळी लाखेगा जो मूसा ने हमारे दई हे।"
44006015	जदे म्हासबा माय बेठ्या होया सगळा लोगहुंण ने उके ध्यान से देख्यो तो उको मुन्‍डो सरगदूत सरीको नगे अई र्‌यो थो।
44007001	म्हापुरोहित ने क्यो, "कंई ई बातहुंण असीज हे?"
44007002	तो स्‍तिफनुस केवा लाग्यो, "भई-बेनहुंण अने म्‍हारा पिता सरीका सियाणा मनखहुंण, सुणो! हमारो कुळ पिता इबराइम हारान नगर माय रेवा से पेलां जदे मेसोपोटामिया देस माय थो तो म्हेमावान परमेसर ने उके दरसन द्‍यो,
44007003	अने उकासे क्यो, 'तू अपणा देस अने अपणा परवार से इकाड़ी हुई के उना देस चल्यो जा जो हूं थारे बतउंवां।'
44007004	तो उ कसदिहुंण का देस से हिटी के हारान नगर माय जई बस्यो। वां से उका पिता की मोत का बाद परमेसर उके इना देस माय लइ-यायो जां अबे तम रो हो।
44007005	परमेसर ने वां उके कंई जमीन-जायजाद नी दई यां तक के पग धरवा सरु बी जगा नी दई। जदके उना बखत उको कईं को बेटो नी थो। फेर बी परमेसर ने करार कर्‌यो के 'यो देस हूं थारे अने थारा बाद थारा बंस का हक माय दूंवां'।
44007006	पण परमेसर ने यो बी क्यो के 'थारा बंसज पराया देस माय परदेसी हुई के चार सो बरस तक गुलाम बणी के रेगा। उणका गेले बुरो बरताव बरत्‍यो जायगा।'
44007007	अने परमेसर ने क्यो, 'जेनी जात का वी गुलाम रेगा उके हूं खुद सजा दूंवां। इका बाद वी छुटी के इनी जगा पे म्हारी सेवा करेगा।'
44007008	अने परमेसर ने इबराइम से खतणा को करार कर्‌यो। तो इबराइम से इसाक पेदा होयो अने आठवां दन उको खतणो होयो। बाद माय इसाक से याकूब अने याकूब से बारा बेटा याने हम यहूदिहुंण का बारा कुळपतिहुंण पेदा होया।
44007009	"अने कुळपतिहुंण अपणा नाना भई यूसफ से जळण राखवा लाग्या अने मिसर देस जावा वाळाहुंण का हाते बेची लाख्यो। फेर बी परमेसर यूसफ का गेले थो।
44007010	परमेसर ने उके सगळा संकटहुंण से छुड़ई के मिसर का राजा फिरोन की नगे माय किरपा अने बुध्दि दई। जदे राजा ने उके मिसर अने अपणा आखा घराणा पे हाकिम ठेराड़्यो।
44007011	फेर आखा मिसर देस अने कनान देस माय बिखो पड़्यो अने संकट आयो। हमारा पूरखाहुंण के कनान माय अन्न नी मिळ्यो।
44007012	पण जदे याकूब ने सुण्यो के मिसर देस माय अन्न हे, तो उने हमारा पूरखाहुंण के याने यूसफ का भईहुंण के पेली कावा मिसर देस माय मोकल्या।
44007013	दूसरी कावा जावा पे यूसफ ने अपणे खुद के अपणा भईहुंण पे परगट्यो, अने फिरोन के बी यूसफ का परवार का बारामें मालम पड़ी ग्यो।
44007014	तो यूसफ ने संदेसो मोकली के अपणा पिता याकूब के अने आखा परवार के, जो सगळा मिळी के पछत्तर जणा था, यूसफ ने अपणा कने बुलाड़ी ल्या।
44007015	तो याकूब मिसर देस ग्यो, उ अने हमारा बुड़ा-हाड़ा वइंज मरी ग्या।
44007016	वां से उणकी लोथ इना देस का सेकेम नगर लइ-जई के उनी कबर माय धरी दी जेके इबराइम ने दाम दई हमोर का बेटाहुंण से सेकेम माय मोल लई थी।
44007017	"जो परतिज्ञा परमेसर ने इबराइम से करी थी जदे उको पूरण होवा को बखत कने आयो तो मिसर माय हमारा उना मनखहुंण की गिणती नरी गुणा बड़ी गी थी।
44007018	तो वां मिसर माय एक दूसरो राजो होयो जो यूसफ का बारामें कइंज नी जाणतो थो।
44007019	उने कपटिपणा से हमारी जात का गेले चालाकी भर्‌यो बरताव कर्‌यो अने हमारा पूरखाहुंण के असा बेबस कर्‌या के उणने अपणा बाळकहुंण के नद्दी माय फेंकी लाख्या जेकासे के वी जिन्दा नी रे।
44007020	"उना बखत मूसा को जनम होयो अने उ परमेसर की नगे माय घणो सुन्दर थो, अने तीन मइना तक उका पिता का घर माय छाने-छाने उको पाळण-पोसण होतो र्‌यो।
44007021	जदे उकी मेतारी छिपाड़ी नी सकी तो उके बायरे छोड़ी लाख्यो तो फिरोन की बेटी उके उठाड़ी के लई गी अने अपणा बेटा सरीको उको पाळण-पोसण करवा लागी।
44007022	मूसा के मिसरिहुंण की आखी ज्ञान-बिद्‌या की सीख दइगी थी अने उ बातहुंण अने कामहुंण दोई मायज सामरती थो।
44007023	"पण जदे मूसा चाळीस बरस को होवा वाळो थो तो उका हिरदा माय अपणा इसराइली भई-बेनहुंण से मिळवा को बिचार आयो।
44007024	जदे उने एक इबरी का गेले बुरो बरताव होतो देख्यो तो उको बचाव कर्‌यो अने मिसरी के मारी के इबरी भई को बदळो ल्यो।
44007025	मूसा ने बिचार्‌यो के उका भई-बेनहुंण समजी जायगा के परमेसर उका जरिये मिसर देस की गुलामी से उणके छुटकारो देवाड़ेगा, पण उणने नी समज्यो।
44007026	दूसरा दन जदे इसराइली माय-माय लड़ी र्‌या था तो मूसा ने उणका कने अई के यो केता होया मेळ करावा की कोसिस करी, 'हे भईहुंण, तम तो भई-भई हो! कायसरु एक दूसरा के मारो हो?'
44007027	"पण जो अपणा पड़ोसी के मारी र्‌यो थो उने मूसा के इकाड़ी धकेली के क्यो, 'केने हमार पे थारे हाकिम अने न्याव करवा वाळो बणायो?
44007028	कंई जसे तने काल उना मिसरी के मारी लाख्यो थो, वसोज म्हारे बी मारी लाखणो चावे?'
44007029	या सुणी के मूसा डरी ग्यो अने भागी ग्यो अने मिद्यान देस माय परदेसी हुई के रेवा लाग्यो, जां उके दो बेटा होया।
44007030	"जदे चाळीस बरस बित्या तो सिनाय परबत का मांळ माय बळती हुई झांडी की लपटहुंण माय एक सरगदूत उके नगे आयो।
44007031	मूसा ने जदे उके देख्यो तो चकर‍ई ग्यो। जदे उ उके ध्यान से देखवा सरु कने ग्यो तो परभु परमेसर की या बाणी सुणई दई:
44007032	'हूं थारा पूरखाहुंण को परमेसर, याने इबराइम, इसाक अने याकूब को परमेसर हूं।' मूसा धुजवा लाग्यो अने देखवा की हिम्मत नी करी सक्यो।
44007033	तो परभु परमेसर ने उकासे क्यो, 'अपणा पग माय से पन्नी हेड़ी दे, क्योंके जेनी जगा पे तू उब्यो वा पवित्तर जगा हे।
44007034	पक्‍कीज बात के म्हने मिसर देस माय अपणी परजा की बुरी हालत देखी हे; अने उणको करांजणो सुण्यो अने हूं उणके छुड़ावा सरु उतर्‌यायो हूं। अबे आ, हूं थारे मिसर देस मोकलुंवां।'
44007035	"जेना मूसा के उणने या कई के नी मान्यो थो, 'थारे केने हाकिम अने न्याव करवा वाळो बणायो?' उकेज परमेसर ने सरगदूत का जरिये हाकिम अने छुड़ावा वाळो बणई के मोकल्यो जेने उके झांडी माय दरसन द्‍यो थो।'
44007036	योज मनख मिसर, लाल समन्दर अने मांळ माय चाळीस बरस तक अचरज को काम अने सेलाणी बताड़तो होयो उणके हेड़ी लायो।
44007037	योज उ मूसा हे, जेने इसराइलहुंण से क्यो, 'परमेसर तमारा सरु तमारा भईहुंण माय से म्हारा सरीको एक नबी मोकलेगा।'
44007038	यो मूसा हे जो मांळ माय सबा का अदाड़ माय थो। उज उना सरगदूत का गेले थो जेने सिनाय परबत पे उकासे बातहुंण करी अने हमारा पूरखाहुंण का गेले थो। अने मूसा के परमेसर का जीवता बचन मिळ्या के हमारा तक पोंचाय।
44007039	"पण हमारा पूरखाहुंण उकी नी मानता था, तो उणने उके छोड़ी के अपणा हिरदाहुंण के मिसर आड़ी फेर्‌या,
44007040	अने हारुन से क्यो, 'हमारा सरु असो देवता बणा जो हमारा अगड़े-अगड़े चले, क्योंके हम नी जाणा के उना मूसा को कंई होयो जो हमारे मिसर देस से हेड़ी ल्यायो थो।'
44007041	तो उणने एक केड़ो बणायो अने उकी मूरत पे बली चड़ई अने अपणा हात का कामहुंण की वजासे घणी खुसी मनाड़्वा लाग्या।
44007042	तो परमेसर ने उणकासे मुन्‍डो फेरिल्यो अने उणके असमान का चन्‍दरमा, सूरज अने ताराहुंण के पुजवा सरु छोड़ी लाख्या, जसा के नबिहुंण की पोथी माय परमेसर ने क्यो, 'हे इसराइल का घराणा, कंई तम मांळ माय चाळीस बरस तक ढोर-बली अने अन्न-बली म्हारेज चड़ई र्‌या था? नी!
44007043	तम अपणा गेले मोलेक देवता का तम्बू अने रिफान देवता का तारा के बी लाया था, याने उनी मुरतहुंण के जिणके तमने पुजवा सरु बणवई थी। तो हूं बी तमारे बाबुल से पेलांड़ी लइ-जई के बसउंवां।'
44007044	"बिराण परदेस माय तो हमारा पूरखाहुंण सरु गवई को असो तम्बू थो, जसा के मूसा से बातहुंण करवा वाळा ने हुकम द्‍यो थो के उ उना नमुना मुजब बणाय जेके उने देख्यो थो।
44007045	चाळीस बरस बाद उना तम्बू के विरासत माय पई के हमारा बुड़ा-हाड़ा यहोसू का गेले उना बखत इना देस माय लइ-याया। जदे उणने उनी जातहुंण पे कब्जो कर्‌यो जिणके परमेसर ने हमारा पूरखाहुंण का सामे खदेड़ी के हेड़ी लाख्या। अने असोज दाऊद राजा का बखत तक र्‌यो।
44007046	दाऊद पे परमेसर की किरपा हुई, तो उने बिणती करी के याकूब का परमेसर की अराधना करवा की जगा बणवई सकूं।
44007047	पण दाऊद राजा का बेटा सुलेमान नेज इना भवन के परमेसर की अराधना सरु बणायो।
44007048	"पण परमपरधान तो हात का बणाया भवन माय नी रे। जसा के यसायाह नबी से परमेसर के हे:
44007049	'सरग म्हारो सिंगासण, अने धरती म्हारा पगहुंण की चोकी। तम म्हारा सरु कसतरा को घर बणावगा? कंई म्हारा अराम सरु कइंकी जगा हुई सके?
44007050	कंई म्हारा हातहुंण नेज इना सगळा के नी बणाया?'
44007051	"हे ढीट लोगहुंण, तम हुकम नी मानवा वाळा काठा हिरदा का हुई के हमेस्या पवित्तर आतमा को बिरोद करता आया हो। असतरा तम बी वसोज करी र्‌या हो जसा तमारा पूरखाहुंण कर्‌या करता था!
44007052	तमारा पूरखाहुंण ने नबिहुंण माय से किके नी सताड़्या? उणने उणके बी मारी लाख्या जिणने उना धरमी मनख याने मसीह का आवा से पेलांज समिचार द्‍यो थो। जेके पकड़वाणे वाळा अने घात करवा वाळा अबे तम बणी ग्या हो।
44007053	अने तमीज हो जिणने सरगदूतहुंण से ठेराड़या नेम-बिधान तो पाया, पण उका हुकम को पाळण नी कर्‌यो।"
44007054	जदे उणने यो सुण्यो तो वी तिळमिळई ग्या अने स्‍तिफनुस पे दांत पिसवा लाग्या।
44007055	पण उने पवित्तर आतमा से भर्‌यो हुई के सरग आड़ी एकटक देख्यो अने परमेसर की म्हेमा देखी अने ईसु के परमेसर का जीवणा हाताड़ी उब्यो देख्यो।
44007056	तो उने क्यो, "देखो, हूं सरग के खुल्यो होयो अने ईसु याने मनख का बेटा के परमेसर का जीवणा हाताड़ी उब्यो देखुं हूं।"
44007057	पण उणने उका सबद् सुणणा नी चाया अने उणने जोर से चिल्‍लाड़ी के अपणा कान बन्द करी लाख्या, अने एको करिके उका पे लपक्‍या।
44007058	वी उके खदेड़ी के नगर से बायरे लई ग्या अने उके भाटा मारवा लाग्या। उना झुंटा गवाहुंण ने अपणा चोगा हेड़ी के साऊल नामका जुवान कने धरी द्‍या।
44007059	जदे वी भाटा मारी र्‌या था तो स्‍तिफनुस ने पराथना करी, "हे परभु ईसु, म्हारी आतमा के लई ले!"
44007060	अने अपणा गोड़ाहुंण का सायरे पड़ी के जोर से चिल्लाड़्यो, "परभु, यो पाप उणका पे मती लगाड़जे!" यो कई के उ सोई ग्यो।
44008001	असतरा उके मारी लाखवा माय साऊल बी राजी थो। उनाज दन यरुसलेम की मण्डळी पे घणो जुलम सुरु होयो, अने परेरितहुंण का अलावा बिसासिहुंण आखा यहूदिया अने सामरिया का आखा परदेसहुंण माय तित्तर-बित्तर हुई ग्या।
44008002	फेर थोड़ाक भगतहुंण ने स्‍तिफनुस के गाड़्यो अने उका सरु घणो दुःख मनाड़्यो।
44008003	पण साऊल घरे-घर जई के मण्डळी के उजाड़वा अने आदमी-बइरा के घसीटी-घसीटी के जेळखाना माय लाखवा लाग्यो।
44008004	तो जो तित्तर-बित्तर हुई ग्या था, गांम-गांम फरता होया बचन को परचार करवा लाग्या,
44008005	अने फिलिप्पुस सामरिया इलाका का एक नगर माय जई के लोगहुंण माय ईसुज मसीह हे को परचार करवा लाग्यो।
44008006	जदे लोगहुंण ने फिलिप्पुस की बातहुंण सुणी अने उना चमत्कारहुंण के देख्या जिणके उ दिखई र्‌यो थो, तो उणने एक मन्सा हुई के उकी बातहुंण पे ध्यान धर्‌यो हे।
44008007	क्योंके नरा लोगहुंण माय से बुरी आतमाहुंण उंचा सबद् से चिखती हुई हिटी री थी, अने नरा जो लकवा का मार्‌या अने पांगळा था, नज होता जई र्‌या।
44008008	अने उना नगर का सगळा मनखहुंण माय घणो आनन्द छई ग्यो।
44008009	वां सिमोन नामको एक मनख थो जो नरा बखत पेलां से उना नगर माय जादू-टोणो कर्‌या करतो अने एक म्हान मनख होवा को दावो करिके सामरिया इलाका का लोगहुंण के अचरज माय लाखी देतो थो।
44008010	वी सगळा, नाना से लई के तो मोटा तक, उका पे ध्यान धरी के यो केता के, "यो मनख परमेसर की वा सकती हे जो म्हान सकती केवाय।"
44008011	वी उका पे इकासरु ध्यान धरता था, के उने अपणा जादू-टोणा का कामहुंण से उना सगळा के लम्बा बखत से अचरज माय लाखी राख्या था।
44008012	पण जदे उणने फिलिप्पुस को बिसास कर्‌यो जो परमेसर का राज को सुब-समिचार अने ईसुज मसीह हे को परचार करतो थो तो कंई आदमी अने कंई बइरा - सगळा बपतिसमा लेवा लाग्या।
44008013	अने खुद सिमोन ने बी बिसास कर्‌यो अने बपतिसमो लई के फिलिप्पुस का गेले रेवा लाग्यो। उ सेलाणी अने बड़ा-बड़ा अचरज का कामहुंण देखी के चकर‍ई ग्यो थो।
44008014	जदे यरुसलेम माय परेरितहुंण ने सुण्यो के सामरिहुंण ने परमेसर को बचन मानी ल्यो हे, तो उणने उणका कने पतरस अने योहन के मोकल्या।
44008015	उणने वां पोंची के उणका सरु पराथना करी के वी पवित्तर आतमा पाय,
44008016	क्योंके उ अबी तक उणका माय से कइंका पे नी उतर्‌यो थो; उणने सिरप परभु ईसु मसीह का नाम से बपतिसमो ल्यो थो।
44008017	जदे उणने उणका पे हात धर्‌यो तो उणके पवित्तर आतमा मिळ्यो।
44008018	जदे सिमोन ने यो देख्यो के परेरितहुंण का हात धरवा से पवित्तर आतमा मिळे तो उणका कने रुप्या लई के बोल्यो,
44008019	"यो हक म्हारे बी दई दो के जेना कइंका पे हूं हात धरुं उके पवित्तर आतमा मिळे।"
44008020	पण पतरस ने उकासे क्यो, "थारा रुप्या थारा गेले नास होय, क्योंके तने परमेसर को बरदान रुप्याहुंण से पावा को बिचार कर्‌यो!
44008021	इनी बात माय नी थारो कंई बांटो अने नी हिस्सो, क्योंके थारो हिरदो परमेसर का सामे सुदो हयनी।
44008022	इकासरु अपणी इनी बुरई से पसतावो कर अने परभु से पराथना कर। हुई सके के थारा हिरदा का बिचार मांफ कर्‌या जाय।
44008023	क्योंके हूं देखी र्‌यो हूं के तू पित्त सरीकी कड़वाट अने अधरम का बन्दण माय हे।"
44008024	तो सिमोन ने जुवाब द्‍यो, "तम म्हारा सरु परभु से पराथना करो के जो बातहुंण तमने कई हे उणका माय से कइंकी बी बात म्हारा पे नी अई पड़े!"
44008025	तो जदे पतरस अने योहन मजबूती से परभु को बचन सुणई चुक्या तो सामरिहुंण का नरा गांम माय सुब-समिचार परचार करता होया यरुसलेम पाछा अई ग्या।
44008026	पण परभु का एक सरगदूत ने फिलिप्पुस से क्यो, "उठ्या, अने दक्खणव आड़ी उना रस्ता पे जा जो यरुसलेम से गाजा इलाका का बिराण आड़ी जाय हे।"
44008027	तो उ उठी के ग्यो, अने देखो, इथियोपिया देस को एक हाकिम खोजा थो, जो उना देस की राणी कन्दाके को मन्त्री अने खजांची थो। उ परमेसर की अराधना करवा सरु यरुसलेम आयो थो।
44008028	उ अपणा रथ माय बेठिके यसायाह नबी की पोथी जोर से बांचतो होयो यरुसलेम से पाछो अई र्‌यो थो।
44008029	तो पवित्तर आतमा ने फिलिप्पुस से क्यो, "जा, तू इना रथ का गेले चल्यो चल।"
44008030	जदे फिलिप्पुस दोड़ी के वां पोंच्यो तो उने उके यसायाह नबी की पोथी बांचता सुण्यो अने क्यो, "जो तू बांची र्‌यो कंई उके समजे बी हे?"
44008031	उने क्यो, "जदत्तक कईं को म्हारे नी समजाड़े, हूं कसे समजी सकूं?" अने उने फिलिप्पुस से बिणती करी के उ अदरे अई के उका कने बेठे।
44008032	पवित्तर सासत्तर को जो पाठ उ बांची र्‌यो थो, यो थो: "उ घात होवा वाळी गाडर सरीको लई जायो ग्यो, अने जसो मेमणो ऊन कतरवा वाळाहुंण का सामे छानो रे, वसोज उने बी अपणो मुन्‍डो नी खोल्यो।
44008033	दीनता की दसा माय उको न्याव नी होणे पायो। उकी पीड़ी का लोगहुंण को बखाण कईं को नी करेगा। क्योंके धरती पे से उको जीवन उठई ल्यो जाय हे।"
44008034	खजांची ने फिलिप्पुस से क्यो, "किरपा करिके म्हारे बताड़ के नबी यो किका बारामें के हे? अपणा या दूसरा का बारामें?"
44008035	तो फिलिप्पुस ने इना सासत्तर से सुरु करिके उके ईसु का बारामें सुब-समिचार सुणायो।
44008036	रस्ता पे चलता-चलता वी पाणी की कइंकी जगा पे पोंच्या। तो खजांची ने क्यो, "देखतो! यां पाणी हे। अबी हाल बपतिसमो लेवा माय म्हारा सरु कंई रोक?"
44008037	फिलिप्पुस ने क्यो, "अगर तू आखा हिरदा से बिसास राखे तो जरुर ली सके।" उने जुवाब द्‍यो, "हूं बिसास करूं के ईसुज मसीह हे, जो परमेसर को बेटो हे।"
44008038	तो उने रथ रोकवा को हुकम द्‍यो, अने फिलिप्पुस अने खजांची दोई पाणी माय उतर्‌या अने उने खजांची के बपतिसमो द्‍यो।
44008039	जदे वी पाणी से बायरे हिट्या, तो परभु को आतमो फिलिप्पुस के उठाड़ी लई ग्यो अने खजांची ने उके पाछो नी देख्यो। पण आनन्द मनाड़तो होयो अपणा रस्ता पे चल्यो ग्यो।
44008040	पण फिलिप्पुस ने अपणे खुद के असदोद नगर माय पायो अने केसरिया पोंचवा तक उ नगर-नगर सुब-समिचार सुणातो र्‌यो।
44009001	फेर साऊल जो अबी बी परभु ईसु का चेलाहुंण के धमकी देवा अने उणके घात करवा की धुन माय थो, म्हापुरोहित कने ग्यो,
44009002	अने उकासे दमिसक नगर का पराथनाघरहुंण सरु इनी बात की चिट्ठी लिखई के अगर उके ईसु मसीह का पंथ का मानवा वाळा लादे, वी चाये बइरा हो या आदमी, तो उणके बान्‍दी के यरुसलेम लइ-याय।
44009003	अने असो होयो के जातरा करता होया जदे उ दमिसक नगर कने पोंच्यो तो, असमान से एक दम से एक जोत उका चारी-मेर चळकी,
44009004	अने उ जमीन पे हिटी पड़्यो अने उने एक अवाज या केता सुणी, "साऊल, साऊल! तू म्हारे कायसरु सताड़े हे?"
44009005	उने पुछ्‌यो, "परभु, तू कुंण हे?" तो उने क्यो, "हूं ईसु हूं जेके तू सताड़े हे।
44009006	तो अबे उठ्या अने नगर माय जा, अने जो थारे करनों हे उ थारे बताड़ी द्‍यो जायगा।"
44009007	जो मनख उका गेले जातरा करी र्‌या था वी भोचक्का उबा रई ग्या, क्योंके अवाज तो सुणता था पण कइंका के देखी नी र्‌या था।
44009008	तो साऊल जमीन पे से उठ्यो अने जदके उकी आंखहुंण खुली थी, फेर बी उके कंई नगे नी अई र्‌यो थो। अने वी उको हात पकड़ी के उके दमिसक नगर लइ-याया।
44009009	उ तीन दन तक नी देखी सक्यो, अने उने नी खायो अने नी कंई प्यो।
44009010	दमिसक नगर माय, हनन्याह नामको एक चेलो थो, जेकासे परभु ने दरसन माय क्यो, "हनन्याह!" उने जुवाब द्‍यो, "परभु जी देखो, हूं यां हूं।"
44009011	परभु ने उका से क्यो, "उठी के उनी गळी माय चल्यो जा जो सीधी केवाय हे, अने यहूदा का घरे जई के साऊल नामको एक तरसुस रेवासी का बारामें पुछी ले। देखतो, उ पराथना करी र्‌यो हे,
44009012	अने उने दरसन माय हनन्याह नामका एक मनख के भित्तरे आतो अने अपणा अदरे हात धरतो देख्यो जेकासे के उ पाछो देखवा लागी जाय।"
44009013	पण हनन्याह ने जुवाब द्‍यो, "परभु जी, म्हने नरा से इना मनख का बारामें सुण्यो, के इने यरुसलेम माय थारा पवित्तर लोगहुंण को कितरो नास कर्‌यो,
44009014	अने यां बी इके मुख-पुरोहितहुंण आड़ी से हक मिळ्यो के जितरा थारो नाम ले उना सगळा के बन्दी बणई ले।"
44009015	पण परभु ने उकासे क्यो, "चल्यो जा, क्योंके उ तो गेर जातहुंण, राजाहुंण अने इसराइल का सामे म्हारो नाम परगटणे सरु म्हारो छांट्यो होयो बासण हे।
44009016	अने हूंज उके बताड़ुंवां के म्हारा नाम सरु उके कितरो दुःख सेणो पड़ेगा।"
44009017	तो हनन्याह यहूदा का घर का भित्तरे ग्यो अने उका पे अपणो हात धरी के क्यो, "भई साऊल, परभु ईसु जेने थारे उना रस्ता पे जेका पे तू अई र्‌यो थो, दरसन द्‍यो, उनेज म्हारे थारा कने मोकल्यो के तू पाछो देखवा लागे अने पवित्तर आतमा से पूरण हुई जाय।"
44009018	तो झट साऊल की आंखहुंण से फोंतरा सरीका पड़्या अने उ पाछो देखवा लाग्यो। फेर उठी के उने बपतिसमो ल्यो।
44009019	जदे भोजन करिके उने बळ पायो। फेर साऊल थोड़ाक दन तक उना चेलाहुंण का गेले र्‌यो जो दमिसक नगर माय रेता था।
44009020	अने उ झट पराथनाघरहुंण माय या कई के ईसु को परचार करवा लाग्यो, "योज परमेसर को बेटो हे।"
44009021	सगळा सुणवा वाळा अचम्बो करिके केवा लाग्या, "कंई यो उज हयनी जो यरुसलेम माय ईसु का नाम लेवा वाळाहुंण के नास करी र्‌यो थो? अने यां इनी मन्सा से आयो थो के उणके बान्‍दी के मुख-पुरोहितहुंण कने यरुसलेम माय लई जाय?"
44009022	पण साऊल हजु बी सामरती होतो र्‌यो अने परमाण दइ-दई के के मसीह योज हे दमिसक नगर माय रेवा वाळा यहूदिहुंण को मुन्‍डो बन्द करतो र्‌यो।
44009023	जदे नरा दन हुई ग्या तो यहूदिहुंण ने मिळी के उके मारी लाखवा को मंसूबो कर्‌यो।
44009024	पण साऊल के उणको मंसूबो मालम पड़ी ग्यो। वी उके मारी लाखवा सरु दन-रात नगर का फाटकहुंण पे ताक लगाड़्या रेता था।
44009025	पण उका चेलाहुंण ने रात माय उके टोपला माय बेठाड़ी के परकोटा से निच्चे उतारी लाख्यो।
44009026	यरुसलेम माय अई के साऊल चेलाहुंण से मिळवा की कोसिस करवा लाग्यो, पण वी सगळा उकासे डरता था, अने उणके बिसास नी होतो थो के उ बी एक चेलो हे।
44009027	पण बरनाबास ने उके अपणा गेले परेरितहुंण कने ल‍ई जई के उणके बताड़्यो के उने कसतरा रस्ता माय परभु ईसु के देख्यो अने परभु ने उकासे बातहुंण करी, अने यो बी के दमिसक नगर माय साऊल ने कसे हिम्मत से ईसु का नाम को परचार कर्‌यो।
44009028	तो उ उणका गेले यरुसलेम आतो-जातो अने बिना डरे ईसु का नाम से परचार करतो र्‌यो।
44009029	अने यूनानी भासा जाणवा वाळा यहूदिहुंण से बात-चित अने भेस करतो र्‌यो, पण वी उके घात करवा की कोसिस माय लाग्या।
44009030	पण जदे भई-बेनहुंण के यो मालम पड़्यो तो वी उके केसरिया नगर लई ग्या, फेर उणने उके उका तरसुस नगर मोकली द्‍यो।
44009031	तो आखा यहूदिया, गलील अने सामरिया की मण्डळी के चेन मिळ्यो, अने उकी तरक्की होती गी। अने वा परभु का डर माय चलती अने पवित्तर आतमा की सान्ती अने सायता माय बड़ती गी।
44009032	फेर असो होयो के पतरस उना आखा इलाका माय जातरा करतो होयो लुद्दा का पवित्तर लोगहुंण कने बी पोंच्यो।
44009033	वां उके लकवा से अपंग होयो एनियास नामको एक मनख मिळ्यो जो आठ बरस से बिछावणा पे पड़्यो होयो थो।
44009034	पतरस ने उका से क्यो, "एनियास, ईसु मसीह थारे नज करे हे। उठ्या, अपणो बिछावणो उठई ले।" उ झट उबो उठ्यायो।
44009035	जदे लुद्दा अने सारोन का सगळा रेवासी उके देखी के परभु आड़ी फर्‌या।
44009036	याफा माय तबीता याने दोरकास नामकी एक चेली रेती थी। (यूनानी माय उको नाम डोरकस अने जेको अरथ हरण हे।) या चेली हमेस्या भला-भला काम अने दान द्‍या करती थी।
44009037	उना दनहुंण माय असो होयो के वा बेमार हुई के मरी गी, अने उणने उकी लोथ के न्हवाड़ी के उफरी पे धरी दी।
44009038	इकासरु के लुद्दा नगर, याफा नगर का कने थो, चेलाहुंण ने यो सुणी के के पतरस वां याफा माय हे, दो मनखहुंण के उणका कने या बिणती करवा मोकल्या, "हमारा कने आवा माय देर मती करजे।"
44009039	पतरस उठी के उणका गेले चली पड़्यो। जदे वां पोंच्यो तो वी उके उफरी पे लई ग्या। सगळी रांडिहुंण रोती हुई उका कने अई उबी अने जो कुड़ता अने लतरा दोरकास उणका गेले रेता बणाया करती थी, उके दिखाड़वा लागी।
44009040	तो पतरस ने सगळा के बायरे हेड़ी द्‍या अने गोड़ा टेकी के पराथना करी, अने लोथ आड़ी मुड़ी के क्यो, "तबीता उठ्या!" उने अपणी आंखहुंण उगाड़ी लाखी, अने पतरस के देखी के वा उठ्यई।
44009041	पतरस ने अपणो हात दई उके उठाड़ी अने पवित्तर लोगहुंण अने रांडिहुंण के बुलाड़ी के उके जिवती समळई दी।
44009042	या बात आखा याफा माय फेली गी, अने नरा ने परभु पे बिसास कर्‌यो।
44009043	अने पतरस, याफा माय चामड़ा को धन्दो करवा वाळा सिमोन नामका एक जणा का गेले नरा दन तक र्‌यो।
44010001	केसरिया माय कुरनेलियुस नामको एक मनख थो। उ उना सेनिक दळ को सुबेदार थो जो "इतालवी दळ" केवातो थो।
44010002	उ भगत थो अने उ अपणा आखा घराणा समेत परमेसर को डर मानतो थो, अने यहूदिहुंण के घणो दान द्‍या करतो थो। अने हमेस्या परमेसर से पराथना कर्‌या करतो थो।
44010003	दन का तीसरा पेर का करीब उने दरसन माय साफ रुप से देख्यो के एक सरगदूत उका कने भित्तरे अई के उकासे बोल्यो, "कुरनेलियुस!"
44010004	उने उका आड़ी ध्यान धरी देख्यो अने डरी के क्यो, "हे परभु, कंई हे?" उने उकासे क्यो, "थारी पराथना अने थारा दान रियादगारी का रुप माय परमेसर का सामे पोंच्या हे।
44010005	अबे थोड़ाक मनख के याफा नगर मोकली के सिमोन नामका एक मनख के जो पतरस केवाय हे, बुलवई ले।
44010006	उ चामड़ा का धन्‍दा करवा वाळा सिमोन नामका मनख का यां पांमणो हे, जेको घर समन्दर का कराड़े हे।"
44010007	जदे सरगदूत जेने उकासे बातहुंण करी थी चल्यो ग्यो, तो उने अपणा दो सेवकहुंण अने हमेस्या उका सामे रेवा वाळाहुंण माय से एक भगत सेनिक के बुलाड़्यो।
44010008	अने उणके सगळी बात समजाड़ी के याफा नगर मोकल्या।
44010009	दूसरा दन जदे वी चलता-चलता याफा नगर कने पोंचवा पे था, पतरस दफोर का बखत पराथना करवा सरु घर का अदरे चड़्यो।
44010010	उके भूक लागी अने कंई खावा को मन होयो। जदे वी तय्यारी करीज र्‌या था तो उ बेसुद हुई ग्यो।
44010011	उने देख्यो के असमान खुल्यो हे अने बड़ो चादरो सरीकी कइंकी चीज चारी कोणा से लटकती हुई जमीन पे उतरी री हे,
44010012	जेका माय सगळा तरा का चोपाया जनावरहुंण, सरकवा वाळा अने असमान का पखेरुहुंण था।
44010013	उके एक अवाज सुणई दई, "पतरस, उठ्या! मार अने खा!"
44010014	पण पतरस ने क्यो, "नी परभु, कदी नी, क्योंके म्हने कदी कंई अपवित्तर अने असुद्द चीज नी खई हे।"
44010015	पण दूसरा बखत उके वा अवाज पाछी सुणई दई, "जेके परमेसर ने सुद्द ठेराड़्यो, उके तू असुद्द मती के।"
44010016	तीन कावा असोज होयो, जदे वा चीज झट असमान माय उठई ली।
44010017	पतरस जदे दुब्धा मायज थो के "जो दरसन म्हने देख्यो उ कंई हुई सके, "तो देखो, कुरनेलियुस से मोकल्या ग्या लोग सिमोन का घर को पतो लगाड़ी के घर का कमांड़ पे अई उब्या।
44010018	वी तेड़ी के पुछवा लाग्या, "सिमोन जो पतरस केवाय, कंई यइंज रुक्यो होयो हे?"
44010019	पतरस उना दरसन पे सोंच-बिचार करीज र्‌यो थो के पवित्तर आतमा ने उकासे क्यो, "देख, तीन मनख थारे ढुंडी र्‌या हे।
44010020	अबे उठ्या, निच्चे जा अने बिना हिचके उणका गेले चल्यो जा, क्योंके खुद म्हनेज उणके मोकल्या हे।"
44010021	तो पतरस ने निच्चे जई के उना लोगहुंण से क्यो, "देखो, जेके तम ढुंडी र्‌या हो उ हूंज हे। तम कायसरु आया हो?"
44010022	उणने क्यो, "कुरनेलियुस सुबेदार जो धरमी अने परमेसर को डर मानवा वाळो अने आखी यहूदी जात माय आदर-मान वाळो हे। उने एक पवित्तर सरगदूत से यो हुकम पायो के, थारे अपणा घरे बुलाड़ी के थार से बचन सुणे।
44010023	जदे उने उणके भीत्तर बुलाड़ी के घर माय रुकायो। दूसरा दन उ उठ्यो अने उणका गेले ग्यो, अने याफा नगर का रेवा वाळा भईहुंण माय से थोड़ाक उका गेले ग्या।
44010024	दूसरा दन उ केसरिया नगर पोंच्यो। अने कुरनेलियुस अपणा रिस्तेदारहुंण अने खास दोसहुंण का गेले उकी बाट देखी र्‌यो थो।
44010025	जसेज पतरस भित्तरे आयो तो करनेलियुस उकासे मिळ्यो, अने उका पगहुंण के धोक दई के उके परणाम कर्‌यो।
44010026	पण पतरस ने उके उठाड़ता होया क्यो, "उठ्या, हूं बी तो मनख हूं।"
44010027	उका गेले बात-चित करता होया जदे वी भित्तरे ग्या तो उने नरा मनखहुंण के वां भेळा देख्या।
44010028	उने उणकासे क्यो, "तम खुदी जाणो हो के हम यहूदी सरु कइंका परदेसी से सम्बन्द राखणो या उणका यां जाणो अधरम हे। पण परमेसर ने म्हार पे परगट्यो के हूं कइंका मनख के अपवित्तर या असुद्द नी कूं।
44010029	इकासरु जदे बुलाड़्यो तो बिना कंई बोले चल्यो आयो: तो अबे हूं पुछुं के तमने म्हारे कसा काम से तेड़्यो?"
44010030	कुरनेलियुस ने जुवाब द्‍यो, "चार दन होया ठीक इना बखत जदे हूं करीब तीन बज्या अपणा घरे पराथना करी र्‌यो थो, तो देखो, एक मनख चळकण्‍यां लतरा पेर्‌यो म्हारा कने अई उब्यो।
44010031	अने उने क्यो, 'कुरनेलियुस, परमेसर ने थारी पराथना सुणी ली अने थारा दान उका सामे रियाद कर्‌या ग्या हे।
44010032	तो कइंका के याफा मोकली के सिमोन के, जो पतरस बी केवाय हे, अपणा कने तेड़ी ले। उ समन्दर का कराड़े चामड़ा को धन्‍दा करवा वाळा सिमोन का यां रुक्यो होयो हे।'
44010033	तो म्हने झट थारे तेड़वा मोकल्यो अने तने घणी किरपा करी, के अई ग्यो। अबे हम सगळा यां परमेसर का सामे हाजिर हे के जो कंई थार से परमेसर ने क्यो उके सुणा।"
44010034	तो पतरस ने मुन्‍डो खोल्यो अने बोल्यो, "अबे हूं सांची समजी ग्यो के परमेसर कइंका की तरफदारी नी करे,
44010035	पण हरेक जात माय जो उको डर माने अने धरम का काम करे उज उके भाणे वाळो हे।
44010036	तम खुदज उना बचन के जाणो हो, जो परमेसर ने इसराइलहुंण कने मोकल्या, जदेकि परमेसर ने 'ईसु मसीह से सान्ती,' को सुब-समिचार सुणवायो अने ईसुज सगळा को परभु हे।
44010037	अने तम खुदज जाणो हो के, ईसु ने योहन का बपतिसमा लेवा का बाद गलील से लई के आखा यहूदिया इलाका माय सान्ती को परचार कर्‌यो।
44010038	अने तम ईसु नासरी के जाणो हो के परमेसर ने उके पवित्तर आतमा अने सामरत से अभिसेक कर्‌यो, अने उ भलई करतो अने उना सगळा के जो बुरी आतमा का सताड़्या होया था नज करतो फर्‌यो, क्योंके परमेसर उका गेले थो।
44010039	हम उनी सगळी बातहुंण का गवा हे जो उने यहूदिया देस अने यरुसलेम नगर माय करी। अने उणने कुरुस पे लटकाड़ी के उके मारी लाख्यो।
44010040	पण परमेसर ने उके तीसरा दन जिन्दो उठई के परगट बी होवा द्‍यो,
44010041	सगळा लोगहुंण पे नी, पण उना गवाहुंण पे जिणके परमेसर ने पेलां से छांटी ल्या था; याने हमार पे, जो ईसु का मर्‌या माय से जी उठवा का बाद उका गेले खायो-प्‍यो।
44010042	उने हमारे हुकम द्‍यो के लोगहुंण का माय परचार करां अने मजबूती से गवई दां के 'यो उज हे जेके परमेसर ने जीवताहुंण अने मर्‌याहुंण को न्यावी ठेराड़्यो हे।'
44010043	सगळा नबी सासत्तर माय उकी गवई दे हे के हरेक जो उका पे बिसास करे, उका नाम से पापहुंण की मांफी मिळे हे।"
44010044	जदे पतरस यो बचन कइज र्‌यो थो, उनीज बखत बचन का सुणवा वाळाहुंण पे पवित्तर आतमा उतर्‌यायो।
44010045	अने जितरा खतणा कर्‌या होया बिसासी पतरस का गेले आया था, सगळा के अचरज होयो के पवित्तर आतमा को दान गेर यहूदिहुंण पे बी कुड़्यो हे।
44010046	क्योंके वी उणके तरा-तरा की बोलिहुंण बोलता अने परमेसर की बड़ई करता होया सुणी र्‌या था। तो पतरस ने क्यो,
44010047	"कंई कईं को पाणी की रोक करी सके हे, के ई लोगहुंण जिणने हमारा सरीको पवित्तर आतमा पायो हे, बपतिसमो नी ले?"
44010048	अने उने हुकम द्‍यो के उणके ईसु मसीह का नाम माय बपतिसमो द्‍यो जाय। तो उणने उकासे थोड़ाक दन हजु रुकवा सरु बिणती करी।
44011001	फेर परेरितहुंण अने भई-बेनहुंण ने जो आखा यहूदिया इलाका माय था सुण्यो के गेर यहूदिहुंण ने बी परमेसर को बचन मानी ल्यो हे।
44011002	जदे पतरस यरुसलेम आयो तो जो केता था खतणा जरुरी हे वी वां आया अने उकासे यो बाद-बिवाद करवा लाग्या,
44011003	"तने तो बिना खतणा का लोगहुंण का यां जई के उणका गेले जिम्यो।"
44011004	तो पतरस ने उणके एक का बाद एक सुणाणो समजाणो सुरु कर्‌यो,
44011005	"हूं याफा नगर माय पराथना करी र्‌यो थो। म्हने बेहोंसी माय एक दरसन देख्यो के एक बड़ा चादरा सरीकी कइंकी चीज चारी कोणा से लटकी हुई असमान से उतरी री हे वा नठू म्हारा कने अइगी।
44011006	जदे म्हने ध्यान-दई देख्यो तो उका माय धरती का ढोरहुंण, मांळ-जनावरहुंण अने सरकवा वाळा जनावरहुंण, अने असमान का पखेरुहुंण के देख्या।
44011007	जदे म्हारे या बाणी सुणई दई, 'पतरस, उठ्या! मार, अने खा।'
44011008	पण म्हने क्यो, "हे परभु, कदी नी! क्योंके म्हने म्हारा मुन्डा माय कसीज अपवित्तर या असुद्द चीज कदी नी धरी।'
44011009	पण दूसरी कावा असमान से वा बाणी पाछी अई, 'जेके परमेसर ने सुद्द ठेराड़्यो उके असुद्द मती के।'
44011010	तीन कावा असोज होयो, जदे सगळो कंई पाछो असमान माय उठई ल्यो।
44011011	"अने देखो, ठीक उणाज पल तीन मनख जो केसरिया नगर से म्हारा कने मोकल्या ग्या उना घर का सामे अई उब्या जां हूं रुक्यो थो।
44011012	पवित्तर आतमा ने म्हार से क्यो के हूं बिना संकोच के उणका गेले जउं। ई छेः यहूदी भई बी म्हारा गेले चल्या अने हम उना मनख का घरे ग्या।
44011013	उने हमारे बताड़्यो के कसतरा उने एक सरगदूत के अपणा घर भित्तरे देख्यो अने यो केता सुण्यो, 'कइंका के याफा मोकली के सिमोन के जो पतरस केवाय, यां बुलाड़ी ले।
44011014	उ थारे असी बात बताड़ेगा जेकासे तू अने थारो घराणो उध्दार पायगा।'
44011015	"ज्योंज म्हने बोलनो सुरु कर्‌यो त्योंज पवित्तर आतमा उणका पे बी वसेज उतर्‌यो जसतरा सुरु माय हमार पे उतर्‌यो थो।
44011016	तो परभु को बचन म्हारे रियाद आयो जो उ बोल्या करतो थो, 'योहन ने तो तमारे पाणी से बपतिसमो द्‍यो, पण तम पवित्तर आतमा से बपतिसमो पावगा।'
44011017	तो अगर परमेसर ने उणके बी उज बरदान द्‍यो जो हमारे परभु ईसु मसीह पे बिसास करवा से मिळ्यो थो, तो हूं कुंण थो जो परमेसर के रोकी सकूं?"
44011018	उणने या सुणी के सवाल करनों बन्द करी द्‍यो अने परमेसर की म्हेमा करिके केवा लाग्या, "जदे तो परमेसर ने गेर यहूदिहुंण के बी जीवन सरु हिरदो बदळवा को बरदान द्‍यो।"
44011019	तो लोग उना संकट की वजासे जो स्‍तिफनुस का बारामें सुरु होयो थो तित्तर-बित्तर हुई ग्या। वी चलता-चलता फीनिके, साइपरस इलाकाहुंण अने अंताकिया नगर पोंच्या। वी सिरप यहूदिहुंण के बचन सुणाता था।
44011020	पण उणका माय से थोड़ाक साइपरस का अने कुरेनी इलाका का रेवासी था जो अंताकिया नगर पोंची के यूनानिहुंण के बी परभु ईसु को सुब-समिचार सुणावा लाग्या।
44011021	परभु को हात उणका पे थो, अने घणी संख्या माय लोग बिसास करिके परभु आड़ी फर्‌या।
44011022	जदे उणकी चरचा यरुसलेम की मण्डळी तक पोंची तो उणने बरनाबास के अंताकिया नगर मोकली द्‍यो।
44011023	जदे उने वां पोंची के परमेसर की किरपा का फळ के देख्यो तो उ खुस होयो अने उना सगळा के हिम्मत बन्‍दावां लाग्यो के वी आखा हिरदा से परभु सरु बिसास लायक बण्यारे,
44011024	क्योंके बरनाबास भलो मनख थो अने पवित्तर आतमा अने बिसास से भर्‌यो थो। अने नरा लोगहुंण परभु से जुड़ी ग्या।
44011025	तो बरनाबास साऊल के ढुंडवा सरु तरसुस नगर ग्यो।
44011026	जदे उ उके मिळी ग्यो तो अंताकिया नगर लइ-यायो। तो वी पूरा एक बरस तक मण्डळी का गेले मिळता होया अने नरा लोगहुंण के सीख देता र्‌या। अने चेला पेलांपेल अंताकिया मायज मसीह केवाड़्या ग्या था।
44011027	उना दनहुंण माय थोड़ाक नबिहुंण यरुसलेम नगर से अंताकिया आया।
44011028	उणका माय से अगबुस नामका एक मनख ने उबो हुई के पवित्तर आतमा की अगवई से बताड़्यो के सई मेंज आखा जग माय भयानक बिखो पड़ेगा। अने रोम देस का राजा क्लोदियुस का सासन-काल माय असो होयो।
44011029	तो अंताकिया माय चेलाहुंण ने फेसलो कर्‌यो के हरेक अपणी-अपणी लाइकी का मुजब यहूदिया इलाका माय रेवा वाळा भई-बेनहुंण की मदद सरु थोड़ो-घणो मोकलां।
44011030	उणने असोज कर्‌यो अने बरनाबास अने साऊल का हाते यरुसलेम की मण्डळी का पराचीन-सेवकहुंण के दान मोकली द्‍यो।
44012001	करीब उणाज बखत हेरोदेस राजा ने मण्डळी का थोड़ाक जणा के सताड़णो सुरु कर्‌यो।
44012002	उने योहन का भई याकूब के तरवार से मरवई लाख्यो।
44012003	जदे उने देख्यो के यहूदी इनी बात से खुस होय हे, तो उने पतरस के बी बन्दी बणावा को मनसुबो कर्‌यो। ई अखमीरा रोटा का तेवार का दनहुंण था।
44012004	अने उने उके पकड़ी के जेळखाना माय लाखी द्‍यो, अने चार-चार सिपईहुंण का चार टोळा के असा मनसुबा से राख्या के फसह का बाद उके बायरे लोगहुंण का सामे लायो जावे।
44012005	असतरा पतरस के जेळखाना माय राख्यो, पण मण्डळी उका सरु परमेसर से लो लगाड़ी ने पराथना करती री।
44012006	जेनी राते हेरोदेस उके बायरे लावा वाळो थो, पतरस दो सांकळहुंण से खंग्‍यो होयो दो सिपईहुंण का अदाड़ माय सोइर्‌यो थो। पेरो देवा वाळा जेळखाना का फाटक पे नेपो करी र्‌या था।
44012007	अने देखो तो परभु को एक सरगदूत एक दम से परगट्यो अने उनी खोली माय उजाळो चमक्यो। उने पतरस की पांसळी पे हात मारी के उके जगाड़्यो ने क्यो, "झट उठ्या!" अने उका हातहुंण से सांकळ हिटी पड़ी।
44012008	सरगदूत ने उकासे क्यो, "कमर बान्‍द, अने अपणी पन्नी पेरिले।" पतरस ने वसोज कर्‌यो। फेर सरगदूत ने उकासे क्यो, "अपणा लतरा पेरिके म्हारा पाछे अइजा।"
44012009	तो पतरस बायरे हिट्यो अने सरगदूत का पछड़े-पछड़े चलतो र्‌यो, पण उकी समज माय यो नी अई र्‌यो थो के जो कंई सरगदूत करी र्‌यो हे उ सांची मेंज हे। पण उने यो बिचार्‌यो के "हूं कईं को दरसन देखी र्‌यो हूं।"
44012010	वी पेलां अने दूसरा नेपा से हिटी के लुव्वा का उना फाटक कने आया जो नगर आड़ी जाय हे, तो उ उणका सरु आपे-आप खुल्यो। वी बायरे हिटी के एक गळी माय हुई के चल्या, अने झट सरगदूत उके मेली के चल्यो ग्यो।
44012011	जदे पतरस चेत्‍यो तो उने क्यो, "अबे हूं नठू जाणी ग्यो के परभु ने अपणा सरगदूत मोकली के म्हारे हेरोदेस का हात से छुड़ई ल्यो अने यहूदिहुंण की सगळी आसाहुंण पे पाणी फेरी लाख्यो।
44012012	जदे उके यो मालम पड़्यो तो उना योहन मरकुस की मेतारी मरियम का घरे ग्यो जां नरा लोगहुंण भेळा हुई के पराथना करी र्‌या था।
44012013	जदे पतरस ने फाटक का बारना के खटखटाड़्यो, तो रुदे नामकी दासी जुवाब देवा अई।
44012014	जदे उने पतरस की अवाज पेचाणी, तो खुसी का मारे बारनों खोल्‍या बिनाज दोड़ी के भित्तरे ग्यी अने बताड़्यो के "पतरस फाटक पे उब्यो हे!"
44012015	उणने क्यो, "तू बेन्‍ड़ी हे!" पण वा काठी हुई के बोली के "यो सांची हे!" तो उणने क्यो, "पतरस को सरगदूत होयगा!"
44012016	पण पतरस खटखटाड़तो र्‌यो। जदे घणी-बखत बाद उणने बारनों हेड़्यो तो वी उके देखी के दंग रई ग्या!
44012017	पण उने उणके छाना रेवा सरु हात से इसारो करिके क्यो के परभु ने कसतरा से म्हारे जेळखाना माय से बायरे हेड़्यो, फेर उने क्यो, "याकूब अने भई-बेनहुंण के यो समिचार दई दो।" तो उ वां से हिटी के कइंकी दूसरी जगा आड़ी चल्यो ग्यो।
44012018	दन उगताज सिपईहुंण माय सांसो पड़ी ग्यो के पतरस को कंई होयो।
44012019	हेरोदेस ने जदे पतरस के घणो ढुंड्यो पण उके नी लाद्‍यो तो उने नेपा पे रेवा वाळाहुंण की जांच-परख करी अने हुकम द्‍यो के उणके लइ-जई के मारी लाखे। तो हेरोदेस यहूदिया से केसरिया नगर माय जई के रेवा लाग्यो।
44012020	हेरोदेस सूर अने सेदा नगर का लोगहुंण से घणो रीस माय थो। वी एको करिके हेरोदेस का राजम्‍हेल का मुनीम बलास्‍तुस के मनई के हेरोदेस राजा का कने आया। उणने मेळ-मिळाप करनों चायो, क्योंके राजा का देस से उणका देस को पाळण-पोसण होतो थो।
44012021	ठेराड़या होया दन हेरोदेस रजवाड़ी लतरा पेरिके सिंगासण पे बेठ्यो अने उणके भासण देवा लाग्यो।
44012022	तो लोग चिल्लाता र्‌या, "या तो मनख की बाणी हयनी, पण एक देवता की बाणी हे!"
44012023	उनीज घड़ी परभु परमेसर का दूत ने उके मार्‌यो, क्योंके उने परमेसर के म्हेमा नी दई। उकी काया माय कीड़ा पड़ी ग्या, जो उके खावा लाग्या अने उने दम तोड़ी लाख्यो।
44012024	पण परमेसर को बचन बड़तो अने फेलतो ग्यो अने नरा लोगहुंण ने बिसास कर्‌यो।
44012025	जदे बरनाबास अने साऊल अपणा सेवा को काम पूरण करी चुक्या तो यरुसलेम से अंताकिया पाछा आया अने अपणा गेले योहन मरकुस के लइ-याया।
44013001	अंताकिया की मण्डळी माय थोड़ाक नबी अने बरनाबास, सिमोन जो (नीगर) काळा केवाता था, लूकियुस कुरेनी, मनाहेम जेको पाळण-पोसण देस का चोथा हिस्सा का राजा हेरोदेस का गेले होयो थो, अने साऊल जसा थोड़ाक सिक्छक था।
44013002	जदे वी उपास अने परभु की उपासणा करी र्‌या था तो पवित्तर आतमा ने क्यो, "म्हारा सरु बरनाबास अने साऊल के उना काम सरु इकाड़ी करो जेका सरु म्हने उणके तेड़्यो हे।"
44013003	जदे वी उपास अने पराथना करी चुक्या तो उणका पे हात धरी के उणके मोकली द्‍या।
44013004	अने ई जो पवित्तर आतमा आड़ी से मोकल्या था, वी सिलूकिया नगर ग्या अने वां झाज से साइपरस इलाका ग्या।
44013005	सलमीस नगर पोंची के उणने यहूदिहुंण का अराधनालयहुंण माय परमेसर का बचन को परचार करनों सुरु करी द्‍यो। योहन मरकुस उणका गेले हुई के उणको सेवक थो।
44013006	जदे वी उना आखा टापू माय से होता होया पाफुस नगर पोंच्या तो उणके बार-ईसु नामको एक जादूगर मिळ्यो जो यहूदी अने झुंटो नबी थो।
44013007	उ राजपाल सिरगियुस पोलुस का गेले थो जो अकलमंद मनख थो। इना मनख ने बरनाबास अने साऊल के तेड़ी के परमेसर को बचन सुणनो चायो।
44013008	पण बार-ईसु जादूगर ने उणको बिरोद करिके राजपाल के बिसास करवा से भेकावा की कोसिस करी। (उका नाम को अरथ यूनानी माय इलीमास हे।)
44013009	पण साऊल ने जो पोलुस बी केवातो थो, पवित्तर आतमा से भर्‌यो होयो उका आड़ी नगे गड़ई के क्यो,
44013010	"हे सेतान की सन्तान! तू तो आखी धारमिकता को बेरी हे! सगळा छळ अने पाखण्‍ड से भर्‌या होया! कंई तू परभु का सुदा मारग के बांको करनों छोड़ेगा हयनी?
44013011	अबे ध्यान दे, परभु को हात थार पे पड़्यो हे! तो तू आंदो हुई जायगा अने थोड़ाक बखत तक तू सूरज के नी देखी सकेगा।" तो झटज उका पे धुंधळो पणो अने इन्दारो छई ग्यो, अने उ अंई-वंई टटोळवा लाग्यो के कईं को उको हात पकड़ी के उके मारग बताड़े।
44013012	तो राजपाल ने इनी घटणा के देखी के अने परभु का बारामें परबचन सुणी के दंग हुई के बिसास कर्‌यो।
44013013	पोलुस अने उका सातिहुंण पाणी-मारग से हुई के पाफुस से पंफूलिया इलाका का पिरगा नगर माय आया। पण योहन मरकुस उणके मेली के यरुसलेम पाछो अई ग्यो।
44013014	तो पोलुस अने बरनाबास पिरगा से चली के पिसिदिया इलाका का अंताकिया नगर पोंच्या अने सबद् का दन यहूदिहुंण का पराथनाघर माय जई के बेठी ग्या।
44013015	सासत्तर से नेम-बिधान अने नबिहुंण की पोथी माय से बचन बांचवा का बाद पराथनाघर का हाकिमहुंण ने पोलुस अने बरनाबास का कने केवाड़ी मोकल्यो, "भई-बेनहुंण, अगर तमारा कने लोगहुंण के सीख देवा सरु हिरदा माय कईं को परबचन होय, तो कइदो।"
44013016	तो पोलुस उबो उठ्यो अने हात से इसारो करिके केवा लाग्यो: "हे इसराइल भई-बेनहुंण, अने परमेसर को डर मानवा वाळा गेर यहूदिहुंण, सुणो:
44013017	इनी परजा इसराइल का परमेसर ने हमारा पूरखाहुंण के छांटी ल्या। उने मिसर देस माय परदेसी हुई के र्‌या उणके म्हान कर्‌या। अने अपणी बळसाळी भुजा बड़ई के उणके वां से हेड़ी ल्यायो।
44013018	अने करीब चाळीस बरस तक मांळ माय उणकी सेतो र्‌यो।
44013019	उकासे कनान देस की सात जातहुंण को नास करिके उणकी जमीन के अपणा इसराइली लोगहुंण के मिरास माय बांटी लाखी।
44013020	इना सगळा के होवा माय करीब साड़ा चार सो बरस लाग्या। "इनी बातहुंण का बाद परमेसर ने उणके सेमुएल नबी का बखत तक न्याव करवा वाळा द्‍या।
44013021	तो उणने राजा की चायना करी अने परमेसर ने बिन्‍यामीन का गोत माय से एक मनख कीस का बेटा साऊल के चाळीस बरस सरु उणके दई द्‍यो।
44013022	फेर उके हटाड़वा का बाद परमेसर ने दाऊद के उणको राजो बणायो, जेका बारामें उने गवई दई के, 'म्हारे एक मनख याने यिसे को बेटो दाऊद मिळ्यो हे जो म्हारा हिरदा मुजब हे, अने जो म्हारी सगळी मरजी पूरण करेगा।'
44013023	"इना दाऊद का बंस से परमेसर ने करार मुजब इसराइल कने एक मुक्‍तिदातो याने ईसु के मोकल्यो।
44013024	ईसु का परचार सेवा करवा से पेलां योहन ने आखा इसराइल का सगळा लोगहुंण माय हिरदो बदळवा का बपतिसमा को परचार कर्‌यो थो।
44013025	जदे योहन अपणो बखत पूरण करवा पे थो उ बोल्या करतो थो, 'तम म्हारे कंई समजो? हूं उ मसीह हयनी! पण ध्यान धरो के म्हारा पाछे एक आवा वाळो हे जो म्हार से घणो म्हान हे। हूं उकी पन्नी हेड़वा लायक बी हयनी।'
44013026	"हे भई-बेनहुंण, इबराइम की सन्‍तानहुंण अने तम गेर यहूदिहुंण जो परमेसर का उपासक हो, ईसु माय तमारा सरु यो उध्दार को बचन मोकल्यो हे।
44013027	यरुसलेम का रेवा वाळाहुंण अने उणका हाकिमहुंण ने इना जणा ईसु के नी पेचाण्‍यो के उ मुक्‍तिदातो हे। अने नबिहुंण की बातहुंण के जिणके हरेक सबत् का दन बांची जाय हे समजे हयनी। तो उणने ईसु के बी कसुरवार ठेरई के इनीज बातहुंण के पूरण करी हे।
44013028	जदके उणका कने उके मारी लाखवा सरु कईं को कारण नी थो, फेर बी उणने पिलातुस से मांग करी के उ मारी लाख्यो जाय।
44013029	जदे उणने उका बारामें सासत्तर माय लिखी हुई सगळी बातहुंण पूरण करी ली, तो उका चेलाहुंण ने उके कुरुस पे से उतारी के कबर माय धरी द्‍यो।
44013030	पण परमेसर ने उके मर्‌या माय से जीवाड़ी लाख्यो
44013031	अने जो उका गेले गलील से यरुसलेम आया था, उणका पे उ नरा दन तक परगटतो र्‌यो। ई वीज चेलाहुंण हे जो अबे इसराइली लोगहुंण का सामे ईसु मसीह का गवा हे।
44013032	"अबे हम तमारेज यो सुब-समिचार सुणांवां हे: जो करार परमेसर ने हमारा पूरखाहुंण से कर्‌यो थो,
44013033	उज करार परमेसर ने ईसु के जीवाड़ी के हमारा सरु पूरण कर्‌यो जो उणकी सन्‍तानहुंण हे जसाके दूसरा भजन माय बी लिख्यो, 'तू म्हारो बेटो, आजज म्हने थारे जन्‍म्यो हे।'
44013034	"परमेसर ने उके मर्‌याहुंण माय से जिवाड़्यो के उ कदी नी सड़े। इका बारामें परमेसर ने असो क्यो हे, 'हूं पवित्तर अने नी टळवा वाळी आसीस दूंवां, जेके देवा को बचन म्हने दाऊद के द्‍यो थो।'
44013035	"इकासरु उ एक हजु भजन माय बी के हे, 'तू अपणा पवित्तर जणा के कबर माय सड़वा नी देगा।'
44013036	"तो राजा दाऊद ने ई बातहुंण लिखी, पण अपणा बारामें नी लिखी, क्योंके दाऊद परमेसर का मरजी का मुजब अपणा जुग का लोगहुंण की सेवा पूरण करिके अपणा पूरखाहुंण का अदाड़ माय गाड़्यो, अने सड़ी ग्यो।
44013037	पण ईसु का बारामें लिख्यो, जेके परमेसर ने जिवाड़्यो, अने उ सड़ी नी सक्यो।
44013038	इकासरु हे भई-बेनहुंण, तम यो जाणी लो के इकाज से पापहुंण की मांफी को सुब-समिचार तमारे सुणायो जई र्‌यो हे,
44013039	अने उकासेज हरेक बिसास करवा वाळा उनी सगळी बातहुंण से छुटी जाय हे जदके वी मूसा का नेम-बिधान से छुटी नी सकता था।
44013040	इकासरु होसियार रो के उ नुकस्यान जो नबिहुंण ने सासत्तर माय लिख्यो हे तमार पे नी घटी जाय:
44013041	'हे परमेसर की बात की निंदा करवा वाळाहुंण, देखो अने अचरज करो, अने मिटी जाव, क्योंके हूं तमारा दनहुंण माय एक काम करी र्‌यो हूं, असो काम जेकी अगर कईं को तमार से चरचा बी करे तो तम कदी उको भरोसो नी करोगा'।"
44013042	जदे पोलुस अने बरनाबास बायरे जावा लाग्या तो लोगहुंण ने उणकासे याचना करी के आवा वाळा सबत् का दन उणके ई बातहुंण हजु पाछी सुणई जावे।
44013043	जदे पराथना खतम हुई गी तो यहूदिहुंण अने यहूदी धरम माय आया होया भगतहुंण माय से नरा लोगहुंण पोलुस से अने बरनबास से बात-चित करता होया पाछे हुई ल्या। परेरितहुंण ने समजायो के परमेसर की किरपा माय बण्या रो।
44013044	अगल्‍या सबत् का दन माय करीब आखो नगर परमेसर का बचन सुणवा सरु उमड़ी पड़्यो।
44013045	पण जदे यहूदिहुंण ने भीड़ के देखी तो वी जळण से भरी उठ्या अने निंदा करता होया पोलुस ने जो कंई बात बोली थी उकी बातहुंण को खण्डण करवा लाग्या।
44013046	तो पोलुस अने बरनाबास ने काठो हुई के क्यो, "यो जरुरी थो के हम परमेसर को बचन पेलां तम यहूदिहुंण के सुणाता। पण इकासरु के तम उके टाळो हो अने अपणा खुद के सदा का जीवन का लायक नी ठेराव हो, तो देखो, हम गेर यहूदिहुंण आड़ी फरां हे।
44013047	क्योंके परभु ने हमारे यो हुकम द्‍यो, 'म्हने थारे गेर यहूदिहुंण सरु उजाळो ठेराड़्यो के, तू धरती का छोर तक सगळी जात सरु उध्दार को कारण बण्यो रे।'
44013048	जदे गेर यहूदिहुंण ने यो सुण्यो तो वी खुस होवा अने परभु का बचन की बड़ई करवा लाग्या, अने जितरा के परमेसर ने हमेस्या का जीवन सरु ठेराड़या था, उणने बिसास कर्‌यो।
44013049	अने परभु को बचन आखा इलाका माय फेलतो चल्यो ग्यो।
44013050	पण यहूदिहुंण ने खास-खास भगत बइराहुंण अने नगर का खास मनखहुंण के भड़काया, के पोलुस अने बरनाबास का बिरोद माय बलवो मचई के उणके अपणा नगर की हद का बायरे हेड़ी लाखो।
44013051	तो वी यहूदिहुंण का बिरोद माय अपणा पग को धूळो झटकारी के इकुनियुम नगर आड़ी चल्या ग्या।
44013052	पण अंताकिया माय चेलाहुंण आनन्द अने पवित्तर आतमा से लगातार भर्‌या-पुर्‌या होता ग्या।
44014001	फेर इकुनियुम नगर माय असो होयो जसोके अंताकिया नगर माय होयो थो। बरनाबास अने पोलुस यहूदिहुंण का पराथनाघर माय ग्या, अने उणने असा तरीका से बातहुंण करी के यहूदिहुंण अने यूनानिहुंण माय से नरा लोगहुंण ने परभु ईसु पे बिसास कर्‌यो।
44014002	पण जेना यहूदिहुंण ने उका पे बिसास नी कर्‌यो थो, उणने गेर यहूदिहुंण का हिरदाहुंण के उकसाड़्या अने भई-बेनहुंण का बिरोद माय कड़वाट से भरी लाखी।
44014003	इकासरु परेरितहुंण वां नरा दन तक र्‌या अने परभु ईसु का बारामें बेधड़क हुई के परचार करता र्‌या, अने परभु उणका हातहुंण से नरी सेलाणी अने अचरज का काम करई के अपणी किरपा का बचन की गवई देतो र्‌यो।
44014004	पण नगर का लोगहुंण माय फाट पड़ी गी जेकासे थोड़ाक तो यहूदिहुंण आड़ी अने थोड़ाक परेरितहुंण आड़ी हुई ग्या।
44014005	पण जदे गेर यहूदिहुंण अने यहूदिहुंण ने अपणा हाकिमहुंण का साते मिळी के उणका गेले बुरो बरताव करवा अने भाटा-मार करवा की योजणा बणई।
44014006	तो परेरितहुंण इके जाणी के लुकाउनिया इलाका का लुसतरा अने दिरबे नगरहुंण माय अने ऐरे-मेरे का इलाकाहुंण माय भागी ग्या।
44014007	अने वां सुब-समिचार सुणाता र्‌या।
44014008	लुसतरा नगर माय एक मनख बेठ्यो होयो थो, जेका पगहुंण माय जोर नी थो। उ मेतारी की कोख सेज पांगळो थो अने कदी नी चल्यो थो।
44014009	उ मनख पोलुस की बातहुंण सुणी र्‌यो थो। पोलुस ने उका आड़ी ध्यान द्‍यो अने यो देख्यो के उके नज हुई जावा को बिसास हे।
44014010	तो पोलुस घणो जोर से बोल्यो, "अपणा पगहुंण पे सुदो उबी जा!" अने उ कुदिके उबो हुई ग्यो अने चलवा-फरवा लाग्यो।
44014011	पोलुस का इना काम के देखी के लुकाउनिया की भासा माय लोगहुंण चिल्‍लाड़ी के केवा लाग्या, "देवताहुंण मनखहुंण को रुप धरी के हमारा माय उतर्‌याया हे।"
44014012	वी बरनाबास के ज्यूस केवा लाग्या अने पोलुस के हिरमेस, क्योंके उ बात करवा माय खास थो।
44014013	ज्यूस को मन्‍दर नगर का सामेंज थो उको पुजारी बेलहुंण अने मांळाहुंण के फाटक पे लइ-यायो अने उणने भीड़ का साते मिळी के बली चड़ाणो चायो।
44014014	पण जदे परेरितहुंण याने बरनाबास अने पोलुस ने यो सुण्यो तो उणने दुःख माय अपणा लतरा फाड़्‍या, अने भीड़ आड़ी यो चिल्लाता होया लपक्‍या,
44014015	"अरे भई-बेनहुंण, यो सगळो कंई करी र्‌या हो? हम बी तो तमारा सरीका मनखज हे; अने तमारे इकाज बले सुब-समिचार सुणांवां हे के तम इनी बेकार की चीजहुंण के तजिके जीवता परमेसर आड़ी फरो जेने सरग, धरती अने समन्दर अने जो कंई उका माय हे, सगळा के बणायो।
44014016	उने बित्या जुगहुंण माय सगळी जातहुंण के अपणा-अपणा मारगहुंण पे चलवा द्‍या।
44014017	फेर बी परमेसर ने अपणा खुद का बारामें गवई दई हे, याने उ भलई करतो र्‌यो अने तमारे बरसात अने फळ वाळा मोसमहुंण दई के तमारे भोजन अने तमारा हिरदा के खुसी से भर्‌यो-पुर्‌यो करतो र्‌यो।
44014018	यो केणा पे बी उणने भीड़ के बड़ी मुसकिल से थामी, के उणका सरु चड़ावो नी चड़ाय।
44014019	पण अंताकिया अने इकुनियुम नगरहुंण से यहूदिहुंण आया, अने उणने भीड़ के अपणा आड़ी करिके पोलुस के भाटा-मार कर्‌यो अने मर्‌यो जाणी के उके नगर का बायरे घसीटी लई ग्या।
44014020	पण चेला जदे उका चारी-मेर अई उब्या तो पोलुस उठ्यो अने नगर माय पाछो ग्यो। दूसरा दन उ बरनाबास का गेले दिरबे नगर चल्यो ग्यो।
44014021	पोलुस अने बरनाबास दिरबे नगर माय सुब-समिचार सुणाया अने नरा चेलाहुंण बणाया। इका बाद वी लुसतरा, इकुनियुम अने अंताकिया पाछा अई ग्या,
44014022	अने चेला का हिरदाहुंण के भटकवा नी द्‍या अने बिसास माय बण्या रे इकासरु या कई के हिम्मत बन्‍दाता र्‌या, "हमारे घणो संकट उठाड़ी के परमेसर का राज माय जाणो हे।"
44014023	फेर उणने हरेक मण्डळी माय पराचीन-सेवक ठेरई के उपास समेत पराथना करी, अने उणके परभु का हात माय दई द्‍या जेका पे उणने बिसास कर्‌यो थो।
44014024	तो वी पिसिदिया का इलाका से होता होय पंफूलिया का इलाका माय पोंच्या।
44014025	फेर पिरगा नगर माय परभु को बचन सुणई के वी अत्तलीया नगर चल्या ग्या जो समन्दर का कराड़े अने पिरगा कने हे।
44014026	वां से वी झाज से सीरिया देस का अंताकिया ग्या, जां जेना काम के उणने अबी पूरण कर्‌यो थो उना काम सरु वी परमेसर की किरपा का बस माय हुई ग्या।
44014027	वां पोंची के उणने मण्डळी के भेळी करी अने जो कंई परमेसर ने उणका से करायो थो, उको बखाण कर्‌यो अने यो बी के कसतरा परमेसर ने गेर यहूदिहुंण सरु बिसास को कमांड़ हेड़्यो।
44014028	तो वी चेलाहुंण का गेले नरा दन तक र्‌या।
44015001	थोड़ाक लोग यहूदिया से अंताकिया नगर माय अई के भई-बेनहुंण के सीखाड़वा लाग्या, "जदत्तक मूसा की रीति का मुजब तमारो खतणो नी होय, तम उध्दार नी पई सकता।"
44015002	जदे पोलुस अने बरनाबास को उणका गेले मतभेद अने बाद-बिवाद होयो, तो भई-बेनहुंण ने यो मनसुबो कर्‌यो के पोलुस, बरनाबास अने उणका माय से थोड़ाक दूसरा लोग इनी दिक्‍कत का बारामें परेरितहुंण अने पराचीन-सेवकहुंण कने यरुसलेम जाय।
44015003	तो मण्डळी से बिद‍ई पई के वी फीनीके अने सामरिया इलाकाहुंण होता होया सगळा भई-बेनहुंण के गेर यहूदिहुंण का हिरदा बदळवा को पूरण समिचार सुणई-सुणई के घणी खुसी पोंचई र्‌या था।
44015004	जदे वी यरुसलेम पोंच्या तो उणकी आव-भगत मण्डळी, परेरितहुंण अने पराचीन-सेवकहुंण ने करी। तो उणने उ सगळो कंई सुणायो जो परमेसर ने उणकासे करायो थो।
44015005	पण फरीसिहुंण दळ का थोड़ाक बिसासिहुंण ने उबा हुई के क्यो, "उणको खतणो कराणो अने उणके मूसा का नेम-बिधान को पाळण करावा को हुकम जरुरी हे।"
44015006	परेरित अने पराचीन-सेवक इना बारामें बिचारवा सरु भेळा होया।
44015007	जदे नरो सोंच-बिचार हुई चुक्यो, तो पतरस ने उबो हुई के क्यो, "भई-बेनहुंण, तम जाणो हो के नरा दन पेलां परमेसर ने तमारा माय से म्हारे छांट्यो के गेर यहूदी म्हार से सुब-समिचार का बचन सुणे अने बिसास करे।
44015008	अने परमेसर ने जो हरेक का हिरदा के जाणे हे, हमारीज तरा उणके बी पवित्तर आतमा दई के उणका आड़ी से गवई दई।
44015009	असतरा बिसास से उणका हिरदा के सुद्द करिके उने हमारा माय अने उणका माय कंई फरक नी राख्यो।
44015010	इकासरु चेलाहुंण का गळा पे असो जुड़ो, याने मूसा का नेम-बिधान, जेके नी तो हमारा पुरखा अने नीज हम पाळी सकां हे, अबे कायसरु परमेसर के अजमाव हो?
44015011	कदी नी! हमारे भरोसो हे के परभु ईसु की किरपा से हमारी मुक्ती वसीज हुई हे जसी उणकी।"
44015012	तो आखी भीड़ सांत हुई के बरनाबास अने पोलुस से सुब-समिचार सुणवा लागी के परमेसर ने उणका से गेर यहूदिहुंण माय कसा-कसा अनोखा चमत्कार कराया अने अचरज का काम दिखाड़्या।
44015013	जदे वी कई चुक्या तो याकूब ने जुवाब द्‍यो, "हे भई-बेनहुंण, म्हारी सुणो!
44015014	सिमोन पतरस ने बताड़्यो के परमेसर ने अपणा सरु नरा दन पेलां गेर यहूदिहुंण माय से एक परजा के कसे छांटी ली।
44015015	इनी बात से नबिहुंण का बचन बी मेळखाय जसोके सासत्तर माय लिख्यो हे,
44015016	'इनी बातहुंण का पाछे हूं पाछो अउंवां, अने हूं दाऊद को खतम होयो राज पाछो उबो करुंवां, अने उका खण्‍डेरहुंण के पाछो काठो बणउंवां, अने उणके उबो करुंवां,
44015017	जेकासे के बाकी सगळी जातहुंण बी परभु के ढुंडे, याने सगळा गेर यहूदी बी जो म्हारा नाम का केवाय हे।
44015018	यो उज परभु के हे जो सनातन काल से इनी बातहुंण के परगट करतो अई र्‌यो हे।'
44015019	"तो हूं इना नतीजा पे आयो के हम उणके दुःखी नी करां जो गेर यहूदिहुंण माय से परमेसर आड़ी पलटे हे।
44015020	पण उणके लिखी मोकलां के वी मुरतहुंण पे चड़ई असुद्द चीजहुंण से, बुरा बिचार से, घतळ्डा घोंट्‍या ढोरहुंण का गोस से, अने लोई खावा से दूरा रे।
44015021	क्योंके सनातन काल से नगर-नगर माय मूसा का नेम-बिधान को परचार करवा वाळा रेता अई र्‌या हे, अने हरेक सबत् का दन पराथनाघरहुंण माय उज नेम-बिधान बांच्यो जाय हे।"
44015022	जदे आखी मण्डळी समेत परेरितहुंण अने पराचीन-सेवकहुंण के यो ठीक लाग्यो के अपणा अदाड़ माय से थोड़ाक मनख के छांटी के जो भई-बेनहुंण माय खास था। बरसब्‍बा केवाणे वाळो यहूदा अने सीलास था। उणके पोलुस अने बरनाबास का गेले अंताकिया नगर माय मोकलां।
44015023	उणने उणका हाते या चिट्ठी मोकली: "यरुसलेम से परेरितहुंण अने उना पराचीन-सेवक आड़ी से जो भई-बेनहुंण हे, अंताकिया नगर, अने सीरिया अने किलिकिया इलाका का भई-बेनहुंण के जो गेर यहूदिहुंण माय से हे, तमारे नमसकार।
44015024	"हमने सुण्यो के हमारा माय से थोड़ाक जणा ने अपणी बातहुंण से तमारे घबरई लाख्या था अने तमारा हिरदा माय हलचल मचई लाखी थी। पण हमने उणके हुकम नी द्‌यो थो!
44015025	तो एक मन्सा से हमारे यो अच्छो लाग्यो के अपणा परमिला बरनाबास अने पोलुस का गेले थोड़ाक जणा के छांटी के तमारा कने मोकलां।
44015026	ई असा जणा हे जिणने हमारा परभु ईसु मसीह का नाम सरु अपणा पराण खतरा माय लाख्या हे।
44015027	इकासरु हमने यहूदा अने सीलास के मोकल्या, जो खुद बी अपणा मुन्डा से इनी सगळी बातहुंण को समिचार देगा।
44015028	क्योंके पवित्तर आतमा अने हमारे यो ठीक लाग्यो, के इनी जरुरी बातहुंण के छोड़ी के तमार पे हजु कईं को बोजो नी लाखां:
44015029	के तम मुरतहुंण पे बलिदान करिके चड़ई गी चीजहुंण से, लोई से, घतळ्डा घोंट्‍या होया का गोस से, अने बुरा बिचार से दूरा रो। इणका से बच्या रो. तो तमारो भलो होयगा। अच्छा, अबे बिदा लां।"
44015030	वी सगळा बिदा हुई के अंताकिया ग्या अने वां भई-बेनहुंण की सबा तेड़ी के उणके वा चिट्ठी दई।
44015031	जदे सगळा बिसासी चिट्ठी बांची चुक्या तो उकासे हिम्मत मिळी अने घणा खुस होया।
44015032	यहूदा अने सीलास ने बी खुद परमेसर आड़ी से बोलवा वाळा होवा का नाते भई-बेनहुंण के लम्‍बो परबचन दई के हिम्मत बन्‍दाड़ी अने मजबूत कर्‌या।
44015033	थोड़ाक दन वां रेवा का बाद भई-बेनहुंण ने सान्ती से यरुसलेम आड़ी पाछा उणका मोकलवा वाळाहुंण कने उणके बिदा करी द्‍या।
44015034	[पण सीलास के वां रेणो अच्छो लाग्यो।]
44015035	पोलुस अने बरनाबास बी अंताकिया माय री ग्या, अने दूसरा लोगहुंण का गेले वी बी परभु का बचन की सीख देता अने उको परचार करता र्‌या।
44015036	थोड़ाक दन बाद पोलुस ने बरनाबास से क्यो, "जेना-जेना नगरहुंण माय हमने परभु को बचन सुणायो थो, आव, वां चली के भई-बेनहुंण के देखां के वी कसा हे।"
44015037	बरनाबास की मरजी अपणा गेले योहन मरकुस के बी लई जावा की थी,
44015038	पण पोलुस इनी बात पे अड़्यो र्‌यो के, "हम उना जणा के जेने पंफूलिया इलाका से हमारो सात छोड़ी लाख्यो थो अने हमारा गेले काम पे नी ग्यो थो अपणा गेले नी लई जांवां।"
44015039	इका पे उणका माय असो झगड़ो होयो के वी एक दूसरा से इकाड़ी हुई ग्या, अने बरनाबास योहन मरकुस के लई के पाणी-मारग से साइपरस इलाका माय चल्यो ग्यो।
44015040	पण पोलुस ने सीलास के छांटी ल्यो अने भई-बेनहुंण से परमेसर की किरपा माय सोंप्यो जई के उ वां से चल्यो ग्यो।
44015041	अने सीरिया अने किलिकिया इलाका माय फरतो होयो मण्डळिहुंण के ठावी करतो र्‌यो।
44016001	तो पोलुस दिरबे अने लुसतरा नगर आड़ी बीतो ग्यो। अने देखो तो, लुसतरा नगर माय तीमुथियुस नामको एक चेलो थो, जो कइंकी बिसासी यहूदी बइरा को बेटो थो, पण उको बाप यूनानी थो।
44016002	उको लुसतरा अने इकुनियुम का भई-बेनहुंण माय घणो नाम थो।
44016003	पोलुस इना मनख के अपणा गेले लई जाणो चातो थो। तो उके लई के उनी जगा माय रेवा वाळा यहूदिहुंण की वजासे उने उको खतणो कर्‌यो, क्योंके वी सगळा जाणता था के उको बाप यूनानी थो।
44016004	जदे वी बिसासिहुंण नगर-नगर हुई के जई र्‌या था तो ईसु माय बिसास करवा का उना हुकमहुंण के पोंचाता ग्या जिणको इरादो यरुसलेम का परेरितहुंण अने पराचीन-सेवकहुंण ने कर्‌यो थो के लोग उणके पाळे।
44016005	असतरा मण्डळिहुंण बिसास माय मजबूत होती री अने गिणती माय दने-दन बड़ती री।
44016006	वी फ्रूगिया अने गलातिहुंण का इलाकाहुंण से हुई के हिट्या, क्योंके पवित्तर आतमा ने उणके एसिया माय बचन सुणावा सरु मना कर्‌यो थो।
44016007	अने जदे वी मूसिया इलाका माय पोंच्या तो उणने बितूनिया इलाका जावा की कोसिस करी, पण ईसु का आतमा ने उणके जावा नी द्‍या।
44016008	तो वी मूसिया इलाका से हुई के त्रोआस नगर पोंच्या।
44016009	उनी रात माय पोलुस के एक दरसन नगे आयो, के मकिदुनिया इलाका को एक मनख उबो होयो उकासे बिणती करी र्‌यो हे, "मकिदुनिया इलाका माय अई के हमारी मदद कर।"
44016010	जदे उने यो दरसन देख्यो तो हम यो समजता होया के परमेसर ने उना लोगहुंण माय सुब-समिचार सुणावा सरु हमारे तेड़्या हे। तो हमने झटज मकिदुनिया जावा की तय्यारी करी।
44016011	तो त्रोआस छोड़ी के हम झाज से पाणी-मारग होता होया सुदा समोत्राके तक अने दूसरा दन नियापुलिस आड़ी आया।
44016012	फेर वां से फिलिप्पी पोंच्या जो मकिदुनिया इलाका को एक खास नगर अने रोमिहुंण की बस्‍ती हे, अने हम उना नगर माय थोड़ाक दन तक र्‌या।
44016013	सबत् का दन हम नगर का फाटक का बायरे नद्दी कराड़े या सोंची के ग्या के वां पराथना करवा की कइंकी जगा होयगा। हम बेठिके उनी बइराहुंण से बात करवा लाग्या जो वां भेळी थी।
44016014	अने लुदिया नामकी थुआथीरा नगर की एक बइरा सुणी री थी। वा बेंगणी लतरा बेचवा वाळी अने परमेसर की भगतण थी। परभु ने उका हिरदा के खोल्यो के वा पोलुस की बातहुंण पे ध्यान-धरे।
44016015	जदे उने अने उका आखा कुटम ने बपतिसमो ल्यो तो हमार से या केता होया याचना करी, "अगर तम म्हारे परभु की बिसासिणी मानो तो अई के म्हारा घरे रुको।" अने उने हमारे अपणा घरे लई जावा सरु मनई ल्यो।
44016016	तो असो होयो के एक दन जदे हम पराथना की जगा आड़ी जई र्‌या था तो हमारे एक दासी मिळी जेका माय अगम बात बताड़्वा वाळी बायरबादा थी। वा अगम बात बिचारी के अपणा मालेखहुंण सरु घणा रुप्या कमाती थी।
44016017	वा पोलुस अने हमारा पछड़े अई के घड़ी-घड़ी चिल्लाड़्वा लागी, "ई मनख परम परधान परमेसर का सेवक हे जो तमारे उध्दार का मारग को समिचार सुणावे हे।"
44016018	वा नरा दन तक असोज केती री। पण पोलुस घणो करोध माय आयो अने उने पलटी के उनी बायरबादा से क्यो, "हूं थारे ईसु मसीह का नाम से हुकम दउं के उका माय से हिटी जा!" अने वा बायरबादा उनीज घड़ी उका माय से हिटी गी।
44016019	जदे उका मालेखहुंण ने देख्यो के हमारी कमई की आस खतम हुई गी तो उणने पोलुस अने सीलास के पकड़्यो अने घसीटी के चोक माय हाकिमहुंण का सामे लई ग्या।
44016020	उणने पोलुस अने सीलास के मुख-न्‍यावधीसहुंण का सामे लई के क्यो, "ई यहूदी हमारा नगर माय घणी गड़बड़ी मचई र्‌या हे,
44016021	अने असी रीतहुंण को परचार करी र्‌या हे जिणके माननो हम रोमिहुंण सरु ठीक हयनी।"
44016022	भीड़ ने भेळी हुई के उणको बिरोद कर्‌यो, अने न्‍यावधीसहुंण ने पोलुस अने सीलास का लतरा फाड़ी के उतरवई लाख्या अने हुकम द्‍यो के इणके कामड़ी से मार्‌या जाय।
44016023	अने कामड़ी से घणो मारी के उणके जेळखाना माय लाखी द्‍या, अने जेळ का दरोगा के हुकम द्‍यो के उणकी काठी निगराणी राखे।
44016024	दरोगा ने यो हुकम पई के उणके जेळखाना का मायका हिस्सा माय लाखी द्‍या अने उणका पग लक्‍कड़ माय कसी लाख्या।
44016025	करीब आदी-राते पोलुस अने सीलास पराथना करी र्‌या था अने परमेसर की जे-जेकार का गीत गई र्‌या था, अने दूसरा मुलजिमहुंण उणकी सुणी र्‌या था।
44016026	जदेज एक दम से जमीन धुजी जेकासे जेळखाना की नीम हली गी अने झट सगळा कमांड़ हिटी ग्या अने सगळा की बेड़िहुंण खुली गी।
44016027	जेलर जदे नीन्‍द से जाग्यो अने उके जेळखाना का कमांड़हुंण खुल्या नगे आया तो उने अपणी तरवार खेंची अने यो बिचारी के, के मुलजिमहुंण भागी ग्या हे, अपणे खुद के मारवा पेज थो,
44016028	जदेज पोलुस ने जोर से हेला पाड़ी के क्यो, "अपणे खुद के कईं को नुकस्यान मती पोंचाड़, क्योंके हम सगळा यांज हे।"
44016029	जेलर ने झट दीयो मंगाड़्यो अने भित्तरे ग्यो। तो पोलुस अने सीलास का सामे डर से धुजतो होयो उणका पग पे हिटी पड़ी ग्यो।
44016030	अने जेलर ने उणके बायरे लई के उणका से क्यो, "भला मनखहुंण, उध्दार पावा सरु हूं कंई करूं?"
44016031	उणने क्यो, "परभु ईसु पे बिसास राख तो तू अने थारो घराणो उध्दार पायगा।"
44016032	तो उणने उके अने उका घर का सगळा लोगहुंण के परभु को बचन सुणायो।
44016033	अने उनीज घड़ी राते उणके लइ-जई के उने उणका घाव धोया, अने झट उने अने उका घराणा ने बपतिसमो ल्यो।
44016034	अने उणके अपणा घरे लई के जेलर ने रोटा खवाड़्या अने आखा कुटम समेत परमेसर पे बिसास करिके घणी खुसी मनई।
44016035	जदे दन हिट्यो तो मुख-न्‍यावधीसहुंण ने या कई के सिपईहुंण के मोकल्या, उना मनखहुंण के छोड़ी लाखो।
44016036	तो जेळ का जेलर ने ई बातहुंण पोलुस से कई, के "मुख-न्‍यावधीसहुंण ने तमारे छोड़ी लाखवा सरु केवाड़ी मोकल्यो हे। तो अबे हिटी के अच्छा-भला चल्या जाव।"
44016037	पण पोलुस ने जेलर के क्यो, "उणने हमारे जो रोमी नागरिक हे बिना कसूर सगळा का सामे पिट्या अने जेळ माय लाख्या। अने हमारे अबे कंई वी छाने से बायरे हेड़ी र्‌या हे? यो हुई नी सके! वी खुद अई के हमारे हेड़े।"
44016038	सिपईहुंण ने जई के ई बातहुंण मुख-न्‍यावधीसहुंण के बताड़ी। जदे उणने सुण्यो के पोलुस अने सीलास रोमी हे तो वी डरी ग्या,
44016039	अने अई के उणने मनाड़्या अने उणके बायरे लइ-जई के उणका से घड़ी-घड़ी याचना करी के नगर से बायरे चल्या जाव।
44016040	पोलुस अने सीलास जेळ से हिटी के लुदिया का घरे ग्या अने वां भई-बेनहुंण से मिळी के उणके हिम्मत बन्‍दाड़ी अने उणका कने से बिदा होया।
44017001	फेर जदे वी अम्फिपुलिस अने अपुल्‍लोनिया नगरहुंण से हुई के हिट्या तो थिस्‍सलुनीके नगर पोंच्या, जां यहूदिहुंण को एक पराथनाघर थो।
44017002	पोलुस अपणी रीति मुजब उणका कने ग्यो अने तीन सबत् तक पवित्तर सासत्तर से उणका गेले बाद-बिवाद करतो र्‌यो,
44017003	अने इनी बात को अरथ साफ करिके यो सिद्द करतो र्‌यो के मसीह के दुःख भोगणो अने मर्‌या माय से जी उठणो जरुरी थो। अने उ केतो थो, "योज ईसु जेको हूं तमारा सामे परचार करूं, मसीह हे।"
44017004	उना यहूदिहुंण माय से थोड़ाक लोगहुंण ने बिसास कर्‌यो अने पोलुस अने सीलास का गेले मिळी ग्या। अने यूनानी भगतहुंण को बड़ो टोळो अने नरी खास बइराहुंण बी उणका गेले मिळी गी।
44017005	पण थोड़ाक यहूदिहुंण जळण से बळी उठ्या अने उणने जई के थोड़ाक गुण्‍डाहुंण के अपणा गेले मिळई ल्या अने भीड़ भेळी करिके नगर माय चिल्‍ला-चोंट करवा लाग्या। यहूदिहुंण अने उणका गुण्‍डाहुंण ने यासोन का घरे धावो बोली के पोलुस अने सीलास के लोगहुंण का सामे लाणो चायो।
44017006	पण जदे वां उणके वी नी लाद्‍या तो वी यासोन अने थोड़ाक भई-बेनहुंण के नगर का हाकिमहुंण कने घसीटी लाया अने चिल्‍लाड़ी के केवा लाग्या, "ई लोग जिणने जगत माय उलटो-पुलटो करी लाख्यो ई यां बी अई ग्या हे।
44017007	यासोन ने उणके अपणा यां ठेराड़या हे। वी सगळा का सगळा केसर का हुकम के यो कई के बिरोद करी र्‌या के ईसु नामको कईं को दूसरो राजो हे।"
44017008	अने उणने भीड़ के अने नगर का हाकिमहुंण के जिणने यो सगळो सुण्यो थो, उणके भड़कई लाख्या।
44017009	इका पे उणने यासोन अने दूसरा लोगहुंण से जमानत लई के उणके जावा द्‍या।
44017010	भई-बेनहुंण ने झट रात मेंज पोलुस अने सीलास के बिरीया नगर मोकली द्‍या। वां पोंचवा पे वी यहूदिहुंण का पराथनाघर माय ग्या।
44017011	ई मनख थिस्‍सलुनीके का यहूदिहुंण से घणा भला था, क्योंके इणने घणो जाणवा की मन्सा से बचन के मान्यो अने हरदन पवित्तर सासत्तरहुंण माय से ढुंडता र्‌या के देखां ई बात असीज हे के नी।
44017012	तो उणका माय से नरा ने बिसास कर्‌यो। उणका गेले नरा आदमिहुंण अने यूनानी इज्जतदार बइराहुंण ने बी बिसास कर्‌यो।
44017013	पण जदे थिस्‍सलुनीके का यहूदिहुंण के मालम पड़्यो के बिरीया माय बी पोलुस ने परमेसर को बचन सुणायो, तो वी वां बी अई के भीड़ के उकसाड़वा लाग्या अने हो-हल्‍लो करवा लाग्या।
44017014	तो भई-बेनहुंण ने पोलुस के झट समन्दर कराड़े जावा सरु बिदा कर्‌यो, पण सीलास अने तीमुथियुस वइंज रई ग्या।
44017015	पोलुस के पोंचावा वाळा एथेंस नगर तक उके लई ग्या, अने उकासे यो हुकम पई के के "सीलास अने तीमुथियुस झट से झट म्हारा कने अई जाय", वी वां से बिदा होया।
44017016	जदे पोलुस एथेंस नगर माय उणको रस्‍तो देखी र्‌यो थो, तो नगर के मुरतहुंण से भर्‌यो होयो देखी के उ अपणी आतमा माय तिळमिळई ग्यो।
44017017	तो उने पराथनाघर माय यहूदिहुंण से अने गेर यहूदी भगतहुंण से बात करी, अने हरदन हाट-बजार माय बी उणका से जो वां मिळता था बाद-बिवाद कर्‌या करतो थो।
44017018	अने थोड़ाक इपीकुरी अने स्‍तोइकी ज्ञानमारगिहुंण ने बी उणका से तरक-बितरक कर्‌यो। थोड़ाक कई र्‌या था, "यो बक-बक करवा वाळो केणो कंई चई र्‌यो हे?" दूसराहुंण ने क्यो, "यो तो बिदेसी देवताहुंण को परचारक लागे हे" - क्योंके उ ईसु अने पाछा जी उठवा को परचार करी र्‌यो थो।
44017019	तो वी पोलुस के अपणा गेले अरियुपगुस (याने अरेस को बळ्डो) की सबा माय ल्याया अने पुछवा लाग्या, "कंई हम जाणी सकां के या नवी सीख जेको तू परचार करे हे, कंई हे?
44017020	क्योंके तू हमारे थोड़िक मुसकिल अने अनोखी बातहुंण सुणई र्‌यो हे। इकासरु हम जाणणो चावां के इनी बातहुंण को कंई अरथ होय हे।"
44017021	(क्योंके सगळा एथेंस का रेवासी अने परदेसी जो वां आया करता था, नवी-नवी बातहुंण केणो अने नवी-नवी बातहुंण सुणवा का अलावा हजु कसी बी बात माय अपणो बखत नी बिताता था।)
44017022	तो पोलुस ने अरियुपगुस का सामे अदाड़ माय उबो हुई के क्यो, "हे एथेंस का लोगहुंण, असो लागे के तम, सगळी बातहुंण माय घणा धारमिक हो।
44017023	क्योंके जदे हूं फरतो होयो तमारा पुजवा की चीजहुंण के देखी र्‌यो थो, तो म्हने एक बेदी पई जेका पे यो लिख्यो थो, 'अण्जाण्या परमेसर सरु।' इकासरु के तम अण्जाण्या माय उके पुजी र्‌या हो, उकोज संदेस हूं तमारे सुणउं।
44017024	परमेसर जेने जगत अने उका माय की सगळी चीजहुंण बणई, उज सरग अने धरती को परभु हे। उ हात का बणाया होया मन्‍दरहुंण माय रे हयनी।
44017025	अने नीज मनखहुंण का हात से उकी सेवा-चाकरी होय। यो मानी लो के उके कइंकी बात की जरुवत हयनी, क्योंके उ खुद सगळा के जीवन, सांस अने सगळो कंई दे हे।
44017026	परमेसर ने एकज मूळ से मनख की हर जात के बणई के आखी धरती पे बसी जाय। उने उणके खास बखत अने उणके रेवा की सीमाहुंण ठेरई।
44017027	के वी परमेसर के ढुंडे, हुई सके वी उके टटोळी के पई जाय, जदके उ हमार माय से कइंका से दूरो हयनी।
44017028	क्योंके असो के हे 'उका मायज हम जीवता रां हे, चलवा-फरवा को एसास राखां,' जसा के तमारा अपणा कविहुंण ने बी क्यो, 'हम बी तो उकीज सन्तान हे।'
44017029	"असतरा परमेसर की सन्तान हुई के हमारे यो कदी नी समजणो चइये के परमेसर सुन्नो, चांदी या भाटा की कइंकी कारीगरी सरीको हे, जो मनख की कला अने सोंच-बिचार से घढ़्या होय।
44017030	इकासरु नासमजी का बखतहुंण के छोड़ी के परमेसर अबे हर जगा का मनखहुंण के हुकम दई र्‌यो के पसतावो करे।
44017031	क्योंके उने एक दन पक्‍को कर्‌यो हे, जेका माय, एक मनख से जेके उने ठेराड़्यो हे, उ बिना भेद-भाव अने सच्चई से जगत को न्याव करेगा। अने उके परमेसर ने मर्‌या माय से जीवाड़ी के इनी बात के सगळा मनखहुंण पे सिद्द करी लाख्यो हे।"
44017032	जदे उणने मर्‌या माय से जी उठवा की बात सुणी तो थोड़ाक लोग मजाक उड़ावा लाग्या, पण दूसरा ने क्यो, "हम इना बारामें थार से फेर कदी सुणांगा।"
44017033	इका पे पोलुस उणका अदाड़ माय से चल्यो ग्यो।
44017034	पण थोड़ाक लोग उका गेले हुई चल्या अने उणने बिसास कर्‌यो, जिणका माय अरियुपगुस का सदस दियुनुसियुस अने दमरिस नामकी एक बइरा अने उणका गेले हजु बी थोड़ाक मनख था।
44018001	इनी बातहुंण का बाद पोलुस एथेंस नगर छोड़िके कुरिन्थियुस नगर चल्यो ग्यो।
44018002	अने कुरिन्थियुस माय उके अक्विला नामको पुन्तुस इलाका को रेवा वाळो एक यहूदी मिळ्यो। उ अबी हालीज अपणी घराळी पिरिसकिल्‍ला का गेले अत्तलीया देस से आयो थो, क्योंके म्‍हाराजा क्लोदियुस ने सगळा यहूदिहुंण के रोम नगर से हिटी जावा को राजहुकम द्‍यो थो। पोलुस उणका यां ग्यो,
44018003	अने इकासरु के उको बी उज धन्दो थो, तो उ उणका गेले र्‌यो अने वी काम करवा लाग्या, क्योंके धन्‍दा से वी तम्बू बणावा वाळा था।
44018004	अने उ हरेक सबत् का दन यहूदिहुंण का पराथनाघर माय तरक-बितरक करिके यहूदिहुंण अने यूनानिहुंण के समजावा की कोसिस करतो थो।
44018005	पण जदे सीलास अने तीमुथियुस मकिदुनिया इलाका से आया तो पोलुस बचन सुणावा की लगन माय लागी के यहूदिहुंण का सामे गवई देवा लाग्यो के ईसुज मसीह हे।
44018006	पण जदे उणने बिरोद कर्‌यो अने निंदा करी तो पोलुस ने बिरोद माय अपणा लतरा झटकारता होया उणका से क्यो, "तमारो लोई तमारा माथा पे रे! हूं दोषी हयनी! अबसे हूं गेर यहूदिहुंण कने जउंवां।"
44018007	पोलुस यहूदिहुंण का पराथनाघर से चली के तीतुस यूसतुस नामका एक जणा का घरे ग्यो, जो परमेसर को भगत थो अने जेको घर पराथनाघर से सट्यो होयो थो।
44018008	अने पराथनाघर का परधान क्रिसपुस ने अपणा आखा कुटम समेत परभु पे बिसास कर्‌यो। नरा से कुरिन्‍थिहुंण ने जदे यो सुण्यो तो बिसास कर्‌यो अने बपतिसमो ल्यो।
44018009	राते परभु ने दरसन दई पोलुस से क्यो, "मती डरे। परचार करतो चल्यो-चल अने छानो मती रे,
44018010	क्योंके हूं थारा गेले हूं अने कईं को मनख नुकस्यान पोंचावा सरु थार पे धावो नी बोलेगा; क्योंके इना नगर माय म्हारा नरा लोग हे।"
44018011	तो उ उणका माय परमेसर को बचन सिखाड़तो होयो डेड़ बरस तक र्‌यो।
44018012	जदे गल्‍लियो अखाया देस को राजपाल थो, तो यहूदिहुंण एको करिके पोलुस का बिरोद माय हुई ग्या अने कचेरी माय लई के केवा लाग्या,
44018013	"यो मनख नेम-बिधान के पलटिके परमेसर की उपासणा करवा सरु लोगहुंण के भेकावे।"
44018014	जदे पोलुस बोलवापेज थो, तो गल्‍लियो ने यहूदिहुंण से क्यो, "हे यहूदिहुंण, अगर या कइंकी अन्याव या घोर कसूर की बात रेती तो तमारो यो आरोप सुणणो म्हारा सरु न्याव सरीको रेतो;
44018015	पण यो बिवाद सबद्हुंण अने नामहुंण अने तमाराज नेम-बिधान का बारामें हे; तो तमीज जाणो। हूं इनी बातहुंण को न्यावी नी बणाणो चउं!"
44018016	अने उने उणके कचेरी से भगाड़ी द्‍या।
44018017	तो सगळा लोगहुंण ने पराथनाघर का परधान सोस्‍थिनेस के पकड़्यो अने उके कचेरी का सामे पिटवा लाग्या। पण गल्‍लियो ने इनी बातहुंण की कंई फिकर नी करी।
44018018	तो पोलुस ने कुरिन्थियुस नगर माय हजु जादा दन तक रई के भई-बेनहुंण से बिदा लई अने पिरिसकिल्‍ला अने अक्विला समेत पाणी-मारग से सीरिया देस आड़ी पधारी ग्या। किंख्रिया गांम माय उने माथो घोट-मोट करायो, क्योंके उकी मान पूरण हुई गी थी।
44018019	-
44018020	फेर वी इफिसुस नगर माय पोंच्या जां उ पराथनाघर माय जई के यहूदिहुंण से तरक-बितरक करवा लाग्यो। जदे लोगहुंण ने उकासे थोड़ाक दन हजु रेवा की कई तो उ मान्यो हयनी। पण उने पिरिसकिल्‍ला अने अक्विला के वां छोड़िके
44018021	बिदा लेता बखत उने यो क्यो, "अगर परमेसर की मरजी हुई तो तमारा कने पाछो अउंवां।" यो कई के उ इफिसुस से झाज माय बेठिके रवाना होयो।
44018022	जदे उ केसरिया माय उतर्‌यो, तो अदरे चड़िके मण्डळी से मिळ्यो अने पाछो उतरी के अंताकिया नगर आड़ी चल्यो ग्यो।
44018023	अने वां थोड़ोक बखत हजु बिताड़िके उणका से बिदा लई, अने गलातिया अने फ्रूगिया इलाकाहुंण की जातरा करता होया उ सगळा चेलाहुंण के बिसास माय कायम करतो र्‌यो।
44018024	फेर अपुल्‍लोस नामको एक यहूदी जेको जनम सिकन्दरिया माय होयो थो, जो अच्छो बोलवा वाळो अने पवित्तर सासत्तर को जाणकार थो, इफिसुस माय आयो।
44018025	इना मनख के परभु का उध्दार का मारग की सीख दई गी थी। उ घणा पवित्तर आतमा का आनन्द से भर्‌यो ईसु का बारामें सई-सई सुणातो अने सिखाड़तो थो, पण उ सिरप योहन का मन बदळवा का बपतिसमा का बारामें जाणतो थो।
44018026	उ पराथनाघर माय बिना डर के बोलवा लाग्यो। पण जदे पिरिसकिल्‍ला अने अक्विला ने उकी सुणी तो उणने उके घरे लइ-जई के परमेसर का मारग का बारामें सई-सई समजाड़्यो।
44018027	जदे अपुल्‍लोस ने उनी पांकती अखाया देस आड़ी जाणो चायो तो मण्डळी का भई-बेनहुंण ने उकी हिम्मत बड़ई, अने अखाया देस का चेलाहुंण के लिख्यो के उको सुवागत करे। जदे उ वां पोंच्यो तो उने उना लोगहुंण की घणी मदद करी जिणने परमेसर की किरपा पे बिसास कर्‌यो थो।
44018028	क्योंके उने पवित्तर सासत्तर से परमाण दइ-दई के के ईसुज मसीह हे, दावा का साते यहूदिहुंण को मुन्‍डो बन्द करी लाख्यो थो।
44019001	असो होयो के जदे अपुल्‍लोस कुरिन्थियुस माय थो, तो पोलुस बळ्डा का अदरे का इलाका से होतो होयो इफिसुस माय पोंच्यो अने वां उके थोड़ाक चेला मिळ्या।
44019002	उने उणका से क्यो, "कंई तमारे ईसु पे बिसास करता बखत पवित्तर आतमा मिळ्यो?" उणने क्यो, "नी, हमने तो सुण्यो बी नी के पवित्तर आतमा हे।"
44019003	तो उने क्यो, "फेर तमने केको बपतिसमो ल्यो?" उणने क्यो, "योहन को बपतिसमो।"
44019004	इका पे पोलुस ने क्यो, "योहन ने यो कई के लोगहुंण के मन बदळवा को बपतिसमो द्‍यो के जो म्हारा पाछे आवा वाळो हे उका पे याने ईसु पे बिसास राखजो।"
44019005	या सुणी के उणने परभु ईसु का नाम माय बपतिसमो ल्यो।
44019006	जदे पोलुस ने उणका पे अपणो हात धर्‌यो तो पवित्तर आतमा उणका पे उतर्‌यो, अने वी तरा-तरा की बोली बोलवा अने परमेसर आड़ी से संदेस देवा लाग्या।
44019007	वी सगळा करीब बारा मनख था।
44019008	फेर पोलुस यहूदिहुंण का पराथनाघर माय जई के तीन मइना तक बिना डरी के बोलतो र्‌यो, अने परमेसर का राज का बारामें तरक-बितरक करतो अने उणके समजाड़तो र्‌यो।
44019009	पण थोड़ाक लोगहुंण ने जो हटिला था उकी नी मानी अने भीड़ का सामे ईसु मसीह का उध्दार का मारग के बुरो-भलो केवा लाग्या। तो पोलुस अपणा चेलाहुंण के लई के उणका से इकाड़ी हुई ग्यो अने तरन्नुस की पाठसाळा माय हरदन तरक-बितरक करतो र्‌यो।
44019010	दो बरस तक असो होतो र्‌यो, जेकासे के वी जो एसिया माय रेता था - यहूदी अने यूनानी - सगळा ने परभु को बचन सुणी ल्यो।
44019011	अने पोलुस का हाते परमेसर अनोखी सामरत को काम करी र्‌यो थो,
44019012	यां तक उकी काया से चोंट्या होया रुमाल अने अंगोछाहुंण बेमारहुंण पे लाख्या जाता था तो वी बेमारिहुंण से नज हुई जाता था, अने बायरबादाहुंण उणका माय से हिटी जाया करती थी।
44019013	पण तंतर-मंतर करवा वाळा थोड़ाक यहूदी जो अंई-वंई डोलता रेता था अने बायरबादाहुंण माय पड़्या लोगहुंण पे परभु ईसु को नाम काम माय लेवा की कोसिस या कई के करवा लाग्या, "हूं तमारे ईसु मसीह का नाम की सोगन देवाड़ुं जेको परचार पोलुस करे हे।"
44019014	अने इस्‍किवा नामका एक यहूदी मुख-पुरोहित का सात बेटा असोज करी र्‌या था।
44019015	पण एक दन बायरबादा ने उणके जुवाब द्‍यो, "ईसु के हूं जाणूं, अने पोलुस के बी पेचाणूं, पण तम कुंण हो?"
44019016	अने उ मनख जेका माय बायरबादा थी उणका पे झपटी अने उणके बस माय करिके उणका पे असी भारी पड़ी के वी नांगा-पुंगा अने अदघायला हुई के उना घर से हिटी भाग्या।
44019017	या बात इफिसुस नगर का रेवासी - कंई यहूदी अने कंई यूनानी - सगळा लोगहुंण के मालम पड़ी गी। वी सगळा डरी ग्या, अने परभु ईसु का नाम की बड़ई होवा लागी।
44019018	जिणने बिसास कर्‌यो उणका माय से नरा ने अई के अपणा बुरा कामहुंण के मानी ल्या अने उणके परगट्या।
44019019	जो जादू-टोणा कर्‌या करता था उणका माय से नरा लोगहुंण ने अपणी-अपणी पोथीहुंण लई के भेळी करी अने सगळा का सामे बाळी लाखी। जदे उणने उको मोल आंक्‍यो तो करीब पचास हज्जार चांदी का सिक्‍काहुंण का बराबर हिट्यो।
44019020	असतरा परभु को बचन सामरत का साते फेलतो अने जोर पकड़तो ग्यो।
44019021	जदे ई बातहुंण हुई चुकी तो पोलुस ने अपणी आतमा माय यो इरादो कर्‌यो के मकिदुनिया अने अखाया देस से होता होय यरुसलेम जउं, अने उने क्यो, "वां पोंचवा का बाद म्हारे रोम नगर की बी जातरा करनी जरुरी हे।"
44019022	तो जो उकी सेवा करी र्‌या था उणका माय से दोई के याने तीमुथियुस अने इरासतुस के मकिदुनिया माय मोकली के उ खुद थोड़ाक बखत सरु एसिया इलाका माय र्‌यो।
44019023	इना दनहुंण माय ईसु मसीह का उध्दार का मारग का बारामें घणो उधम मच्यो।
44019024	क्योंके देमेत्रियुस नामको एक सुनार थो जो देवी अरतिमिस को चांदी को छोटो मन्‍दर घड़ी के कारीगरहुंण के घणो काम-धन्दो देवाड़तो थो।
44019025	उने उणके अने असतरा का धन्‍दा करवा वाळा कारीगरहुंण के भेळा करिके क्यो, "हे भई-बेनहुंण, तम जाणो के हमारो धणी पणो इनाज धन्‍दा पे टिक्यो हे।
44019026	अने तम देखी र्‌या अने सुणी र्‌या हो के नी सिरप इना इफिसुस नगर माय बल्के आखा एसिया इलाका माय इना पोलुस ने नरा लोगहुंण के समजाड़ी-बुजाड़ी के बरगळाया हे, के वी जो हात का बणाया होया हे, वी ईसवर हयनी!
44019027	इका से नी सिरप योज डर के हमारा धन्‍दा की साख चली जायगा, पण यो बी के म्हान देवी अरतिमिस को मन्‍दर ओछो जाण्यो जायगा अने जेनी देवी की पुजा एसिया अने जगत का सगळा मनख करे वा अपणी म्हानता से घटी जायगा।"
44019028	जदे उणने यो सुण्यो तो करोध से भरी उठ्या अने चिल्‍लाड़ी-चिल्‍लाड़ी के केवा लाग्या, "इफिसियोहुंण की देवी अरतिमिस म्हान हे!"
44019029	नगर माय उधम मची ग्यो, अने लोगहुंण ने मकिदुनिया इलाका का गयुस अने अरिस्‍तर्खुस नामका पोलुस का सातिहुंण के घसिट्‍या अने वी सगळा दोड़ी के उणके नाटकघर माय लई ग्या।
44019030	जदे पोलुस ने भीड़ माय जाणो चायो तो चेलाहुंण ने उके जाणे नी द्‍यो।
44019031	तो एसिया इलाका का थोड़ाक हाकिमहुंण ने जो उका दोस था उके केवाड़ी मोकल्यो अने घड़ी-घड़ी याचना करी के उ नाटकघर माय जावा को जोखम नी उठाड़े।
44019032	तो कईं को कंई चिल्‍लाड़ी र्‌यो थो अने कईं को कंई, क्योंके सबा माय गड़बड़ी मची री थी। नरा लोग तो यो बी नी जाणता था के हम कायसरु भेळा होया था।
44019033	अने यहूदिहुंण ने सिकन्दर के अगड़े उबो कर्‌यो थो। तो भीड़ माय से थोड़ाक लोगहुंण ने उके जोर से हुकम द्‍यो पण उने हात को इसारो करिके बचाव माय सबा के कंई समजाणो चायो।
44019034	पण जदे लोगहुंण ने पेचाण्‍यो के उ यहूदी हे तो करीब दो घंटा तक सगळा का सगळा एक अवाज माय चिल्लाता र्‌या, "इफिसिहुंण की अरतिमिस देवी म्हान हे!"
44019035	तो इफिसुस नगर का मन्‍दर का मन्त्री ने भीड़ के चुप करिके क्यो, "हे इफिसुस का लोगहुंण, असो कुंण मनख हे जो नी जाणे के इफिसुस को यो नगर म्हान देवी अरतिमिस को मन्‍दर अने असमान से पड़ी हुई सिल्ला को समाळवा वाळो हे?
44019036	इकासरु जदके इनी बातहुंण को खण्डण नी हुई सके तो यो ठीक हे के तम छाना रो अने उतावळापणा माय कंई मती करो।
44019037	क्योंके तम इना मनखहुंण के पकड़ी ल्याया जो नी तो हमारा मन्‍दरहुंण का लुटवा वाळा अने नीज हमारी देवी के बुरा केवा वाळा हे।
44019038	फेर बी, अगर देमेत्रियुस अने उका कारीगरहुंण के जो उका गेले रे हे, कइंका मनख से कइंकी सिकायत हे तो कचेरी खुली अने राजपाल बी हे; वां वी एक-दूसरा पे आरोप लगाड़े।
44019039	पण अगर तम इका अलावा हजु कंई चावो हो, तो इको फेसलो न्याव-सबा माय कर्‌यो जायगा।
44019040	क्योंके हमारे सांची माय इनी बात को डर हे के आज का दंगा को आरोप कंई हमारा माथे नी मड़्यो जावे, क्योंके इना दंगा होवा की कंई वजा हयनी। तो हम इनी हुल्‍लड़ भरी भीड़ के भेळा होवा को जुवाब रोमी हाकिमहुंण के नी दई सकांगा।"
44019041	या कई के उने सबा बरखास करी लाखी।
44020001	हुल्‍लड़ रुकी जावा पे पोलुस ने चेलाहुंण के तेड़वा मोकल्या। उणके समजावा का बाद उणका से बिदा हुई के उ मकिदुनिया इलाका आड़ी चली पड़्यो।
44020002	उ उना सगळा इलाकाहुंण से हुई के लोगहुंण के घड़ी-घड़ी हिम्मत देवाड़तो होयो, यूनान देस पोंच्यो।
44020003	वां उने तीन मइना बिताड़्या। अने जदे उ झाज से सीरिया इलाका जावा वाळो थो तो यहूदिहुंण ने उके मारवा की साजिस रची, इकासरु उने इरादो कर्‌यो के मकिदुनिया इलाका हुई के पाछो जाय।
44020004	पोलुस का गेले जातरा करवा वाळा का नाम बिरीया निवासी पुर्रुस को बेटो सोपत्रुस; थिस्‍सलुनीकिया का निवासिहुंण अरिस्‍तर्खुस अने सिकुन्‍दुस; दिरबे को गयुस; तीमुथियुस; अने एसिया इलाका का तुखिकुस अने त्रुफिमुस।
44020005	पण ई लोग हमार से अगड़े चल्या ग्या था अने त्रोआस कस्‍बा माय हमारी बाट जोई र्‌या था।
44020006	अखमीरा रोटा का तेवार का बाद हम फिलिप्पी नगर से झाज से हिट्या अने पांच दन माय उणका कने त्रोआस पोंच्या अने वां सात दन तक र्‌या।
44020007	हफ्ता का पेलां दन जदे हम रोटा तोड़वा सरु भेळा होया, तो पोलुस उणकासे बात करवा लाग्यो। उ दूसरा दन जावा पे थो, इकासरु आदी रात तक परबचन देतो र्‌यो।
44020008	जेनी उफरी पे हम भेळा होया था, वां नरा सरावला बळी र्‌या था।
44020009	यूतुखुस नामको एक जुवान थो जो बारनी पे बेठ्यो होयो नीन्‍द माय उजगर्‌यो थो। जदे पोलुस देर तक बोलतो र्‌यो तो उके नीन्‍द अइगी अने उ उफरी का तीसरा हिस्सा से निच्चे हिटी पड़्यो अने मर्‌यो होयो उठाड़्यो।
44020010	पण पोलुस निच्चे उतर्‌यो अने उका पे नमी ग्यो। फेर उने उके गळा से लगाड़ी के क्यो, "सांसो मती करो, क्योंके उको पराण उकाज माय हे।"
44020011	फेर अदरे जई के रोटा तोड़्या अने खई के इतरी देर तक बात करतो र्‌यो के परोड़ो हुई ग्यो, फेर पोलुस चल्यो ग्यो।
44020012	वी उना जुवान के जिन्दो लइ-याया अने उणके नरो चेन मिळ्यो।
44020013	पोलुस की अस्‍सुस नगर आड़ी पगे-पग जावा की मरजी थी, जां उने हमार से मिळवा को इन्तजाम कर्‌यो थो। तो हम पेलां जई के झाज से अस्‍सुस आड़ी इना बिसास से अगड़े बड़ी ग्या के वां से पोलुस के चड़ई लां।
44020014	जदे उ हमारे अस्‍सुस माय मिळ्यो तो हमने उके झाज पे चड़ई ल्यो अने हम मितुलेने माय पोंच्या।
44020015	वां से चली के हम दूसरा दन खियुस टापू का सामे पोंच्या। अगल्‍या दन हम समन्दर का पेलां पार सामोस टापू आड़ी पोंच्या अने फेर दूसरा दन मिलेतुस माय आया।
44020016	पोलुस ने यो इरादो कर्‌यो के इफिसुस नगर माय रुक्या बिना अगड़े बड़्यो जाय के उके एसिया इलाका माय बखत नी बिताणो पड़े, क्योंके उ उतावळा माय थो के अगर हुई सके तो पिन्‍तेकोस्‍त का दनज यरुसलेम पोंच्यो जाय।
44020017	उने मिलेतुस से इफिसुस माय समिचार मोकल्यो के मण्डळी पराचीन-सेवकहुंण के अपणा कने तेड़े।
44020018	अने जदे वी उका कने आया तो उने उणका से क्यो, "तम खुद जाणो हो के पेलां दन सेज जदे म्हने एसिया माय पग धर्‌यो कसतरा हूं तमारा गेले आखा बखत र्‌यो हूं,
44020019	याने कसतरा घणी दीनता का गेले, आंसु बिवाड़ि-बिवाड़िके अने उनी अजमाइसहुंण माय बी, जो यहूदिहुंण के नास करवा की साजिस की वजासे म्हार पे अई गी थी, परभु की सेवा करतो र्‌यो।
44020020	या तम खुद जाणो हो के हूं कसतरा तमारा फायदा सरु कंई बी बात बताड़्वा सरु नी झिजक्यो, अने सगळा का सामे अने घरे-घर जई के तमारे परबचन सुणातो र्‌यो।
44020021	हूं यहूदी अने यूनानी दोई केज मजबूती से गवई देतो र्‌यो के परमेसर आड़ी मन बदळो अने परभु ईसु मसीह पे बिसास राखो।
44020022	"अबे ध्यान दो, हूं पवित्तर आतमा का हुकम माय बान्द्‍यो होयो यरुसलेम आड़ी जउं, अने हूं नी जाणूं के वां म्हार पे कंई-कंई घटेगा,
44020023	सिरप यो जाणूं के पवित्तर आतमा हरेक नगर माय म्हार से गेरई से गवई दई के के हे बन्दण अने संकट थारा रस्ता माय हे।
44020024	पण हूं अपणा पराण के कसी बी तरा अपणा सरु परेमी नी समजी र्‌यो, अगर समजुं तो सिरप इकासरु के अपणी दोड़-धुप अने उनी सेवा के जो म्हारे परभु ईसु से मिळी पूरण होय, याने हूं परमेसर की किरपा का सुब-समिचार की गेरई से गवई दउं।
44020025	"अबे ध्यान दो, हूं जाणूं के तम सगळा जिणका अदाड़ माय परमेसर को सुब-समिचार सुणातो फर्‌यो, म्हारो मुन्‍डो पाछो कदी नी देखी सकोगा।
44020026	इकासरु आज का दन हूं तमारा सामे गवई दई के कउं, के हूं सगळा लोगहुंण का लोई से बे-कसुर हूं।
44020027	क्योंके हूं परमेसर की सगळी मरजी तमारे बताड़्वा से झिजक्यो हयनी।
44020028	इकासरु अपणी अने अपणा आखा टोळा को नेपो करो जिणका माय पवित्तर आतमा ने तमारे परधान बणायो हे। के तम परमेसर की उनी मण्डळी को नेपो करो जेके उने अपणा लोई से मोल लई ली हे।
44020029	हूं जाणूं के म्हारा जावा का बाद फाड़वा वाळा बरगड़ा तमारा माय आयगा, अने भोळा-भाळा टोळा के छोड़ेगा हयनी।
44020030	अने तमाराज माय से असा लोग उठ्यायगा जो चेलाहुंण के अपणा पछड़े खेंचवा सरु उलटी-सुदी बात केगा।
44020031	इकासरु जागता रो, अने रियाद राखो के म्हने तीन बरस तक दन-रात आंसु बिवाड़ि-बिवाड़िके एक-एक के समजाणो नी छोड़्यो।
44020032	"अने अबे हूं तमारे परमेसर का हाते दई र्‌यो हूं। अने उकी किरपा का बचन रियाद राखो। उ बचन तमारी आतमाहुंण की उन्नती करी सके अने सगळा पवित्तर कर्‌या होया परमेसर का लोगहुंण का गेले हिस्सो दई सके।
44020033	म्हने कइंका सुन्ना, चांदी या लतराहुंण को लोभ नी कर्‌यो।
44020034	तम खुद जाणो हो के इना म्हारा हातहुंण ने म्हारी अने म्हारा सातिहुंण की जरुवत पूरण करी हे।
44020035	म्हने तमारे हरेक बात से यो बताड़्यो के तम बी असतरा काठी म्हेनत करिके कमजोरहुंण के समाळो, अने परभु ईसु का ई बचन रियाद राखो जो उने खुद बोल्या हे: 'लेणे से देणो धन्‍य हे'।"
44020036	यो कई के उने गोड़ा टेक्या अने सगळा का गेले पराथना करी।
44020037	तो वी सगळा फुटी-फुटी के रोवा लाग्या अने पोलुस का गळे मिळी के उके घड़ी-घड़ी चुमवा लाग्या।
44020038	वी खास करिके उनी बात से जो उने कई थी दुःखी था के "तम म्हारो मुन्‍डो फिर कदी नी देखोगा," अने उणने पोलुस के झाज तक पोंचाड़्यो।
44021001	जदे हम उणका से हमेस्या सरु बिदा हुई के झाज से रवाना होया तो सुदा चली के कोस टापू जई पोंच्या। दूसरा दन रुदुस टापू, अने वां से पतरा कस्‍बा पोंच्या।
44021002	वां फीनिके इलाका जावा वाळो एक झाज उबो थो, हम उका पे चड़्या अने चली पड़्या।
44021003	जदे हमारे साइपरस टापू नगे आयो तो उके डाबा हाताड़ी छेकी के सीरिया देस आड़ी मुड़ी ग्या अने सूर माय जई उतर्‌या, क्योंके वां झाज को मांळ उतारनो थो।
44021004	अने चेलाहुंण से मिळी के हम वां सात दन तक र्‌या। वी आतमा की अगवई से पोलुस से केता र्‌या के यरुसलेम नगर माय पग नी धरे।
44021005	पण वां हमारा रुकवा का दन पूरण होया तो हम बिदा हुई के अपणी जातरा पे निकळी पड़्या, अने सगळा लोग, बइरा अने बाळकहुंण समेत हमारे नगर का बायरे तक बिदा करवा आया। अने समन्दर कराड़े गोड़ा टेकी के पराथना करवा का बाद
44021006	हमने एक-दूसरा से बिदा लई। अने हम तो झाज पे चड़्या अने वी अपणा घरे पाछा चल्या ग्या।
44021007	जदे हम सूर से पाणी-मारग से चल्या, तो पतुलिमयिस कस्‍बा पोंच्या अने भई-बेनहुंण के नमसकार करिके हम एक दन उणका गेले र्‌या।
44021008	दूसरा दन वां उणके छोड़ी के हम केसरिया नगर पोंच्या, अने फिलिप्पुस सुब-समिचार परचारक का घरे जई के उका यां रुक्या। फिलिप्पुस सात सुनामी मनखहुंण मायको एक थो, जिणके यरुसलेम मण्डळी की मदद सरु छांट्‌या था।
44021009	उकी चार कुंवारी बेटिहुंण थी जो परमेसर को संदेसो लोगहुंण के सुणाती थी।
44021010	जदे हमारे वां रेता होया थोड़ाक दन होया, तो यहूदिया से अगबुस नामको एक नबी वां आयो।
44021011	हमारा कने अई के उने पोलुस को कमरपेटो ल्यो अने अपणा हात अने पग बान्‍दी के बोल्यो, "पवित्तर आतमा यो के हे: जेना मनख को यो कमर पेटो हे, उके यरुसलेम माय यहूदिहुंण असतरा बान्‍देगा अने उ गेर यहूदिहुंण का हाते दई द्‍यो जायगा।"
44021012	जदे हमने यो सुण्यो तो हम अने वां का रेवासी लोग पोलुस से यरुसलेम नी जावा सरु याचना करवा लाग्या।
44021013	जदे पोलुस ने जुवाब द्‍यो, "तम यो कंई करी र्‌या हो, के रोई-रोई ने म्हारो हिरदो तोड़ी र्‌या हो? हूं तो परभु ईसु का नाम सरु यरुसलेम माय नी सिरप बान्‍द्‍या जावा, पण मरवा सरु बी तय्यार हूं।"
44021014	जदे उ नी मान्यो तो हम या कई के छाना रई ग्या, "परभु की मरजी पूरण होय।"
44021015	इना दनहुंण का बाद हमने तय्यारी करी, अने यरुसलेम आड़ी चली पड़्या।
44021016	केसरिया से बी थोड़ाक चेलाहुंण हमारा गेले हुई ल्या अने हमारे साइपरस का बिसासी मनासोन नामका एक जूना चेला कने लई ग्या जेका गेले हमारे रुकणो थो।
44021017	जदे हम यरुसलेम पोंच्या तो भई-बेनहुंण ने खुसी से हमारी आव-भगत करी।
44021018	दूसरा दन पोलुस हमारे लई के याकूब कने ग्यो, जां सगळा पराचीन-सेवकहुंण हाजिर था।
44021019	पोलुस ने नमसकार कर्‌यो अने एक-एक करिके वी काम बताड़्या जो परमेसर ने उकी सेवकई से गेर यहूदिहुंण माय कर्‌या था।
44021020	या सुणी के उणने परमेसर की म्हेमा करी। अने उकासे क्यो, "भई, थारा तो नगे माय हे के यहूदिहुंण माय हज्‍जारों लोगहुंण हे जिणने परभु ईसु पे बिसास कर्‌यो हे, अने वी सगळा मूसा का नेम-बिधान के मजबूती से मानी र्‌या हे।
44021021	अने उणके थारा बारामें बताड़्यो के तू गेर यहूदिहुंण का माय रेवा वाळा यहूदिहुंण के यो सीखाड़े हे के मूसा की सीख के छोड़ी लाखो अने के हे के, अपणा बाळकहुंण को खतणो मती कराव अने नी यहूदिहुंण की रीतहुंण मुजब चलो।
44021022	तो फेर कंई कर्‌यो जाय? वी जरुर या सुणेगा के तू आयो हे।
44021023	तो जो हम थार से कां उ कर। हमारा यां चार जणा हे जिणने मान राखी हे।
44021024	उणके लई जा अने उणका गेले अपणे आप के सुद्द कर अने उणके खरचो दे के वी अपणा बाल घोट-मोट कराय। तो सगळा जाणी लेगा के जो बातहुंण थारा बारामें उणके बताड़ी वी सांची हयनी, पण या के तू खुद बी मूसा का नेम-बिधान के पाळतो होयो उका मुजब चले हे।
44021025	जां तक बिसासी गेर यहूदिहुंण का बारामें हे हमने उणके यो फेसलो लिखी मोकल्यो के वी मुरतहुंण का अगड़े बली कर्‌या होया गोस से अने लोई से अने गळा घोंट्‍या होया का गोस से अने रळ्यापणा से खुद के बचाड़े।"
44021026	तो पोलुस उना मनखहुंण के ल्यायो अने दूसरा दन उणका गेले अपणे खुद के बी सुद्द करिके मन्‍दर माय ग्यो। वां उने खबर करी के सुद्द होवा का दन कदे पूरण होयगा, याने उना मनखहुंण माय से हरेक सरु बलिदान कदे चड़ायो जायगा।
44021027	जदे वी सात दन पूरण होवा पे था तो एसिया इलाका का यहूदिहुंण ने पोलुस के मन्‍दर माय देखी के आखी भीड़ के भेकई लाखी अने पोलुस के पकड़ी ल्यो।
44021028	अने चिल्‍लाड़ी के क्यो, "हे इसराइलहुंण, हमारी मदद करो! यो उ मनख हे जो हर जगा सगळा लोगहुंण माय हमारी जनता का, नेम-बिधान का अने इनी जगा का बिरोद माय परचार करे हे, यां तक के उने यूनानिहुंण के बी मन्‍दर माय लई के इनी पवित्तर जगा के अपवित्तर करी लाखी हे।"
44021029	(क्योंके इका से पेलां उणने त्रुफिमुस नामका इफिसी नगर का रेवा वाळा के पोलुस का गेले यरुसलेम नगर माय देख्यो थो, अने यो समज्या के पोलुस उके मन्‍दर माय ल्यायो हे।)
44021030	आखो नगर भड़की उठ्यो अने सगळा लोग भेळा हुई ग्या। वी पोलुस के पकड़ी के मन्‍दर से बायरे घसीटी लाया अने झट कमांड़ बन्द करी लाख्या।
44021031	जदे वी पोलुस के मारी लाखवा पे था तो रोमी पळटन का सेनापति के यो समिचार मिळ्यो के आखा यरुसलेम माय हुल्‍लड़ मच्यो होयो हे।
44021032	उ झट सिपईहुंण अने सुबेदारहुंण के लई के भीड़ आड़ी दोड़ी पड़्यो। जदे लोगहुंण के सिपईहुंण अने सुबेदारहुंण नगे आया तो पोलुस के कूटणो बन्द करी लाख्यो।
44021033	तो सेनापति ने कने अई के पोलुस के पकड़ी ल्यो, अने उके दो सांकळहुंण से बान्‍दवा को हुकम द्‍यो अने पुछवा लाग्यो के "उ कुंण हे, अने उने कंई कर्‌यो हे?"
44021034	पण भीड़ माय से कईं को कंई अने कईं को कंई चिल्‍लातो र्‌यो। उना हुल्‍लड़ का बारामें जदे उ सई बात नी जाणी सक्यो तो पोलुस के छावणी माय लई जावा को हुकम द्‍यो।
44021035	जदे उ पेड़िहुंण कने पोंच्यो तो असो होयो के उपद्रवी भीड़ की वजासे सिपईहुंण के पोलुस के उठई के लई जाणो पड़्यो।
44021036	क्योंके भीड़ उका पाछे पड़ी गी थी अने वी चिल्‍लाड़ी र्‌या था, "इके मारी लाखो!"
44021037	जदे सिपईहुंण पोलुस के छावणी का माय लई जाणे पे था, तो उने सेनापति से क्यो, "कंई हूं थार से कंई बात करी सकूं?" उने पुछ्‌यो, "कंई तू यूनानी भासा बोले हे?
44021038	कंई तू उ मिसरी तो हयनी, जेने थोड़ाक दन पेलां दंगो करवायो अने जो चार हज्जार कटारधारी लोगहुंण के मांळ माय लई ग्यो थो?"
44021039	पण पोलुस ने क्यो, "हूं यहूदी हूं अने परसिद्द नगर, किलिकिया इलाका का तरसुस को एक नागरिक हूं। हूं थार से बिणती करूं के म्हारे लोगहुंण से बोलवा को हुकम दई दे।"
44021040	जदे सेनापति ने हुकम दई द्‍यो तो पोलुस ने पेड़िहुंण पे उबो हुई के अपणा हात से लोगहुंण आड़ी इसारो कर्‌यो। अने जदे वां सन्नाटो हुई ग्यो तो उने लोगहुंण से उणकी अपणी इबराणी बोली माय क्यो:
44022001	"हे म्हारा भई-बेनहुंण अने जम्‍या मनखहुंण, म्हारो इका बारामें जुवाब सुणो, जेके अबे हूं तमारा सामे अपणा बचाव माय कंई केणो चउं हूं।"
44022002	जदे उना लोगहुंण ने सुण्यो के "यो हमार से इबराणी भासा माय बोली र्‌यो हे!" तो वी हजु बी छाना हुई ग्या। अने उने क्यो,
44022003	"हूं यहूदी हूं, जो किलिकिया इलाका का तरसुस नगर माय जन्‍म्यो, पण इना यरुसलेम नगर माय म्हारो पाळण-पोसण होयो, अने गमलियल गरु का पगहुंण कने बेठिके हमारा पूरखाहुंण का नेम-बिधान मुजब कट्टरपणा से सीखाड़्यो, अने परमेसर सरु जोस से भर्‌यो होयो थो जसा के आज तम सगळा हो।
44022004	म्हने ईसु मसीह का उध्दार का रस्ता पे चलवा वाळाहुंण के यां तक सताड़्या के उणका पराण तक हिटी ग्या अने आदमिहुंण अने बइराहुंण के बान्‍दी-बान्दी के जेळखाना माय लाखी द्‍या।
44022005	इनी बात की गवई खुद म्हापुरोहित अने सियाणाहुंण की सबा दई सके हे। म्हने इणका से हमारा यहूदी भई-बेनहुंण का नामे चिट्ठिहुंण लई अने इनी मन्सा से दमिसक आड़ी चल्यो के वां का इना लोगहुंण के बी बन्दी बणई के सजा देवाड़णे सरु यरुसलेम लइ-यउं।
44022006	"पण असो होयो के जदे हूं दफोर्‌या का बखत दमिसक का कने अबी बाट मेंज थो के असमान से एक दम एक बड़ो उजाळो म्हारा चारी-मेर चळक्यो।
44022007	अने हूं जमीन पे हिटी पड़्यो, अने एक बाणी म्हारे सुणई दई, 'साऊल, साऊल!, तू म्हारे कायसरु सताड़े रे?'
44022008	"म्हने जुवाब द्‍यो, 'परभु तू कुंण हे?' "उने म्हार से क्यो, 'हूं ईसु नासरी हूं जेके तू सताड़े हे।
44022009	जो लोग म्हार गेले था उणने उजाळो जरुर देख्यो, पण जो म्हार से बोली र्‌यो थो उकी बाणी समज्या हयनी।
44022010	"तो म्हने क्यो, 'हे परभु, हूं कंई करूं?' "परभु ने क्यो, 'उठी के दमिसक आड़ी चल्यो जा, अने वां थारे उ सगळो जो थारे करनों हे बतई द्‍यो जायगा।'
44022011	इकासरु के उना उजाळा का चकाचोंद से म्हारे कंई नगे नी अई र्‌यो थो, म्हारा सातिहुंण ने म्हारो हात पकड़ी के म्हारे दमिसक छोड़्यो।
44022012	"तो हनन्याह नामका एक मनख ने जो नेम-बिधान को पाळण करवा वाळो भगत थो। अने वां रेवा वाळा सगळा यहूदिहुंण माय मान्यो होयो थो।
44022013	उ म्हारा कने अई के उबो होयो अने म्हार से क्यो, 'भई, साऊल, अबे देखवा लाग।' उनीज घड़ी म्हने उके देख्यो।
44022014	अने उने क्यो, 'हमारा पूरखाहुंण का परमेसर ने थारे इकासरु छांटी ल्यो के तू उकी मरजी के जाणे, उना एक धरमी ईसु के देखे अने उका मुन्डा से बातहुंण सुणे।
44022015	क्योंके तू उका सरु सगळा मनखहुंण का सामे उनी बातहुंण को गवा रेगा जो तने देखी अने सुणी हे।
44022016	अबे कायसरु देरी करे? उठ्या, बपतिसमो ले, अने परभु ईसु से पराथना करिके अपणा पापहुंण धोई लाख।'
44022017	"फेर असो होयो के जदे हूं यरुसलेम पाछो अई के मन्‍दर माय पराथना करी र्‌यो थो तो हूं बेसुद हुई ग्यो।
44022018	अने म्हने परभु ईसु के यो केतो होयो देख्यो, 'झट कर अने यरुसलेम से झट बायरे चल्यो जा, क्योंके वी म्हारा बारामें थारी गवई नी मानेगा।'
44022019	"म्हने क्यो, 'परभु, वी तो खुद जाणे के हूं एक पराथनाघर से दूसरा पराथनाघर माय उणके जो थार पे बिसास करता था, बन्दी बणातो अने कूटतो थो।
44022020	जदे थारा गवा स्‍तिफनुस को लोई बिवाड़्यो जई र्‌यो थो तो हूं खुद बी वां उबो थो अने उकी हत्या माय म्हारी रजामंदी थी, अने हूं हत्या करवा वाळाहुंण का लतराहुंण को नेपो करी र्‌यो थो।'
44022021	"अने उने म्हार से क्यो, 'जा! क्योंके हूं थारे दूरा-दूरा तक गेर यहूदिहुंण कने मोकलुंवां।' "
44022022	वी लोगहुंण उका इना बयान याने "गेर यहूदिहुंण कने मोकलुंवां" तक तो सुणता र्‌या, फेर उंची अवाज से चिल्‍लाड़ी के केवा लाग्या, "असा मनख के चुप करो, अने धरती पे से मिटाड़ी लाखो, क्योंके उको जिन्दो रेणो ठीक हयनी!"
44022023	जदे वी चिल्‍लाड़ी-चिल्‍लाड़ी के अपणा लतरा उछाळवा अने असमान माय धूळो उड़ावा लाग्या,
44022024	तो सेनापति ने हुकम द्‍यो के, "पोलुस के किला माय लई जाव" अने क्यो "उके कोड़ा लगाड़िके जांच्यो-परख्यो जाय जेकासे के उका बिरोद माय लोगहुंण के चिल्लावा की वजा म्हारे मालम पड़े।"
44022025	पण उणने उके चामड़ा का बन्द से उके बान्द्‍यो, तो पोलुस ने सुबेदार से जो कने उब्यो थो क्यो, "कंई यो ठीक हे के एक रोमी नागरिक के कोड़ा मारो अने उ बी बिना कसूर के?"
44022026	जदे सुबेदार ने यो सुण्यो तो उने सेनापति कने जई के क्यो, "तू कंई करी र्‌यो? यो तो रोमी नागरिक हे।"
44022027	सेनापति ने अई के उका से पुछ्‌यो, "म्हारे बताड़, कंई तू रोमी नागरिक हे?" उने जुवाब द्‍यो, "हां।"
44022028	तो सेनापति ने क्यो, "म्हने तो रोमी नागरिकता घणा रुप्या दई के पई हे।" पोलुस ने जुवाब द्‍यो, "पण हूं तो जनम सेज रोमी हूं।"
44022029	तो जो लोग उकी जांच-परख करवा वाळा था झट छोड़ी के दूरा हुई ग्या, अने सेनापति बी यो जाणी के, के पोलुस एक रोमी नागरिक हे डरी ग्यो, क्योंके उने उके बन्दी बणायो थो।
44022030	पण दूसरा दन, यो जाणवा सरु के यहूदिहुंण ने इका पे कायसरु आरोप लगाड़्यो, उने उका बन्दण खोली लाख्या अने मुख-पुरोहितहुंण अने म्हासबा के भेळी होवा को हुकम द्‍यो, अने पोलुस के लइ-जई के उणका सामे उबाड़ी लाख्यो।
44023001	पोलुस ने म्हासबा आड़ी गेरी नगे लाखी अने बोल्यो, "भई-बेनहुंण, म्हने आज तक परमेसर का सामे पूरण खरी समज से जीवन बिताड़्यो हे।"
44023002	तो हनन्याह म्हापुरोहित ने कने उब्या लोगहुंण के उका मुन्डा पे थापड़ मारवा को हुकम द्‍यो।
44023003	पोलुस ने उकासे क्यो, "हे चुन्ना लिपी हुई भींत, थारे परमेसर मारेगा। कंई तू नेम-बिधान का मुजब म्हारो न्याव करवा बेठ्यो हे अने फेर नेम का बिपरित म्हारे मारवा को हुकम दई र्‌यो हे?"
44023004	पण पोलुस कने उब्या लोगहुंण ने क्यो, "कंई तू परमेसर का म्हापुरोहित के भलो-बुरो के हे?"
44023005	इका पे पोलुस ने क्यो, "भई-बेनहुंण, म्हारे मालम नी थी के यो म्हापुरोहित हे। क्योंके सांची हे के सासत्तर माय लिख्यो हे, 'तू अपणा लोगहुंण का सासक के बुरो मती के जे।' "
44023006	जदे पोलुस के यो नगे आयो के एक पालटी सदुकिहुंण अने दूसरी पालटी फरीसिहुंण की तो उ म्हासबा माय चिल्‍लाड़ी के केवा लाग्यो, "भई-बेनहुंण, हूं फरीसी हूं, अने फरीसिहुंण का बंस को हूं। मर्‌याहुंण का बाद पाछा जी उठवा की म्हारी मानता की वजासे म्हारो न्याव हुई र्‌यो हे।"
44023007	उका या केताज फरीसिहुंण अने सदुकिहुंण माय मन मोटाव हुई ग्यो अने फाड़ पड़ी गी।
44023008	क्योंके सदुकिहुंण को यो केणो हे के पाछो जी उठणो नी हे, नी सरगदूत अने नीज कइंकी आतमा हे, पण फरीसी यो सगळो माने हे।
44023009	तो घणो हा-हुल्‍लो मच्यो अने फरीसी पालटी का थोड़ाक सासतरी उठ्या अने जोरदार भेस करवा लाग्या, "हम इना मनख माय कंई कसूर नी पांवां। अगर कइंकी आतमा या सरगदूत ने इका से बातहुंण करी तो कंई हे?"
44023010	जदे मन मोटाव घणो बड़ी ग्यो तो सेनापति डरी ग्यो के कंई वी पोलुस का बटका-बटका नी करी लाखे। इकासरु उने सिपईहुंण के हुकम द्‍यो के "निच्चे उतरी के उणका अदाड़ माय से उके जबरजस्ती हेड़ी के किला माय ल्याव।"
44023011	पण उनीज राते परभु ने पोलुस कने उबी के क्यो, "हिम्मत राख, क्योंके जसतरा तने यरुसलेम माय मजबूती से म्हारी गवई दई असतरा थारे रोम नगर माय बी गवई देणी पड़ेगा।"
44023012	जदे दन उग्यो तो थोड़ाक यहूदिहुंण ने साजिस रची अने उणने या सोगन खई: "जदत्तक पोलुस के मारी नी लाखांगां तदत्तक नी तो खावांगां अने नी पिवांगा।"
44023013	साजिस रचवा वाळा चाळीस से जादा मनख था।
44023014	तो वी मुख-पुरोहितहुंण अने सियाणाहुंण कने जई के केवा लाग्या, "हमने काठी सोगन खई अने यो ठाण्‍यो हे के जदत्तक पोलुस के मारी नी लाखां तदत्तक कइंनी चाखांगां।
44023015	इकासरु अबे तम अने म्हासबा मिळी के सेनापति के समजाड़ो के पोलुस के अपणा कने भायना से तेड़े असो के तम उका बारामें हजु जादा जांचणो परखणो चावो हो। तो हम उके यां पोंचवा से पेलांज मारी लाखवा सरु तय्यार रांगा।"
44023016	जदे पोलुस का भाणेज ने उके मारी लाखवा की बात सुणी तो उ किला माय पोंच्यो अने भित्तरे जई के पोलुस के सगळी बात बताड़ी।
44023017	तो पोलुस ने सुबेदारहुंण माय से एक के अपणा कने तेड़ी के क्यो, "इना जुवान के सेनापति कने लई जाव, क्योंके उ कंई बताड़णो चावे।"
44023018	तो सुबेदार ने उके सेनापति कने लइ-जई के क्यो, "बन्दी पोलुस ने म्हारे अपणा कने बुलाड़ी के याचना करी के हूं इना जुवान के थारा कने पोंचउं, क्योंके यो थारे कंई बताड़णो चई र्‌यो हे।"
44023019	तो सेनापति उको हात पकड़ी के बगले लई ग्यो अने छाने-छाने पुछवा लाग्यो, "तू म्हारे कंई बताड़णो चावे?"
44023020	उने क्यो, "यहूदी ने थार से या मांग करवा सरु एको कर्‌यो हे के तू पोलुस के काल म्हासबा का सामे लावे, जसेके वी उके हजु बी जादा जांचणो चावे हे।
44023021	इकासरु तू उणकी बात मती सुणजे, क्योंके उणका माय का चाळीस से बत्ती मनख उके घात करवा की ताक माय लाग्या होया हे जिणने सोगन खई हे के जदत्तक पोलुस के नी मारी लाखां तदत्तक नी खावांगां अने नी पिवांगा। वी अबीज तय्यार हे अने थारा हुकम की बाट जोई र्‌या हे।"
44023022	तो सेनापति ने उना जुवान के यो कई के जावा द्‍यो, "कइंका से नी केणो के तने म्हारे या बात बताड़ी।"
44023023	तो उने दो सुबेदारहुंण के अपणा कने तेड़ी के क्यो, "केसरिया नगर जावा सरु राते नो बजे तक दो सो सिपई, सत्तर घोड़ा-सवार अने दो सो भाला चलावा वाळा तय्यार राखो।"
44023024	उणके राजपाल फेलिक्‍स कने पोलुस के हिपाजत से लई जावा सरु घोड़ाहुंण की सवारी को बी इन्तजाम करनों थो।
44023025	तो सेनापति ने एक असी चिट्ठी लिखी:
44023026	"हे म्‍हामहिम राजपाल फेलिक्‍स के, क्लोदियुस लुसियास को नमसकार मिळे।
44023027	जदे यहूदिहुंण ने इना मनख के पकड़ी के मारी लाखणो चायो थो, तो म्हने या जाणी के के यो रोमी नागरिक हे, सिपईहुंण का गेले जई के इके बचई ल्यो।
44023028	तो यो पतो लगावा सरु के वी कां की वजासे उका पे दोष लगाड़ी र्‌या हे, हूं उके उणकी म्हासबा माय लई ग्यो।
44023029	फेर म्हारे मालम पड़्यो के उणने अपणा नेम-बिधान का नरा सवाल लई के उका पे आरोप लगाड़्या हे, पण असो कईं को आरोप हयनी जो मोत की सजा देवा या बन्दी बणाया जावा का लायक हो।
44023030	जदे म्हारे यो बताड़्यो के उना मनख सरु साजिस रची जई री हे तो म्हने उके झट थारा कने मोकली द्‍यो, अने इका पे दोष लगावा वाळाहुंण के बी हुकम द्‍यो के वी थारा सामे इका बिरोद माय आरोप लगाड़े।"
44023031	तो सिपईहुंण ने जसो उणके हुकम द्‍यो थो, पोलुस के रातमरात अन्‍तिपत्रिस नगर पोंचाड़्यो।
44023032	पण दूसरा दन घोड़ा-सवारहुंण के उका गेले अगड़े जावा सरु छोड़ी के सिपईहुंण पाछा किला माय अई ग्या।
44023033	जदे घोड़ा-सवार केसरिया पोंच्या तो उणने राजपाल के चिट्ठी दई अने पोलुस के बी उका सामे हाजिर कर्‌यो।
44023034	चिट्ठी बांचवा का बाद राजपाल ने पुछ्‌यो के "तू कां का इलाका को हे?" अने यो जाणी के के यो किलिकिया नगर को रेवासी हे,
44023035	उने क्यो, "जदे थार पे दोष लगाड़ ने वाळा बी अई जायगा तो हूं थारी सुणुंवां अने थारो न्याव करुंवां।" उने हुकम द्‍यो के पोलुस के नेपा माय हेरोदेस का बणाया होया राजम्‍हेल माय राख्यो जाय।
44024001	पांच दन का बाद म्हापुरोहित हनन्याह थोड़ाक सियाणाहुंण अने तिरतुल्‍लुस नामका वकील के गेले लई के आयो। उणने राजपाल का सामे पोलुस का बिरोद माय आरोप लगाड़्या।
44024002	जदे पोलुस के तेड़्यो तो तिरतुल्‍लुस उका पे आरोप लगाड़तो होयो राजपाल से केवा लाग्यो: "हे म्‍हामहिम फेलिक्‍स राजपाल, तमारी वजासे हमारा देस माय घणी सान्ती हे, अने तमारी लायकी की वजासे देस माय नरा सुदार कर्‌या जई र्‌या हे।
44024003	हम या बात हरतरा से अने हर जगा धन्यबाद का साते माना हे।
44024004	अबे हूं थारो हजु जादा बखत खराब नी करिके थार से याचना करूं के किरपा करिके हमारी थोड़िक सी सुणवई करी ले।
44024005	"बात या हे के यो मनख सइमें दंगो भड़कावा वाळो हे, अने आखा जगत का यहूदिहुंण माय फूट लाखे अने नासरिहुंण का पंथ को नेता हे।
44024006	इने यरुसलेम का मन्‍दर के बी अपवित्तर करवा की कोसिस करी, अने हमने इके बन्दी बणई ल्यो। (हम इको न्याव अपणा नेम-बिधान मुजब करनों चाता था।
44024007	पण सेनापति लुसियास ने अई के उके जबरजस्ती हमारा हात से छुड़ई ल्यो,
44024008	अने इका पे दोष लगावा वाळाहुंण के थारा सामे आवा को हुकम द्‍यो।) जेनी बातहुंण का बारामें हम उका पे दोष लगाड़ता था, अगर तू खुद उकासे पुछे तो थारे इनी सगळी बात को भरोसो हुई जायगा।"
44024009	यहूदिहुंण ने बी इना आरोप माय उको सात द्‍यो अने दावो कर्‌यो के ई बातहुंण सांची हे।
44024010	जदे राजपाल ने पोलुस के बोलवा को इसारो कर्‌यो, तो उने जुवाब द्‍यो: "यो जाणी के के तू घणा बरस से इना यहूदी देस को न्यावधीस हे, हूं खुसी से खुद के बचाड़ने सरु बोलुंवां।
44024011	तू खुद इनी सच्चई को पतो लगाड़ी सके के म्हारे अराधना सरु यरुसलेम ग्या सिरप बाराज दन होया हे।
44024012	यहूदिहुंण ने म्हारे नी तो मन्‍दर माय, अने नी पराथनाघर माय अने नीज नगर माय कइंका से कसोज बिवाद करतो पायो,
44024013	अने नीज ई उना आरोपहुंण के जो म्हार पे लगाड़े हे, थारा सामे सिद्द करी सके।
44024014	पण हूं थारा सामे यो मानी लूं, के हूं परभु का उध्दार का मारग मुजब अराधना करूं जेके ई बुरो पंथ के हे। पण हूं अपणा पूरखाहुंण का परमेसरज की सेवा करूं हे, अने जो बात नेम-बिधान का हक माय हे अने जो कंई नबिहुंण की पोथीहुंण माय लिख्यो हे उनी सगळी पे बिसास करूं हे।
44024015	हूं परमेसर माय या आसा राखुं, जसा ई खुद बी राखे हे के सांची माय धरमी अने अधरमी दोइज पाछा जी उठ्यायगा।
44024016	इकासरु हूं बी परमेसर अने मनखहुंण का सामे अपणा मन के न्याव करवा की समज से सुद्द बणई राखवा की हमेस्या कोसिस करूं।
44024017	"अबे नरा बरस का बाद हूं अपणी जात का गरीब-गुरबा सरु दान लई के यरुसलेम माय चड़ावो चड़ावा आयो थो।
44024018	जदे इणने म्हारे मन्‍दर माय देख्यो तो हूं नेम-बिधान से सुद्द हुई के बिना भीड़ के या बिना हुल्‍लड़ मचाये अपणा काम माय लाग्यो होयो थो।
44024019	पण वां एसिया देस का नरा यहूदी था - अगर उणका कने म्हारा बिरोद माय कंई आरोप लगावा सरु हे, तो उणके चइये थो के वी थारा सामे हाजिर हुई के आरोप लगाड़ता।
44024020	नी तो ई लोग खुदज बताड़े के जदे हूं म्हासबा का सामे उब्यो थो तो इणके म्हारा माय कां को कसूर मिळ्यो।
44024021	सिरप इनी बात के मानी के जेके म्हने उणका अदाड़ माय उबी के जोर से कई थी: 'मर्‌या होया का जी उठवा का बारामें तमारा सामे म्हारो न्याव हुई र्‌यो हे।' "
44024022	पण फेलिक्‍स ने, जो ईसु का उध्दार का मारग की सई-सई म्हायथी राखतो थो, सुणवई रोकता होया क्यो, "जदे सेनापति लुसियास अई जायगा तो हूं तमारा इना मुकदमा पे फेसलो दूंवां।"
44024023	तो उने सुबेदार के हुकम द्‍यो के पोलुस के थोड़िक ढील दई के नेपा माय राखे अने उका सातिहुंण माय से कइंका के बी उकी सेवा करवा से नी रोक्‍या जाय।
44024024	थोड़ाक दन का बाद फेलिक्‍स अपणी घराळी द्रुसिल्‍ला के, जो यहूदिणी थी, गेले लई के वां आयो, अने पोलुस के तेड़ी के उका बिसास का बारामें जो मसीह ईसु माय हे, सुण्यो।
44024025	पण जदे पोलुस निरदोसिता अने खुद के बस माय करवा की बात अने आवा वाळा न्याव की चरचा करी र्‌यो थो तो फेलिक्‍स ने डरी के क्यो, "इना बखत तो तू चल्यो जा। बखत मिळवा पे हूं थारे पाछो तेड़ुंवां।"
44024026	उणाज बखत उ पोलुस से रुप्या लेवा की आस बी करी र्‌यो थो। इकासरु उ उके घड़ी-घड़ी तेड़ी के उकासे बात-चित कर्‌या करतो थो।
44024027	दो बरस बितवा पे फेलिक्‍स की गद्दी पे पुरखियुस फेस्‍तुस बेठ्यो। अने फेलिक्‍स ने यहूदिहुंण के खुस करवा की मरजी से पोलुस के जेळ मायज राख्यो।
44025001	फेस्‍तुस रोम का उप-इलाका यहूदिया देस माय पोंचवा का तीन दन बाद केसरिया नगर से यरुसलेम ग्यो।
44025002	तो मुख-पुरोहितहुंण अने यहूदिहुंण का खास जणाहुंण ने पोलुस पे आरोप लगाड़िके उकासे बिणती करी,
44025003	अने या मांग करी के "पोलुस के यरुसलेम मोकली दे", क्योंके वी उके बाट मेंज मारी लाखवा की फिराक माय था।
44025004	तो फेस्‍तुस ने जुवाब द्‍यो, "पोलुस केसरिया राज की केद माय हे, अने हूं खुद बी झट वां जावा वाळो हूं।
44025005	तमारा माय से जो खास मनखहुंण हे वी म्हारा गेले चल्या-चले। अने अगर इना मनख ने कईं को खराब काम कर्‌यो तो वी वां उका पे आरोप लगाड़े।"
44025006	उ उणका गेले आठ-दस दन तक रई के केसरिया चल्यो ग्यो। दूसरा दन उने कचेरी माय न्याव आसण पे बेठिके हुकम द्‍यो के पोलुस के लायो जावे।
44025007	पोलुस के वां पोंचवा पे यरुसलेम से आया होया यहूदिहुंण उका चारी-मेर उबा हुई ग्या अने उका पे असा गंभीर आरोप लगाड़वा लाग्या जेको उणका कने कईं को सबूत नी थो।
44025008	तो पोलुस ने अपणे बचावा सरु क्यो, "म्हने नी तो यहूदिहुंण का नेम-बिधान, नी मन्‍दर अने नीज केसर का बिरोद माय कईं को पाप कर्‌यो हे।"
44025009	पण फेस्‍तुस ने यहूदिहुंण के खुस करवा की मन्सा से पोलुस के जुवाब द्‍यो, "कंई तू चावे के हूं इना आरोपहुंण को न्याव यरुसलेम माय करूं?"
44025010	पण पोलुस ने जुवाब द्‍यो, "हूं केसर की कचेरी का सामे उबो हूं, अने म्हारो न्याव यांज होणो चइये। क्योंके तू बी अच्छी तरा जाणे के म्हने यहूदिहुंण को कइंज बुरो नी कर्‌यो।
44025011	अगर हूं कसुरवार हूं अने म्हने मोत की सजा पावा लायक कंई कर्‌यो हे, तो हूं मरवा से मना नी करूं। पण अगर उणका आड़ी से लगाड़्या ग्या आरोपहुंण माय से एक बी सांचो नी हिट्यो, तो कईं को बी म्हारे इणका हाते नी दई सकतो। म्हारी याज याचना रोम का केसर म्हाराज से हे।"
44025012	तो फेस्‍तुस ने अपणी सबा से राय लई के जुवाब द्‍यो, "तने केसर से याचना करी हे, तो तू केसरज का सामे उबो रेगा।"
44025013	जदे नरा दन बिती ग्या तो राजा अग्रिप्‍पा अने उकी बेन बिरनीके ने केसरिया अई के फेस्‍तुस के नमसकार कर्‌यो।
44025014	जदके उणके वां नरा दन बिताणा था तो फेस्‍तुस ने पोलुस को मुकदमो राजा का सामे पेस करिके क्यो, "यां एक मनख हे जेके फेलिक्‍स जेळखाना माय छोड़ी ग्यो हे।
44025015	जदे हूं यरुसलेम माय थो, तो मुख-पुरोहित अने यहूदिहुंण का सियाणाहुंण ने उका बिरोद माय आरोप लगाड़्या अने बिणती करी के उके सजा दई जाय।
44025016	तो म्हने उणके जुवाब द्‍यो के रोमिहुंण की या परथा हयनी के कइंका मुलजिम के, जदत्तक के आरोप लगाड़वा वाळाहुंण के सामे उबो हुई के अपणा बचाव माय जुवाब देवा को मोको नी मिळे, उके सजा सरु नी द्‍यो जावे।
44025017	तो जदे वी भेळा होया तो म्हने देर कर्‌या बिना दूसराज दन न्याव-आसण पे बेठिके उना मनख के लावा को हुकम द्‍यो।
44025018	जदे आरोप लगाड़वा वाळा उबा होया तो उणने कइंका असा कसूर को आरोप नी लगाड़्यो जसो के म्हारो अनुमान थो
44025019	पण उणको झगड़ो उका गेले सिरप अपणा धरम की थोड़िक बातहुंण अने ईसु नामका एक मनख का बारामें थो, जो मरी ग्यो थो पण पोलुस उके जिन्दो होवा को दावो करी र्‌यो थो।
44025020	म्हारी समज माय नी अई र्‌यो के इनी बातहुंण की खोज-खबर कसे करी जाय तो म्हने उकासे पुछ्‌यो के कंई तू यरुसलेम जावा सरु तय्यार हे के वां इनी बातहुंण का बारामें थारो न्याव होय।
44025021	पण पोलुस ने याचना करी के जदत्तक म्‍हाराजा सेज म्हारो फेसलो नी करायो जाय तदत्तक हूं यांज जेळ माय रुंवां। तो म्हने हुकम द्‍यो के जदत्तक हूं इके केसर म्‍हाराजा कने नी मोकली दूं, उ यांज जेळ मायज रेगा।"
44025022	तो अग्रिप्‍पा राजा ने फेस्‍तुस से क्यो, "हूं खुद बी इना मनख के सुणनो चउं।" फेस्‍तुस ने क्यो, "तू काल सुणी लेजे।"
44025023	तो दूसरा दन जदे राजा अग्रिप्‍पा अने बिरनीके घणा गाजा-बाजा से, अने सेनापतिहुंण अने नगर का गण-मान्‍य लोगहुंण का गेले कचेरी माय आया, तो फेस्‍तुस का हुकम से पोलुस के लाया।
44025024	फेस्‍तुस ने क्यो, "हे म्‍हाराजा अग्रिप्‍पा अने हमारा गेले हाजिर होया सगळा सज्‍जनहुंण, इना मनख पोलुस आड़ी नगे करो, जेका बारामें आखा यहूदी समाज अने यरुसलेम अने यां बी चिल्‍लाड़ी-चिल्‍लाड़ी के म्हार से बिणती करी हे के इको अबे जिन्दो रेणो ठीक हयनी।
44025025	पण म्हने जाणी ल्यो थो के इने मोत की सजा पावा लायक कइंनी कर्‌यो थो। इकासरु के इने खुदज म्‍हाराजा से याचना करी हे, म्हने इके मोकली देवा को फेसलो कर्‌यो।
44025026	फेर बी म्हारा कने इका बारामें अपणा म्‍हाराजा के लिखवा सरु कइंकी ठोस बात हयनी। इकासरु हूं उके तमारा सगळा का सामे, खास करिके, हे राजा अग्रिप्‍पा, थारा सामे लायो हूं जेकासे के जांच खतम होवा पे म्हारे थोड़िक लिखवा सरु जाणकारी मिळी जाय।
44025027	क्योंके म्हारे यो बेकार लागे के बिना कारण कइंका मुलजिम के उका आरोप-पत्तर तय्यार कर्‌या बिना मोकलुं।"
44026001	तो राजा अग्रिप्‍पा ने पोलुस से क्यो, "थारे अपणा आड़ी से बोलवा की इजाजत हे।" इका पे पोलुस ने अपणो हात उठाड़्यो अने अपणा बचाव माय बोलवा लाग्यो:
44026002	"हे राजा अग्रिप्‍पा, यहूदिहुंण ने म्हार पे नरा आरोप लगाड़्या। हूं अपणे खुद के धन्‍य मानी र्‌यो हूं के आज थारा सामे अपणा बचाव सरु सगळा को जुवाब दई र्‌यो हूं,
44026003	खास करिके इकासरु के तू यहूदिहुंण की सगळी परथाहुंण अने बिवादहुंण के जाणे हे। तो हूं बिणती करूं के जिरना धरिने म्हारी बात सुणी ले।
44026004	"म्हारो चाल-चळण जुवानी से लई के तो अबी तक जसो र्‌यो, याने म्हने इके सुरु से अपणी जात का अदाड़ माय अने यरुसलेम माय कसतरा बिताड़्यो, इके सगळा यहूदी जाणे हे।
44026005	क्योंके वी म्हारा बारामें घणा पेलांसेज जाणे के म्हने अपणा धरम का सगळा से कट्टरपणा मुजब फरीसी हुई के जीवन बिताड़्यो। अगर वी चावे तो इनी बात की गवई बी दई सके।
44026006	पण अबे उनी आसा की वजासे जेको करार परमेसर ने हमारा पूरखाहुंण से कर्‌यो, म्हारो न्याव कर्‌यो जई र्‌यो हे।
44026007	हमारा बारा गोत इना करार को फळ पावा की आसा माय घणी खुसी से दन-रात परमेसर की सेवा करे। अने हे राजा, इनी आसा का बारामें यहूदी म्हार पे आरोप लगाड़े हे।
44026008	या बात तम यहूदिहुंण के अबिसासी कायसरु लागे के परमेसर मर्‌या माय से जीवतो करे?
44026009	"म्हने बी पेलां योज बिचार्‌यो थो के नासरत का ईसु का बिरोद माय म्हारे नरो कंई करनों हे।
44026010	तो म्हने यरुसलेम माय योज कर्‌यो। मुख-पुरोहितहुंण से हक पई के म्हने परमेसर का घणा लोगहुंण के जेळखाना माय लाख्या। अने जदे वी मोत का घाट उतार्‌या जई र्‌या था तो म्हने उणका बिरोद माय अपणो मत बी द्‍यो।
44026011	हूं अकसर सगळा पराथनाघरहुंण माय जई के उणके सजा देतो थो अने ईसु की निंदा करवा सरु उणके मजबुर करवा की कोसिस कर्‌या करतो थो। अने उणका सरु म्हारो करोध इतरो जादा थो के बायरे का देस का नगरहुंण तक बी हूं उणके सताड़वा ग्यो।
44026012	"जदे हूं मुख-पुरोहितहुंण की इजाजत अने हक पई के असाज जोस से दमिसक नगर आड़ी जई र्‌यो थो।
44026013	तो हे राजा, म्हने दफोर्‌या का बखत बाट माय सूरज से बी जादा एक तेज उजाळो असमान से आतो होयो देख्यो, जो म्हारा अने म्हारा गेले जातरा करवा वाळाहुंण का चारी-मेर चळकी र्‌यो थो।
44026014	जदे हम सगळा जमीन पे हिटी पड़्या तो म्हारे इबराणी बोली माय या बाणी सुणई दई: 'साऊल, साऊल, तू म्हारे कायसरु सताड़े? नोंक पे लात मारनो थारा सरु अबगो हे।'
44026015	"म्हने क्यो, 'परभु, तू कुंण हे?' "परभु ने क्यो, 'हूं ईसु हूं जेके तू सताड़ी र्‌यो हे।
44026016	पण अबे तू उठ्या अने अपणा पगहुंण पे उबो हुई जा। म्हने इकासरु थारे दरसन द्‍यो के थारे म्हारो सेवक बणउं। अने नी सिरप इनी बातहुंण सरु जो थारे म्हारा माय आज नगे अई के गवो बणउं, पण उनी बातहुंण के बी जेका सरु हूं थारे दरसन दूंवां।
44026017	हूं थारे थारा लोगहुंण से अने गेर यहूदिहुंण से बी, जिणका कने थारे मोकली र्‌यो हूं, बचातो रुंवां।
44026018	तू उणकी आंखहुंण के खोले जेकासे के वी इन्‍दारा से उजाळा आड़ी अने सेतान का राज से परमेसर आड़ी पलटे, जेकासे के वी पापहुंण की मांफी अने उना लोगहुंण का गेले अपणी जगा पई ले जो म्हार पे बिसास करवा से पवित्तर होया हे।'
44026019	"तो हे राजा अग्रिप्‍पा, म्हने उना सरग का दरसन को कदी बी उलांगो नी कर्‌यो।
44026020	पण पेलां दमिसक के, फेर यरुसलेम के, अने उका बाद यहूदिया का आखा इलाका का रेवा वाळाहुंण के परचार करतो र्‌यो। अने बाद माय हूं गेर यहूदिहुंण के बी योज परचार करतो र्‌यो के वी पसतावो करिके परमेसर आड़ी पलटे अने हिरदो बदळवा लायक काम करे।
44026021	इनी वजासे थोड़ाक यहूदिहुंण ने म्हारे मन्‍दर माय पकड़्यो अने मारी लाखवा की कोसिस करी।
44026022	पण परमेसर आड़ी से मदद पई के हूं आज तक बण्यो होयो हूं अने छोटा-मोटा सगळा का सामे गवई दई र्‌यो हूं। अने जो बात नबिहुंण अने मूसा ने कई थी वी होवा वाळी हे उणके छोड़ी के कंई नी कउं।
44026023	याने यो के मसीह के दुःख भोगणो होयगा, अने उज मर्‌या माय से जी उठवा वाळाहुंण माय पेलो हुई के यहूदी परजा अने गेर यहूदिहुंण दोई के उजाळा को समिचार सुणायगा।"
44026024	जदे पोलुस अपणा बचाव माय असतरा कई र्‌यो थो, तो फेस्‍तुस ने उंची अवाज से क्यो, "पोलुस तू बेन्‍डो हे! जादा भणणो थारे बेन्‍डो बणई र्‌यो हे।"
44026025	पण पोलुस ने क्यो, "हे परमगुणी फेस्‍तुस, हूं बेन्‍डो हयनी हूं पण सांची अने भेद-भरी बातहुंण कउं।
44026026	इनी बातहुंण के म्हाराज खुद जाणे हे जिणका सामे हूं काठो हुई के बोली र्‌यो हूं। म्हारे भरोसो हे के इका माय से कइंकी बात हयनी जो उके नी मालम, क्योंके ईसु मसीह की या घटणा कइंका कोणा माय नी घटी।
44026027	हे राजा अग्रिप्‍पा, कंई तू नबिहुंण को बिसास करे हे? हां, हूं जाणूं के तू बिसास करे हे।"
44026028	तो अग्रिप्‍पा राजा ने पोलुस के जुवाब द्‍यो, "कंई तू यो सोंचे के म्हारे थोड़ाज बखत माय मसीही बणावा सरु भेकई लेगा?"
44026029	पोलुस ने क्यो, "परमेसर करे की चाय थोड़ाक या जादा बखत माय, नी सिरप तू पण ई सगळा बी जो आज म्हारी सुणी र्‌या हे म्हारा सरीका हुई जायगा, फरक सिरप बेड़िहुंण को रेगा।"
44026030	तो राजो उठ्यो, अने उका गेले उकी बेन बिरनीके, राजपाल फेस्‍तुस, अने बेठ्या होया लोग बी उबा उठ्याया।
44026031	अने बगले जई के एक दूसरा से बातहुंण करिके यो केवा लाग्या, "यो मनख तो असो कंई बी नी करी र्‌यो हे जो मोत की सजा या जेळखाना माय लाखवा का लायक होय।"
44026032	राजा अग्रिप्‍पा ने फेस्‍तुस से क्यो, "अगर यो मनख केसर म्हाराज से याचना नी करतो तो इके छोड़ी लाखतो।"
44027001	जदे यो पक्को होयो के हम झाज से अत्तलीया देस जांवां तो उणने पोलुस अने दूसरा बन्‍दिहुंण के म्‍हाराजा का सेना दळ का यूलियुस नामका एक सुबेदार के समळई द्‍या।
44027002	तो अद्रमुत्तियुम को एक झाज एसिया इलाका का मेरे का इलाकाहुंण से हुई के जावा पे थो। हम उका पे चड़िके समन्दर की जातरा बले चली पड़्या। अरिस्‍तर्खुस नामका थिस्‍सलुनीके नगर को एक मकिदुनी मनख बी हमारे गेले थो।
44027003	दूसरा दन हम सेदा नगर माय उतर्‌या अने यूलियुस ने किरपा करिके पोलुस के अपणा दोसहुंण का यां जावा द्‍यो के वी उकी जातरा सरु जरुरी चीजहुंण की बेवस्‍था करी सके।
44027004	वां से हम झाज से साइपरस टापू का आड़ माय हुई के चल्या क्योंके बायरो सामे की थी।
44027005	अने जदे हम किलिकिया अने पंफूलिया इलाकाहुंण का समन्दर कराड़ा से हुई के हिट्या तो लुकिया इलाका का मूरा बस्‍ती माय उतर्‌या।
44027006	वां सुबेदार के अत्तलीया देस जावा वाळो सिकन्दरिया को झाज मिळ्यो, अने उने हमारे उका पे चड़ई लाख्या।
44027007	जदे हम लोग नरा-दन तक धीरे-धीरे खेता होया मुसकिल से कनिदुस नगर का सामे पोंच्या तो इकासरु के बायरो हमारे अबे अगड़े नी बड़वा दई र्‌यो थो, हम सलमोने टापू का सामे से हुई के किरेते टापू का आड़ माय झाज खेवा लाग्या।
44027008	अने उका कराड़ा-कराड़ा घणा अबगा से खेता होया हम एक जगा पोंच्या जो "अच्छा अराम की जगा" केवाती थी, जां से लसया नगर कने थो।
44027009	नरो बखत बिती ग्यो थो अने जळ-जातरा बी जोखम से भरी हुई थी, यां तक के उपास का दन बी बिती चुक्या था। तो पोलुस उणके या कई के चेतावा लाग्यो,
44027010	"हे भई-बेनहुंण म्हारे असो लागी र्‌यो हे के इना जळ-जातरा माय समान अने झाज कीज नी पण अपणा पराण को बी नुकस्यान झेलनो पड़ेगा।"
44027011	पण सुबेदार ने पोलुस का केणा के नी मान्यो, पण झाज के चलावा वाळा अने झाज का मालेख की बातहुंण आड़ी जादा ध्यान लगाड़्यो।
44027012	इकासरु उ बन्‍दरगाह जां पाणी को झाज रुके स्याळो बिताड़्वा सरु अच्छो नी थो, जादा लोगहुंण को यो मनसुबो होयो के वां से अगड़े बड़ी के कसी तरा फीनिक्‍स नगर पोंची के स्याळो बिताड़ां। यो किरेते टापू को एक बन्‍दरगाह हे, जेको मुन्‍डो दक्खणव-आथणूं अने धरउ-आथणूं आड़ी हे।
44027013	जदे दक्खणव दिसा आड़ी से बायरो धीरे-धीरे चलवा लाग्यो तो या सोंची के के हमारो उद्देस पूरण हुई ग्यो, लोगहुंण ने लंगर खेंच्‍यो अने किरेते टापू का धड़े-धड़ हुई के जावा लाग्या।
44027014	पण थोड़ाज देर बाद जमीन आड़ी से एक खतरनाक तोफान उठ्यो जो "धरउ-उगणूं" केवाय हे।
44027015	जदे झाज उका माय घेरायो अने तोफान को सामो नी करी सक्यो तो हमने झाज के बायरा का सायरे छोड़ी लाख्यो, अने हम बी झाज का गेले-गेल बीवा लाग्या।
44027016	तो कोदा नामका छोटा टापू का आड़ माय बीता-बीता हम मुसकिल से झाज का लोगहुंण के बचावा वाळी डोंगिहुंण के पई सक्या।
44027017	फेर केवटहुंण ने डोंगी के उठाड़वा का बाद झाज के डोल्डा से लपेटी के बान्द्‍यो। अने सुरतिस को रेतीलो कराड़ो जां गड़ी जावा का डर से पाल अने माल उतारी के बिता होया चल्या ग्या।
44027018	दूसरा दन जदे हम तोफान से घणा डोळा खई र्‌या था, तो दूसरा दन वी झाज को समान फेंकवा लाग्या।
44027019	तीसरा दन उणने अपणाज हात से झाज का डोल्डा अने पाळ बी फेंकी लाख्या।
44027020	जदे नरा दन तक नी तो सूरज नगे आयो, नी ताराहुंण, अने घणो तोफान चली र्‌यो थो। तो धीरे-धीरे हमारा बचवा की आस बी नी री।
44027021	जदे हम सगळा बिना रोटा के नरा दन बिताड़ी चुक्या तो पोलुस ने उणका अदाड़ माय उबो हुई के क्यो, "हे भई-बेनहुंण, ठीक यो थो के तम म्हारी राय मानता अने किरेते टापू से रवाना नी होता, तो नी तो इनी मुसीबत माय पड़ता अने नी यो नुकस्यान सेणो पड़तो।
44027022	अबे बी हूं तमार से बिणती करूं हिम्मत राखो, क्योंके तमारा माय से कइंका का पराण को नुकस्यान नी होयगा पण सिरप झाज को नुकस्यान होयगा।
44027023	क्योंके परमेसर जेको हूं हे, अने जेकी सेवा हूं करूं, उको एक सरगदूत आज राते म्हारा कने अई के उबो होयो।
44027024	अने उने क्यो, 'पोलुस डरे मती! थारे म्‍हाराजा केसर का सामे उबो होणो जरुरी हे। देखी ले, इना सगळा के जो थारा गेले जातरा करी र्‌या हे, परमेसर ने थारे दई द्‍या हे।'
44027025	इकासरु हे भई-बेनहुंण, हिम्मत राखो, क्योंके हूं परमेसर पे बिसास राखुं के जसो म्हार से क्यो हे वसोज होयगा।
44027026	पण कइंका कम पाणी का टापू पे हमारो झाज जरुर फंसेगा।"
44027027	पण जदे चवदी रात अई अने हम अद्रिया समन्दर माय भटकी र्‌या था तो आदी रात का करीब केवटहुंण ने म्‍हेसुस कर्‌यो के हम कइंका कराड़ा कने पोंची र्‌या हे।
44027028	थाग लेवा पे उणने अस्‍सी हात उन्‍डो पायो, थोड़ाक अगड़े बड़ी के पाछी थाग लई तो साट हात उन्‍डो पायो।
44027029	तो इना डर से के कंई सिल्लाहुंण से नी टकरांवां वी झाज का पाछल्या हिस्सा से चार लंगर लाखी के परोड़ो होवा की बिणती करता र्‌या।
44027030	अंय्यांड़ी केवटहुंण झाज से भागवा की कोसिस करी र्‌या था अने अगल्‍या हिस्सा से लंगर लाखवा का भायना से डोंगी के समन्दर माय उतारी चुक्या था।
44027031	तो पोलुस ने सुबेदार अने सिपईहुंण से क्यो, "अगर ई झाज पे नी र्‌या तो तम बी नी बची सकोगा।"
44027032	तो सिपईहुंण ने डोल्डा काटिके डोंगी पाणी माय पटकी लाखी।
44027033	जदे परोड़ो होवा पे थो तो पोलुस ने या कई के सगळा के जिमवा सरु समजाड़्या, "आज चवदा दन हुई ग्या के तम एक सरीको सांसो करवा की वजासे भूका र्‌या अने तमने कंई नी खायो।
44027034	तो हूं तमारे समजउं के अपणा पराण की रक्सा सरु थोड़ोक खई लो, क्योंके तमारा माय से कइंका का माथा को बाल बी बांको नी होयगा।"
44027035	यो कई के उने रोटा ल्या अने सगळा का सामे उका सरु परमेसर को धन्यबाद द्‍यो अने कोळ्‍या करिके खावा लाग्यो।
44027036	इका से उना सगळा के हिम्मत मिळी अने उणने बी जिमी ल्यो।
44027037	झाज पे हम सगळा मिळी के दो सो छियोत्तर जणा था।
44027038	अने जदे वी खई के धापी ग्या तो गंउ के समन्दर माय फेंकी के झाज के फोरो करवा लाग्या।
44027039	जदे दन हिट्यो तो वी उनी जगा के नी पेचाणी सक्या, पण उणके खाड़ी नगे अई जेको कराड़ो बराबर थो। उणने इरादो कर्‌यो के अगर हुई सके तो झाज के उणाज कराड़ा पे पोंचई द्‍यो जाय।
44027040	उणने लंगर काटिके समन्दर माय छोड़ी लाख्या अने उनीज बखत पतवारहुंण का बन्द ढीळा करी लाख्या। अने बायरा का हिसाब से नाना पाल खोली के कराड़ा आड़ी चली पड़्या।
44027041	पण दो पाणी की धाराहुंण माय पड़ी के झाज बाळू रेत माय फंसी ग्यो अने उको अगल्‍या हिस्सो असो गड़ी ग्यो के हली नी सक्यो, अने पाछल्‍यो हिस्सो लेरहुंण का झपाटा से टूटवा लाग्यो।
44027042	सिपईहुंण को बिचार थो के केदीहुंण के मारी लाखां जेकासे के उणका माय से कईं को बी तिरी के भागी नी सके।
44027043	पण सुबेदार ने पोलुस के बचई के लई जावा की मन्सा से उणके असो करवा से रोक्यो अने हुकम द्‍यो के जो तिरी सके वी पेलां कुदिके जमीन का कराड़ा आड़ी चल्या जाय।
44027044	अने बाकी लोग पाट्याहुंण अने झाज का दूसरा बटकाहुंण का सायरे हिटी जाय। असतरा हम सगळा लोग जमीन पे बिना जोखम के पोंची ग्या।
44028001	जदे हम बची ग्या तो हमारे मालम पड़्यो के यो टापू माल्टा केवाय हे।
44028002	वां का बनबासिहुंण ने हमार पे खास किरपा करी बरसात होवा की वजासे ठंडो लागवा लाग्यो थो, इकासरु उणने भस्‍ते चेतई अने हमारा सगळा को सुवागत कर्‌यो।
44028003	जदे पोलुस ने लक्‍कड़ को भारो भेळो करिके भस्‍ते पे धर्‌यो तो धप पई के एक सरप हिट्यो अने उका हात से लपटई ग्यो।
44028004	जदे बनबासिहुंण ने इना जनावर के जो उका हात से लपेट्यो होयो थो। उका पे नगे पड़ी तो वी माय-माय केवा लाग्या, "सांची माय यो मनख हत्यारो हे, जदके यो समन्दर से बची निकळ्यो फेर बी न्याव की देवी ने इके सजा दई के जीवा नी द्‍यो हे।"
44028005	तो पोलुस ने जनावर के, भस्‍ते पे झटकी लाख्यो अने उके कंई नुकस्यान नी होयो।
44028006	वी तो या बाट देखी र्‌या था के उ सुजी जायगा या एक दम हिटी पड़ी के मरी जायगा। पण जदे नरा बखत तक बाट देखी अने देख्यो के उको कंई नी बिगड़्यो तो अपणो बिचार बदळी के केवा लाग्या "यो तो कईं को देवता हे।"
44028007	उनी जगा का ऐरे-मेरे उना टापू का पुबलियुस नाम का परधान की जमीन थी। उने परेम भाव से हमारी आव-भगत करी अने तीन दन तक हमारी पंमणई करी।
44028008	फेर असो होयो के पुबलियुस को दाइजी बुखार अने आंव से बेमार पड़्यो होयो थो। पोलुस उके देखवा भित्तरे ग्यो अने पराथना करिके उका पे अपणो हात धर्‌यो अने उके नज करी लाख्यो।
44028009	इनी घटणा का बाद टापू का बाकी बेमारहुंण बी अई के नज होवा लाग्या।
44028010	अने उणने हमारो नरी-तरा से मान-सम्मान कर्‌यो। जदे हम उनी जगा से हिटवा वाळा था तो उणने हमारी जरुवत की सगळी चीजहुंण झाज पे चड़ई दी।
44028011	तीन मइना का बाद हम सिकन्दरिया का एक झाज से रवाना होया जो इना टापू पे स्याळो काटी चुक्यो थो अने जेकी सेलाणी "जुड़मा देवता" था।
44028012	फेर सुरकूसा नगर माय लंगर लाखी के हम तीन दन तक रुक्या र्‌या।
44028013	वां से मुड़ी के रेगियुम नगर पोंच्या। एक दन का बाद दक्‍खणवी बायरो चल्यो तो हम दूसरा दन पुतीयुली नगर माय आया।
44028014	वां हमारे थोड़ाक भई-बेनहुंण मिळ्या जिणने हमार से बिणती करी के हम उणका यां सात दन तक रुकां। असतरा हम रोम नगर पोंचवा पे था।
44028015	जदे रोम से भई-बेनहुंण ने हमारा बारामें सुण्यो तो अप्‍पियुस का हाट अने तीन-सराय तक वी हमार से रस्ता माय मिळवा आया। उणके देखी के पोलुस की हिम्मत बड़ी अने परमेसर के धन्यबाद द्‍यो।
44028016	जदे हम रोम माय पोंच्या तो पोलुस के एक सिपई का गेले जो उकी चोकसी करतो थो इकाड़ी रेवा की इजाजत दई।
44028017	फेर असो होयो के तीन दन का बाद पोलुस ने यहूदिहुंण का खास लोगहुंण के तेड़्या। जदे वी भेळा होया तो उने उणकासे क्यो, "भई-बेनहुंण, जदके म्हने अपणी जात या अपणा पूरखाहुंण की रीति-रिवाज का बिरोद माय कइंनी कर्‌यो, फेर बी हूं यरुसलेम माय बन्दी बणई के रोमिहुंण का हाते दई द्‍यो हूं।
44028018	उणने पुछी-ताछी के म्हारे छोड़ी देणो चायो, क्योंके म्हारे मोत की सजा देवा को कईं को कारण नी थो।
44028019	पण जदे यहूदिहुंण ने बिरोद कर्‌यो तो म्हारे केसर म्‍हाराजा से याचना करनी पड़ी - पण यो हयनी के अपणी जात पे कईं को आरोप लगाणो थो।
44028020	इना कारण से म्हने बिणती करी के तमार से मिळुं अने बात-चित करूं, क्योंके मसीहीज इसराइल को उ भरोसो हे जेकी वजासे हूं सांकळ से खंग्‍यो होयो हूं।"
44028021	उणने जुवाब द्‍यो, "नी तो हमारे यहूदिया से थारा बारामें कइंकी चिट्ठी-पत्तरी मिळी अने नीज भई-बेनहुंण माय से कइंका ने यां अई के थारा बारामें कईं को समिचार द्‍यो अने नी कइंकी खराब बात बताड़ी।
44028022	पण हम थारा बिचार सुणवा की मन्सा राखां हे, क्योंके हमारे इना पंथ का बारामें यो मालम हे, के सगळी जगा लोग इका बिरोद माय बात बणाय हे।"
44028023	तो इकासरु एक दन ठेरई के वी बड़ी संख्या माय पोलुस की रेवा की जगा पे आया। उने परमेसर का राज का बारामें गेरई से गवई दई के उणके समजायो। अने दन उगे से सांज तक मूसा का नेम-बिधान अने नबिहुंण की पोथीहुंण से ईसु का बारामें उणके समजावा की कोसिस करतो र्‌यो।
44028024	थोड़ाक लोगहुंण ने तो इनी बातहुंण के मानी ली, पण थोड़ाक ने बिसास नी कर्‌यो।
44028025	जदे वी एक दूसरा से राजी नी होया, तो पोलुस का इना आखरी का सबद्हुंण केवा का बाद वी वां से जावा लाग्या, "पवित्तर आतमा ने यसायाह नबी से तमारा पूरखाहुंण के ठीकज क्यो,
44028026	उने क्यो, 'जई के इना लोगहुंण से कइदे, तम सुणता तो रोगा पण नी समजोगा; अने देखता तो रोगा पण सुजेगा हयनी;
44028027	क्योंके इना लोगहुंण का हिरदा मूरखता से भर्‌या होया हे, वी अपणा कानहुंण से उंचा सुणवा लाग्या हे, अने उणने अपणी आंख मिची लाखी हे; कंई असो नी होय के उणके आंख से नगे आवे अने अपणा कानहुंण से सुणे, अने अपणा हिरदा से समजे अने पलटी जावे, अने हूं नज करूं।' "
44028028	तो पोलुस ने उणकासे क्यो, "तम जाणी लो के परमेसर को यो उध्दार गेर यहूदिहुंण कने मोकल्यो हे, अने वी तो सुणेगा।"
44028029	(अने जदे पोलुस ई बातहुंण करी चुक्यो तो यहूदी माय-माय नरो बिवाद करता होया वां से चल्या ग्या।)
44028030	पोलुस अपणा किराया का घर माय आखा दो बरस तक र्‌यो, अने जो उका कने आता था उना सगळा को मान राखतो थो।
44028031	अने उ बिना कइंकी बाधा के बेधड़क हुई के परमेसर का राज को परचार करतो अने परभु ईसु मसीह का बारामें सीख द्‍या करतो थो।
45001001	पोलुस आड़ी से जो ईसु मसीह को सेवक हे। म्हारे परमेसर ने परेरित होवा सरु तेड़्यो, अने परमेसर का उना सुब-समिचार को परचार करवा सरु छांट्यो हे।
45001002	उना सुब-समिचार की घोसणा उने पेलांसेज अपणा नबिहुंण से पवित्तर-सासत्तर माय,
45001003	अपणा बेटा ईसु मसीह हमारा परभु का बारामें करी। उ काया का मुजब दाऊद का बंस से पेदा होयो,
45001004	अने पवित्तर आतमा का मुजब मर्‌या माय से जी उठवा की वजासे सामरत का गेले परमेसर को बेटो होयो।
45001005	ईसु की किरपा से म्हारे परेरितई मिळी, ताके ईसु का नाम सरु सगळा गेर यहूदिहुंण माय बिसास से हुकम माननो सीखाड़्यो जई सके,
45001006	उणका माय परमेसर की वजासे तम बी ईसु मसीह का होवा सरु तेड़्या ग्या हो।
45001007	उना सगळा के जो रोम माय परमेसर का परमिला हे अने पवित्तर मनख होवा सरु तेड़्या हे या चिट्ठी लिखी र्‌यो हूं। हमारा पिता परमेसर, अने परभु ईसु मसीह आड़ी से तमारे उकी किरपा अने सान्ती मिळे।
45001008	पेलां तो हूं तमारा सगळा सरु मसीह ईसु की वजासे अपणा परमेसर को धन्यबाद करूं, क्योंके तमारा बिसास की चरचा आखा जग माय हुई री हे।
45001009	क्योंके परमेसर, जेकी सेवा हूं अपणी आतमा से उका बेटा का बारा माय सुब-समिचार परचार करूं, म्हारी गवई हे के हूं तमारे कसतरा सदा अपणी पराथनाहुंण माय लगातार रियाद करूं।
45001010	अने बिणती करूं के कम से कम अबे हूं परमेसर की मरजी से तमारा कने आवा बले कामयाब हुई जउं।
45001011	क्योंके हूं तमार से मिळवा की मरजी राखुं, जेकासे तमारे थोड़ोक आतमिक बरदान दई सकूं के तम मजबूत हुई जाव;
45001012	याने जदे हूं तमारा अदाड़ माय रूं तो हम माय-माय बिसास से हिम्मत बन्‍दावां।
45001013	भई-बेनहुंण, हूं चउं के तमारे इनी बात को पतो होय के म्हने घड़ी-घड़ी तमारा कने आवा की जुगती करी पण अबी तक रोक्यो होयो हूं। जेकासे के हूं तमारा माय बी परचार करिके थोड़ाक लोगहुंण के बिसास करई सकूं, जसाके बाकी गेर यहूदिहुंण का माय करायो हे।
45001014	क्योंके हूं यूनानिहुंण अने गेर यूनानिहुंण अकलमंदहुंण अने बे-अकल्‍याहुंण सगळा को करजदार हूं।
45001015	इकासरु हूं तमारे बी जो रोम माय रो हो, सुब-समिचार परचार करवा सरु जोस माय हूं।
45001016	हूं सुब-समिचार से नी लजउं, क्योंके उका माय पेलां यहूदी अने फेर गेर यहूदी - जो बी उका माय बिसास राखे, उणका उध्दार सरु परमेसर की सामरत हे।
45001017	क्योंके सुब-समिचार माय यो बताड़्यो हे, परमेसर मनख के अपणा सरु निरदोस कसे बणाय हे। यो सुरु से आखरी तक बिसास पे टिक्यो हे जसो के पवित्तर सासत्तर माय लिख्यो हे, "पण जो बिसास की वजासे निरदोस हे उ मनख जीवतो रेगा।"
45001018	उना लोगहुंण के - जो सच्चई के अधरम से दाबे हे, बुरा करमहुंण अने हरेक बुरई पे सरग से परमेसर को करोध परगटेगा।
45001019	अने असो हुई र्‌यो हे क्योंके परमेसर का बारामें वी पूरण रीति से जाणे हे क्योंके परमेसर ने उणका पे परगट्यो हे।
45001020	क्योंके जग की रचणा सेज परमेसर का छिप्या होया गुण, याने सदा की सामरत, अने परमेसर आड़ी से उकी रचणा समजी जई के साफ नगे आय हे। इकासरु उणका कने कईं को भायनो हयनी।
45001021	जदके वी परमेसर के जाणता था, फेर बी उणने उके नी तो परमेसर का जसो मान, अने नीज धन्यबाद द्‍यो। बरण वी बेकार की कळ्‍पणा करवा लाग्या, अने उणको बे-अकल्‍यो हिरदो इन्दारी ग्यो।
45001022	अकलमंद होवा को दावो करिके वी मूरख बणी ग्या।
45001023	उणने कदी नी मिटवा वाळा परमेसर के म्हेमा नी दी। पण नास होवा वाळा मनख, पखेरुहुंण, चोपाया, सरकवा वाळा जनावरहुंण की मूरत सरीको बदळी लाख्यो।
45001024	इकासरु परमेसर ने उणका हिरदा की बुरी वासनाहुंण की असुद्दता सरु छेकी लाख्या, के दूराचार माय पड़ी के एक-दूसरा की काया को माय-माय मान पाड़े।
45001025	क्योंके उणने परमेसर की सच्चई का बदळे झुंट के मान्यो, अने उका जगत की अराधना अने सेवा करी नीके उना जगत का सिरजनहार परमेसर की जो हमेस्या धन्‍य हे। आमीन।
45001026	इनी वजासे परमेसर ने उणके नीच मरजिहुंण का बस माय करी लाख्या; यां तक के उणकी बइराहुंण सोभाविक योन सम्‍बन्‍दहुंण का बजाय असोभाविक योन सम्बन्द राखवा लागी।
45001027	अने असतरा आदमी बी बइराहुंण का गेले सोभाविक किरिया के छेकी के माय-माय रळ्‍या हुई के रळ्यापणा माय बळवा लाग्या। आदमी ने आदमिहुंण का गेले रळ्‍या काम करिके अपणा मेंज भरस्ट आचरण की सई सजा पई हे।
45001028	जदे उणके परमेसर के माननो जादा अच्छो नी लाग्यो, तो परमेसर ने बी उणके उणका भरस्ट हिरदा का बस माय छोड़ी लाख्या, के वी खराब काम करे।
45001029	तो वी सगळा तरा की अधरम, दुस्‍टता, लोभ, दिवेस से अने सगळी इरसा, हत्या, झगड़ा, छळ-कपट अने जळण से भरी ग्या हे। वी दूसरा को बुरो चिते अने बकवासी हे।
45001030	बुरई करवा वाळा, परमेसर से घिरणा करवा वाळा, ढीट, जिद्दी, गप मारवा वाळा, बुरा बिचारवा वाळा, मां-बाप को हुकम नी मानवा वाळा,
45001031	बिना समज का, बिसासघाती, बिना परेम का, अने बिना दया का हुई ग्या।
45001032	जदके वी परमेसर को नेम जाणे हे के जो असतरा को आचरण राखे हे वी मोत का लायक हे, फेर बी वी नी सिरप खुदज यो काम करे, पण असा आचरण करवा वाळाहुंण का हिरदा से गेले बी हुई जाय हे।
45002001	तो, हे न्याव करवा वाळा, तू कईं को क्यों नी होय थारा कने भायनो हयनी, क्योंके जेनी बात पे तू कइंका दूसरा के कसुरवार माने, उकासे तू अपणे खुद के बी कसुरवार सिद्द करे हे। क्योंके तू जेना करमहुंण को न्याव करे खुद बी वसोज करम करे।
45002002	अने हम जाणा के असा करम करवा वाळाहुंण पे परमेसर की सजा को हुकम सइज रे हे।
45002003	पण तू जो दूसरा पे असा करम करवा को आरोप लगाड़े हे अने खुदज वी करम करे, कंई यो समजे हे के तू परमेसर की सजा का हुकम से बची जायगा?
45002004	या तू उकी किरपा, सेन करवा की ताकत अने जिरना का धन के कइंनी जाणे? अने थारे नी मालम के परमेसर की किरपा थारो हिरदो बदळवा आड़ी लइ-याय?
45002005	पण अपणा काठा अने नी बदळवा वाळा हिरदा की वजासे तू परमेसर का करोध का दन सरु अने उका सांचा न्याव का परगट होवा तक, अपणा सरु करोध भेळो करी र्‌यो हे।
45002006	परमेसर हरेक मनख के उका करम का मुजब फळ देगा।
45002007	जो भला करम की लगन माय रई के म्हेमा, मान अने जो अजर-अमरता का ढुंडवा वाळा हे, उणके उ सदा को जीवन देगा;
45002008	पण जो सुवारत की मरजी का बस माय रे अने सच्चई के नी माने, पण अधरम के माने, उणका पे बिपदा अने करोध अई पड़ेगा।
45002009	हरेक मनख पे जो बुरो करे हे कळेस अने संकट आयगा, पेलां यहूदी पे पाछे गेर यहूदी पे,
45002010	पण हरेक मनख के जो भलो करे, म्हेमा, मान अने सान्ती मिळेगा, पेलां यहूदी के अने पाछे गेर यहूदी के।
45002011	क्योंके परेमसर कइंका की तरफदारी नी करे।
45002012	गेरयहूदिहुंण जिणने बिना नेम-बिधान पाप कर्‌या, वी बिना नेम-बिधान के नास बी होयगा। अने यहूदी जिणने मूसा का नेम-बिधान पई के पाप कर्‌या, उणको न्याव नेम-बिधान का मुजब होयगा।
45002013	क्योंके परमेसर का सामे नेम-बिधान का सुणवा वाळा नी, पण नेम-बिधान का पाळण करवा वाळा निरदोस बणाया जायगा।
45002014	फेर जदे गेर यहूदी जिणका कने मूसा का नेम-बिधान हयनी, सुभावज से नेम-बिधान की बातहुंण को पाळण करे, तो मूसा का नेम-बिधान उणका कने नी होणे पे बी उना दन वी अपणा सरु खुदज नेम-बिधान हे।
45002015	असतरा वी नेम-बिधान का करम अपणा-अपणा हिरदा माय लिख्यो होयो बताड़े हे, अने उणकी समज बी गवई दे हे अने उणका बिचार कदी उणके कसुरवार या कदी बिना कसुरवार ठेरावे हे।
45002016	इका से उना दन होयगा जदे म्हारा सुब-समिचार का मुजब, ईसु मसीह की वजासे परमेसर मनखहुंण की गुपत बातहुंण को न्याव करेगा।
45002017	पण अगर तू यहूदी केवाय हे, अने नेम-बिधान पे भरोसो राखे अने परमेसर पे गुमान करे हे।
45002018	अने उकी मरजी के जाणे अने नेम-बिधान को जाणकार हुई के उनी बातहुंण के छांटे जो जरुरी हे।
45002019	अने अपणा खुद पे इनी बात को भरोसो राखे के तू खुद आंदाहुंण के मारग दिखाणे वाळो, इन्‍दारा माय रेवा वाळाहुंण सरु उजाळो,
45002020	मूरखहुंण के सिखाड़णे समजाड़ने वाळो, बाळकहुंण को गरु हे, क्योंके थारे नेम-बिधान माय ज्ञान अने सच्चई ठोस रुप से मिळ्यो हे।
45002021	तू जो दूसरा के सीख दे, कंई खुद नी सीखे? तू जो चोरी नी करवा को परबचन दे, कंई खुद चोरी नी करे?
45002022	तू जो के हे के ब्योबिचार नी करनों चइये, कंई खुदज ब्योबिचार नी करे? तू जो मुरतहुंण से घिरणा करे कंई खुदज मन्‍दरहुंण के नी लुटे?
45002023	तू जो नेम-बिधान पे गुमान करे कंई तू नेम-बिधान को उलांगो करिके परमेसर को मान नी पाड़े?
45002024	जसो पवित्तर सासत्तर माय लिख्यो बी हे, "तमारी वजासे परमेसर का नाम की निंदा गेरयहूदिहुंण माय करी जाय हे।"
45002025	क्योंके अगर तम नेम-बिधान को पाळण करो हो, तो जरुरीज खतणा से फायदो हे, पण अगर तम नेम-बिधान को उलांगो करवा वाळा हो, तो तमारो खतणो बगेर खतणा वाळा सरीको हुई ग्यो।
45002026	इकासरु अगर बगेर खतणा को मनख नेम-बिधान का नेमहुंण को पाळण करे तो कंई उका बगेर खतणा को होणो खतणा सरीको नी मान्यो जायगा?
45002027	अने उ मनख जेको काया रुप माय खतणो नी होयो हे, अने जो नेम-बिधान को पाळण करे, थारे कसुरवार ठेरायगा क्योंके थारा कने लिख्यो नेम-बिधान हे अने थारो खतणो बी होयो हे पण नेम-बिधान को पाळण नी करे।
45002028	क्योंके जो सिरप परगट माय यहूदी हे, उ पक्को यहूदी हयनी, नीज उ खतणो, खतणो हे, जो बायरे या काया माय होयो।
45002029	पण सांचो यहूदी उज जो हिरदा से हे; अने पक्को खतणो लिख्या नेम-बिधान से नी पण हिरदा को खतणो पवित्तर आतमा की वजासे। अने उकी बड़ई मनखहुंण आड़ी से नी, बल्के परमेसर आड़ी से होय हे।
45003001	तो यहूदी के कंई फायदो? या खतणा को कंई मोल?
45003002	हरेक तरा से नरो कंई! पेलो फायदो तो यो के परमेसर का बचन उणकेज द्‍या ग्या।
45003003	अगर थोड़ाक यहूदिहुंण ने बिसास नी बी कर्‌यो तो कंई होयो? कंई उणको अबिसास परमेसर की बिसासलायकी के बेकार करी लाखेगा?
45003004	असो कदी नी होय! बरण परमेसरज सांचो रे हे, चाय हरेक मनख झुंटो मिळे, जसो के परमेसर का बारा माय पवित्तर सासत्तर माय लिख्यो हे, "के तू अपणी बातहुंण माय खरो, अने अपणा न्याव माय सांचो रे हे।"
45003005	पण अगर हमारी अधारमिकता से परमेसर की धारमिकता सिद्द करे, तो हम कंई कां? कंई यो के परमेसर जो अपणो करोध हमार पे परगटे, अन्यावी हे? (या तो हूं एक मनख का बिचार मुजब कई र्‌यो हूं।)
45003006	असो कदी नी होय! नी तो उ जगत को न्‍याव कसे करेगा?
45003007	पण तम कई सकता हो "अगर म्हारा झुंट से परमेसर की सच्चई हजु बी जादा उजागर होय, तो इका से उकी म्हेमाज होय हे, फेर कायसरु हूं अबे बी पापी सरीको सजा लायक ठेराड़्यो जई र्‌यो हूं?"
45003008	अने फेर कायसरु नी कां (जसो के हमार पे झुंटो आरोप लगाड़्यो बी जाय हे, अने थोड़ाक लोग तो पक्‍की तरा से के हे के हमारो केणो हे) "आव, हम बुरई करां जेकासे भलई हिटे"? उणके कसुरवार ठेराड़्यो जाणो ठीक हे।
45003009	तो फेर कंई होयो? कंई हम यहूदिहुंण, गेरयहूदिहुंण से भला हे? कदी नी; क्योंके हम यहूदिहुंण अने गेरयहूदिहुंण दोई के कसुरवार दरसई चुक्या हे के वी सगळा का सगळा पाप का बस माय हे।
45003010	जसो के पवित्तर सासत्तर माय लिख्यो हे, "कइंको धरमी हयनी, एक बी हयनी।
45003011	कईं को समजदार हयनी। कईं को बी हयनी जो परमेसर के ढुंडे हे।
45003012	सगळा परमेसर से भटकी ग्या, वी सगळाज भरस्ट बणी ग्या; कईं को भलई नी करे, एक बी हयनी।
45003013	उणकी बातहुंण बुरी रे जसे खुली कबर बासे हे, वी अपणी जबान से धोको दई र्‌या हे, उणका होंटहुंण का सगळा सबद नांगहुंण का जेर सरीका रे हे;
45003014	उणका मुन्डा की बातहुंण सांप की फूंफकार सरीकी रे हे;
45003015	उणका पग लोई बिवाड़वा सरु तय्यार रे,
45003016	उणका मारगहुंण माय नास अने अबदा हे,
45003017	अने उणके सान्ती को जीवन मालमज हयनी।
45003018	उणकी नगे माय परमेसर को डर हेज हयनी।"
45003019	अबे हम जाणा के नेम-बिधान माय जो कंई लिख्यो ग्यो हे, उणकाज से के हे जो नेम-बिधान के माने, इकासरु के हरेक मुन्‍डो बन्द कर्‌यो जाय अने आखो जग परमेसर की सजा का लायक रे हे।
45003020	क्योंके परमेसर की नगे माय कईं को पराणी नेम-बिधान, का काम से निरदोस सिद्द नी हुई सके; क्योंके नेम-बिधान से सिरप पाप को पतो चले हे
45003021	पण अबे सांची माय मनख सरु यो दिखाड़्यो ग्यो हे के परमेसर नेम-बिधान का बिनाज उके अपणा से सई कसे बणाय नेम-बिधान अने नबिहुंण ने इकी पक्‍की गवई दई हे,
45003022	याने परमेसर से वा धारमिकता जो ईसु मसीह माय बिसास से सगळा बिसास करवा वाळाहुंण सरु हे। यहूदिहुंण अने गेरयहूदिहुंण माय कईं को फरक नी हे;
45003023	क्योंके सगळाज ने पाप कर्‌यो अने परमेसर की म्हेमा तक कदी नी पोंच्या हे,
45003024	पण वी उकी किरपा सेज उना उध्दार की वजासे जो परभु ईसु माय हे असा का असाज धरमी ठेराड़या जावे हे।
45003025	ईसु मसीह केज परमेसर ने उका लोई की वजासे सगळा का सामे बलिदान करिके दिखाड़ी द्‌यो यो उकी निरदोसिता दिखाड़वा सरु होयो जो बिसास से काम करे हे, क्योंके पेलां परमेसर ने अपणी जिरना से उणके पापहुंण की सजा द्‍या बिना छोड़ी लाख्या था;
45003026	पण आज का बखत माय उकी निरदोसिता नगे आय, के उ खुद बी निरदोस रे अने उणके बी निरदोस ठेरावा वाळो रे जो ईसु पे बिसास करे हे।
45003027	तो हमारो गुमान करनों कां र्‌यो? उ तो र्‌योज हयनी। कसतरा का नेम से? करमहुंण का नेम-बिधान से हमारे गुमान हे? नी, पण ईसु पे बिसास का नेम से हे।
45003028	क्योंके हम इना नतीजा पे पोंच्या हे के मनख नेम-बिधान का करमहुंण से नी, पण बिसास से निरदोस ठेराड़्यो जाय हे।
45003029	याके परमेसर सिरप यहूदिहुंणज को परमेसर हे? कंई उ गेरयहूदिहुंण को बी परमेसर हयनी? हां, गेरयहूदिहुंण को बी हे!
45003030	सांची माय परेमसर एकज हे! तो उ खतणा वाळाहुंण का बिसास से अने बगेर खतणा वाळाहुंण का बी बिसासज से निरदोस ठेरायगा।
45003031	तो कंई हम बिसास से नेम-बिधान के रद्द करां? कदी नी! बल्के हम नेम-बिधान के हजु जादा मजबूत करां हे।
45004001	तो हम इबराइम का बारामें कंई कां? उ काया का मुजब हम यहूदिहुंण को पुरखो हे। उके कंई मिळ्यो?
45004002	क्योंके अगर इबराइम करमहुंण से निरदोस ठेराड़्यो जातो, उके गुमान करवा की कंई वजा रे हे। पण परमेसर का सामे गुमान की कइंकी वजा हयनी।
45004003	पवित्तर सासत्तर कंई के हे? "अने इबराइम ने परमेसर पे बिसास कर्‌यो, अने यो बिसास उका सरु धारमिकता गिणी गी।"
45004004	काम करवा वाळा के मजुरी देणो कईं को दान हयनी, उ तो उको हक हे।
45004005	पण या मुक्ती जो हमारे परमेसर से मिळी हे मजुरी हयनी, पण परमेसर को द्‍यो होयो दान हे। अगर कईं को मनख काम करवा का बजाय उना परमेसर पे बिसास राखे जो पापी के छोड़ी लाखे हे; तो उको बिसासज उका सरु निरदोसिता बणी जाय हे।
45004006	जसतरा दाऊद बी उना मनख के धन्‍य के हे जेके परमेसर करमहुंण का बिना निरदोस माने हे। दाऊद जदे के हे,
45004007	"धन्‍य हे वी जिणका कसूर मांफ होया अने जिणका पाप ढांक्या ग्या।
45004008	धन्‍य हे उ मनख जेका पाप को लेखो परभु नी ले।"
45004009	तो कंई या धन्‍य आसीस सिरप खतणा वाळाहुंण सरुज हे? या उणका सरु बी हे जिणको खतणो नी होयो, क्योंके हम कां हे, "इबराइम को बिसास उका सरु धारमिकता गिण्यो ग्यो।"
45004010	तो यो कदे गिण्यो ग्यो? उको खतणो हुई चुक्या का पेलां या खतणा का पाछे? नी! खतणा की दसा माय नी पण खतणा की दसा से पेलां!
45004011	उके खतणा की सेलाणी मिळी जो बिसास की उनी निरदोसिता की छाप जो बिना खतणा की दसा माय बी थी, के उ उना सगळा को पिता ठेरे, जो बिना खतणा की दसा माय रेता होया बिसास करे, जेकासे के वी बी निरदोस गिण्या जाय।
45004012	अने उना खतणा कर्‌याहुंण को बी पिता रे, जो नी सिरप खतणा कर्‌याहुंण हे पण बिसास करे हे, अने वी उना बिसास का मुजबज चले हे जो हमारा पिता इबराइम का बिना खतणा का बखत माय था।
45004013	इबराइम या उका बंसहुंण को यो करार की वी जगत का बारिस रेगा, नेम-बिधान से नी मिळ्यो थो बल्के उके उनी निरदोसिता से मिळी थी जो बिसास से पेदा हुई हे।
45004014	क्योंके अगर नेम-बिधान पाळवा वाळा बारिस हे, तो बिसास बेकार हुई ग्यो अने करार बिना करम को हुई ग्यो।
45004015	क्योंके लोगहुंण जदे नेम-बिधान को उलांगो करे तो परमेसर को करोध उपजे हे, पण जां नेम-बिधान हयनी, वां उको उलांगो बी हयनी।
45004016	इकी वजासे, करार किरपा का मुजब बिसास से मिळे जेकासे के इबराइम का सगळा बंसजहुंण सरु परमेसर को करार पक्को हुई जाय - नी सिरप उणका सरु जो नेम-बिधान पाळे हे, पण उणका सरु बी जो इबराइम सरीका बिसास राखे हे। इबराइम जो हमारा सगळा को पिता हे,
45004017	जसो पवित्तर सासत्तर माय लिख्यो हे, "म्हने थारे नरा देसहुंण को पिता बणायो हे"। परमेसर की नगे माय जेका पे हमारा पिता इबराइम ने बिसास कर्‌यो, जो मर्‌याहुंण के जिवाड़े। जो इबराइम का बंस थाज नी उणको नाम असो ले जसे के वी हे।
45004018	इबराइम ने निरासा माय बी आसा राखी के बिसास कर्‌यो। इकासरु उना बचन मुजब जो क्यो थो, "तू नरा देसहुंण को पिता होय अने थारा बंसज तारा सरीका अणगिणत्या रेगा।"
45004019	उ जो एक सो बरस को थो, अपणी मरी सरीकी काया अने उकी बइरा सारा की कोख की मरी हुई दसा जाणतो होयो बी बिसास माय कमजोर नी र्‌यो।
45004020	फेर बी, परमेसर का करार का बारामें बिसास बणायो राख्यो। इतरोज नी पण बिसास माय मजबूत र्‌यो अने परमेसर की म्हेमा करतो र्‌यो।
45004021	उके पूरो बिसास थो के जो करार परमेसर ने उकासे कर्‌यो हे, उके पूरण करवा माय उ पूरण रुप से सामरत हे।
45004022	इकासरु यो बिसास "उका सरु धारमिकता गिण्यो ग्यो।"
45004023	पवित्तर सासत्तर को यो बचन के, "बिसास उका सरु धारमिकता गिण्यो ग्यो" नी सिरप उका सरु लिख्यो थो,
45004024	बरण हमारा सरु बी निरदोसिता गिणी जायगा याने हम वी हे जो परमेसर पे बिसास करां हे - जेने ईसु हमारा परभु के मर्‌या माय से जिवाड़्यो हे।
45004025	ईसु हमारा पापहुंण की वजासे पकड़ायो ग्यो, मार्‌यो ग्यो अने हमारे निरदोस बणावा सरु जिवाड़्यो बी ग्यो।
45005001	इकासरु बिसास से निरदोस ठेराड़या जई के परमेसर से हमारो मेळ-मिळाप सान्ती का साते अपणा परभु ईसु मसीह की वजासे हे।
45005002	उकाज जरिये बिसास की वजासे परमेसर की उनी किरपा माय हमारी दसा हे, वां तक हमारी पोंच हुई गी हे, अने परमेसर की म्हेमा के देखवा की आसा माय बी खुस रां हे।
45005003	इतरोज नी, पण हम अपणा कळेसहुंण माय बी खुस होवां हे, क्योंके हम जाणा हे के कळेस से जिरना उपजे,
45005004	अने जिरना से खरो चरित्तर, अने खरा चरित्तर से आसा उपजे;
45005005	आसा हमारे निरास नी होवा दे, क्योंके परमेसर ने पवित्तर आतमा के हमारे द्‍यो हे। उकासे परमेसर ने अपणो परेम हमारा हिरदाहुंण माय रेड़्यो हे।
45005006	जदे हम कमजोरज था तो सई बखत पे हम अधरमिहुंण सरु मसीह ने खुद को बलिदान कर्‌यो।
45005007	बिरलो हे के कइंका निरदोस मनख सरु कईं को मरे; पण हुई सके के कइंका भला मनख सरु कईं को मरवा की हिम्मत बी करी लाखे।
45005008	पण परमेसर अपणा बड़ा परेम के हमारा सरु असे बताड़े हे के जदे हम पापीज था मसीह हमारा सरु मर्‌यो।
45005009	क्योंके हम जदे ईसु का लोई की वजासे निरदोस हुई ग्या हे तो अबे हम उकी वजासे परमेसर का करोध से जरुरीज बची जावांगां!
45005010	क्योंके जदे हम उका बेरीज था, तो हमारो मेळ-मिळाप परमेसर का गेले उका बेटा की मोत की वजासे होयो। तो उकासे बड़ी के, अबे मेळ-मिळाप हुई जावा पे हम उका बेटा का जीवन की वजासे उध्दार पावांगा।
45005011	सिरप योज नी, पण हम अपणा परभु ईसु की वजासे परमेसर से मेळ-मिळाप करिके उका माय खुस होवां हे।
45005012	तो जसतरा एक मनख की वजासे पाप जगत माय आयो, अने पाप की वजासे मोत अई, असतरा मोत सगळा मनखहुंण माय फेली गी, क्योंके सगळा ने पाप कर्‌यो थो।
45005013	क्योंके नेम-बिधान के द्‍या जावा से पेलां पाप जगत माय तो थो, पण जां नेम-बिधान हयनी वां पाप के गिणे हयनी।
45005014	जदके मोत ने आदम से लई के तो मूसा तक राज कर्‌यो। जसो आदम ने परमेसर का हुकम को उलांगो कर्‌यो अने मरी ग्यो, वसेज सगळा मनख ने पाप नी कर्‌यो थो, पण फेर बी मरी ग्या। आदम इकी सेलाणी थो जो आवा वाळो थो, याने ईसु मसीह।
45005015	पण वी दोई एकज नी था क्योंके परमेसर को बरदान आदम का कसूर सरीको नी थो। क्योंके एक मनख का कसूर की वजासे सगळा लोगहुंण की मोत हुई। पण परमेसर की किरपा अने उना एक मनख ईसु मसीह की किरपा की वजासे बरदान मिळ्यो तो सगळा लोगहुंण की भलई सरु कितरो जादा हे।
45005016	यो बरदान उका सरीको हयनी जो एक मनख का पाप करवा की वजासे आयो थो, क्योंके सजा सरु न्याव एक पाप का पाछे आयो थो। पण यो बरदान जो निरदोसिता आड़ी ल‍ई जाय हे, नरा पापहुंण का पाछे आयो थो।
45005017	जदे एकज मनख का पाप की वजासे मोत ने राज कर्‌यो, इका से बड़ी के वी जो किरपा अने बरदान को दान घणो पाय हे, तो वी उना एकज मनख ईसु मसीह की वजासे जीवन माय हजु बी जादा राज करेगा।
45005018	तो जसतरा एकज कसूर की वजासे सगळा मनखहुंण कसुरवार ठेराड़या ग्या, असतरा धरम का एकज काम की वजासे सगळा सरु नतीजा माय हमेस्या का जीवन देवा वाळी धारमिकता मिळी।
45005019	जसो एक मनख का हुकम का उलांगा से सगळा पापी ठेराड़या ग्या वसेज एक मनख का हुकम मानवा से सगळा मनख निरदोस बी बणई द्‍या जायगा।
45005020	नेम-बिधान इकासरु आयो के कसूर बड़ी जाय, पण जां पाप बड़्यो वां परमेसर की किरपा माय हजु बी जादा बड़ोतरी हुई।
45005021	तो जसे सगळा मनख ने पाप कर्‌यो इका से सगळा मनख मरी ग्या, वसेज परमेसर की किरपा बी निरदोसिता से अजर-अमर जीवन सरु हमारा परभु ईसु मसीह की वजासे राज करे हे।
45006001	तो हम कंई कां? कंई हम पाप करता रां के परमेसर की किरपा बड़ती जाय?
45006002	कदी नी! हम जो पाप सरु मरी ग्या फेर उका माय कसे जीवन बितावां?
45006003	कंई तम नी जाणो के हम सगळा जो बपतिसमा की वजासे ईसु मसीह का गेले एक होया! बपतिसमा की वजासे उकी मोत माय बी भागीदार होया?
45006004	इकासरु हम बपतिसमा की वजासे उकी मोत माय भागीदार हुई के उका गेले गाड़्या ग्या हे, जेकासे के पिता की म्हेमा की बड़ी सामरत की वजासे जसो ईसु मसीह जी उठ्यो थो, वसाज हम बी नवो जीवन पांवां।
45006005	अगर हम उका गेले उकी मोत की बराबरी माय एक हुई ग्या, तो पक्‍कोज हे के उका जी उठवा की बराबरी माय बी एक हुई जावांगां,
45006006	यो जाणता होया के हमारो जूनो मनखपणो उका गेले कुरुस पे टांग्यो, के हमारी पाप से भरी काया खतम हुई जाय, के हम अगड़े पाप का दास नी रां;
45006007	क्योंके जो मरी ग्यो, उ पाप से छुटी के निरदोस हुई ग्यो।
45006008	अबे अगर हम मसीह का गेले मरी ग्या, इका से हम बिसास करां के उका गेले जिन्दा बी रांगा।
45006009	यो जाणता होया के मसीह मर्‌या माय से जिवाड़्यो जई के फेर कदी मरवा को हयनी, अने नी अबे उका पे मोत को राज हे।
45006010	क्योंके जदे उ मर्‌यो, तो पाप बले सदा सरु मरी ग्यो, पण अबे जो जीवतो हे, उ परमेसर सरु जीवतो हे।
45006011	इकासरु तम बी अपणा खुद का पाप सरु मरी ग्या, पण मसीह ईसु माय परमेसर सरु जीवता जाणो।
45006012	इकासरु पाप के अपणी मरणहारी काया माय राज मती करवा दो, के तम उकी मरजिहुंण के पूरण करो,
45006013	अने नी खुद की काया का अंगहुंण के दोषी बणई के पाप के दो। पण खुद के मर्‌या माय से जीवता जाणी के खुद की काया का हरेक अंग निरदोस बणई के परमेसर के दई दो।
45006014	तो पाप तमार पे राज करने नी आयगा, क्योंके तम नेम-बिधान का बस माय नी, पण किरपा का बस माय हो।
45006015	तो कंई होयो? कईं को केगा, "हम इकी वजासे पाप करां के हम नेम-बिधान का बस माय नी रां, पण किरपा का बस माय हे।" कदी नी!
45006016	कंई तम नी जाणो के कइंका को हुकम मानवा सरु तम खुद के गुलामहुंण सरीका दई दो हो, तो जेको हुकम मानो हो तो उकाज गुलाम हुई जाव हो? चाये पाप का जेको फळ मोत हे, चाये परमेसर का हुकम मानवा से जेको फळ निरदोसिता हे।
45006017	पण परमेसर को धन्यबाद होय के तम जो पाप का गुलाम था, अबे हिरदा से असतरा की सीख का हुकम मानवा वाळा हुई ग्या जेका सरु तमारो लगाव होयो थो।
45006018	तम पाप से छुड़ाया जई के धारमिकता का गुलाम हुई ग्या हो।
45006019	(हूं तमारी काया की कमजोरी की वजासे मनख की रीति पे बोली र्‌यो हूं।) जसतरा तमने अपणी काया का अंगहुंण के असुद्दता अने नेम-बिधान का उलांगा का गुलाम होवा सरु दई द्‍या था, नतीजो नेम-बिधान को उलांगो हजु जादा बड़ी ग्यो, उनीज तरा अबे अपणा अंगहुंण के धारमिकता का गुलाम होवा सरु लगाड़ी दो के जेको नतीजो पवित्तर रे।
45006020	जदे तम पाप का गुलाम था तो भला करम नी करवा आड़ी से आजाद था।
45006021	जेनी बातहुंण से अबे तमारे लाज आय तो उणकासे उना बखत कंई फायदो मिळतो थो? क्योंके उको नतीजो तो मोत हे।
45006022	पण अबे पाप से आजाद हुई के अने परमेसर का गुलाम बणी के तमारे यो फळ मिळ्यो जेको नतीजो पवित्तरता अने जेको अंत अजर-अमर जीवन हे।
45006023	क्योंके पाप की मजुरी तो मोत हे, पण परमेसर को बरदान हमारा परभु मसीह ईसु माय अजर-अमर जीवन हे।
45007001	हे भई-बेनहुंण, कंई तम नी जाणो - हूं नेम-बिधान का जाणकारहुंण से कई र्‌यो हूं - के जदत्तक मनख जिन्दो रे, तदत्तक उना मनख पे नेम-बिधान को हक रे हे?
45007002	क्योंके परनी बइरा, अपणा घराळा के जीवतो रेवापे, नेम-बिधान से बन्दी रे हे; पण अगर उका घराळा की मोत हुई जाय तो वा उका घराळा से नाता का नेम-बिधान से छुटी जाय हे।
45007003	इकासरु, अगर वा अपणा घराळा के जिन्दो रेता होया कइंका दूसरा की हुई जाय तो ब्योबिचारिणी केवायगा। पण अगर उका घराळा की मोत हुई जाय तो वा इना नेम-बिधान से छुटी जाय हे, यां तक के अगर वा कइंका दूसरा घराळा की बी हुई जाय, वा ब्योबिचारिणी नी केवायगा।
45007004	इकासरु हे म्हारा भई-बेनहुंण, तम बी मसीह की काया का गेले नेम-बिधान सरु मरी चुक्या था के तम उका अंग हुई जाव जो मर्‌याहुंण माय से जी उठ्यो के हम परमेसर सरु फळ लांवां।
45007005	क्योंके जदे हम काया माय था, तो पाप से भरी वासनाहुंण जो नेम-बिधान की वजासे भड़कई जाती थी, हमारी काया का अंगहुंण माय मोत सरु फळ पेदा करवा को काम करी री थी।
45007006	पण अबे जेना नेम-बिधान से हम बन्‍द्‍या था उका सरु मरी के उकासे असा छुटी ग्या हे के अबे जूना लिख्या नेम-बिधान का मुजब नी, पण पवित्तर आतमा का नवा नेम-बिधान से सेवा करां हे।
45007007	तो हम कंई कां? कंई नेम-बिधान पाप हे? कदी नी! इका अलावा नेम-बिधान का बिना हूं पाप के नी जाणी सकतो, क्योंके अगर नेम-बिधान के हयनी, "लोभ मती करजे," तो हूं लोभ का बारामें नी जाणी सकतो।
45007008	पण पाप ने इना हुकम से मोको पई के म्हारा माय हर तरा को लोभ पेदो कर्‌यो, क्योंके नेम-बिधान का बिना पाप की सामरत नी हे।
45007009	हूं खुद पेलां नेम-बिधान का बिना जिन्दो थो; पण जदे नेम-बिधान आयो तो पाप जिन्दो हुई ग्यो, अने हूं मरी ग्यो।
45007010	अने यो नेम-बिधान को हुकम जो जीवन सरु थो, म्हारा सरु मोत की वजासे बणी ग्यो;
45007011	क्योंके पाप ने नेम-बिधान की वजासे मोको पई के म्हारे भेकायो अने नेम-बिधान से म्हारे मारी बी लाख्यो।
45007012	इकासरु नेम-बिधान पवित्तर अने हुकम बी पवित्तर, खरो अने भलो हे।
45007013	तो कंई उ जो भलो हे म्हारा सरु मोत की वजा बण्यो? कदी नी! पण मोत की वजा पाप थो! जो उना भला की वजासे म्हारा माय मोत को काम करवा वाळो होयो, जेकासे के पाप को, पाप होणो परगटी जाय। तो हुकम की वजासे पाप घणोज भयानक पाप बणी जाय।
45007014	हम जांणां के परमेसर को नेम-बिधान तो आतमिक हे। पण हूं हाड़-मांस को मनख अने पाप की गुलामी सरु बिक्यो होयो हूं।
45007015	इकासरु जो हूं करूं उके समजी नी पउं; क्योंके जो हूं चउं उ नी करूं। पण जेकासे म्हारे घिरणा हे उज करूं।
45007016	अगर हूं उज करूं जो हूं नी करनों चउं तो हूं मानी लूवां के नेम-बिधान भलो हे।
45007017	तो असी दसा माय हूं उ अबे हयनी जो यो सगळो करी र्‌यो हे, उ पाप हे जो म्हारा माय बस्यो होयो हे।
45007018	इकासरु हूं जाणूं के म्हारा माय याने म्हारी काया माय कंई बी भलो रे हयनी। भली मन्‍सा तो म्हारा माय रे, पण म्हार से भलो काम नी हुई सके।
45007019	क्योंके जेनी भलई की हूं चायना राखुं, वा तो नी करी सकूं; पण जेनी बुरई की चायना नी करूं वइज करतो र्‌यो हूं।
45007020	पण अगर हूं वइज करूं जेकी चायना करूं हयनी, तो उको करवा वाळो अबे हूं नी र्‌यो, पण पाप जो म्हारा माय बस्यो होयो हे।
45007021	जदे हूं यो नेम पउं हे के जदके हूं भलई करनों चउं, बुरई म्हाराज माय हे।
45007022	क्योंके हूं अपणी भित्तरे की आतमा माय तो खुसी से परमेसर का नेम-बिधान से राजी रूं।
45007023	पण म्हारी खुद की काया माय एक अलग नेम को एसास होय हे, जो म्हारा हिरदा का नेम का बिरोद माय लड़ई करे हे, अने पाप को नेम जो म्हारा अंगहुंण माय हे, उके बन्दी बणई लाखे हे।
45007024	हूं कसो अभागो मनख हूं! म्हारे इनी काया से जो खतम होवा वाळी हे कुंण छुड़ायगा?
45007025	हमारो परभु ईसु मसीह हमारे छुड़ायगा! परमेसर को धन्यबाद करूं हे! तो अपणा हाड़-मांस की काया से हूं पाप का नेम-बिधान को गुलाम होता होया बी अपणी बुध्दि से परमेसर का नेम-बिधान को सेवक हूं।
45008001	तो अबे उणका पे जो मसीह ईसु माय हे, सजा को हुकम हयनी। (क्योंके वी काया का मुजब नी बल्के आतमा का मुजब चले हे)
45008002	क्योंके पवित्तर आतमा का नेम-बिधान ने जो मसीह ईसु माय जीवन दे हे, तमारे पाप का नेम-बिधान से जो मोत आड़ी लई जाय आजाद करी लाख्या हे।
45008003	जेके मूसा को नेम-बिधान जो मनख का भोतिक सुभाव की वजासे कमजोर बणई लाख्यो थो, नी करी सक्यो उके परमेसर ने कर्‌यो हे। अपणाज बेटा के हमारा सरीकी भोतिक काया माय मोकली के जेका माय हम पाप करां हे उकी भोतिक काया के पाप वाळी काया बणई के पाप के खतम करिके पूरण कर्‌यो हे।
45008004	जेकासे के नेम-बिधान की मांग हमारा माय पूरण हुई सके जो भोतिक काया का मुजब नी पण पवित्तर आतमा मुजब चले हे।
45008005	क्योंके वी जो अपणी पापी भोतिक मनख काया का मुजब जीये हे उणकी बुध्दि, मनख सुभाव की मरजी पे टिकी रे हे। पण वी जो पवित्तर आतमा का मुजब जीये हे उणकी बुध्दि से जो पवित्तर आतमा चाय उनी मरजिहुंण पे लागी रे हे।
45008006	भोतिक मनख-सुभाव का बस माय रेवा वाळा हिरदा को अंत मोत हे। पण आतमा का बस माय रेवा वाळा सरु बुध्दि को फळ जीवन अने सान्ती हे।
45008007	असतरा भोतिक मनख-सुभाव परमेसर को बिरोदी हे। क्योंके उ नी तो परमेसर का नेम-बिधान का बस माय रे अने नी हुई सके हे।
45008008	अने वी जो भोतिक मनख-सुभाव का मुजब जीये हे, वी परमेसर के खुस नी करी सके।
45008009	अगर सांची माय परमेसर को पवित्तर आतमो तमारा माय रे हे तो तम भोतिक मनख-सुभाव का हयनी, बरण पवित्तर आतमा का हो। पण अगर कइंका माय मसीह को आतमो हयनी तो उ मसीह को जण हयनी।
45008010	अगर मसीह तमारा माय हे तो जदके भोतिक सुभाव वाळी काया पाप की वजासे मरी हे, फेर बी पवित्तर आतमा, परमेसर का गेले तमारे निरदोस बणई के, खुद तमारो जीवन बणी जाय हे।
45008011	पवित्तर आतमा ने ईसु के मर्‌याहुंण माय से जिवाड़्यो थो। उ तमारा माय वास करे हे, तो जेने मसीह के मर्‌याहुंण माय से जिवाड़्यो उ परमेसर तमारी मरणहारी भोतिक कायाहुंण के बी अपणा आतमा से जो तमारा माय बस्यो हे जिवाड़ेगा।
45008012	इकासरु, हे भई-बेनहुंण, हमार पे भोतिक काया को करज तो हे, पण असो हयनी के इका मुजब जीवन जीवां।
45008013	क्योंके अगर तम भोतिक काया का मुजब जीवन बिताड़ी र्‌या हो तो तमारे मरनो जरुरी हे, पण अगर तम आतमा से भोतिक काया का कामहुंण खतम करी र्‌या हो, तो तम जीवता रोगा।
45008014	क्योंके वी सगळा जो परमेसर का आतमा से चलाड़्या जाय हे, वी परमेसर की ओलाद हे।
45008015	तमने गुलामी को आतमो नी पायो के फेर डरता रो, पण बेटा बणावा को आतमो पायो जेकासे हम "हे अब्‍बा! हे पिता" कई के हेला पाड़ां हे!
45008016	पवित्तर आतमा खुद हमारी आतमाहुंण का गेले मिळी के गवई दे हे के हम परमेसर की ओलाद हे।
45008017	अगर हम ओलाद हे तो वारिस बी - परमेसर का वारिस अने मसीह का संगी-वारिस - जदके हम सांची माय उका गेले दुःख उठाड़ां के उका गेले म्हेमा बी पावां।
45008018	क्योंके हूं यो समजुं के इना बखत का दुःखहुंण को मिलाण करनों, आवा वाळी म्हेमा से जो हमार पे परगटणे वाळी हे, कंई बी हयनी।
45008019	क्योंके या जगत-रचणा घणी आसा से उना बखत की बाट जोई री हे, जदे परमेसर अपणा बेटाहुंण के परगट करेगा।
45008020	क्योंके जगत-रचणा माय कंई सार नी थो, पण अपणीज मरजी से नी बल्के परमेसर की मरजी से जेने इके इनी आसा का बस माय कर्‌यो,
45008021	के जगत-रचणा खुद बी बिनास का बन्दण से छुटी के परमेसर की ओलादहुंण की म्‍हेमामय आजादी को आनन्द लेगा।
45008022	क्योंके हम जांणां के आखी जगत-रचणा मिळी के जापा का दुःख सरीका पीड़ा माय अबी तक करांजी री अने तड़फिरी हे।
45008023	पण नी सिरप या जगत-रचणा, पण खुद हम बी जिणके आतमा को पेलो फळ मिळ्यो हे, खुद माय करांजी र्‌या हे, क्योंके परमेसर हमारे पूरण रीति से अपणा बाळक बणाय इकी बाट जोई र्‌या हे, के हमारी काया के उध्दार मिळी जाय।
45008024	हमारो उध्दार होयो, क्योंके हमारा मन माय आसा रे हे। पण जदे हम जेकी आसा करां अने उके देखी लां तो वा आसा नी री। अने जो नगे आवे; उकी आसा कुंण करे?
45008025	अगर हम उकी आसा करां जो नगे नी आवे तो जिरना धरिने घणी मन्‍सा से उकी बाट जोवां हे।
45008026	इनी तरा से पवित्तर आतमा बी हमारी कमजोरी माय हमारी मदद करे। क्योंके हम नी जाणा के हमारे पराथना कसतरा करनी चावे, पण पवित्तर आतमा खुद बी असी लसकरी लइ-लई के जेको बखाण नी करी सकां हमारा सरु बिणती करे हे।
45008027	अने मन के परखवा वाळो जाणे के पवित्तर आतमा की मरजी कंई हे। अने पवित्तर आतमा पवित्तर लोगहुंण सरु परमेसर की मरजी मुजब बिणती करे हे।
45008028	अने हम जाणा के जो मनख परमेसर से परेम राखे उणका गेले पवित्तर आतमो मिळी के सगळी बातहुंण माय भलई सरु काम करे, याने उणका सरु जो परमेसर का उद्देस मुजब तेड़्या ग्या हे।
45008029	क्योंके जिणका बारामें उके पेलांसेज मालम थो, उने उणके पेलांसेज राख्या बी के वी उका बेटा सरीका हुई जाय, जेकासे के मसीह नरा भई-बेनहुंण माय सगळा से बड़ो भई बणी सके।
45008030	फेर जिणके उने पेलां से ठेराड़या, उणके तेड़्या बी; अने जिणके तेड़्या, उणके निरदोस बी बणाया; अने जिणके निरदोस बणाया, उणके म्हेमा बी दई हे।
45008031	अबे हम इनी बातहुंण का बारामें कंई कां? अगर परमेसर हमारा आड़ी हे तो हमारो बिरोदी कुंण हुई सके?
45008032	उ जेने अपणा बेटा के बी बचाड़ी के नी राख्यो पण उके हमारा सगळा सरु मरवा बले द्‍यो, तो उ हमारे उका गेले सगळो कंई कायसरु नी देगा?
45008033	परमेसर का छांट्‌या होया पे असो कुंण हे जो दोष लगाड़ेगा? उ परमेसरज हे जो उणके दोषी नी ठेराय हे!
45008034	उ कुंण हे जो उणका पे दोष लगाड़ेगा? मसीह ईसु? कदी नी! उ मर्‌यो, हां, बरण उ मर्‌या माय से जी उठ्यो, जो परमेसर का सुदा हाताड़ी बेठ्यो हे, अने हमारा आड़ी से बिणती बी करे हे।
45008035	कुंण हमारे मसीह का परेम से इकाड़ी करेगा? कंई कळेस, या संकट, या सतावड़ो, या बिखो, या नांगोपण, या जोखम, या तरवार?
45008036	जसोके सासत्तर माय लिख्यो हे, "थारा सरु हम दन-भर घात कर्‌या जावां हे; हम घात होवा वाळी गाडरहुंण सरीका समज्या जावां हे।"
45008037	पण इनी सगळी बातहुंण माय हम उकी वजासे जेने हमार से परेम कर्‌यो सानदार जीत पई र्‌या हे।
45008038	क्योंके म्हारे पक्को भरोसो हे के नी तो मोत, नी जीवन, नी सरगदूत, नी परधानताहुंण, नी आज, नी काल, नी सकतीहुंण,
45008039	नी तो असमान की उंचई, नी समन्दर की गेरई, अने नी आखी रचणा, हमारे परमेसर का परेम से जो हमारा परभु ईसु मसीह माय हे, इकाड़ी करी सकेगा।
45009001	हूं मसीह माय सांची कूं, हूं झुंट नी बोली र्‌यो हूं। म्हारी समज बी पवित्तर आतमा माय इनी बात की गवई दे हे,
45009002	हूं घणो दुःख्यो हूं अने म्हारो हिरदो सदा दुःखी रे हे।
45009003	क्योंके हूं यां तक चातो थो के अपणा भई-बेनहुंण सरु जो काया मुजब म्हारा सम्‍बन्‍दी हे, हूं खुदज मसीह को सराप अपणा अदरे लई लेतो अने उका सराप से इकाड़ी हुई जातो।
45009004	वी जो इसराइली हे अने परमेसर का गोद ल्या बेटा होवा को हक हे, अने उकी म्हेमा, करारहुंण, नेम-बिधान, उपासणा अने उकी परतिज्ञाहुंण उणकीज हे।
45009005	पूरखाहुंण उणकाज हे अने मसीह बी काया माय उणकाज माय से होयो। परमेसर सगळा का अदरे राज करे हमेस्या धन्‍य हे। आमीन।
45009006	पण असो नी के परमेसर को बचन बेकार हुई ग्यो हे, क्योंके वी सगळा जो इसराइल का बंस का हे सांचा इसराइली हयनी;
45009007	अने नी इबराइम का बंस का होवा की वजासे वी उकी सांची ओलाद रेगा, पण लिख्यो हे, "इसाक सेज थारो बंस चलेगा।"
45009008	याने काया की ओलाद तो परमेसर की ओलाद हयनी, पण परतिज्ञा की ओलाद याने इसाक का बंस का मान्या जाय हे।
45009009	क्योंके परतिज्ञा को बचन यो हे: "हूं इनाज बखत पे अउंवां, अने थारी बइरा सारा के एक बाळक होयगा।"
45009010	अने सिरप योज नी, पण रिबका ने बी एक मनख याने हमारा पुरखा इसाक से जुड़मा बाळकहुंण को गरभ धर्‌यो।
45009011	-
45009012	जदके अबी तक नी तो जुड़मा जनम्‍या था अने नी कंई भलो-बुरो कर्‌यो थो, परमेसर ने रिबका से क्यो थो, "बड़ो बेटो नाना बेटा की चाकरी करेगा।" इना बचन से परमेसर ने दिखाड़्यो थो के छांटवा को मकसद करम की वजासे हयनी बल्के तेड़वा वाळा की वजासे हे।
45009013	जसो रिबका का दो बेटा का बारामें पवित्तर सासत्तर माय लिख्यो हे, "याकूब से म्हने परेम कर्‌यो, पण एसाव के नकारी द्‌यो।"
45009014	तो हम कंई कां? कंई परमेसर अन्यावी हे? कदी नी!
45009015	क्योंके उ मूसा से के, "हूं जेका पे चउं उकापेज दया करुंवां, अने हूं जेका पे चउं उकापेज तरस खउंवां।"
45009016	तो यो नी तो चावा वाळा पे अने नी दोड़-धुप करवा वाळा का अदरे रे, पण दया करवा वाळा परमेसर का अदरे रे हे,
45009017	क्योंके पवित्तर सासत्तर माय मिसर देस का राजा फिरोन से परमेसर ने क्यो थो, "म्हने इना अरथ से थारे राजो बणायो के थारा माय म्हारी सामरत बताड़ुं, के म्हारा नाम को परचार आखी धरती पे कर्‌यो जाय।"
45009018	तो परमेसर जेका पे चावे उका पे दया करे हे, अने जेके चावे उके काठो करी दे हे।
45009019	तो तम म्हार से सायद कोगा, "परमेसर अबे बी कायसरु दोष लगाड़े? क्योंके कईं को बी परमेसर की मरजी को बिरोद नी करी सके!"
45009020	इका अलावा, हे मनख, तू कुंण हे जो परमेसर से पलटी के जुवाब करे? कंई घढ़ी हुई चीज घढ़वा वाळा से या केगा के तने म्हारे कायसरु असो बणायो?"
45009021	कंई कुमार के गारा पे यो हक हयनी के उना गारा का लोंदा से एक ठामड़ो मान का काम सरु अने दूसरा के असाज काम सरु बणाय?
45009022	जसो परमेसर ने अपणा करोध के बताड़वा सरु अने अपणी सामरत परगटवा चातो थो। पण उकी मनसा से नास सरु तय्यार कर्‌या ग्या करोध का ठामड़ाहुंण की घणी जिरना सई। तो कंई होयो?
45009023	अने उने यो इकासरु कर्‌यो के उ अपणी म्हेमा को धन, दया का उना ठामड़ाहुंण पे परगटे, जिणके उने पेलांसेज अपणी म्हेमा सरु तय्यार कर्‌या था,
45009024	याने हमारे बी, जिणके उने नी सिरप यहूदिहुंण माय से पण गेरयहूदिहुंण माय से बी तेड़्या।
45009025	जसो उ होसे नबी की पोथी माय बी के हे: "जो म्हारी परजा नी थी उणके हूं 'अपणी परजा कुंवां अने जो परमिली नी थी उके हूं 'परमिली' कुंवां।
45009026	अने असो होयगा के जां उणकासे यो क्यो थो, 'तम म्हारी परजा हयनी' वांज वी 'जीवता परमेसर की ओलाद' केवायगा।"
45009027	अने यसायाह नबी इसराइल की ओलादहुंण के हेला पाड़ी के, के हे, "जदे की इसराइल की ओलादहुंण की गिणती समन्दर का बाळू रेत का बरोबर होय, फेर बी थोड़ाक बचाड़्या जायगा।
45009028	क्योंके परभु धरती पे अपणा न्याव के झटज पूरण तरा से कामरुप माय बदळेगा।"
45009029	जसो यसायाह नबी ने अगमबाणी करी थी, "सेनाहुंण को यहोवा परमेसर अगर हमारा सरु थोड़ाक बंसज नी राखतो तो हम सदोम नगर सरीका हुई ग्या होता, अने अमोरा नगर सरीका हुई जाता।"
45009030	तो हम कंई कां? के गेरयहूदिहुंण ने, जो निरदोसिता के नी ढुंडी र्‌या था, धारमिकता पई ली हे, याने वा निरदोसिता जो बिसास से हे,
45009031	पण इसराइलहुंण, निरदोसिता का नेम-बिधान के ढुंडता होया उनी निरदोसिता का नेम-बिधान तक नी पोंच्या।
45009032	असो कायसरु? क्योंके यहूदिहुंण ने बिसास से नी पण करमहुंण से निरदोसिता के ढुंड्यो थो। उणने ठोकर का भाटा से ठोकर खई,
45009033	जसो पवित्तर सासत्तर माय लिख्यो हे, "देखो, हूं सिय्योन माय एक ठोकर को भाटो अने ठेस की सिल्ला राखुं, पण जो उका पे बिसास राखेगा उ लाजे नी मरेगा।"
45010001	हे भई-बेनहुंण, म्हारी घणी मरजी अने परमेसर से उणका सरु पराथना हे के वी मुक्ती पाय।
45010002	उणका सरु म्हारी गवई हे के उणका माय परमेसर सरु लगन तो हे, पण समज का मुजब हयनी,
45010003	क्योंके परमेसर की धारमिकता के नी जाणता होया, बल्के अपणीज धारमिकता कायम करवा की कोसिस करता होया। उणने अपणा खुद के परमेसर की धारमिकता का बस माय नी कर्‌यो।
45010004	क्योंके मसीह ने नेम-बिधान को अंत कर्‌यो हे, ताके हरेक मनख बिसास सेज परमेसर सरु धरमी हुई जाय।
45010005	क्योंके मूसा को लेख हे के जो मनख उनी निरदोसिता पे अमल करे जो नेम-बिधान पे टिकी हे, तो "जो हुकम मानेगा उ जीवतो रेगा।"
45010006	पण वा निरदोसिता जो बिसास पे टिकी हे, असो मूसा के हे, "अपणा मन माय यो मती किजो, सरग पे कुंण चड़ेगा?" (याने मसीह के उतारी लावा सरु)।
45010007	"या 'पताळ-लोक माय कुंण उतरेगा?' " (याने मसीह का मर्‌याहुंण माय से जीवाड़ी के अदरे लावा सरु)।
45010008	पण नेम-बिधान यो के हे? "संदेस थारा कने हे, थारा मुन्डा माय, थारा हिरदा माय," याने बिसास को उ संदेस जेको हम परचार करां हे,
45010009	के अगर तू अपणा मुन्डा से ईसु के परभु जाणी के मानी ले, अने अपणा हिरदा माय यो बिसास राखे के परमेसर ने उके मर्‌या माय से जिवाड़्यो तो तू मुक्ती पई जायगा।
45010010	मनख तो हिरदा से बिसास करे हे, जेको फळ निरदोसिता होय हे, अने मुन्डा से मानी ले जेको फळ मुक्ती होय हे।
45010011	क्योंके पवित्तर सासत्तर के हे, "जो कईं को उका पे बिसास राखेगा, उ नी लजायगा।"
45010012	यहूदी अने यूनानी माय कंई फरक हयनी, क्योंके उज ईसु जो सगळा को परभु हे, अने उना सगळा सरु जो उके तेड़े हे वी घणी आसीस पायगा।
45010013	क्योंके, "जो कईं को परभु को नाम लेगा उ मुक्ती पायगा।"
45010014	फेर वी उके कायसरु तेड़ेगा जेका पे उणने बिसासज नी कर्‌यो? अने वी उका पे कसे बिसास करेगा जेका बारामें उणने सुण्योज नी? तो वी परचारक बिना कसे सुणेगा?
45010015	अने वी परचार कसे करेगा जदत्तक के मोकल्या नी जाय? जसो पवित्तर सासत्तर माय लिख्यो हे, "उणका पग कसा सुहावणा हे जो अच्छी बातहुंण को सुब-समिचार लाय हे!"
45010016	पण उना सगळा इसराइलहुंण ने सुब-समिचार पे ध्यान नी धर्‌यो। यसायाह नबी असतरा के हे, "हे परभु, केने हमारा संदेस पे बिसास कर्‌यो?"
45010017	तो बिसास संदेस सुणवा से होय हे, जो संदेस मसीह का बारामें हे।
45010018	पण हूं कूं, कंई उणने सांची माय कदी नी सुण्यो? उणने जरुर सुण्यो हे: "संदेस देवा वाळाहुंण की अवाज आखी धरती पे अने उणको परचार जगत का कोणा-कोणा तक पोंची ग्यो हे।"
45010019	पण हूं कूं, कंई इसराइलहुंण नी जाणता था? पक्को वी जाणता था! सगळा से पेलां मूसा नबी के हे, "जो एक जात नी हे उकासे हूं तमारा हिरदा माय जळण पेदा करुंवां अने एक मूरख जात से हूं तमारे करोध देवाड़ुंवां।"
45010020	फेर यसायाह नबी घणी हिम्मत से के हे: "जो म्हारे ढुंडता नी था, उणने म्हारे पई ल्यो, अने जो म्‍हारा बारामें पुछता बी नी था हूं उणका पे परगट्यो।"
45010021	पण इसराइल का बारामें उ के हे, "दन-भर हूं अपणा हातहुंण के हुकम नी मानवा वाळा अने जिद्दी परजा आड़ी बड़ातो र्‌यो।"
45011001	तो हूं कूं, कंई परमेसर ने अपणी परजा के छेकी लाखी हे? कदी नी! क्योंके हूं बी तो इसराइली हूं, इबराइम का बंस को अने बिन्‍यामीन का गोत को हूं।
45011002	परमेसर ने अपणी परजा के छेकी नी लाखी, जेको उके पेलां से ज्ञान थो। कंई तम नी जाणो के पवित्तर सासत्तर एलियाह नबी का बारामें कंई के हे? उ परमेसर से इसराइल का बिरोद माय कसी बिणती करे हे?
45011003	"हे, परभु, इसराइली लोगहुंण ने थारा नबिहुंण के मारी लाख्या हे। उणने थारी बेदीहुंण के ढळ्‍डई लाखी। हूंज एखलो बची ग्यो हूं, अने वी म्हारी जान का पाछे पड़्या हे।"
45011004	पण परमेसर को जुवाब कंई थो? "म्हने अपणा सरु सात हज्जार मनखहुंण के बचई राख्या हे, जिणने बाल देवता का अगड़े गोड़ा नी टेक्या हे।"
45011005	बिलकुल असोज इना बखत माय बी परमेसर की किरपा से छांट्‌या होया का मुजब थोड़ाक लोग बाकी हे।
45011006	अगर यो चुनाव किरपा से होयो, तो फेर कामहुंण की वजासे कदी नी, नितो परमेसर की किरपा, किरपाज नी री।
45011007	तो कंई होयो? इसराइली जेकी थाग माय था, वा मुक्ती उणके नी मिळी, पण उणके मिळी जो छांट्‌या होया था। बाकी का हिरदा काठा करी लाख्या।
45011008	जसो पवित्तर सासत्तर माय लिख्यो हे, "परमेसर ने उणके आज तक गेरी नीन्‍द की आतमा माय लाखी राख्या हे, असी आंखहुंण जिणके नगे नी आय, अने असा कानहुंण जिणके सुणई नी दे।"
45011009	अने दाऊद राजो के हे, "उणको भोग-बिलास उणका सरु जाळ अने फरफुंदो अने ठेस अने सजा की वजा बणी जावे।
45011010	उणकी आंखहुंण माय इन्दारो छई जावे के सुजे हयनी, अने उणकी पीठ हमेस्या सरु नमी रे।"
45011011	तो हूं कूं, कंई इसराइलहुंण ने नास होवा सरु ठोकर खई? कदी नी! पण उणका कसूर की वजासे गेरयहूदिहुंण माय मुक्ती अई हे ताके इसराइलहुंण माय जळण पेदा करे।
45011012	अबे अगर उणको कसूर संसार सरु धन अने उणको मिटणो गेरयहूदिहुंण सरु धन-सम्पत्ती ठेर्‌यो, तो इसराइलहुंण की भरपूरी से नरो कंई होयगा!
45011013	पण हूं तो तमार से जो गेर यहूदी हो, कई र्‌यो हूं। अबे जदके हूं गेरयहूदिहुंण सरु परेरित हूं तो, हूं अपणी सेवा सरु खास ध्यान दउं,
45011014	के हूं कसीज तरा अपणा जात भई-बेनहुंण माय होड़ पेदा करी सकूं अने उणका माय से थोड़ाक को उध्दार करई सकूं।
45011015	क्योंके अगर इसराइलहुंण के छेकणो बाकी जगत का मेळ की वजासे बण्यो, तो कंई उणको मान्यो जाणो मर्‌याहुंण माय से जी उठवा का सरीको नी रेगा!
45011016	क्योंके अगर चड़ावा को पेलो लोंदो पवित्तर हे, तो आखो घुंद्‌यो होयो आंटो बी। अगर जड़ पवित्तर हे तो डगाळहुंण बी।
45011017	पण थोड़िक डगाळहुंण तोड़ी लाखे, अने तू मांळ जेतून हुई के उका माय कलम लगाड़्यो ग्यो अने उणका गेले अच्छा जेतून झाड़ की जड़ का अच्छा रस को हिस्सो बटाणे वाळो हुई ग्यो।
45011018	तो उनी डगाळहुंण का अगड़े जो तोड़ी लाखी गुमान मती करजे। पण अगर तू गुमान करे तो रियाद राखजे के तू जड़ के नी पण जड़ थारे समाळे हे।
45011019	तो तू केगा, "डगाळहुंण इकासरु तोड़ी लाखी के हूं उका माय कलम लगाड़्यो जउं।"
45011020	यो ठीक। वी अपणा अबिसास की वजासे तोड़ी लाखी अने तू सिरप अपणा बिसास की वजासे ठावो हे। गुमान मती कर, पण परमेसर को डर मान,
45011021	क्योंके अगर परमेसर ने सांची डगाळहुंण के, याने यहूदिहुंण के, नी रेवा द्‍यो तो उ तमारे बी नी रेवा देगा।
45011022	इकासरु परमेसर की किरपा अने काठा पणा पे ध्यान धरो: जिणको नास होयो उणका सरु काठो पणो, पण थारा सरु तो किरपा हे अगर तू उकी किरपा माय लगातार बण्यो रे तो ठीक, नितो तू बी तोड़ी लाख्यो जायगा।
45011023	यहूदिहुंण बी अगर अपणा अबिसास से पलटे, तो कलम लगाड़ी द्‍या जायगा; क्योंके परमेसर उणके पाछो कलम लगाड़वा माय सामरतवान हे।
45011024	क्योंके तू गेरयहूदिहुंण परकती रुप से मांळ जेतून का झाड़ माय से काटिके अपणा सुभाव का बिपरित एक अच्छा जेतून का झाड़ माय लगाड़्यो ग्यो। पण यहूदिहुंण जो परकती डगाळहुंण हे, क्यों नी अपणाज जेतून का झाड़ माय फेर पाछा आसानी से लगाड़्या जायगा?
45011025	हे भई-बेनहुंण, हूं नी चउं के तम अपणे खुद के अकलमंद जाणी के इना भेद से अण्जाण्या रो। इसराइल को एक हिस्सो तदत्तक काठो बण्यो रेगा, जदत्तक गेरयहूदिहुंण की गिणती पूरण नी हुई जाय।
45011026	अने असतरा आखो इसराइल मुक्ती पायगा; जसो के यसायाह नबी ने लिख्यो हे, "सिय्योन से मुक्‍तिदातो आयगा, उ याकूब का बंस को कसूर दूरो करेगा",
45011027	अने "उणका गेले म्हारा आड़ी से योज करार हे, जदे हूं उणका पापहुंण के दूरो करी लाखुंवां।"
45011028	सुब-समिचार का नगे से तो यहूदिहुंण परमेसर का बेरी हे, ताके सुब-समिचार तम गेरयहूदिहुंण तक अई सके, पण परमेसर का चुनाव की नगे से यहूदिहुंण, पूरखाहुंण के द्‍या बचन की वजासे परमेसर का घणा परमिला हे;
45011029	क्योंके परमेसर को बरदान अने उको तेड़णो अटळ हे।
45011030	जसतरा पेलां तम गेरयहूदिहुंण कदी परमेसर का हुकम नी मानवा वाळा था, पण अबे यहूदिहुंण के हुकम नी मानवा की वजासे तमार पे दया हुई हे,
45011031	असतरा अबे वी बी हुकुम नी मानवा वाळा हुई ग्या, जेकासे के उनी दया की वजासे जो तमार पे करी, उणका पे बी अबे दया करी जावे।
45011032	क्योंके परमेसर ने सगळा के हुकुम नी मानवा का बन्दण माय बान्दी लाख्या के सगळा पे दया करे।
45011033	अरे! परमेसर का धन, बुध्दि, अने ज्ञान कितरा गेरा हे! उका बिचार कसा उन्‍डा, अने उका रस्ता कसा भेद-भर्‌या हे!
45011034	सासत्तर माय लिख्यो हे "क्योंके परभु का हिरदा के केने जाण्यो? या उको सला देवा वाळो कुंण होयो?"
45011035	या केने पेलां उके कंई द्‍यो, जो उके पाछो फेरी दे?"
45011036	क्योंके परमेसर आड़ी से, उकासेज अने उका सरु सगळो कंई हे। उकीज म्हेमा सदा होती रे। आमीन।
45012001	तो हे भई-बेनहुंण, हूं तमारे परमेसर की दया की रियाद देवाड़ी के तमार से बिणती करूं के तम अपणी कायाहुंण के जीवती, पवित्तर अने भावती बलिदान करिके परमेसर के दई दो। याज तमारी आतमिक सेवा हे।
45012002	इना जगत का लोगहुंण का मुजब मती बणो, पण अपणा हिरदा का नवा हुई जावा से तम बदळी जाव। तो परमेसर की भली, मानवा वाळी सिद्द मरजी के तम म्हायथी से मालम करी सको।
45012003	क्योंके हूं उनी किरपा की वजासे जो म्हारे दई गी, तमार माय से हरेक से कूं के कईं को बी अपणे खुद के जितरो समजणो चइये उकासे बड़ी के नी समजे; पण परमेसर आड़ी से द्‍या ग्या बिसास का फळ मुजबज सद्‍बुदी से अपणे खुद के समजे।
45012004	जसी हमारी काया माय नरा अंग हे अने सगळा अंगहुंण को एकज काम नी हे,
45012005	वसेज हम बी जो नरा हे, मसीह माय एकज काया हे, अने एक दूसरा का अंग हे।
45012006	उनी किरपा का मुजब जो हमारे दई गी, हमारे तरा-तरा का बरदान मिळ्या हे। तो जेके भविसबाणी बोलवा को दान मिळ्यो, उ बिसास का फळ का मुजब भविसबाणी बोले;
45012007	अगर सेवा-चाकरी को, तो सेवा-चाकरी माय लाग्यो रे; जो भणावा वाळो हे, उ भणावा माय लाग्यो रे;
45012008	जो परबचन देवा वाळो हे, उ परबचन देवा माय; दान देवा वाळो दान सिदई से दे; अगवई करवा वाळो म्हेनत से करे; दया करवा वाळो खुसी से करे।
45012009	परेम माय कपट नी रे। बुरई से घिरणा करो, भलई माय लाग्या रो।
45012010	भई-चारा की मनसा से एक-दूसरा से परेम राखो, माय-माय मान करवा माय एक दूसरा से बड़ी के रो।
45012011	कोसिस करवा माय आळसी मती रो। आतमिक खुसी से भर्‌या रो, अने परभु की सेवा करता रो।
45012012	आसा माय खुस रो, अबदा माय जिरना मारो, पराथना माय हमेस्या लाग्या रो।
45012013	पवित्तर लोगहुंण की कमकोती का बखत मदद करो, अपणा घरे पंमणई करवा माय लाग्या रो।
45012014	अपणे सताड़वा वाळाहुंण के सराप मती दो, पण परमेसर से पराथना करिके आसीस दो।
45012015	खुसी मनाड़्वा वाळाहुंण का गेले खुसी मनाव, अने रोवा वाळाहुंण का गेले रोव।
45012016	माय-माय एक सरीको परेम-भाव राखो। घमण्डी मती रो, पण गरीब-गुरबा से मिळी-जुळी के रो। अपणी नगे माय ज्ञानी मती बणो।
45012017	बुरई का मिसे कइंका से बुरई मती करो। उनी बातहुंण को मान करो जो सगळा की नगे माय भली रे।
45012018	जां तक हुई सके तम सगळा मनखहुंण का गेले, सान्ती अने मेळ-मिळाप से रो।
45012019	परमिला भई-बेनहुंण, अपणो बदळो कदी मती लीजो, पण परमेसर का करोध के मोको दो, क्योंके पवित्तर सासत्तर माय लिख्यो हे, "परभु के हे बदळो लेणो म्हारो काम हे, बदळो हूंज दूंवां।"
45012020	पण, "अगर थारो बेरी भूको होय तो उके जिमाड़ अने अगर तिरस्यो होय तो पाणी पिवाड़; क्योंके असो करवा से तू उका माथा पे अंगाराहुंण को ढेर लगाड़ी लाखेगा।"
45012021	बुरई से हारो मती, पण भलई से बुरई के जीती लाखो।
45013001	हरेक मनख, राज का हाकिमहुंण का बस माय रे, क्योंके कईं को हाकिम असो हयनी जो परमेसर आड़ी से नी होय, अने जो हाकिम हे वी परमेसर आड़ी सेज बण्या होया हे।
45013002	इकासरु जो हाकिम को सामो करे, उने परमेसर का नेम-बिधान का हुकम को बिरोद कर्‌यो हे, वी खुद अपणा पे सजा लायगा।
45013003	क्योंके हाकिम अच्छा काम सरु नी डराय पण बुरा काम करवा वाळा सरु डरावा को कारण हे। कंई तम हाकिमहुंण से बिना डर के रेणो चाव? तो उज करो जो अच्छो हे, जेकासे के हाकिमहुंण से तमारी बड़ई होय।
45013004	क्योंके हाकिम थारी भलई सरु परमेसर को सेवक हे। पण अगर तू उ करे जो बुरो हे, तो डर राख, क्योंके उ तरवार असेज नी राखे। उ परमेसर को सेवक हे, जो परमेसर का करोध मुजब बुरई करवा वाळा के सजा देवा वाळो हे।
45013005	तो सिरप करोध का वजासेज नी पण समज की वजासे बी बस माय रेणो जरुरी हे।
45013006	इनी वजासे तम तोजी चुक‍ई र्‌या, क्योंके हाकिम परमेसर को सेवक हे जो इनी सेवा माय लाग्यो हे।
45013007	इकासरु जेके जो देणो हे, उके दई दो। जेकी तोजी चुकाणी हे उकी तोजी चुकती करो। जेकासे डरणो चइये उकासे डरो। जेको मान राखणो चावे उको मान राखो।
45013008	माय-माय परेम का अलावा दूसरी कसी बात माय कोइंका करजदार मती बणो, क्योंके जो पड़ोसी से परेम राखे, उने नेम-बिधान के पूरण कर्‌यो।
45013009	इनी वजासे, "नी तो ब्योबिचार करनों, नी घात करनों, नी चोरीपणो करनों, नी लोभ करनों," अने इका अलावा अगर हजु कईं को हुकम होय, तो उको निचोड़ इनी बात माय मिळे, "अपणा पड़ोसी से अपणा सरीको परेम राखजे,"
45013010	जो दूसरा से परेम करे हे, उ कदी उणकी बुरई नी करे। इकासरु परेम करनों नेम-बिधान के पूरण करनों हे।
45013011	बखत को ध्यान राखता होया असोज करो। तो तमारा सरु अबे नीन्‍द से जागी जावा को बखत अई ग्यो हे, क्योंके जेना बखत हमने बिसास कर्‌यो थो, उका बजाय अबे हमारी मुक्ती नठू कने हे।
45013012	रात करीब-करीब बिती चुकी हे, दन उगवा पे हे। तो हम इन्‍दारा का बुरा करमहुंण के छोड़ी के उजाळा का भला करमहुंण करां।
45013013	हम सुदी चाल चलां जसा दन माय चलां हे, नी के रास रंग, दारुपणो, भोग-बिलास, रळ्यापणो, लड़ई-झगड़ो, जळण माय लाग्या रां।
45013014	पण परभु ईसु मसीह के आचरण समेत ओड़ी लो अने काया की वासनाहुंण के पूरण करवा पे हिरदो मती लगाड़ो।
45014001	जो बिसास माय कमजोर हे उके अपणा गेले करी लो, पण उका बिचारहुंण पे बिवाद करवा सरु नी।
45014002	एक को बिसास हे के उ सगळो कंई खई सके, पण उ जो बिसास माय कमजोर हे, सिरप साग-भाजीज खाय हे।
45014003	खावा वाळो, नी खावा वाळा के कमती नी समजे; अने नी खावा वाळो, खावा वाळा पे दोष नी लगाड़े; क्योंके परमेसर ने उके मानी ल्यो हे।
45014004	परभु का सेवक पे आरोप लगाणे वाळो तू कुंण हे? उको मजबूत बण्यो रेणो या पाप माय पड़ी जाणो उका मालेख परभु पे टिक्यो हे। अने उ मजबूत कर्‌यो जायगा क्योंके उको परभु मजबूत करवा माय काठो हे।
45014005	कइंका तो एक दन के दूसरा दन से बड़ी के माने हे, अने दूसरा हरेक दन के एक सरीको माने हे। हरेक मनख के इका बारामें पूरण रुप से अपणो सोंच-बिचार होणो चइये।
45014006	उ जो खास दन के माने, तो परभु सरु माने। अने जो सगळो कंई खाय हे उ परभु सरु खाय हे, क्योंके उ परमेसर के धन्यबाद दे हे; अने जो नी खाय, उ परभु सरु नी खाय हे, अने उ बी परभु को धन्यबाद करे हे।
45014007	हमारा माय कईं को बी नी तो अपणा सरु जीवे हे अने नी अपणा खुद का सरु मरे हे।
45014008	क्योंके अगर हम जीवां तो परभु सरु जीवां या हम मरां तो परभु सरु मरां। इकासरु चावां के हम जीवता रां या मर्‌या हम परभु काज हे।
45014009	इनी वजासे मसीह मर्‌यो अने पाछो जीवतो हुई ग्यो ताके उ मर्‌याहुंण अने जीवताहुंण दोई को परभु रे।
45014010	पण तू अपणा भई पे कायसरु आरोप लगाड़े? या तू फेर अपणा भई के कायसरु निच्चो समजे? क्योंके न्याव करवा वाळो परमेसर हे, अने हम सगळा परमेसर का न्याव आसण का सामे उब्या रांगा।
45014011	यसायाह नबी ने अपणी पोथी माय असो लिख्यो हे, "परभु के हे, 'म्हारा जीवन की सोगन, हरेक गोड़ा म्हारा सामे टिकेगा, अने हरेक जीब परमेसर की इसतुती करेगा'।"
45014012	इकासरु, हमारा माय से हरेक जणो परमेसर के अपणो-अपणो लेखो देगा।
45014013	तो अबी से हम एक-दूसरा पे आरोप नी लगाड़ां। बल्के यो पक्को करी लां के कईं को अपणा भई-बेनहुंण का रस्ता माय रोड़ो या ठोकर खावा की वजा नी बणी जावे।
45014014	हूं जाणूं अने परभु ईसु माय म्हारे पक्को भरोसो हे के कइंकी चीज अपणा खुद से असुद्द हयनी; पण जो उके असुद्द समजे उका सरु वा असुद्द हे।
45014015	अगर थारा जिमणे से थारा भई-बेनहुंण के ठेस लागे तो तू अबे परेम की रीति मुजब नी चली र्‌यो हे। जेका सरु मसीह ने अपणो पराण द्‍यो, तू अपणा जिमणे से उणके नास मती कर।
45014016	जो थारा सरु भलो होय उके निन्‍दा को काम मती बणवा दे।
45014017	क्योंके परमेसर को राज खाणो-पीणो हयनी, पण निरदोसिता, भई-चारो, अने वा खुसी हे जो पवित्तर आतमा माय हे।
45014018	जो मनख असतरा मसीह की सेवा करे उ परमेसर के भाय अने मनखहुंण माय मान पाय हे।
45014019	इकासरु हम उनी बातहुंण माय लाग्या रां जिणका माय भई-चारो रे अने जिणका से एक दूसरा की आतमिकता माय बड़ती होय।
45014020	खावा बले परमेसर की रचणा मती खराब करो। सगळी चीजहुंण सुद्द तो हे, पण उना मनख सरु खराब हे जो अपणा खावा से दूसरा के ठेस पोंचाड़े हे।
45014021	भलो तो यो के तू नी तो गोस खाय अने नी दारु प्ये अने नी कईं को असो काम करे जेकासे थारा भई-बेनहुंण के ठेस लागे।
45014022	थारो जो इनी बातहुंण माय बिसास हे, उके परमेसर का सामे अने अपणाज अदाड़ माय राख। धन्‍य हे उ जो उनी बात माय जेके उ सई समजे हे, अपणा खुद के कसुरवार नी ठेराय।
45014023	पण उ जो सक करिके खाय, उ कसुरवार हुई चुक्यो, क्योंके उ बिसास से नी खाय; अने जो कंई बिसास पे नी टिक्यो उ पाप हे।
45015001	हम जो बिसास माय सामरत हे, हमारे चइये के जो बिसास माय कमजोर हे उणकी जिरना मांरां, नी के अपणा खुद के खुस राखे।
45015002	हमारा माय से हरेक दूसरा की भलई इना भाव से करे के उणकी आतमिक बड़ोतरी होय अने उणके खुस करे।
45015003	क्योंके मसीह ने अपणा-खुद को ख्याल नी राख्यो, पण जसो के भजन का लिखवा वाळा ने लिख्यो हे, "थारी निंदा करवा वाळाहुंण की निंदा म्हारे सेणी पड़ी।"
45015004	जूना-काल माय जो कंई पवित्तर सासत्तर माय लिख्यो थो उ हमारीज सीख सरु लिख्यो थो, ताके जो जिरना अने बड़ावो पवित्तर सासत्तर से मिळे हम उकासे आस पावां।
45015005	अबे परमेसर जो जिरना अने बड़ावो दे हे, तमारे असो बरदान दे के तम मसीह ईसु का मुजब माय-माय एक मन्सा राखो,
45015006	तम एक चित्या अने एक सूर हुई के हमारा परभु ईसु मसीह का परमेसर पिता की इसतुती करो।
45015007	इकासरु एक दूसरा के मानो जसो के ईसु मसीह ने बी हमारे मानी ल्यो हे। जेकासे परमेसर की म्हेमा होय।
45015008	इकासरु हूं कूं के मसीह यहूदिहुंण सरु सेवक बण्यो के परमेसर की बिसास लाइकी परगटे, याने के पूरखाहुंण के दई हुई परतिज्ञा मजबूत होय,
45015009	अने गेरयहूदिहुंण बी परमेसर की दया पई के उकी म्हेमा करे। जसो के पवित्तर सासत्तर माय लिख्यो हे, "इकासरु हूं गेरयहूदिहुंण का अदाड़ माय थारी इसतुती करुंवां, अने थारा नाम को भजन गउंवां।"
45015010	फेर यो बी के हे, "हे गेरयहूदिहुंण, परमेसर की छांटी हुई परजा का गेले खुसी मनाव।"
45015011	अने पाछो के हे, "हे, सगळा गेरयहूदिहुंण, परभु की इसतुती करो; सगळी जातहुंण उकी बड़ई करो।"
45015012	फेर यसायाह नबी के हे, "जो यिसे का मूळ से, परगटेगा उ गेरयहूदिहुंण पे राज करवा सरु उबेगा, अने उका पे गेरयहूदिहुंण आसा धरेगा।"
45015013	अबे आसा देवा वाळो परमेसर तमारे उका पे बिसास करवा माय सगळो आनन्द अने सान्ती से पूरण करे, जेकासे पवित्तर आतमा की सामरत से तमारी आसा बड़ती जाय।
45015014	हे भई-बेनहुंण, हूं पूरण रीति से तमार पे भरोसो राखुं के तम खुद भलई अने सगळा ज्ञान से भर्‌या रो अने एक-दूसरा के चेतावा का लायक बी रो।
45015015	पण म्हने तमारे थोड़ाक मुद्दाहुंण पे पाछो रियाद देवाड़वा सरु बड़ी हिम्मत का गेले लिख्यो हे। यो उनी किरपा की वजासे होयो जो परमेसर ने म्हारे दई थी,
45015016	के गेरयहूदिहुंण सरु मसीह ईसु को सेवक बणूं। परमेसर का सुब-समिचार की सेवा पुरोहित सरीको करूं के गेर यहूदी को सगळो चड़ावो पवित्तर आतमा से पवित्तर कर्‌या जई के मानी ल्यो जाय।
45015017	अबे म्हारे मसीह ईसु की उनी बातहुंण का बारामें जेको परमेसर की सेवा से नातो हे, हूं बड़ई करी सकूं हे।
45015018	क्योंके सिरप उना करम पे हूं हिम्मत राखुंवां, जो म्हार से मसीह ईसु ने करवा सरु क्यो थो, जिणके ईसु ने गेरयहूदिहुंण के हुकम मानवा का मारग दिखावा को काम म्‍हारा बचन अने करम से,
45015019	सेलाणी अने अचम्बा का काम की सामरत से अने पवित्तर आतमा की सामरत से, म्हार सेज पूरण कर्‌या। यां तक के म्हने यरुसलेम नगर से लई के चारी-मेर इल्‍लुरिकुम परदेस तक मसीह का सुब-समिचार को पूरो-पूरो परचार कर्‌यो।
45015020	म्हारा हिरदा की मन्सा या री के जां मसीह को नाम नी ल्यो जाये, वांज सुब-समिचार सुणउं असो नी होय के दूसरा की नीम पे घर बणउं।
45015021	पण पवित्तर सासत्तर माय जसो लिख्यो हे, "जिणके उको सुब-समिचार नी पोंच्यो, वीज देखेगा; अने जिणने नी सुण्यो वीज समजेगा।"
45015022	इना काम की वजासे हूं तमारा कने आवा से अकसर रुक्यो र्‌यो।
45015023	अबे तो इना इलाका माय म्हारा सरु कइंकी जगा नी री, अने घणा बरस से, चातो थो के हूं तमारा कने अउं।
45015024	म्हारी मन्सा हे के इसपेन देस जाता बखत तमारा कने अउं। म्हारे आसा हे के हूं तमारा यां से मिळतो होयो जउंवां के तमारा साते रत्ति-भर खुसी मनउं अने तम म्हारे थोड़ाक दूर अगड़े पोंचाड़ी दी जो।
45015025	पण अबी तो हूं पवित्तर लोगहुंण की सेवा करवा यरुसलेम जई र्‌यो हूं।
45015026	क्योंके मकिदुनिया अने अखाया परदेसहुंण का रेवासी बिसासी की मण्डळिहुंण ने बड़ो इरादो करिके यरुसलेम का पवित्तर लोगहुंण का माय गरीब-गुरबाहुंण का सरु दान द्‍यो।
45015027	उणके असो करनों भलो लाग्यो, अने वी उणका करजदार हे। क्योंके गेरयहूदिहुंण यहूदिहुंण का आतमिक काम माय भेळा होया हे, तो गेरयहूदिहुंण सरु बी अच्छो हे के भोतिक चीजहुंण से उणकी सेवा करे।
45015028	इकासरु हूं यो काम पूरण करिके अने उणके खुद के दान दई के तमारा यां होतो होयो इसपेन देस चल्यो जउंवां।
45015029	अने हूं जाणूं के जदे हूं तमारा कने अउंवां तो हूं मसीह की आसीस से भर्‌यो-पुर्‌यो हुई के अउंवां।
45015030	अबे हे भई-बेनहुंण, हमारा परभु ईसु मसीह अने पवित्तर आतमा का परेम आड़ी से हूं तमार से अरज करी र्‌यो हूं, के म्हारा सरु परमेसर से पराथना करवा माय म्हारा गेले लाग्या री जो,
45015031	जेकासे हूं यहूदिया परदेस का अबिसासिहुंण से बच्यो रूं अने म्हारी यरुसलेम नगर की सेवा पवित्तर लोगहुंण माय मानी जाय।
45015032	तो हूं परमेसर की मरजी से खुसी का गेले तमारा कने अउं अने तमारी संगत से अराम पउं।
45015033	अबे सान्ती देवा वाळो परमेसर तमारा सगळा का गेले रे। आमीन।
45016001	हूं तमार से अपणी बेन फीबे सरु बिणती करूं जो किंख्रिया नगर की मण्डळी की दासी हे,
45016002	के तम परभु माय उके असतरा मानो जसा पवित्तर लोगहुंण के मानो हो। अगर कइंका काम माय उके तमारी जरुवत पड़े तो उकी मदद करजो, क्योंके वा बी नरा की, अने म्हारी बी मदद करवा वाळी री हे।
45016003	पिरिसका अने उका घराळा अक्विला के जो मसीह ईसु माय म्हारा गेले काम करवा वाळा हे, नमसकार किजो।
45016004	उणने म्हारी जान की रक्‍सा सरु खुद की जिनगी बी मुसीबत माय लाखी दी। नी सिरप हूं बरण गेरयहूदिहुंण की सगळी मण्डळिहुंण बी उणको धन्यबाद करे हे।
45016005	उनी मण्डळी के बी नमसकार जो उणका घर माय हे। मसीह सरु एसिया परदेस को पेलो फळ याने पेलो बिसासी म्हारो परमिलो इपेनितुस के नमसकार किजो।
45016006	मरियम के जेने तमारा सरु घणी म्हेनत करी हे, नमसकार किजो।
45016007	म्हारा कुटम का अन्‍द्रनीकुस अने उकी बइरा यूनिया जो म्हारा गेले जेळ माय था, जो नामी परेरितहुंण हे अने वी म्हार से पेलां मसीह माय बिसासी था, उणके नमसकार।
45016008	परभु माय म्हारो परमिलो अम्‍पलियातुस के नमसकार।
45016009	हमारा गेले मसीह सरु काम करवा वाळो उरबानुस के अने म्हारा परमिला इस्‍तखुस के नमसकार।
45016010	अपिल्‍लेस के जो मसीह माय खरो हिट्यो, नमसकार। अरिस्‍तुबुलुस का घराणा के नमसकार।
45016011	म्हारा कुटम का हेरोदियोन के नमसकार, नरकिस्‍सुस का घराणा के जो जणा परभु का बिसासिहुंण हे, उणके नमसकार किजो।
45016012	परभु सरु म्हेनत करवा वाळी त्रुफेना अने त्रुफोसा के नमसकार किजे। अने परमिली परसिस के, जेने परभु सरु काठी म्हेनत करी हे नमसकार किजो।
45016013	परभु के सेवा माय खास छांट्‌या होया रुफुस के अने उकी मेतारी के, जो म्हारी बी मेतारी सरीकी री हे नमसकार किजो।
45016014	असुक्रितुस, फिलगोन, हिरमेस, पत्रुबास, हिरमोस अने उणका गेले का भई-बेनहुंण के नमसकार किजो।
45016015	फिलुलुगुस अने उकी बइरा यूलिया, नेर्युस अने उकी बेन, अने उलुम्‍पास अने उणका सात का सगळा बिसासिहुंण के नमसकार किजो।
45016016	पवित्तर चुम्मो दई के माय-माय नमसकार करजो। तमारे मसीह की सगळी मण्डळिहुंण आड़ी से नमसकार मिळे।
45016017	अबे हे भई-बेनहुंण, हूं तमार से बिणती करूं के उनी सीख का अलावा जो तमारे मिळी हे, उका माय जो मनख फूट अने ठोकर खावा की वजा बणे हे उणके ताड़ी ल्या करो। उणकासे बगले रो!
45016018	क्योंके ई मनख हमारा परभु ईसु मसीह का नी, पण अपणा पेट का गुलाम हे; अने अपणी चंट-चालाकी की बातहुंण से सुदा-सादा हिरदा का लोगहुंण के भेकाड़ी लाखे हे।
45016019	परभु का हुकम मानवा को तमारो समिचार सगळा लोगहुंण तक पोंची ग्यो हे; इकासरु हूं तमारा बारामें खुसी मनई र्‌यो हूं। पण हूं चउं के तम भलई का काम करवा सरु अकलमंद अने बुरई छेकणे सरु भोळा बण्या रो।
45016020	सान्ती देवा वाळो परमेसर झट सेतान के तमारा पग निच्चे चबदी लाखेगा। हमारो परभु ईसु मसीह की किरपा तमारा गेले रे।
45016021	म्हारो साती काम करवा वाळो तीमुथियुस अने म्हारो कुटम को लूकियुस, यासोन अने सोसिपत्रुस को तमारे नमसकार मिळे।
45016022	हूं तिरतियुस आड़ी से जो इनी चिट्ठी-पत्तर का लिखवा वाळो हूं परभु माय तमारे नमसकार मिळे।
45016023	गयुस के जो म्हारो अने मण्डळी की पंमणई करवा वाळो हे, तमारे नमसकार मिळे। इरासतुस जो नगर को खजांची हे अने भई क्वारतुस आड़ी से तमारे नमसकार मिळे।
45016024	(हमारा परभु ईसु मसीह की किरपा तमारा गेले रे। आमीन!)
45016025	परमेसर की इसतुती! जो तमारा बिसास का मुजब याने ईसु मसीह का सन्‍देस के जेना सुब-समिचार को हूं परबचन दूं तमारे मजबूत बणावा माय सामरत हे। परमेसर को यो गुपत भेद पेलांज से छिप्यो होयो थो,
45016026	पण अबे परगट्यो हे। अने सनातन परमेसर का हुकम मुजब नबिहुंण का सासत्तर से सगळी जातहुंण के बताड़्यो हे के वी बिसास करवा अने हुकम मानवा वाळा बणी जाय।
45016027	उणाज अदवेत अकलमंद परमेसर की, ईसु मसीह से, हमेस्या म्हेमा होती रे। आमीन।
46001001	हूं पोलुस, जो परमेसर की मरजी से ईसु मसीह को परेरित होवा सरु तेड़्यो ग्यो हूं, अने हमारा भई सोस्‍थिनेस आड़ी से,
46001002	परमेसर की उनी मण्डळी का नामे जो कुरिन्‍थुस माय हे, याने उणका नामे जो मसीह ईसु माय पवित्तर कर्‌या, अने उना सगळा का गेले जो हरेक जगा पे हमारा परभु ईसु मसीह का नाम से पराथना करे, पवित्तर लोग होवा सरु तेड़्या हे - उ हमारो अने उणको बी परभु हे;
46001003	हमारा पिता परमेसर अने परभु ईसु मसीह आड़ी से तमारे किरपा, अने सान्ती मिळे।
46001004	हूं तमारा बारामें अपणा परमेसर की उनी किरपा सरु जो मसीह ईसु माय तमारे दई हे, परमेसर को लगातार धन्यबाद करूं,
46001005	के तम मसीह माय हरेक बात, याने आखा बचन अने सगळा ज्ञान माय, धणी कर्‌या ग्या, हो
46001006	जसोके मसीह का बारा की गवई तमारा माय परमाणित बी हुई हे।
46001007	यां तक के तमारा माय कइंका आतमिक बरदान को टोटो हयनी, अने तम हमारा परभु ईसु मसीह का परगट होवा की बाट खुसी से जोई र्‌या हो।
46001008	हमारा परभु ईसु मसीह तमारे आखरी तक मजबूत बी करेगा के उका आवा का दन माय निरदोस रो।
46001009	परमेसर बिसासलायक हे, जेने तमारे उका बेटा हमारा परभु ईसु मसीह की संगती माय तेड़्या हे।
46001010	अबे हे भई-बेनहुंण, हूं परभु ईसु का नाम माय तमार से अरज करूं के तम सगळा एकज बात कोजो, अने तमारा माय फूट नी पड़े पण तमारा हिरदा अने बिचारहुंण माय पूरण एकता रे।
46001011	क्योंके हे भई-बेनहुंण, खलोय का घराणा से तमारा बारामें म्हारे बताड़्यो के तमारा माय आपसी झगड़ा चली र्‌या हे।
46001012	म्हारो अरथ यो हे के तमारा माय से कईं को यो के हे, "हूं पोलुस को हूं," तो कईं को के हे, "हूं अपुल्‍लोस को हूं," अने कईं को के हे, "हूं पतरस को हूं," अने कईं को के हे, "हूं मसीह को हूं!"
46001013	तो कंई मसीह बंटी ग्यो? कंई हूं पोलुस तमारा सरु कुरुस पे चड़ायो ग्यो? या तमारे पोलुस का नाम से बपतिसमो मिळ्यो?
46001014	हूं परमेसर को धन्यबाद करूं के म्हने क्रिसपुस अने गयुस का अलावा तमारा माय से कइंका के बपतिसमो नी द्‍यो,
46001015	के कईं को मनख यो नी कई सके के म्हारे "थारा नाम से बपतिसमो मिळ्यो।"
46001016	अने हां, म्हने स्‍तिफनुस का घराणा के बी बपतिसमो द्‍यो; इणका अलावा, हूं नी जाणूं के म्हने हजु कइंका के बपतिसमो द्‍यो।
46001017	क्योंके मसीह ने म्हारे बपतिसमा देवा सरु नी, पण सुब-समिचार परचार सरु मोकल्यो हे। हूं सबदहुंण का ज्ञान मुजब नी परचार करी र्‌यो हूं, असो नी होय के मसीह को कुरुस बेकार हुई जाय।
46001018	क्योंके कुरुस की कथा नास होवा वाळाहुंण सरु मूरखता, पण हम मुक्ती पावा वाळाहुंण सरु परमेसर की सामरत हे।
46001019	क्योंके सासत्तर माय लिख्यो हे, "हूं ज्ञानिहुंण का ज्ञान के नास करुंवां, अने चातर्‌याहुंण की चतरई के बेकार करी लाखुंवां।"
46001020	कां र्‌या ज्ञानी? कां र्‌या सासतरी? अने कां र्‌या इना जुग का बिवाद्‌याहुंण? परमेसर ने इना जग का ज्ञान के मूरखता ठेराड़्यो।
46001021	क्योंके परमेसर का ज्ञान का मुजब यो जग अपणा ज्ञान से परमेसर के नी जाणी सक्यो। पण परमेसर के यो अच्छो लाग्यो के मसीह का बारा माय इना परचार की मूरखता से बिसास करवा वाळाहुंण को उध्दार करे।
46001022	बिसास करवा सरु यहूदिहुंण तो सेलाणी मांगे अने यूनानिहुंण ज्ञान की तलास माय रे,
46001023	पण हम तो कुरुस पे चड़ाया ग्या मसीह को परचार करां, जो यहूदिहुंण की नगे माय ठोकर की वजासे अने गेरयहूदिहुंण सरु मूरखता हे,
46001024	पण उणका सरु जिणके परमेसर ने तेड़्या हे, चाये वी यहूदी होय या यूनानी, उणका कने मसीह परमेसर की सामरत अने परमेसर को ज्ञान हे।
46001025	क्योंके परमेसर की मूरखता मनखहुंण का ज्ञान से जादा ज्ञानी अने परमेसर की कमजोरी मनखहुंण की ताकत से जादा बळसाळी हे।
46001026	हे भई-बेनहुंण, बिचार करो के जदे परमेसर ने तमारे तेड़्या तो तमार माय से जग की नगे माय नी तो अकलमंद तेड़्या, नी घणा ताकत वाळा के, अने नी घणा उंचा घराणा से तेड़्या।
46001027	पण परमेसर ने जगत का मूरखहुंण के छांटी ल्या के अकलमंदहुंण के लाजे मारे, अने परमेसर ने जगत का कमजोरहुंण के छांटी ल्या के ताकत वाळाहुंण के लाजे मारे।
46001028	अने परमेसर ने जगत का गिर्‌या होया अने नीचहुंण के, बरण उणके जो हेज नी छांटी ल्या हे के उणके जो खुदज के बड़ो समजे हे बेकार ठेराय,
46001029	के कईं को पराणी परमेसर का सामे गुमान नी करे,
46001030	पण उकाज वजासे तम ईसु मसीह माय रो हो, जो हमारा सरु परमेसर आड़ी से ज्ञान, धारमिकता, पवित्तरता अने छुटकारो ठेर्‌यो,
46001031	के जसो सासत्तर माय लिख्यो हे, "अगर कईं को गुमान करे तो उ परभु माय करे।"
46002001	भई-बेनहुंण, जदे हूं तमारा कने परमेसर का बारामें छिप्या भेद की गवई देतो होयो आयो तो सबद्हुंण या ज्ञान की अच्‍छई से नी आयो।
46002002	क्योंके म्हने यो ठाणी ल्यो थो के तमारा अदाड़े ईसु मसीह अने उना कुरुस पे उकी मोत का अलावा हजु कइंकी बात के नी जाणूं।
46002003	हूं कमजोर अने डर का गेले धुजतो होयो तमारा गेले र्‌यो।
46002004	म्हारो संदेसो अने म्हारो परचार मनखहुंण का ज्ञान का लुभावा वाळा सबद्हुंण से भर्‌या नी था, पण पवित्तर आतमा की सामरत को नतीजो थो,
46002005	जेकासे तमारो बिसास मनखहुंण का ज्ञान पे नी पण परमेसर की सामरत पे बण्यो रे।
46002006	फेर बी हम समजदारहुंण माय ज्ञानज की बात सुणांवां हे, पण यो ज्ञान नी तो इना जुग को अने नीज इका सासकहुंण को हे जो मिटवा वाळा हे।
46002007	पण हम परमेसर का उना ज्ञान का भेद को बखाण करां याने उना छिप्या ज्ञान को जेके परमेसर ने जगत का सुरु सेज हमारी म्हेमा सरु ठेराड़्यो।
46002008	जेना ज्ञान के इना जुग का सासकहुंण माय से कइंका ने नी समज्यो: अगर वी समजी ग्या होता तो म्हेमा का परभु ईसु मसीह के कुरुस पे नी चड़ाता।
46002009	पण जसो सासत्तर माय लिख्यो हे के, "जेनी बातहुंण के आंख ने नी देखी, अने कान ने नी सुणी, अने मनख का हिरदा माय नी समई, उणकेज परमेसर ने अपणा परेम करवा वाळाहुंण सरु तय्यार करी हे।"
46002010	पण परमेसर ने हमार पेज पवित्तर आतमा का जरिये गेरी योजणाहुंण के परगटी, क्योंके पवित्तर आतमा सगळी बातहुंण के ढुंडे जो छिपी हे।
46002011	मिसाल माय कूं, मनखहुंण माय से कुंण कइंका मनख का बिचार के जाणे हे? सिरप उना मनख की आतमा के जो उका माय रे। असतरा परमेसर का आतमा का अलावा परमेसर का बिचार कईं को नी जाणे।
46002012	हमने जगत की आतमा नी पण उ आतमो पायो जो परमेसर आड़ी से हे, जेकासे के हम उनी बातहुंण के जाणी सकां जिणके परमेसर ने हमारे असेज दई हे।
46002013	उनी बातहुंण केज हम मनखहुंण का ज्ञान का सीखाड़्या होया सबद्हुंण माय नी, पण पवित्तर आतमा का जरिये सीखाड़्या होया सबद्हुंण माय आतमिक बिचारहुंण के आतमिक सबद्हुंण से सीखाड़ी के बोलां हे।
46002014	पण बिना पवित्तर आतमा से भर्‌यो मनख परमेसर का आतमा की बातहुंण के नी माने क्योंके वी उका सरु मूरखता हे अने उ उणके समजीज नी सके, क्योंके उणकी जांच सिरप आतमिक तरीका से होय।
46002015	आतमिक जणो सगळो कंई जांचे, पण उ खुद कइंका मनख से जांच्यो नी जाय।
46002016	क्योंके सासत्तर माय लिख्यो हे के, "परभु परमेसर को हिरदो केने जाण्यो हे, के उके सीखाड़े?" पण हमारा माय मसीह को हिरदो हे जो हमारे सीखाड़े हे।
46003001	भई-बेनहुंण, जदे हूं कुरिन्थियुस नगर माय थो तो हूं तमार से बातहुंण नी करी सक्यो जसे आतमिक लोगहुंण से, पण जसे बिना पवित्तर आतमा का मनखहुंण से अने उणकासे जो मसीह माय बाळक हे जादा ज्ञान नी राखे हे।
46003002	म्हने तमारे बाळकहुंण जाणी के दूद धवाड़्यो - अन्न नी खवाड़्यो क्योंके तम उके पचई नी सकता था। सांची माय, तम अबे तक पचई नी सकता हो,
46003003	क्योंके अबी तक तम बिना पवित्तर आतमा का हो। जदके तमारा माय दिवेस अने झगड़ा रे हे, तो कंई तम बिना पवित्तर आतमा का हयनी? अने कंई तमारो आचरण जगत का सादा मनखहुंण सरीको हयनी?
46003004	क्योंके जदे एक के हे, "हूं पोलुस को हूं," अने दूसरो के हे, "हूं अपुल्‍लोस को हूं" तो कंई तम जगत का मनखज नी र्‌या?
46003005	तो फेर अपुल्‍लोस कंई? अने पोलुस कंई? सिरप सेवक, जिणकासे तमने बिसास कर्‌यो, जसाके परमेसर ने हरेक के काम द्‍यो हे।
46003006	म्हने बोयो, अपुल्‍लोस ने सिंच्यो, पण परमेसर ने बड़ायो।
46003007	तो नी तो बोवा वाळो कंई हे अने नीज सिंच्‍वा वाळो, पण बड़ावा वाळो परमेसरज सगळो कंई हे।
46003008	बोवा वाळो अने सिंच्‍वा वाळो दोई एक सरीका हे, पण हरेक अपणीज म्हेनत का मुजब इनाम पायगा।
46003009	क्योंके अपुल्‍लोस अने हूं परमेसर सरु काम करवा वाळा हे; अने तम परमेसर का खेत हो। अने तम परमेसर का भवन बी हो।
46003010	परमेसर की उनी किरपा का मुजब जो म्हारे दई गी, म्हने एक सद्‍या होया राज-मिसतरी की तरा नीम राखी, अने दूसरो उका पे रद्दो राखे। पण हरेक मनख तमारा माय होसियार रे के उ उका पे कसो रद्दो राखे हे।
46003011	क्योंके उनी नीम के छोड़ी के जो म्हारा परचार से पड़ी हे - अने उ ईसु मसीह हे - कईं को दूसरी नीम नी लाखी सके।
46003012	अगर कईं को मनख इनी नीम के सुन्नो, चांदी, मोंगा फत्तर से बणाय, अने दूसरा लक्‍कड़ या घांस-फुस से बणाय,
46003013	तो हरेक मनख का काम परगट हुई जायगा। उना न्याव का दन उके बताड़ेगा, क्योंके उना दन लाय का गेले परगट कर्‌यो जायगा, अने वा लाय हरेक मनख का काम जांचेगा।
46003014	अगर कइंका मनख का काम उका पे बण्‍यो होयो कायम रेगा, उ मजुरी पायगा।
46003015	पण अगर थारा काम बळी जायगा तो तू नुकस्यान उठाड़ेगा, पण तू खुदज बची जायगा, फेर बी मानो लाय से बळते-बळते।
46003016	कंई तम नी जाणो के तम परमेसर का मन्‍दर हो अने परमेसर को आतमो तमारा माय बिराजे?
46003017	अगर कईं को परमेसर का मन्‍दर के नास करेगा तो परमेसर उके नास करेगा; क्योंके परमेसर को मन्‍दर पवित्तर हे, अने उ मन्‍दर तम हो।
46003018	कईं को अपणे खुद के धोको नी दे। अगर तमारा माय कईं को अपणे खुद के इना जुग माय अकलमंद समजी र्‌यो हे तो तम मूरख बणो जेकासे के अकलमंद बणी जाव।
46003019	क्योंके इना जगत को ज्ञान परमेसर का सामे मूरखता हे, जसो सासत्तर माय लिख्यो हे के, "उज हे जो अकलमंदहुंण के उणकी चालाकी माय उळजाड़ी लाखे हे,"
46003020	अने यो बी, "परभु ज्ञानिहुंण का तरक-बितरकहुंण के समजे हे, के वी बेकार हे।"
46003021	इकासरु मनखहुंण का अगवाहुंण पे कईं को गुमान नी करे, क्योंके परमेसर आड़ी से सगळो कंई तमारो हे।
46003022	चाये पोलुस होय के अपुल्‍लोस या पतरस, चाये जगत होय या जीवन या मोत, चाये आज की बातहुंण होय या आवा वाळी काल की बातहुंण - यो सगळो कंई तमारो हे,
46003023	अने तम मसीह का हो, अने मसीह परमेसर को हे।
46004001	मनख हमारे मसीह का सेवक अने परमेसर का भेदहुंण भर्‌या सांचा बचनहुंण का भण्डारी समजे।
46004002	इका से बड़ी के, इना बारामें भण्डारी सरु जरुरी हे के उ बिसास लायक रे।
46004003	पण म्हारा सरु या घणी नानी बात हे के तम, या कइंका मनख की कचेरी माय, म्हारो न्याव करो। सांची बात तो या हे के हूं खुद म्हारो अपणो न्याव नी करी सकतो।
46004004	म्हारो मन म्हारे कंईकी बात माय कसुरवार नी ठेराय, फेर बी इका से हूं बिना कसूर को नी ठेरुं। पण म्हारो न्याव करवा वाळो सिरप परभु हे।
46004005	इकासरु ठीक बखत का पेलां कसी बात को न्याव मती कर्‌या करो, पण जदत्तक परभु नी आय तदत्तक रुक्या रो, क्योंके उ उनी बातहुंण के जो इन्‍दारा माय ढंकी हे उजाळा माय लायगा अने मनखहुंण का हिरदा का भाव परगटेगा, तो हरेक मनख का काम की वजासे बड़ई परमेसर आड़ी से रेगा।
46004006	हे भई-बेनहुंण, म्हने इनी बातहुंण को बखाण तमारा सरु मिसाल का मिसे अपणा अने अपुल्‍लोस पे लागु कर्‌यो हे, के तम हमार से या सीख लो के उनी बातहुंण से जो लिखी गी हे उकासे अगड़े मती बड़ो, जेकासे के तमारा माय से कईं को इकाड़ी हुई के दूसरा को बिरोद करिके गुमान नी करे।
46004007	क्योंके कुंण थारे दूसरा से भलो बणाय हे? अने थारा खुद का कने असो कंई हे, जो थारे परमेसर से नी मिळ्यो? फेर बी अगर उ थारे मिळ्यो हे तो फेर गुमान कायसरु करे, जसेके थारे मिळ्योज हयनी?
46004008	तम तो पेलांसेज धापी ग्या! अने तम तो पेलांसेज धणी हुई ग्या! तम तो हमारा बिना राजा बणी चुक्या हो! भलो होतो के तम सांची का राजा बणी जाता जेकासे के हम बी तमारा गेले राज करता!
46004009	क्योंके म्हारे असो मालम पड़े के परमेसर ने हम परेरितहुंण के भीड़ का पाछे राख्या - उना मनखहुंण सरीका, जिणका पे मोत की सजा को हुकम हुई चुक्यो, क्योंके हम आखा जगत अने सरगदूत अने मनखहुंण सरु तमासो बणी चुक्या हे।
46004010	हम मसीह सरु मूरख, पण तम मसीह माय अकलमंद हो! हम कमजोर हे, पण तम बलवान हो! तम मान वाळा, पण हमारो मानज हयनी!
46004011	हम इनी घड़ी तक भूका-तिरस्या अने चिथराहुंण माय रां, हमारा गेले बुरो बरताव कर्‌यो जाय हे अने हम मार्‌या-मार्‌या फरां हे।
46004012	हम अपणा हात से कठण म्हेनत करां हे। जदे हमारी बुरई करी जाय तो हम आसीस दां हे। जदे हम सताड़्या जावां तो सेन करां हे।
46004013	जदे हम बदनाम कर्‌या जावां तो मेळ करवा की कोसिस करां। हम अबी तक मानो जगत को कचरो अने सगळी चीजहुंण को दतकादो बण्या होया हे।
46004014	हूं तमारे लाजे मारवा सरु नी पण अपणा परमिला बाळक जाणता होया ई बातहुंण लिखी के चेतावणी दउं।
46004015	हालाके मसीह माय तमारा दस हज्जार सिक्छक हे, फेर बी तमारा नरा पिता नी होय। क्योंके ईसु मसीह माय सुब-समिचार परचार से सिरप हूं एखलो तमारो पिता बण्यो।
46004016	तो हूं तमार से बिणती करूं, के म्हारा नमुना पे चलो।
46004017	इनी वजासे म्हने तीमुथियुस के, जो परभु माय म्हारो परमिलो अने बिसास लायक बेटो हे, तमारा कने मोकल्यो हे। उ तमारे मसीह माय म्हारा नवा चाल-चळण के रियाद करायगा, जसेके हूं हर जगा, हरेक मण्डळी के सीख द्‍या करूं।
46004018	तमारा माय थोड़ाक लोग गुमान से असा पोमई ग्या, जसेके तम बिचारो के अबे हूं तमारा कने अउंवांज हयनी।
46004019	पण अगर परभु की मरजी हुई तो हूं तमारा कने झट अउंवां, अने गुमान करवा वाळाहुंण की बातहुंण को नी, पण उणकी सामरत को पतो लगाड़ी लुंवां।
46004020	क्योंके परमेसर को राज बातहुंण माय हयनी, पण सामरत माय हे।
46004021	तमारी कंई मरजी हे? कंई हूं तमारा कने कामड़ी लई के अउं, के परेम अने नरमता की आतमा से अउं?
46005001	यो सांचीज सुणवा माय आयो हे की तमारा अदाड़ माय ब्योबिचार होय हे, अने असो ब्योबिचार जो गेरयहूदिहुंण माय बी नी होय, याने एक मनख अपणा बाप की बइरा के राखे हे।
46005002	पण तम गुमान से फुल्या नी समई र्‌या हो! अने इकासरु तम दुःख्या नी होव? जेकासे के असा करम करवा वाळो तमारा माय से हेड़्यो जाणो चइये!
46005003	जां तक म्हारो नातो हे, हालाके हूं काया से तो नी, फेर बी आतमा का जरिये हूं तमारा माय हाजिर रूं, अने असो हाजिर रई के असा घिरणा का काम करवा वाळा मनख का बिरोद माय यो फेसलो दई चुक्यो हूं के
46005004	जदे तम हमारा परभु ईसु का नाम माय भेळा होव, अने आतमा माय हूं बी तमारा गेले रूं, तो हमारा परभु ईसु की सामरत से
46005005	तम असा मनख के काया का पापी सोभाव का नास सरु सेतान के दई दो, के उकी आतमा परभु का दन माय मुक्ती पाय।
46005006	तमारो गुमान करनों अच्छो हयनी। कंई तम नी जाणो के थोड़ोक सो खमीर आखा घुंद्‌या आंटा के खमीर करी लाखे हे?
46005007	जूनो खमीर हेड़ी के अपणा खुद के सुद्द करो के असो नवो घुंद्‌या याने बिना खमीर को आंटो बणी जाव। जसाके तम सांची माय हो, क्योंके हमारो फसह को मेमणो मसीह बी बलिदान होयो हे।
46005008	इकासरु नी तो हम जूनी बुरई अने दुस्‍टता का खमीर से, पण बिना कपट अने सच्चई का अखमीरा रोटा से फसह मनावां।
46005009	म्हने अपणी इका से पेलां चिट्ठी-पत्तरी माय तमारे लिख्यो हे ब्योबिचारी लोगहुंण की संगत नी करनों।
46005010	यानिके तम इना जगत का ब्योबिचारिहुंण लोभिहुंण लुटेराहुंण या मूरत पुजवा वाळाहुंण से संगतज मती राखजो, जदे तो तमारे जगत से हिटीज जाणो पड़ेगा।
46005011	पण म्हने सांची माय यो लिख्यो हे के अगर कईं को मनख बिसासी भई केवई के ब्योबिचारी, लोभी, मूरत पुजवा वाळो, गाळ बकवा वाळो, दारुड़्यो, या लुट-पाट करवा वाळो होय तो असा की संगत मती करजो, बरण असा का गेले जिमजो बी मती।
46005012	-
46005013	क्योंके म्हारे बायरे वाळाहुंण को न्याव करवा से कंई काम? बायरे वाळा को न्याव तो परमेसर करे हे। पण तमारे उणको न्याव करनों जो मण्डळी माय हे। क्योंके सासत्तर माय लिख्यो हे, "असा कुकरमी के अपणा माय से हेड़ी लाखजो।"
46006001	जदे तमारा माय-माय झगड़ो होय तो कंई तमारा माय से असो कईं को हे जो पवित्तर लोगहुंण कने जावा का बदळे कचेरी माय अधरमिहुंण से न्याव करवाणे की हिम्मत राखे?
46006002	कंई तम नी जाणो के पवित्तर लोग जगत को न्याव करेगा? अने अगर तमार से जगत को न्याव कर्‌यो जायगा तो कंई तम इना नाना-नाना झगड़ाहुंण को फेसलो करवा का लायक हयनी?
46006003	कंई तम नी जाणो के हम सरगदूतहुंण को बी न्याव करांगां? तो कंई हम इना जगत की बातहुंण को न्याव करवा का लायक हयनी?
46006004	फेर जदे तमारा अदाड़ माय जगत की बातहुंण सरु कचेरी हे, तो कंई तम असा मनखहुंण के न्यावी राखोगा जिणको मण्डळी माय कंई असर हयनी?
46006005	हूं तमारे लाजे मारवा सरु यो कई र्‌यो हूं। कंई यो सांची हे के तमारा अदाड़ माय एक बी अकलमंद हयनी जो अपणा भई-बेनहुंण का माय-माय का झगड़ा सुलजाड़ी सके?
46006006	कंई भई अपणा भई पे मुकदमो चलाड़े अने उ बी अबिसासिहुंण का सामे?
46006007	जदे तो तमारी पेली हार याज हे के तमारा आपसी माय मुकदमा चले हे। इकी बजाय तम माय-माय अन्याव कायसरु नी सई लो? या लुटी क्यो नी जाव?
46006008	इका एवज माय तम खुदज अन्याव अने छळ करो हो, अने उ बी अपणा भई-बेनहुंण का गेले!
46006009	कंई तम नी जाणो के बुरा लोगहुंण परमेसर का राज का वारिस नी रेगा? धोको मती खाव: नी ब्योबिचारी, नी मूरत पुजणो, नी परई बइरा से नातो, नी रळ्योपणो, नी आदमी का गेले बुरो नातो,
46006010	नी चोरीपणो, नी लोभपणो, नी दारुड़्या, नी गाळहुंण बकवा वाळा, अने नी लुट-पाट करवा वाळा परमेसर का राज का वारिस रेगा?
46006011	अने तमारा माय से थोड़ाक असाज था। पण अबे तम परभु ईसु मसीह का नाम माय अने हमारा परमेसर का आतमा से धोया, पवित्तर कर्‌या अने निरदोस बणाया ग्या हो।
46006012	तमारा माय कंई-कइंका के हे, "म्हारे कइंबी करवा को हक हे।" पण कइंकी चीजहुंण म्हारे दुःख दे हे। "म्हारे कइंबी करवा को हक हे।" पण हूं कइंकी चीज को गुलाम हयनी।
46006013	तम यो बी को हो, "भोजन पेट सरु अने पेट भोजन सरु।" हां, पण परमेसर इना दोई को अंत करी लाखेगा। फेर बी काया ब्योबिचार सरु हयनी पण परभु सरु हे, अने परभु हमारी काया की रक्सा सरु हे।
46006014	अने परमेसर ने नी सिरप परभु ईसु केज जिवाड़्यो, पण उ हमारी काया के बी वसोज अपणी सामरत से जिवाड़ेगा।
46006015	कंई तम नी जाणो के तमारी काया मसीह का अंग हे? तो कंई हूं मसीह का अंगहुंण लई के बेस्याहुंण को अंग बणई लाखुं? कदी नी!
46006016	कंई तम यो जाणो हयनी के जो बेस्या से नातो राखे उ उका गेले एक काया हुई जाय हे? क्योंके सासत्तर माय लिख्यो हे, "वी दोई एकज काया रेगा।"
46006017	पण उ जो परभु से नातो राखे उका गेले एक आतमा हुई जाय हे।
46006018	ब्योबिचार से दूरा रो। दूसरा सगळा पाप जो मनख करे काया का बायरे रे, पण ब्योबिचारी तो अपणीज काया का बिरोद पाप करिके दुःख दे हे।
46006019	कंई तम नी जाणो के तमारा माय से हरेक की काया पवित्तर आतमा को मन्‍दर हे, जो तमारा माय हे अने जेके तमने परमेसर से पायो हे? याने तम अपणा नी परमेसर का हो!
46006020	क्योंके उने तमारे दाम दई के मोल ल्या हे। इकासरु अपणी काया से परमेसर की म्हेमा करो।
46007001	अबे उनी सगळी बातहुंण का बारामें जो तमने लिखी के पुछ्‌यो: "भलो तो यो, के आदमी, कइंकीज बइरा से ब्‍याव नी करे?"
46007002	पण ब्योबिचार से बचवा सरु हरेक आदमी की अपणी घराळी हो अने हरेक बइरा को अपणो घराळो होय।
46007003	घराळो अपणी बइरा सरु अने बइरा अपणा घराळा सरु फरज निभाड़े अने दोई एक दूसरा की जरुवत के पूरण करे।
46007004	घराळी के अपणी काया पे हक हयनी, पण उका घराळा को हे; असतरा घराळा के अपणी काया पे हक हयनी, पण उकी घराळी को हे।
46007005	एक-दूसरा के इना हक से इकाड़ी मती राखो, पण सिरप आपसी रजामंदी से थोड़ाक बखत तक इकाड़ी रो, के पराथना करवा को मोको मिळे, अने फेर एक गेले हुई जाव कंई असो नी होय के तमारा उतावळापणा की वजासे सेतान तमारे परखे।
46007006	पण हूं इजाजत का रुप माय यो कूं के थोड़ाक बखत तक इकाड़ी रो, हुकम का रुप माय नी कूं।
46007007	फेर बी हूं चउं के सगळा मनख असाज रे जसो हूं खुद रूं। पण हरेक के परमेसर आड़ी से खास बरदान मिळ्या हे, कइंका के एक तरा का तो कइंका के दूसरा तरा का।
46007008	पण हूं कुंवाराहुंण अने रांडिहुंण से कूं के उणका सरु असोज रेणो भलो हे, जसो के हूं हे।
46007009	पण अगर वी काबु नी करी सके तो ब्‍याव करी ले, क्योंके ब्‍याव करनों कामुक रेवा से भलो हे।
46007010	पण परन्‍याहुंण के हूं नी, बरण परभु ईसु हुकम दे हे, के घराळी अपणा घराळा के नी छोड़े।
46007011	पण अगर वा छोड़ी बी लाखी जाय तो ब्‍याव नी करे या पाछो अपणा घराळा से मेळ करी ले। अने घराळो बी अपणी घराळी के नी छोड़े।
46007012	बाकी मनखहुंण से, परभु नी, बरण हूं कूं के अगर कइंका बिसासी भई की घराळी बिसासी हयनी अने वा उका गेले रेवा सरु राजी रे तो उ उके नी छोड़े।
46007013	अगर कइंकी बिसासी बइरा को घराळो अबिसासी रे अने उ उका गेले रेवा सरु राजी रे, तो वा अबिसासी घराळा के नी छोड़े।
46007014	क्योंके अबिसासी घराळो अपणी बिसासी घराळी की वजासे पवित्तर ठेर्‌यो अने अबिसासी घराळी अपणा बिसासी घराळा की वजासे पवित्तर ठेरी, नी तो तमारा बाळ-बच्चा असुद्द रेता, पण अबे तो वी पवित्तर हे।
46007015	अगर अबिसासी इकाड़ी रे तो उके छोड़ी दो। असी हालत माय कईं को भई या बेन बन्दण माय हयनी। पण परमेसर ने हमारे मेळ-मिळाप की सेवा सरु तेड़्या हे।
46007016	क्योंके, हे घराळी, हुई सके के तू अपणा घराळा को उध्दार करइले। या हे घराळा, हुई सके के तू अपणी घराळी को उध्दार करइले।
46007017	परभु ने जसो जेके द्‍यो अने परमेसर ने जसो जेके तेड़्यो, उ वसोज चल्यो-चले। हूं सगळी मण्डळिहुंण के योज हुकम दउं।
46007018	मिसाल माय कूं के, कंई-कइंको खतणा की हालत माय तेड़्यो हे? उ बिना खतणा को नी बणे। कंई-कइंको बिना खतणा की हालत माय तेड़्यो हे? उ खतणो नी कराय।
46007019	नी तो खतणो कंई हे अने नी बिना खतणा के रेणो, पण परमेसर का हुकमहुंण को पाळण करणोज खास बात हे।
46007020	जेना जणा के जेनी हालत माय तेड़्यो उ उनीज हालत माय रे।
46007021	दूसरी मिसाल माय कूं के, कंई तू गुलामी माय तेड़्यो? उकी चिंता मती कर - पण अगर तू आजाद हुई सके तो असोज कर।
46007022	क्योंके जेके दास की दसा माय परभु ने तेड़्यो उ परभु को आजाद कर्‌यो होयो जणो हे। असतरा जेके आजादी की दसा माय तेड़्यो उ मसीह को दास हे।
46007023	तमारे परमेसर ने दाम दई के मोल लई ल्या, तो तम मनखहुंण का गुलाम मती बणो।
46007024	हे भई-बेनहुंण, हरेक मनख जेनी हालत माय तेड़्या, वी उका मायज परमेसर का गेले रे।
46007025	अबे कुंवारीहुंण का बारामें परभु ईसु आड़ी से म्हारे कंई हुकम नी मिळ्यो। पण परभु की दया से हूं अपणी सला दउं, जेका पे तम बिसास करी सकता हो।
46007026	म्हारा बिचार से इना बखत की काठी घड़ी माय मनख सरु योज भलो हे के उ जेनी दसा माय हे उका मायज रे।
46007027	अगर थारा कने घराळी हे तो उकासे छुटवा की कोसिस मती करजे। अगर थारा कने घराळी हयनी तो तू उके ढुंडे बी मती।
46007028	पण अगर तू ब्‍याव करे तो पाप नी करे। अने जेनी कुंवारी का बारामें तमने लिख्यो के उनी कुंवारी के परनई जाय, तो पाप नी करे। फेर बी असो के इना जग का जीवन माय दुःख होयगा, अने हूं तमारे बचाणो चउं हे।
46007029	पण, हे भई-बेनहुंण, हूं कूं के बखत थोड़ोक कम कर्‌यो हे, इकासरु अबे से जिणकी घराळी होय वी असा रे मानो के उणकी घराळी हेज हयनी।
46007030	अने रोवा वाळा मानो रोयज नी, अने खुसी मनाड़्वा वाळा असा रे मानो खुसीज नी मनाय। फेर बी जो मोल ले वी असा होय मानो उणका कने कंई हेज हयनी।
46007031	अने जगत को भोग करवा वाळा असा रे मानो वी उके भोगेज नी, क्योंके इना जगत की रीति अने बरताव बदळतो जाय हे।
46007032	हूं यो चउं के तम बिना चिंता का रो। निपरन्‍यो मनख परभु की बातहुंण को चिन्‍तण करे हे, के उ परभु के कसे खुस राखे,
46007033	पण परन्‍यो मनख जगत की बातहुंण की चिंता करे के अपणी बइरा के कसे खुस राखे,
46007034	तो उ दो चित्यो हे। असतरा निपरनी बइरा या जो कुंवारी हे वा परभु की बातहुंण का चिन्‍तण माय लागी रे, के वा काया अने आतमा दोई माय पवित्तर रे; पण जो परनी रे उके जगत की बातहुंण की जादा चिंता रे, के वा अपणा घराळा के कसे खुस राखे।
46007035	हूं ई बातहुंण तमाराज फायदा सरु कूं - तमारे रोकवा सरु नी, बरण इकासरु जेकासे तमारी सोबा रे वइज कर्‌यो जाय अने तमारा हिरदा परभु की सेवा माय बिना रुक्या लाग्या रे।
46007036	अबे जेकासे सगई करी अने ब्‍याव होणे वाळो हे पण परन्‍या हयनी, अगर कईं को मनख समजे के उ उनी कुंवारी छोरी का साते जेको कुंवारो पणो जइर्‌यो हे भलो बरताव नी करे अने उ बी म्‍हेसुस करे के उको ब्‍याव हुई जाणो चइये तो जसो उ चाय वसोज करे। वी परनई द्‍या जाय, इका माय कंई पाप हयनी।
46007037	पण जो कसीज तरा का दबेल माय नी अई के अपणा हिरदा माय पक्को रे जेके अपणी मरजी से काम करवा को हक हे अने उने अपणा हिरदा माय उनी कुंवारी कन्‍या के बिना ब्‍याव के राखवा को इरादो करी ल्यो, उ भलो करे हे।
46007038	तो जो उनी कुंवारी कन्‍या को ब्‍याव करई दे उ भलो करे, पण जो ब्‍याव नी कराय उ हजु बी भलो करे।
46007039	अबे रांडिहुंण का बारामें, जदत्तक कइंकी बइरा को घराळो जीवतो रे तदत्तक वा उकासे बन्दी रे हे, पण अगर उको घराळो मरी चुक्यो तो, वा आजाद हे, के जेकासे चाये ब्‍याव करी ले, पण सिरप परभु माय (बिसासी मनख)।
46007040	पण म्हारा बिचार से जसी वा हे अगर वसीज रे तो हजु बी धन्‍य हे, अने हूं समजुं के म्हारा माय बी परमेसर को आतमो रे हे।
46008001	अबे मुरतहुंण सरु बली करी हुई जिमवा की चीजहुंण का बारामें हम यो जाणा हे के "हम सगळा ज्ञानी हे।" ज्ञान मनखहुंण के घमण्डी बणाय पण परेम से मनख की तरक्की होय।
46008002	अगर कईं को घमण्ड से समजे के "हूं कंई जाणूं हे", तो जसो जाणणो चइये उने वसो अबी तक नी जाण्यो।
46008003	पण अगर कईं को परमेसर से परेम राखे तो परमेसर उके जाणे हे।
46008004	तो मुरतहुंण का सामे बली करी चीजहुंण का खावा का बारामें: हम जाणा हे के "मुरतहुंण को कंई सार हयनी" अने "एक का अलावा कईं को दूसरो परमेसर हयनी।"
46008005	हालाके असमान अने धरती पे कथाहुंण माय घढ़्या नरा देवता हे, जसा के नरा देवता अने परभु हे बी,
46008006	फेर बी हमारा सरु तो एकज परमेसर हे, याने पिता, जेका आड़ी से सगळो कंई हे अने जेका सरु हम बी जिन्‍दा हे। अने एकज परभु हे, याने ईसु मसीह, जेका जरिये सगळी चीजहुंण नगे माय हे।
46008007	पण सगळा मनखहुंण के यो ज्ञान हयनी। थोड़ाक लोग मूरत की संगत माय नरा दन तक रेवा की वजासे बली की चीज खाय जसे सांची मूरत का सामे बली करी होय, अने उणकी समज कमजोर होवा की वजासे असुद्द हुई जाय हे।
46008008	पण तम को हो के, "भोजन हमारे परमेसर का कने नी पोंचाय" अने "अगर हम नी खावां तो हमारो कंई घटे हयनी; अने अगर खावां तो हमारी कंई बड़ती नी होय।"
46008009	होसियार रो, कंई असो नी होय के तमारा ई आजाद बिचार के, 'कईं बी खावां-पिवां,' तो यो बिचार कमजोर भई-बेनहुंण सरु ठेस की वजा बणी जाय।
46008010	अगर कईं को कमजोर मनख थारा जसा ज्ञानी के मूरत का मन्‍दर माय खातो देखे, तो इका से उकी समज असी नी भटकी जाय के मूरत का सामे की बली, खावा की हिम्मत हुई जायगा।
46008011	तो थारा ज्ञान से उ जो कमजोर हे नास हुई जायगा - याने उ भई जेका सरु मसीह मर्‌यो!
46008012	असतरा भई-बेनहुंण का बिरोद माय पाप करवा अने उणकी कमजोर समज के नुकस्यान पोंचाड़वा की वजासे, तम मसीह का बिरोद माय पाप करी र्‌या हो।
46008013	इकासरु अगर भोजन म्हारा भई के ठेस पोंचाड़े तो हूं कदी गोस नी खउंवां, जेकासे हूं अपणा भई सरु पाप करवा की वजा नी बणूं।
46009001	कंई हूं आजाद हयनी? कंई हूं बी परेरित हयनी? कंई म्हने ईसु हमारा परभु के नी देख्यो? कंई तम परभु माय म्हारी म्हेनत का फळ हयनी?
46009002	चाये हूं दूसरा सरु परेरित हयनी कम से कम तमारा सरु तो हूं, क्योंके तम कुरिन्‍थिहुंण तो परभु माय म्हारा परेरितई को नतीजो हो।
46009003	तम जो म्हारे परखी र्‌या हो तमारा सरु म्हारो यो जुवाब हे:
46009004	कंई हमारे खावां-पिवां को बी हक हयनी?
46009005	कंई हमारे यो बी हक हयनी के एक बिसासी बइरा से ब्‍याव करी लां अने अपणा गेले ल्या फरां जसा के बाकी परेरितहुंण, परभु का भई-बेनहुंण अने पतरस कर्‌या करे हे?
46009006	कंई सिरप म्हारे अने बरनाबास केज यो हक हयनी के अपणी जीविका सरु कमाणो छोड़ां? हमारे हक हे!
46009007	असो कुंण हे जो अपणाज खरचा पे सेना माय सेवा करे? कुंण हे जो अंगूर को बगीचो लगाड़िके उको फळ नी खाय? या असो कुंण हे जो गाडरहुंण की चोकसी करिके उणको दूद नी प्ये?
46009008	कंई हूं ई बातहुंण मनख सरीको कई र्‌यो? कंई परमेसर का नेम-बिधान बी योज नी के?
46009009	क्योंके मूसा का नेम-बिधान माय लिख्यो हे, "दांवणी माय चलवा वाळा बेलहुंण का मुन्‍डा मुच्‍छाहुंण से मती बान्‍दजे।" कंई परमेसर सिरप बेल कीज फिकर करे?
46009010	या यो हुकम हमारा सरु नी के हे? हमारा सरुज यो लिख्यो हे, क्योंके यो सई हे के हळ चलावा वाळो आस से खेत जोते, अने दावणी वाळो फसल पावा की आस माय दावणी करे।
46009011	जदके हमने तमारा माय आतमिक बातहुंण बोई तो कंई या मोटी बात हे की हम भोतिक चीजहुंण की फसल तमार से लां?
46009012	अगर तमार पे दूसरा लोग हक जताड़े तो कंई हमारो तमार पे हजु जादा हक हयनी? हां हे! फेर बी हमने इना हक के काम माय नी ल्यो, पण हम सगळो कंई सहां हे, के हमार से मसीह का सुब-समिचार माय रुकावट नी होय।
46009013	कंई तम नी जाणो के जो मनख मन्‍दर माय सेवा करे वी मन्‍दर माय से खाय, अने जो रोज बेदी की सेवा करे उणकी बेदी पे चड़ावा का गेले हिस्सो रे?
46009014	असी रीति से परभु ईसु ने हुकम द्‍यो हे, के वी जो सुब-समिचार परचार करे उणको जीवन सुब-समिचार से चले।
46009015	पण म्हने इणका माय से कईं को बी फायदो नी ल्यो। हूं ई बातहुंण इकासरु नी लिखी र्‌यो हूं के यो सगळो म्हारा सरु कर्‌यो जाय। क्योंके म्हारा सरु इका बजाय मरी जाणो जादा भलो हे के कईं को म्हारा घमण्ड के बेकार के।
46009016	क्योंके हूं अगर सुब-समिचार परचार करूं तो या म्हारा सरु घमण्ड की बात हयनी, क्योंके परभु ईसु ने म्हारे हुकम द्‍यो, इकासरु तो हूं मजबुर हूं। तो अगर हूं सुब-समिचार परचार नी करूं तो म्हार पे धिक्कार हे!
46009017	क्योंके अगर हूं यो म्हारी मरजी से करूं तो हूं इका लायक हूं के म्हारे इको फळ मिळेगा, पण अगर म्हारी मरजी से नी करूं फेर बी सुब-समिचार परचार करनों तो म्हारे द्‍यो हे।
46009018	तो म्हारो फळ कंई? यो के जदे हूं सुब-समिचार परचार करूं तो उके मुफत करूं, अने सुब-समिचार माय जो म्हारो हक हे उके पूरण तरा से काम माय नी लूं।
46009019	हालाके हूं सगळा मनखहुंण से आजाद हूं फेर बी म्हने अपणे खुद के सगळा को गुलाम बणई ल्यो हे, के हजु बी जादा लोगहुंण के ईसु मसीह माय ल‍ई सकूं।
46009020	यहूदिहुंण सरु हूं यहूदी जसो बण्यो, के यहूदिहुंण के ल‍ई सकूं। जो यहूदी नेम-बिधान का बस माय हे, उणका सरु हूं खुद नेम-बिधान का बस माय नी होवा पे बी नेम-बिधान का बस माय र्‌यो, के जो नेम-बिधान का बस माय हे उणके बी ईसु मसीह माय लइ-यउं।
46009021	असतरा जो गेर यहूदी बिना नेम-बिधान का हे उणका सरु हूं - जो परमेसर का नेम-बिधान से रीतो हयनी पण मसीह का नेम-बिधान का बस माय हूं - बिना यहूदी नेम-बिधान सरीको बणी ग्यो के जो बिना नेम-बिधान का हे उणके ईसु मसीह माय लइ-यउं।
46009022	हूं कमजोरहुंण सरु कमजोर बण्यो के कमजोरहुंण के ईसु मसीह माय लइ-यउं। हूं हर कइंका मनखहुंण सरु हर कईं को मनख बण्यो, के कइंकाज तरीका से थोड़ाक की मुक्ती करई सकूं।
46009023	हूं सगळो कंई सुब-समिचार सरु करूं के हूं उको हिस्सो बणी जउं।
46009024	कंई तम नी जाणो के दोड़वा माय दोड़े तो सगळाज, पण इनाम सिरप एकज के मिळे? तम बी असतरा दोड़ो के जीती सको।
46009025	खेल मुकाबला माय हिस्सो लेवा वाळा हरेक खिलाड़ी के सगळी तरा की साधना खुद के साधवा सरु करनी पड़े हे। पण वी तो नास होवा वाळा इनाम के पावा सरु यो सगळो कंई करे हे, पण हम नास नी होवा वाळा इनाम सरु करां हे।
46009026	इकासरु हूं बिना ठिकाणे नी दोड़ुं, नी बायरा माय मुक्का चलउं।
46009027	पण हूं अपणी काया के दुःख दई के बस माय राखुं, कंई असो नी होय के हूं दूसरा के परचार करिके खुद नास हुई जउं।
46010001	हे भई-बेनहुंण, हूं नी चउं के तम इनी बात से अण्जाण्या रो के हमारा सगळा पुरखा बादळा की अने मूसा की अगवई माय चल्या अने सगळा को सगळा समन्दर का माय से पार होया।
46010002	उना बादळा अने समन्दर माय मूसा का पाछे चलवा वाळाहुंण ने मूसा को बपतिसमो ल्यो,
46010003	सगळा ने एकज आतमिक भोजन कर्‌यो,
46010004	सगळा ने एकज आतमिक पाणी प्यो, क्योंके वी उनी आतमिक चट्टाण से पीता था, जो उणका गेले-गेल चलती थी; अने वा चट्टाण खुद ईसु मसीह थो।
46010005	पण फेर बी उणका माय नरा से परमेसर खुस नी र्‌यो अने वी मांळ माय मरी के खतम हुई ग्या।
46010006	ई बातहुंण हमारा सरु मिसाल बणी, के हम बी बुरी बातहुंण की मन्‍सा नी करां, जसा के उणने करी थी।
46010007	अने मूरत पुजवा वाळा मती बणो जसा के उणका माय से नरा था, जसो लिख्यो हे, "लोग खावां-पिवां सरु बेठ्या अने खेलवा कूदवा सरु उठ्या।"
46010008	अने नी हम ब्योबिचार करां, जसा के उणका माय से नरा ने कर्‌या - अने एक दन माय तेवीस हज्जार मरी ग्या।
46010009	अने नी हम परभु ईसु के अजमावा, जसा के उणका माय से नरा ने कर्‌यो - अने सरपहुंण से नास होया।
46010010	नी तम बड़बड़ाव, जसा के उणका माय से नरा ने कर्‌या - अने नास करवा वाळा से नास कर्‌या ग्या।
46010011	ई बातहुंण उणका पे मिसाल सरीकी हुई, अने ई हमारे चेतावणी सरु लिखी जिणका पे इना जुग को अंत अई पोंच्यो।
46010012	तो जो यो समजे हे के हूं ठावो हूं, उ होसियार रे के कंई हिटी नी पड़े।
46010013	पण तम असी अजमाइस माय नी पड़्या जो मनख का सेन करवा का बायरे हे। परमेसर तो सांचो अने बिसासलायक हे जो तमारे सामरत से बायरे अजमाइस माय पड़वाज नी देगा, पण अगर अजमाइस अई तो उका गेले-गेल बचवा को उपाव बी करेगा के तम उके सेन करी सको।
46010014	तो हे म्हारा परमिलाहुंण, मूरत पुजा से दूरा रो।
46010015	हूं तमारे अकलमंद जाणी के कूं: जो कंई हूं तमारे कूं उके जांचो।
46010016	परभु-भोज का बखत धन्यबाद का उना कटोरा को जेका सरु हम धन्यबाद दां हे, कंई उ मसीह का लोई माय हिस्सो हयनी? उ रोटो जेके हम तोड़ां, कंई उ मसीह की काया माय हिस्सो हयनी?
46010017	जदके रोटो एकज हे, तो हम बी जो नरा हे, एक काया हे, क्योंके हम सगळा उणाज एक रोटा माय हिस्सा होवां हे।
46010018	जो काया का मुजब इसराइलहुंण हे उणका आड़ी ध्यान लगाड़ो। कंई बलिदानहुंण के खावा वाळा बेदी का हिस्‍सादार हयनी।
46010019	म्हारा केवा को अरथ कंई हे? कंई मुरतहुंण का अगड़े बली चड़ई हुई चीज कंई हे? अने के मूरत कंई हे?
46010020	नी! पण हूं कूं के इसराइलहुंण परमेसर सरु चड़ावो चड़ाय हे पण गेर यहूदी जेनी चीजहुंण के बली चड़ाय, उणके परमेसर सरु नी पण बुरी आतमाहुंण सरु चड़ाय हे। हूं नी चउं के तम बुरी आतमाहुंण का हिस्‍सादार बणो।
46010021	तम परभु ईसु का कटोरा अने बुरी आतमाहुंण का कटोरा दोई माय से नी पी सकता। तम परभु की मेंज अने बुरी आतमाहुंण की मेंज दोई का हिस्‍सादार नी हुई सकता।
46010022	कंई हम परभु को करोध भड़कावां हे? कंई हम उकासे जादा ताकत वाळा हे?
46010023	तम ने लिख्यो के "सगळा काम नेम का तो हे," पण सगळा काम नफा लायक हयनी। "सगळा काम नेम का तो हे," पण सगळा काम से तरक्की नी होय।
46010024	कईं को अपणाज नफा की फिकर नी करे, पण दूसरा का नफा की बी फिकर करे।
46010025	जो गोस हाट-बजार माय बिके, उके सान्ती से खाव अने समज की वजासे सवाल मती करो,
46010026	क्योंके "धरती अने जो कंई उका माय हे, सगळो परभु परमेसर कोज हे।"
46010027	अगर कईं को अबिसासी तमारे नोते, अने तम जाणो चावो, तो समज की वजासे बिना सवाल कर्‌या उ सगळो खाव जो तमारा सामे परोस्‍यो जाय।
46010028	(पण अगर कईं को तमार से के, "यो मूरत के चड़ायो होयो परसाद हे," तो तम उना बताड़्वा वाळा की वजासे अने न्याव करवा की समज की वजासे मती खावजो।
46010029	म्हारो अरथ तमारी समज से नी, पण उना दूसरा मनख की समज से हे।) क्योंके कंई बी खावा सरु म्हारी आजादी दूसरा की बुध्दि से कायसरु जांची जाय?
46010030	अगर हूं परमेसर के धन्यबाद दई के खउं तो जेका सरु हूं धन्यबाद दउं उका बारामें म्हारी बुरई कायसरु करी जाये?
46010031	तो जो तम खावो, प्यो या कइंबी करो, सगळो कंई परमेसर की म्हेमा सरु करो।
46010032	तम नी यहूदिहुंण, नी यूनानिहुंण, अने नी परमेसर की मण्डळी अने नी कइंका सरु ठेस की वजा बणो।
46010033	जसतरा हूं बी सगळी बातहुंण माय सगळा मनखहुंण के खुस राखुं अने अपणाज फायदा की नी, पण नरा का फायदा की फिकर करूं के वी उध्दार पाय, वसाज तम बी करो।
46011001	जसो हूं मसीह का पाछे चलुं, वसाज तम बी म्हारा पछड़े चलो।
46011002	हूं तमारी बड़ई करूं, क्योंके तम सगळी बातहुंण माय म्हारे रियाद करो हे, अने उनी सीखहुंण को पाळण मजबूती से बिलकुल वसेज करो जसी म्हने तमारे सीखाड़ी थी।
46011003	पण हूं चउं के तम यो जाणी लो के हरेक आदमी को माथो मसीह हे, अने बइरा को माथो आदमी हे, अने मसीह को माथो परमेसर हे।
46011004	जो आदमी माथो ढांक्यो होयो पराथना या भविसबाणी करे, अपणा माथा से मसीह को मान नी राखे।
46011005	पण जो बइरा उगाड़्या माथे पराथना या भविसबाणी करे, आदमी जो उको माथो हे को मान पाड़े हे; क्योंके वा असी बइरा सरीकी हे जेको माथो सपाचट हुई ग्यो हे।
46011006	अगर बइरा अपणो माथो उगाड़ो राखे तो वा अपणा बाल बी कटाड़ी लाखे। पण अगर बइरा सरु बाल कटाड़णो या माथो सपाचट करवाणो सरम की बात होय तो वा अपणो माथो ढांके।
46011007	क्योंके आदमी सरु अपणो माथो ढांकणो सई हयनी, क्योंके उ परमेसर का रुप को अने म्हेमा हे; पण बइरा तो आदमी की म्हेमा हे।
46011008	क्योंके सुरु माय आदमी, बइरा से नी पण बइरा आदमी से बणी हे।
46011009	अने सांची माय आदमी, बइरा सरु हयनी; पण बइरा तो आदमी सरु बणई गी हे।
46011010	बइराहुंण सरु सई बिचार हे, के परमेसर का हक से माथा के ढांकवा की इनी निसाणी के अपणा माथा पे धरे, अने सरगदूतहुंण की वजासे बी वसो करनों चइये,
46011011	फेर बी परभु माय नी तो बइरा बिना आदमी के, अने नी आदमी बिना बइरा के हे।
46011012	जसतरा सुरु माय बइरा तो आदमी से बणी हे, असतरा आदमी को जनम बी बइरा से होयो हे, अने सगळो कंई परमेसर से बण्यो हे।
46011013	तम खुद फेसलो करो! बइरा के उगाड़ा माथे पराथना करनों कंई सई हे?
46011014	कंई जुग को चळण खुद नी सीखाड़े के अगर आदमी लम्बा बाल राखे तो उका सरु लजावा की बात हे,
46011015	अने यो बी के बइरा का लम्बा बाल उकी सोबा हे? क्योंके उके बाल ओड़नी सरु द्‍या हे।
46011016	पण अगर कईं को बिवाद करनों चाय तो, नी तो हमारी, अने नी परमेसर की मण्डळिहुंण की कइंकी दूसरी रीति हे।
46011017	पण अबे यो हुकम देता होया हूं तमारी बड़ई नी करूं, क्योंके परभु-भोज की अराधना सरु भेळो होणे से भलई का बदळे तमारा माय बुरइज जादा होय हे।
46011018	पेली बात तो या हे: हूं सुणुं के जदे तम मण्डळी माय भेळा होव तो तमारा अदाड़ माय फाड़ पड़ी जाय। हूं इनी बात को थोड़ोक-थोड़ोक बिसास बी करूं,
46011019	अने तमारा अदाड़ माय दळबन्दी बी जरुर रेगा, जेकासे के तमारा माय जो खराखट हे, वी परगट हुई जाय।
46011020	तो जदे तम भेळा होव तो यो परभु-भोज खावा सरु नी,
46011021	क्योंके खाता बखत हरेक दूसरा से पेलां अपणो भोजन लपकी के खई ले हे, जेकासे कइंका तो भूका रई जाय, अने कईं को नसा माय हुई जाय।
46011022	कंई तमारा कने घर हयनी, जां तम खाव अने प्यो? या कंई तम परमेसर की मण्डळी को मान पाड़ो हो, अने जिणका कने कंई हयनी, उणके लाजे मारो हे? हूं तमार से कंई कूं? कंई हूं तमारी बड़ई करूं? इनी बात माय हूं तमारी बड़ई नी करुंवां!
46011023	जो बात म्हने तमारे समळई हे वा म्हारे परभु से मिळी थी, के परभु ईसु ने जेनी राते उ पकड़वायो, रोटा ल्या,
46011024	अने उने परमेसर के धन्यबाद दई के तोड़्या अने क्यो, "या म्हारी काया हे जो तमारा सरु हे। म्हारी रियाद सरु असोज कर्‌या करजो।"
46011025	असतरा भोजन का बाद उने यो केतो होयो कटोरो बी ल्यो, "यो म्हारा लोई माय नवो करार को कटोरो हे। जदे कदी तम इका माय से प्यो तो म्हारी रियाद सरु योज कर्‌या करजो।"
46011026	क्योंके जदे-जदे तम इना रोटा के खाव अने इना कटोरा माय से प्यो हो तो जदत्तक परभु ईसु नी अई जाय उकी कुरुस की मोत को परचार करता रो।
46011027	इकासरु जो कईं को बुरी रीति से परभु को रोटो खाय अने उका कटोरा माय से प्ये, उ परभु की काया अने लोई को दोषी रेगा।
46011028	पेलां तम खुद के जांचो, फिर इना रोटा के खाव अने इना कटोरा माय से प्यो,
46011029	क्योंके परभु की काया को अरथ जाण्या बिना जो इना रोटा के खाय अने इना कटोरा के प्ये हे उ असतरा खई-पीके अपणा अदरे सजा लाय हे।
46011030	इनी वजासे तमारा माय से नरा कमजोर, अने बेमार हे, अने नरा तो मरी बी ग्या।
46011031	अगर हम अपणा खुद के सई तरीका से जांचता तो परमेसर से सजा नी पाता।
46011032	पण जदे परभु सजा दई के हमारी ताड़णा करे के हम जगत का गेले दोषी नी ठेराड़या जावां।
46011033	तो हे म्हारा भई-बेनहुंण, जदे तम जिमवा सरु भेळा होव, तो एक दूसरा सरु रुक्या करो।
46011034	अगर कईं को भूको होय तो अपणा घर मायज खई ले, असो नी होय के तमारो भेळो होणो परमेसर से सजा की वजा बणी जाय। हूं बाकी बातहुंण खुद अई के सई करुंवां।
46012001	अबे, हे भई-बेनहुंण, हूं नी चउं के तम आतमिक बरदानहुंण का बारामें अण्जाण्या रो।
46012002	तमारे मालम हे के जदे तम ईसु पे बिसास लावा से पेलां था तो तम गुंगी मुरतहुंण का अगड़े जसा भटकाड़्या जाता था वसाज चलता था।
46012003	इकासरु हूं तमारे बताड़ी दूं के परमेसर का आतमा से कईं को बी मनख असो नी कई सके, के ईसु सापित हे। अने नी पवित्तर आतमा का बगेर कईं को यो कई सके के ईसुज परभु हे।
46012004	बरदान तो नरा तरा का हे, पण पवित्तर आतमो एकज हे।
46012005	अने सेवाहुंण बी नरी-तरा की हे पण जेना परभु की सेवा करां हे उ एकज हे।
46012006	असर वाळा काम बी नरी-तरा का हे, पण परमेसर एकज हे, जो सगळा माय सगळो कंई करे हे।
46012007	हरेक मनख के सगळा की भलई सरु आतमिक बरदान द्‍या जाय हे।
46012008	क्योंके एकज आतमा से कइंका के बुध्दि का बचन अने दूसरा के उनीज आतमा से ज्ञान का बचन द्‍या जाय हे।
46012009	कइंका के उनीज आतमा से बिसास को अने कइंका हजु के उणाज एकज आतमा से नज करवा को बरदान द्‍यो जाय हे।
46012010	फेर कइंका के सामरत का कामहुंण की ताकत अने कइंका के परमेसर आड़ी से अगमबाणी बोलवा, कइंका के आतमाहुंण के परखवा को, कइंका के अलग-अलग तरा की भासाहुंण बोलवा, अने उनी भासाहुंण को अरथ बताड़्वा को बरदान द्‍यो जाय हे।
46012011	पण वइज एक आतमा ई सगळो काम कराय हे अने अपणी मरजी मुजब जेके जो चइये अलग-अलग बांटी लाखे हे।
46012012	क्योंके जसतरा काया तो एक हे अने उका नरा अंग हे, अने काया का सगळा अंग हालाके नरा हे फेर बी एकज काया हे, असतरा मसीह बी एकज हे।
46012013	क्योंके हम सगळा ने, चाये यहूदी होय या यूनानी, गुलाम होय या आजाद, एकज आतमा माय एकज काया होवा सरु बपतिसमो ल्यो, अने हमारे एकज आतमो पिवाड़्यो हे।
46012014	क्योंके काया तो एक अंग की हयनी पण नरा अंगहुंण की हे।
46012015	अगर पग के हे के, "हूं हात हयनी, इकासरु हूं काया को अंग हयनी," तो कंई उ इनी वजासे काया को अंग हयनी?
46012016	अगर कान के, "हूं आंख हयनी इकासरु हूं काया को अंग हयनी," तो कंई उ इनी वजासे काया को हयनी?
46012017	अगर आखी काया आंखज रेती, तो सुणनो कां होतो? अने अगर आखी काया से सुणनो होतो तो सुंघणो कां होतो?
46012018	पण परमेसर ने सगळा अंगहुंण के अपणी मरजी मुजब एक-एक करिके काया माय राख्या हे।
46012019	अने अगर वी सगळा का सगळा एकज अंग होता तो काया कां रेती?
46012020	पण अंग तो नरा हे, पण काया एक हे।
46012021	आंख हात से नी कई सके के "म्हारे थारी जरुवत हयनी!" नी माथो, पग से, के "म्हारे थारी जरुवत हयनी"।
46012022	इका बिपरित, काया का वी अंग जो हमारे कमजोर मालम पड़े हजु बी जादा जरुवत हे,
46012023	अने काया का जेना अंगहुंण के हम कम मान का लायक जाणा हे उणकेज हम बत्ती मान दां हे, अने हमारा बिना सोबा का अंग हजु बी जादा सोबा वाळा हुई जाय हे,
46012024	जदके हमारा सोबा वाळा अंगहुंण के इकी जरुवत नी होय। पण परमेसर ने हमारी काया के असी बणई हे के दीन-हीन अंगहुंण के बत्ती मान मिळे,
46012025	के काया माय कइंकी फूट नी पड़े, पण सगळा अंग अपणा सरीका एक-दूसरा की फिकर राखे।
46012026	अने अगर एक अंग दुःख पावे, तो उका गेले सगळा अंग दुःख पाय हे; अने अगर एक अंग को मान होय, तो सगळा अंग उका गेले खुस होय हे।
46012027	असतरा तम सगळा मसीह की काया हो अने एक-एक करिके उका अंग हो,
46012028	अने परमेसर ने मण्डळी माय पेलां परेरितहुंण, दूसरा परमेसर आड़ी से बचन बोलवा वाळा, तीसरा सिक्छक, फेर सामरत का काम करवा वाळा, नज करवा का बरदान वाळा, दूसरा की भलई करवा वाळा, इन्तजाम करवा वाळा, अने दूसरी-दूसरी भासाहुंण बोलवा वाळाहुंण के ठेराड़या हे।
46012029	कंई सगळा परेरित हे? कंई सगळा परमेसर आड़ी से बचन बोलवा वाळा हे? कंई सगळा सिक्छक हे? कंई सगळा सामरत का काम करवा वाळा हे?
46012030	कंई सगळा के नज करवा को बरदान मिळ्यो? कंई सगळा दूसरी-दूसरी बोली बोले हे? कंई सगळा उको अरथ बतावे हे?
46012031	हां! तम मोटा से मोटा बरदान की ताक माय रो। पण हूं तमारे सगळा के खास परेम मारग बताड़ुं हे।
46013001	अगर हूं मनखहुंण अने सरगदूतहुंण की बोलिहुंण बोलुं पण परेम नी राखुं, तो हूं ठणठणाती घंटी अने झण-झण करती झांज हूं।
46013002	अगर म्हारे परमेसर आड़ी से बचन बोलवा को बरदान मिळ्यो होय अने हूं सगळा भेदहुंण अने सगळा तरा का ज्ञान के जाणी जउं, अने अगर म्हारे यां तक पूरण बिसास होय के हूं परबतहुंण के इकाड़ी करी लाखुं, पण परेम नी राखुं, तो हूं कंई बी हयनी।
46013003	अगर हूं आखो धन गरीब-गुरबाहुंण के खवाड़वा सरु दान करी लाखुं, अने अपणी काया बाळवा सरु दई दूं, पण परेम नी राखुं, तो म्हारे कंई बी नफो हयनी
46013004	परेम करवा वाळा जिरना राखे, परेम करवा वाळा दयालु रे अने परेम माय जळण नी राखे। परेम करवा वाळा डींग नी हांके, गुमान नी करे,
46013005	परेम बुरो बरताव नी करे, उ अपणी भलई नी चाय, झुंजलाय हयनी, बुरई को हिसाब नी राखे,
46013006	अधरम से खुस नी होय, पण सच्चई से खुस रे हे।
46013007	परेम सगळी बातहुंण सेन करे, सगळी बातहुंण पे बिसास राखे, सगळी बातहुंण की आस माय रे, सगळी बातहुंण माय जिरना मारे हे।
46013008	परेम कदी मिटे हयनी। नबुवतहुंण होय तो खतम हुई जायगा; भासाहुंण होय तो जाती रेगा; अने ज्ञान होय तो लोप हुई जायगा।
46013009	क्योंके हमारो ज्ञान अधुरो हे अने हमारी नबुवतहुंण अधुरी हे,
46013010	पण जदे सगळा से सिद्द आयगा, तो आधुरोपणो मिटी जायगा।
46013011	जदे हूं बाळक थो तो बाळकहुंण सरीको बोलतो, बाळकहुंण सरीको बिचारतो अने बाळकहुंण सरीको समजतो थो, पण जदे सियाणो हुई ग्यो तो बाळपणा की बातहुंण छोड़ी लाखी।
46013012	अबे तो कांच माय धुन्‍दळो नगे आवे हे, पण उना बखत अरु-बरु देखांगा। इना बखत तो म्हारो ज्ञान अधुरो हे, पण उना बखत पूरण तरा से जाणूंवां, जसो परमेसर म्हारे बी पूरण तरा से जाणे हे।
46013013	तो अबे बिसास, आसा अने परेम, ई तीनी बण्या होया रे। पण इणका माय सगळा से मोटो परेम हे।
46014001	परेम का मारग पे चल्या चलो, अने आतमिक बरदानहुंण की धुन माय रो, खास करिके यो के तम परमेसर आड़ी से बचन बोल्या करो।
46014002	क्योंके अगर तू दूसरी बोली माय बोले तो तू मनख से नी पण परमेसर से बातहुंण करे, क्योंके उके कईं को नी समजे, पण तू आतमा माय भेद की बात बोले हे।
46014003	पण अगर तू परमेसर आड़ी से बचन बोले तो तू आतमिक उन्नती, परबचन अने दिलासो देवा सरु मनखहुंण से बोले हे।
46014004	जो दूसरी बोली माय बोले हे उ अपणीज उन्नती करे हे, पण परमेसर आड़ी से बचन बोलवा वाळा मण्डळी की उन्नती करे हे।
46014005	अबे हूं चउं तो हूं के तम सगळा दूसरी-दूसरी बोलिहुंण बोलता, पण इका से बी बड़ी के या के तम परमेसर आड़ी से बचन बोलो, क्योंके जो परमेसर आड़ी से बचन बोले, उ उकासे बी बड़ी के जो दूसरी बोलिहुंण माय बोले तो हे। पण अगर कईं को उको अरथ नी करी सके तो मण्डळी को बिकास कसे होय?
46014006	हे भई-बेनहुंण, अगर हूं तमारा कने दूसरी-दूसरी बोलिहुंण माय बोलुं तो म्हार से तमारे कंई फायदो रेगा? जदत्तक के हूं दरसन, ज्ञान, परमेसर आड़ी से बचन बोलनो या सीख की बातहुंण नी बोलुं।
46014007	असतरा बेजान चीजहुंण बी जेकासे अवाज हिटे हे - चाये बंसी या वीणा - अगर इणका सूर माय फरक नी रे तो यो कसे मालम पड़ेगा के बंसी या वीणा पे कंई बजायो जई र्‌यो हे?
46014008	अगर तुरई से समज नी आय असी अवाज हिटे तो कुंण लड़ई सरु तय्यारी करेगा?
46014009	असतरा तम बी, अगर जीब से सई-सई नी को तो जो बोल्यो उ कसे समज्यो जायगा? पण तम तो बायरा से बातहुंण करवा वाळा केवावगा।
46014010	इना जगत माय नी जाणा के कितरी बोलिहुंण हे। उणका माय से कइंकी बी बिना अरथ की हयनी।
46014011	पण अगर हूं कइंकी भासा को अरथ नी जाणूं तो हूं बोलवा वाळा सरु अण्जाण्यो अने बोलवा वाळो म्हारी नगे माय अण्जाण्यो रेगा।
46014012	असतरा तम बी, जदके आतमिक बरदानहुंण की धुन माय हो, मण्डळी की उन्नती सरु भर्‌या-पुर्‌या होवा की कोसिस करो।
46014013	इकासरु जो दूसरी बोली बोलवा वाळा होय, उ पराथना करे के उको अरथ बी बतई सके।
46014014	क्योंके अगर हूं कइंकी दूसरी बोली माय पराथना करूं तो म्हारी आतमा तो पराथना करे, पण म्हारी बुध्दि अने हिरदो काम नी करे।
46014015	तो हम कंई करां? हूं आतमा से पराथना करुंवां, अने बुध्दि अने हिरदा से बी पराथना करुंवां। हूं आतमा से गउंवां, अने बुध्दि अने हिरदा से बी गउंवां।
46014016	नितो अगर तू अपणी आतमा सेज परमेसर को धन्यबाद करे, वां हाजिर अण्जाण्या मनखहुंण थारा धन्यबाद पे 'आमीन' कसे केगा, क्योंके वी तो नी जाणे के तू कंई के हे?
46014017	तू तो अच्छी तरा धन्यबाद करे, पण उकासे दूसरा को फायदो नी रे।
46014018	हूं परमेसर को धन्यबाद करूं के हूं तम सगळा से बड़ी के दूसरी-दूसरी बोलिहुंण माय बोलुं।
46014019	फेर बी मण्डळी माय दूसरी बोलिहुंण माय दस हज्जार सबद्हुंण का बजाय अपणी समज का पांच सबदज बोलनो भलो समजुं के दूसरा के बी सीख दई सकूं।
46014020	हे भई-बेनहुंण, अपणी समज माय बाळक मती बणो। वसे बुरई माय तो बाळक बण्या रो, पण समज माय सियाणा हुई जाव।
46014021	सासत्तर माय लिख्यो हे: "हूं परदेसी बोली बोलवा अने परदेसिहुंण का होंटहुंण से, इनी जात से बातहुंण करुंवां, फेर बी ई म्हारी नी सुणेगा।" परभु असोज के हे।
46014022	तो दूसरी बोलिहुंण बिसासिहुंण सरु नी पण अबिसासिहुंण सरु सेलाणी हे, पण परमेसर आड़ी से बचन बोलनो अबिसासिहुंण सरु नी पण बिसासिहुंण सरु सेलाणी हे।
46014023	अगर आखी मण्डळी एक जगा पे भेळी होय अने सगळा दूसरी बोलिहुंण माय बोले अने अण्जाण्या या अबिसासी मनख भित्तरे अई जाय, तो कंई वी यो केगा हयनी के तम बावळा हुई ग्या?
46014024	पण अगर मण्डळी माय सगळा परमेसर आड़ी से बचन बोले अने कईं को अबिसासी या अण्जाण्यो मनख भित्तरे आय तो कंई सगळा उके पाप से कायल नी करी लाखेगा। सगळा जो कई र्‌या हे उका पे उको न्‍याव होयगा।
46014025	उका हिरदा का भेद खुली जायगा, तो उ माथो टेकी के परमेसर की अराधना करेगा अने मानी लेगा के "सांची मेंज परमेसर तमारा अदाड़ माय हे!"
46014026	हे भई-बेनहुंण, फेर कंई करनों चाय? जदे तम भेळा होव तो हरेक का मन माय कंई-कइंको भजन या परबचन या दरसन या दूसरी बोली की बात या दूसरी बोली को तरजुमो होय हे। सगळो कंई आतमिक उन्नती सरु होणो चइये।
46014027	अगर कईं को दूसरी बोली माय बोले तो दो, या जादा से जादा तीन, जणा एक का बाद एक बोले अने एक जणो समजी के तरजुमो करे।
46014028	पण अगर तरजुमो नी होय तो उ मण्डळी माय छानो रे अने एखला माय अपणा खुद से अने परमेसर से बोले।
46014029	परमेसर आड़ी से बचन बोलवा वाळा माय से दो या तीन बोले, अने दूसरा लोग सासत्तर मुजब जांचे।
46014030	पण अगर बेठ्या होया का माय से कइंका दूसरा पे ईसवरीय दरसन होय तो पेलो छानो हुई जाय।
46014031	क्योंके तम सगळा एक-एक करिके परमेसर आड़ी से बचन बोली सकता हो जेकासे सगळा सीखे अने सगळा सान्ति पाय।
46014032	परमेसर आड़ी से बचन बोलवा वाळाहुंण की आतमा उणका बस माय रे हे,
46014033	क्योंके परमेसर गड़बड़ी को नी पण सान्ती को परमेसर हे, जसो के पवित्तर लोगहुंण की सगळी मण्डलिहुंण माय हे।
46014034	बइराहुंण मण्डळी माय छानी रे, क्योंके उणके बोलवा की इजाजत हयनी। वी बस माय रे जसो के नेम-बिधान बी के हे।
46014035	अगर वी कंई सीखवा चावे तो घर माय अपणा-अपणा घराळा से पुछे, क्योंके बइरा सरु मण्डळी माय बोलनो सई हयनी।
46014036	कंई परमेसर को बचन सगळा से पेलां तमार सेज हिट्यो? या कंई उ सिरप तमाराज तक पोंच्यो?
46014037	अगर कईं को मनख समजे के उ परमेसर आड़ी से बचन बोलवा वाळो या आतमिक जणो हे, तो उ जाणी ले के जो कंई हूं तमारे लिखी र्‌यो हूं उ परभु ईसु को हुकम हे।
46014038	पण अगर कईं को इके नी माने तो उकी बी नी मानी जाय।
46014039	इकासरु म्हारा भई-बेनहुंण, परमेसर आड़ी से बचन बोलवा की धुन माय रो, पण दूसरी बोलिहुंण बोलवा वाळाहुंण के मती रोको।
46014040	फेर बी सगळी बातहुंण सई रीति से अने एक का बाद एक करी जाय।
46015001	हे भई-बेनहुंण, अबे हूं तमारे उणाज सुब-समिचार के रियाद देवाड़ुं जेको म्हने तमारा अदाड़ माय परचार कर्‌यो, जेके तमने मानी बी ल्यो अने जेका माय तम ठावा बी हो।
46015002	उज सुब-समिचार से जेको म्हने तमारा अदाड़ माय परचार कर्‌यो तम उध्दार बी पाव हो। इनी सरत पे के तम उना बचन के मजबूती से थाम्या रो - नितो तमारो बिसास करनों बेकार होयो।
46015003	म्हने या बात जो म्हार तक पोंची थी उके सगळा से खास जाणी के तमारा तक बी पोंचई लाखी, के पवित्तर सासत्तर का मुजब मसीह हमारा पापहुंण सरु मर्‌यो।
46015004	अने उ गाड़्यो ग्यो, अने पवित्तर सासत्तर का मुजब तीसरा दन जिन्‍दो बी हुई ग्यो,
46015005	जदे उ पतरस के, अने पाछो बारा चेलाहुंण के नगे आयो।
46015006	इका बाद उ पांच सो से जादा भई-बेनहुंण के एक गेले नगे आयो, जिणका माय से नरा तो अबी तक जीवता हे, पण थोड़ाक अबे नी र्‌या।
46015007	जदे उ याकूब के, अने पाछो सगळा परेरितहुंण के नगे आयो।
46015008	अने सगळा का आखर माय म्हारे बी नगे आयो, असो लागे जसे हूं आदा बखत माय जन्‍म्यो हूं,
46015009	क्योंके हूं परेरितहुंण माय सगळा से नानो हूं, जो परेरित केवाणे का लायक बी हयनी, क्योंके म्हने परमेसर की मण्डळी के सताड़ी थी।
46015010	फेर बी परमेसर की किरपा से हूं अबे जो हूं सो हूं। म्हारा सरु परमेसर की किरपा बेकार नी री, पण म्हने उना सगळा परेरितहुंण से बड़ी के काम कर्‌यो, फेर बी म्हने नी, पण परमेसर की किरपा ने म्हारा गेले मिळी के यो काम कर्‌यो।
46015011	तो चाये म्हने परबचन द्‍या हे, चाये उणने, हम योज परचार करां हे, अने इका पे तमने बिसास कर्‌यो।
46015012	अबे अगर हमने यो परचार कर्‌यो के मसीह मर्‌या माय से जी उठ्यो हे तमारा माय से थोड़ाक यो कायसरु के, के मर्‌या होया मनख को पाछो जी उठणो हेज नी?
46015013	अगर मर्‌या होया मनख को जी उठणो हेज नी तो फेर मसीह बी नी जी उठ्यो।
46015014	अने मसीह जिवाड़्यो हयनी तो हमारो परचार बेकार हे, अने तमारो बिसास बी बेकार हे।
46015015	इका से बड़ी के हम परमेसर का झुंटा गवा हुई ग्या हे, क्योंके हमने परमेसर का बारामें या गवई दई के उने मसीह के मर्‌या माय जीवाड़ी द्‍यो। पण अगर मर्‌या होया मनख सांची माय जिवाड़्या नी जाय तो परमेसर ने मसीह के बी नी जिवाड़्यो,
46015016	क्योंके अगर मर्‌या होया जिवाड़्या नी जाय तो मसीह बी जिवाड़्यो नी ग्यो हे।
46015017	अने अगर मसीह नी जी उठ्यो, तो तमारो बिसास बेकार हे अने तम अबे तक अपणा पापहुंण माय पड़्या हो।
46015018	जदे तो वी बी जो मसीह माय मरी ग्या, नास हुई ग्या।
46015019	अगर हमने सिरप इना जीवन सरु मसीह पे आसा राखी तो हमारी दसा सगळा मनखहुंण से घणा अभागा सरीकी हे।
46015020	पण सच्चई तो या के अबे मसीह तो मर्‌या माय से जी उठ्यो, अने जो मर्‌या माय सोया होया हे उणका माय उ जो जी उठ्यायगा पेलो फळ हे।
46015021	क्योंके जदे एक मनख से मोत अई तो एकज मनख से मर्‌याहुंण को पाछो जी उठणो बी आयो;
46015022	क्योंके जसतरा आदम माय सगळा मरे हे, असतरा मसीह माय सगळा जिवाड़्या जायगा।
46015023	पण हरेक अपणी बारी का मुजब जिवाड़्या जायगा: पेलो फळ मसीह, जदे मसीह का सरग से पाछा आवा पे उका लोग।
46015024	इका बाद अंत होयगा। उना बखत उ आखो सासन, हक अने सामरत को अंत करिके राज के परमेसर पिता का हात माय दई देगा।
46015025	जदत्तक उ अपणा बेरिहुंण के पगहुंण निच्चे नी करी लाखे, उको राज करनों जरुरी हे।
46015026	सगळा से आखरी दुसमन जेको अंत कर्‌यो जायगा मोत हे।
46015027	क्योंके सासत्तर माय लिख्यो हे के, "परमेसर ने सगळो कंई उका पगहुंण तळे करी लाख्यो हे।" पण जदे उ के हे, के सगळो कंई मसीह का बस माय करी लाख्यो हे तो यो साफ हे, के जेने सगळो कंई उका बस माय करी लाख्यो, परमेसर पिता खुद इकाड़ी र्‌यो।
46015028	अने जदे सगळो मसीह का बस माय हुई जायगा, तो बेटो याने मसीह खुद बी परमेसर पिता का बस माय हुई जायगा, जेने सगळो कंई उका बस माय करी लाख्यो, जेकासे के धरती-सरग पे को सगळो राज परमेसरज को करेगा।
46015029	जो मर्‌या होया सरु बपतिसमो ले हे वी कंई करेगा? अगर मर्‌या जिवाड़्या नी जाय तो फेर उणका सरु इणके कायसरु बपतिसमो द्‍यो जाय हे?
46015030	हम बी कायसरु हरेक घड़ी संकट झेलता रां?
46015031	हे भई-बेनहुंण, उना गुमान की वजासे हूं उ यो बचन कूं जो म्हारो गुमान मसीह ईसु हमारा परभु माय तमारा सरु हे, हूं सोगन खइके मजबुतई से कूं के हूं हरदन मरी र्‌यो हूं।
46015032	अगर हूं यां इफिसुस नगर माय उना मनखहुंण से, जो चीता सरीका जनावर था, लड़्यो तो सिरप मनख का भाव से म्हारे कंई नफो? पण अगर मर्‌या जिवाड़्या नी जाता तो "आव, हम खावां अने पीवां, क्योंके काल तो मरनोज हे।"
46015033	धोको मती खाव: "बुरी संगत अच्छा चरित्तर के खराब करी लाखे हे।"
46015034	धारमिकता सरु जागी जाव अने पाप मती करो, क्योंके थोड़ाक लोग परमेसर का बारामें नठूनी जाणे। हूं कूं या तमारा सरु सरम की बात हे।
46015035	पण कईं को केगा, "मर्‌याहुंण कसे जिवाड़्या जाय? अने वी कसतरा की काया माय आय हे?"
46015036	हे मूरख! जो कंई तू बोय जदत्तक उ जमीन माय पड़ी के मरी नी जाय जिवाड़्यो नी जाय।
46015037	अने जो कंई तू बोय हे, तू वा काया नी बोय जो पेदा होवा वाळी हे, पण खाली दाणो, चाये गंउ को या कइंका हजु अनाज को।
46015038	पण परमेसर अपणी मरजी मुजब उके कायारुप दे हे, अने हरेक बीज की उकी खास काया रे हे।
46015039	सगळा की काया एक सरीकी हयनी। पण मनखहुंण की काया एक तरा की हे, ढोरहुंण की काया दूसरा तरा की हे, पखेरुहुंण की काया दूसरी हे, तो मच्छीहुंण की काया अलग तरा की।
46015040	सरग की काया अने संसार की भोतिक काया बी हे, पण सरग की काया की आभा दूसरी हे तो भोतिक काया की दूसरी हे।
46015041	सूरज को तेज अलग हे, चन्दरमा को तेज अलग हे अने ताराहुंण को तेज बी अलग हे, बरण एक तारा को तेज दूसरा तारा का तेज से फरक हे।
46015042	मर्‌याहुंण को जी उठणो बी असोज हे। नासमान काया दफणई जाय हे अने जो नास नी होय असी काया जीवाड़ी जाय हे;
46015043	काया बेइज्‍जत का गेले बोई जाय, अने म्हेमा का गेले जीवाड़ी जाय हे; कमजोर दसा माय बोई जाय, अने सामरत का गेले जीवाड़ी जाय;
46015044	सोभाविक दसा माय काया बोई जाय अने आतमिक दसा माय काया जीवाड़ी जाय हे। जदके सोभाविक काया हे तो आतमिक काया बी हे।
46015045	इकासरु यो बी सासत्तर माय लिख्यो हे के, "पेलो मनख, आदम जीवतो सोभाविक पराणी बण्यो," अने आखरी आदम याने ईसु मसीह जीवन देवा वाळो आतमो।
46015046	तो पेलां आतमिक नी, पण सोभाविक था; जदे इका बाद आतमिक आयो।
46015047	पेलो मनख आदम धरती आड़ी से याने भोतिक, दूसरो मनख सरग आड़ी से आयो।
46015048	जसे आदम भोतिक हे, वसाज वी बी हे जिणको नातो भोतिक जग से हे, अने जसो मसीह सरग को हे वसाज वी बी हे जो सरग का हे।
46015049	अने जसो हमने आदम को भोतिक रुप धर्‌यो हे, वसोज उना आवा वाळा सरग का मनख को बी रुप धरांगां।
46015050	हे भई-बेनहुंण, हूं यो कूं के हमारो भोतिक मांस अने लोई परमेसर का राज का वारिस नी हुई सकता, अने नी बिनास, अबिनासी का हाकिम हुई सके।
46015051	-
46015052	देखो, हूं तमारे एक भेद की बात कूं: हम सगळा मरांगा हयनी, पण आखरी तुरई बजई जायगा उना बखत हम सगळा का सगळा बदळी जावांगां। यो एक पल माय पलक झपकताज होयगा। क्योंके आखर माय तुरई बजाड़ी जायगा मर्‌या होया मनख अमरता की दसा माय जिवाड़्या जायगा, अने हम सगळा बदळी जावांगां।
46015053	क्योंके इनी नासमान के अविनासी, अने मरणहार के अमरता के पेरनो जरुरी हे,
46015054	पण जदे यो नासमान, अविनासी के पेरी लेगा अने यो मरणहार अमरता के पेरी लेगा तो यो लिख्यो होयो बचन पूरण हुई जायगा: "मोत के बिजय ने गिली ली हे।"
46015055	अने सासत्तर माय असो बी लिख्यो हे के, "हे मोत, थारी बिजय कां हे? हे मोत, थारो डंक कां?"
46015056	मोत को डंक तो पाप हे, अने पाप की ताकत नेम-बिधान हे।
46015057	पण परमेसर को धन्यबाद होय जो हमारे परभु ईसु मसीह से जे कराय हे!
46015058	इकासरु, हे म्हारा परमिला भई-बेनहुंण, मजबूत अने अटळ रो अने परभु का काम माय हमेस्या बड़ता रो, क्योंके तम जाणो हो के तमारो काम परभु माय बेकार नी हे।
46016001	पवित्तर लोगहुंण सरु दान भेळा करवा का बारामें जो हुकम म्हने गलातिहुंण देस की मण्डळिहुंण के द्‍यो हे उके तम बी मानो।
46016002	हफ्ता का पेलां दन तमारा माय से हरेक अपणी कमई का मुजब अपणा कने थोड़ोक धरी राखो के म्हारा आणे पे दान भेळो नी करनों पड़े।
46016003	अने जदे हूं अउंवां तो जिणके तम चावगा उणके चिट्ठिहुंण दई के मोकली दूंवां के तमारो दान यरुसलेम नगर पोंचई दे।
46016004	अगर म्हारो बी जाणो सई होयो तो वी म्हारा गेले जायगा।
46016005	हूं मकिदुनिया इलाका हुई के तमारा कने अउंवां, क्योंके हूं मकिदुनिया हुई के जई र्‌यो हूं,
46016006	अने हुई सके के हूं तमारा गेले रूं या स्याळा माय बी तमारा गेले बिताड़ुं, जेकासे के जां म्हारे जाणो हे वां सरु तम म्हारी मदद करिके बिदा करी सको।
46016007	म्हारी या मरजी हयनी के हूं अबे सिरप रस्ता माय जाता बखत तमार से मिळतो जउं, पण म्हारे आसा हे के अगर परभु चाये तो थोड़ाक लम्बा बखत तक तमारा गेले रूं बी।
46016008	पण हूं पिन्‍तेकोस्‍त का तेवार तक यांज इफिसुस नगर माय रुंवां,
46016009	क्योंके म्हारा सरु यां असरदार सेवा करवा को एक बड़ो मोको मिळ्यो हे। पण बिरोदी नरा हे।
46016010	अगर तीमुथियुस अई जाय तो ध्यान राखजो के उ तमारा गेले बिना डर के रे, क्योंके उ बी म्हारा सरीको परभु को काम करी र्‌यो हे।
46016011	इकासरु कईं को उके ओछो नी जाणे, पण उके अच्छी तरा से बिदा करजो के उ म्हारा कने अई जाय, क्योंके हूं भई-बेनहुंण का गेले उका आवा की बाट जोई र्‌यो हूं।
46016012	हमारा भई अपुल्‍लोस की बात या हे के, म्हने उकासे घणी बिणती करी के उ भईहुंण का गेले तमारा कने आय, पण इना बखत उकी मरजी नठूनी थी के आय। फेर बी मोको मिळताज उ आयगा।
46016013	जागता रो, हिम्मत का गेले सुब-समिचार का बिसास माय बण्या रो, हिम्मत वाळा अने ताकत वाळा बणो।
46016014	तम जो कंई करो परेम से करो।
46016015	हे भई-बेनहुंण, तम स्‍तिफनुस का नातेदारहुंण के तो जाणोज हो के वी अखाया देस का पेलां फळ हे, अने पवित्तर लोगहुंण की सेवा सरु हमेस्या तय्यार रे हे।
46016016	म्हारी तमार से इना सेवकहुंण सरु या याचना हे के, तम असा लोगहुंण का बस माय रो अने असा हरेक के बी जो इना काम माय उणका गेले मदद करे अने म्‍हेनती रे हे।
46016017	हूं स्‍तिफनुस अने फूरतूनातुस अने अखइकुस का आवा से खुस हूं, क्योंके जो तम नी करी सक्या उके उणने पूरण कर्‌यो हे।
46016018	जसो उणने तमारे सुक द्‍यो वसोज म्हारी आतमा के बी सुक द्‍यो हे। तो असा मनखहुंण को मान राखजो।
46016019	एसिया की मण्डळिहुंण आड़ी से तमारे नमसकार। अक्विला अने पिरिसका अने उणका घर की मण्डळी आड़ी से तमारे परभु माय घणो नमसकार।
46016020	यां का सगळा भई-बेनहुंण आड़ी से तमारे नमसकार। पवित्तर चुम्मो समेत माय-माय नमसकार करजो।
46016021	हूं पोलुस को अपणा हात से लिख्यो नमसकार।
46016022	अगर कईं को परभु से परेम नी राखे, तो उ सापित होय। मारानाथा - हे हमारा परभु अइजा!
46016023	परभु ईसु की किरपा तमार पे होय।
46016024	म्हारो परेम मसीह ईसु का लोगहुंण, याने तम सगळा का गेले रे। आमीन॥
47001001	पोलुस आड़ी से जो परमेसर की मरजी मुजब मसीह ईसु को परेरित हे अने भई तीमुथियुस आड़ी से कुरिन्थियुस माय परमेसर की मण्डळी अने अखाया देस का पवित्तर लोगहुंण का नामे:
47001002	तमारे हमारा पिता परमेसर अने परभु ईसु मसीह आड़ी से सान्ती अने किरपा मिळे।
47001003	धन्‍य हे परमेसर, हमारा परभु ईसु मसीह का पिता, जो दयालु अने सगळी सान्ति को परमेसर हे।
47001004	उ हमारा सगळा कळेसहुंण माय सान्ति दे हे, के हम बी उणके जो कळेस माय रे हे, वसोज अराम दई सकां जसो परमेसर ने खुद हमारे द्‍यो हे।
47001005	क्योंके मसीह को दुःख हमारा सरु घणो हे, वसेज हमारी सान्ति बी मसीह की वजासे घणी हे।
47001006	अगर हम कळेस उठाड़ां हे तो या तमारी सान्ति अने मुक्ती सरु हे। अगर हमारे सान्ति मिळी हे तो यो तमारा सान्ति सरु हे, जो उना कळेसहुंण के जिरना से सेणे माय मदद करे हे अने जिणके हम बी सहां हे।
47001007	तमारा बारामें हमारी आसा मजबूत हे, क्योंके हम या जाणा हे जसतरा तम हमारी पीड़ा माय हिस्सो लो हो असतरा हमारी सान्ति माय बी रो हो!
47001008	क्योंके हे भई-बेनहुंण, हम या नी चावां के तम उना कळेस से अण्जाण्या रो जो हमारे एसिया परदेस माय सेणो पड़्यो। हम असा भारी बजन से दबी ग्या था जो हमारे सेणे से बायरे थो। यां तक के हम जीवा की आस बी छोड़ी चुक्या था।
47001009	सांची माय हमारे असो लाग्यो जसेके हमार पे मोत की सजा को हुकम हुई चुक्यो, जेकासे के हम अपणा खुद पे नी पण परमेसर पे भरोसो राखां जो मर्‌याहुंण के जिवाड़े हे।
47001010	उनेज हमारे मोत का इतरा बड़ा भयानक संकट से बचाड़्यो, अने भविस माय बी जरुर बचाड़ेगा। उकापेज हमने आस धरी हे। अने उज हमारे अगड़े बी बचाड़तो रेगा।
47001011	तम बी इका माय अपणी पराथनाहुंण से हमारी मदद करोगा जेकासे के हमारा आड़ी से नरा लोगहुंण की पराथनाहुंण से उनी किरपा सरु जो हरेक पे हुई धन्यबाद द्‍यो जई सके।
47001012	अबे हमारो गुमान याने हमारी समज की गवई या हे के हमने इना जगत माय, अने खास करिके तमारा गेले हमारो नातो, जग का ज्ञान मुजब नी पण परमेसर की किरपा से पवित्तर अने भगती से भर्‌या सच्चई से आचरण कर्‌यो।
47001013	जो तम बांचो अने समजी सको हो उके छोड़ी के हम कइंनी लिखां, अने हूं आस राखुं के तम उनी बात के पूरण रीति से समजी सकोगा।
47001014	जेके तमने थोड़ाक रुप माय हमारे समज्यो हे, के जसे हम तमारा गुमान की वजासे हे, वसेज तम बी हमारा परभु ईसु का आवा का दन माय हमारा गुमान की वजासे री जो।
47001015	इना बिसास का साते म्हारे पेलां तमारा यां आणो पक्को थो के तम दूसरी कावा आसीस पई सको,
47001016	याने यो के हूं तमारा कने से होतो होयो मकिदुनिया परदेस जउं अने मकिदुनिया से पाछो तमारा कने अउं अने तमार से यहूदिया की जातरा सरु मदद पउं।
47001017	जदे म्हने असी योजणाहुंण बणई, तो हूं दो चित्यो नी थो या जदे हूं योजणाहुंण बणउं तो कंई काया मुजब बणउं के एकज बखत माय 'हां, हां' कूं अने 'नी, नी' बी।
47001018	जसो के परमेसर बिसासलायक हे, वसोज तमारा सरु हमारी बोली माय 'हां' अने 'नी' दोई एक साते नी मिळे।
47001019	क्योंके परमेसर का बेटा ईसु मसीह माय, जेको परचार तमारा अदाड़ माय हमने याने सिलवानुस, तीमुथियुस अने म्हने कर्‌यो उका माय कदी 'हां' कदी 'नी' तो नी हे, पण सदा 'हांज 'हां' हे।
47001020	क्योंके परमेसर की जितरी बी परतिज्ञा हे ईसु माय 'हांज' हां' हे। इकासरु उकासे हमारी आमीन (असोज होय) बी परमेसर की म्हेमा सरु बोल्यो जाय हे।
47001021	अबे जो तमारा साते हमारे मसीह माय मजबूत करे अने जेने हमारो अभिसेक कर्‌यो उ परमेसर हे,
47001022	जेने हमार पे हक की मोहर बी लगाड़ी अने अपणा पवित्तर आतमा के देवा को वायदो बयाणा माय हमारा हिरदा माय द्‍यो।
47001023	हूं परमेसर के अपणो गवो ठेराड़तो होयो कूं के हूं दूसरी कावा कुरिन्थियुस इकासरु नी आयो के तमारे दुःख से बचाड़ी राखुं।
47001024	असी बात नी के हम तमारा बिसास का बारामें हक जताणो चावां, पण हम तमारा आनन्द सरु तमारा साती काम करवा वाळा हे, क्योंके तम बिसास माय ठेर्‌या रो हो।
47002001	म्हने अपणा सरु यो इरादो करी ल्यो थो के तमारा कने दूसरी कावा दुःख देवा नी अउं।
47002002	क्योंके अगर हूं तमारे दुःख पोंचउं तो म्हारे सुकी कुंण करेगा, सिवाय उका जेके म्हने दुःख पोंचाड़्यो।
47002003	अने याज बात म्हने तमारे लिखी के अई के उणकासे दुःख नी पउं जिणकासे म्हारे आनन्द मिळणो चइये, अने म्हारे तम सगळा पे यो भरोसो थो के जो म्हारो आनन्द हे उज तम सगळा को बी होय।
47002004	म्हने तमारे बड़ो कळेस अने हिरदा की पीड़ा से आंसु बिवाड़ि-बिवाड़िके लिख्यो थो, इकासरु नी के तमारे दुःख पोंचे पण इकासरु के तम उका परेम के जाणी सको, जो म्हारे खास करिके तमारा सरु हे।
47002005	अगर कइंका ने दुःख द्‍यो हे तो उने सिरप म्हारे नी, पण अगर बड़ई-चड़ई के नी कूं तो थोड़ो-भोत तम सगळा के बी द्‍यो हे।
47002006	असा मनख सरु जादा मत से जो सजा दई जाय वा नरी हे।
47002007	इका उलटा तम उके मांफ करो अने सान्ति दो कंई असो नी होय के उ घणो दुःख माय डुबी जाय।
47002008	इकासरु म्हारी तमार से याचना हे के तम उके अपणा परेम को परमाण दो।
47002009	म्हने तमारे इना अरथ से लिख्यो के तमारे परखुं के तम हर बात माय हुकम मानवा वाळा हो के नी।
47002010	पण जेके तम कइंकी बात माय मांफ करो हो, उके हूं बी मांफ करूं, क्योंके सांची माय म्हने जो कंई मांफ कर्‌यो हे - अगर म्हारे कंई मांफ करवा को थो - मसीह की हाजरी माय तमारा सरु कर्‌यो हे,
47002011	के सेतान हमार से कंई फायदो नी उठाड़े, क्योंके हम उकी तरकीबहुंण से अण्जाण्या नी हे।
47002012	जदे हूं मसीह को सुब-समिचार सुणावा सरु त्रोआस नगर आयो, अने परभु ने जदे म्हारा सरु रस्‍तो खोल्यो,
47002013	तो अपणा भई तीतुस के नी पई के म्हारी आतमा बेचेन हुई गी, तो उणकासे बिदा हुई के हूं मकिदुनिया आड़ी बड़तो चल्यो ग्यो।
47002014	पण परमेसर को धन्यबाद होय जो मसीह की वजासे जीत-जळ्‍सा का जुलुस माय हमारी अगवाणी करे हे, अने हमार से मसीह का ज्ञान की मीठ्ठी सोरम हर जगा पसारे हे।
47002015	क्योंके मुक्ती पावा वाळा अने नास होवा वाळा दोई का सरु परमेसर आड़ी से हम मसीह की सोरम हे।
47002016	याने इकाड़ी मरवा सरु मोत की सोरम, अने दूसरा आड़ी जीवन सरु जीवन की सोरम। भला इनी बातहुंण के करवा का लायक कुंण हे?
47002017	हम तो उना नरा लोगहुंण सरीका हयनी, जो परमेसर का बचन माय फेर-बदळ करे हे, पण हम हिरदा की सच्चई से परमेसर आड़ी से मोकल्या अने परमेसर के हाजिर जाणी के मसीह माय बोलां हे।
47003001	कंई हम फेर अपणी बड़ई करवा लागां? या दूसरा मनखहुंण का जसा कंई हमारे बी तमार से बड़ई-पत्तर लेवा या तमारे देवा की जरुवत हे?
47003002	हमारा पत्तर तो तमीज हो, जो हमारा हिरदा पे लिख्या ग्या हो अने जेके सगळा लोग जाणे अने बांचे हे,
47003003	अने यो परगटे के मसीह का पत्तर तम हो जेकी हमने देख-रेख करी, अने जो सई से नी, पण जीवता परमेसर का आतमा से फत्तर की पट्टिहुंण पे नी पण हिरदा का मांस रुपि पट पे लिख्यो हे।
47003004	अने मसीह की वजासे, परमेसर पे हमारे असोज भरोसो हे।
47003005	असो नी के हम खुद इका लायक हे के समजां के खुद कंई करी सकां हे, पण हमारी लायकी तो परमेसर आड़ी से हे,
47003006	जेने हमारे नवा करार का सेवक होवा का लायक बणाया, यो कईं को लिख्यो नेम-बिधान को करार हयनी पण पवित्तर आतमा को, क्योंके लिख्या नेम-बिधान तो मारे, पण पवित्तर आतमा जिवाड़े हे।
47003007	पण वा वाचा जो मोत से भरी हुई थी यानी नेम-बिधान जो फत्तर-पट्टिहुंण पे लिख्यो थो उका माय इतरो उजाळो थो के इसराइल लोग मूसा का चळकण्‍यां मुन्डा का तेज के एकटक नी देखी सक्या। हालाके उको उ चळकण्‍यो मुन्‍डो बाद माय कुमळई ग्यो।
47003008	तो फेर आतमा को करार हजु जादा चळकण्‍यो क्यों नी रेगा?
47003009	क्योंके जदे दोषी ठेरावा वाळो करार चळकण्‍यो हे, तो धरमी ठेरावा वाळो करार हजु बी जादा चळकण्‍यो हे।
47003010	सांची माय उ जो चळकण्‍यो थो अबे उना तेज का सामे जो उकासे बड़ी के चळकण्‍यो हे, नी र्‌यो।
47003011	क्योंके अगर उ कमजोर होवा वाळो चळकण्‍यो थो, तो उ जो कायम हे हजु बी जादा चळकण्‍यो रेगा।
47003012	असी आसा होवा की वजासे हम बड़ा हियाव से बोलां हे,
47003013	अने हम मूसा सरीका नी जो अपणा मुन्डा पे परदो लाख्यो रेतो थो के इसराइल की सन्तान एकटक हुई के उना लोप होता होया उजाळा का आखरी के नी देखी सके।
47003014	पण उणका मन काठा हुई ग्या, क्योंके आज बी इना जूना करार के बांचता बखत उज परदो पड़्यो रे हे, क्योंके उ सिरप मसीह से हटाड़्यो जाय हे।
47003015	आज दन तक जदे कदी मूसा की पोथी बांची जाय तो उणका हिरदा पे परदो पड़्यो रे हे।
47003016	'पण जदे कदी कईं को मनख परभु आड़ी फिरे तो उ परदो हटाड़ी ल्यो जाय हे।'
47003017	अबे यो परभु तो आतमो हे, अने जां परभु को आतमो हे वां आजादी हे।
47003018	अने हम सगळा खुल्या मुन्डा से, परभु को उजाळो जसे कांच माय देखता होया, परभु याने आतमा से उणाज उजाळा रुप माय जरा-जरा करिके बदळता जाय हे।
47004001	जदे हमार पे असी दया हुई के हमारे या सेवा मिळी, तो हम हिम्मत नी खोंवां।
47004002	पण हमने लाज का गुपत कामहुंण के छोड़ी लाख्या अने कपटिपणा से नी चलां, नीज परमेसर का बचन माय भेळ करां हे। पण सच्चई के सुदा-सरल रुप से परगट करिके लोगहुंण की समज माय परमेसर का सामे अपणे खुद के परसंसा का लायक ठेरावां हे।
47004003	अगर हमारा सुब-समिचार पे परदो पड़्यो हे, तो यो परदो उणका सरु पड़्यो हे जिणको नास हुई र्‌यो हे।
47004004	उना अबिसासिहुंण की बुध्दि के इना जगत का ईसवर ने आंदा करी लाख्या हे के वी परमेसर का दूसरा रुप, याने मसीह की म्‍हेमा का सुब-समिचार से फुटिर्‌या उजाळा के नी देखी सके।
47004005	हम तो अपणा नी पण मसीह ईसु को परचार करां हे के उ परभु हे, अने अपणा बारामें यो के हे के, हम ईसु की वजासे तमारा दास हे,
47004006	क्योंके परमेसर जेने यो क्यो, "इन्‍दारा माय से उजाळो चळके," उज हे जो हमारा हिरदा माय चळक्यो हे के हमारे ईसु मसीह का मुन्डा से परमेसर की म्हेमा का ज्ञान की जोत दे।
47004007	पण हम गारा का ठामड़ाहुंण सरीका, यो धन इकासरु राख्यो के सामरत की खतम नी होवा वाळी म्हानता हमारा आड़ी से नी बरण परमेसर आड़ी से रे हे।
47004008	हम चारी आड़ी से कळेस सहां पण मिटाड़्या नी जावां; उपाव तो हयनी पण निरास नी होवां;
47004009	सताड़्या तो जावां हे, पण छेक्या नी जावां, झुकाड़्या तो जावां पण नास नी होवां।
47004010	हम ईसु की मोत के हमेस्या अपणी काया माय ल्या फरां हे के ईसु को जीवन हमारी काया माय परगटे।
47004011	हम जो जीवी र्‌या हे, हमेस्या ईसु की वजासे मोत का हाते दई द्‍या जावां के ईसु को जीवन बी हमारी मरी जसी काया माय परगटे।
47004012	असतरा मोत तो हमारा माय, पण जीवन तमारा माय काम करे हे।
47004013	धरम सासत्तर माय लिख्यो हे: "म्हने बिसास कर्‌यो, इकासरु हूं बोल्यो।" इकासरु के बिसास की वाज आतमा हमारा माय हे, हम बी बिसास करां हे अने इकासरु बोलां हे।
47004014	तो यो जांणां हे के परमेसर ने परभु ईसु के मर्‌या माय से जिवाड़्यो। अने जसो उने ईसु के जिवाड़्यो वसोज हमारे बी जिवाड़ेगा, अने हमारे बी तमारा साते अपणा सामे हाजिर करेगा।
47004015	क्योंके सगळी चीजहुंण तमारा सरु हे के किरपा जो जादा से जादा लोगहुंण माय फेलती जई री हे, परमेसर की म्हेमा सरु धन्यबाद की पराथना बी बड़ती जायगा।
47004016	इकासरु हम हिम्मत नी खोंवां, जदके हमारो बायरे को मनखपणो गळतो जई र्‌यो हे, फेर बी हमारा भित्तरे को मनखपणो दने-दन नवो होतो जई र्‌यो हे।
47004017	क्योंके हमारो रत्ति-भर को यो फोरो सो कळेस एक असी म्हेमा पेदा करे जो हमेस्या बणी रे जेको पासंग हयनी।
47004018	हमारी आंखहुंण उनी चीजहुंण पे हयनी जो नगे आवे, पण उनी चीजहुंण पे हे जो नगे नी आवे, क्योंके नगे आवा वाळी चीजहुंण तो थोड़ाक बखत की हे, पण नगे नी आवा वाळी चीजहुंण हमेस्या की हे।
47005001	हम जाणा हे के अगर हमारो धरती पे को डेरा सरीको घर ढळ्डायो जाय तो परमेसर से हमारे सरग माय असो घर मिळेगा जो हातहुंण से बण्यो होयो नी, पण हमेस्या को हे।
47005002	इना घर माय तो हम करांजा अने या मन्‍सा राखां हे के अपणा सरग का घर माय घिर्‌या रांगा।
47005003	हमारी या धारणा पक्‍की हे के हम उके पावांगा अने फेर बेघर-बार का नी रांगा।
47005004	सांचीज, जदत्तक हम इना डेरा याने भोतिक काया माय रां तो बजन से दब्या होया करांजा हे, क्योंके हम लतरा हेड़णो नी, बरण पेरनो चावां हे, के जो कंई मर्‌यो सरीको हे, उ हमेस्या का जीवन माय बदळी जाय।
47005005	अबे जेने हमारे इनी वजासे तय्यार कर्‌यो, उ परमेसर हे। उने हमारे बयाणा माय पवित्तर आतमो द्‍यो हे।
47005006	इकासरु हम हमेस्या पूरण बिसास राखां हे अने यो जाणा हे के जदत्तक हम काया रुपि घर माय रां, परभु से दूरा रां -
47005007	क्योंके हम रुप के देखी के नी, पण हम बिसास से जीवां हे -
47005008	तो हम पूरण बिसास राखां हे अने काया से इकाड़ी हुई के परभु का गेले रेणो हजु बी भलो चावां हे।
47005009	इकासरु हमारी मनसा या हे, चाये काया माय रां या इकाड़ी रां हम उके परमिला लागता रां।
47005010	क्योंके हमारे सगळा के मसीह का न्याव आसण का सामे हाजिर होणो जरुरी हे के हरेक के अपणा भला अने बुरा कामहुंण को बदळो मिळे जो उने अपणी काया से कर्‌या हे।
47005011	तो हम परभु को डर मानता होया लोगहुंण के समजावां हे, पण हमारी दसा परमेसर का सामे खुली हुई हे अने हूं आस करूं के हमारी या दसा तमारी समज माय बी खुली हुई हे।
47005012	हम पाछी अपणी बड़ई तमारा सामे नी करी र्‌या हे पण तमारे मोको दई र्‌या हे के तम हमार पे गुमान करो अने उणके जुवाब दई सको जो हिरदा पे नी पण दिखावटी पणा पे गुमान करे हे।
47005013	क्योंके अगर हम बेसुद हे तो परमेसर सरु, अने अगर सुद माय हे तो तमारा सरु हे।
47005014	क्योंके मसीह को परेम हमारे बेबस करे हे जेकासे यो नतीजो हिटे हे के जदे ईसु सगळा सरु मर्‌यो, तो सगळा मरी ग्या।
47005015	अने ईसु सगळा सरु मर्‌यो के वी जो जीवता हे अगड़े अपणा सरु नी जीये पण उका सरु जीये, जो उणका सरु मर्‌यो अने पाछो जिन्‍दो हुई ग्यो।
47005016	इकासरु अबी से हम कइंका मनख के काया का मुजब नी समजांगा। हालाके हमने मसीह के बी काया का मुजब जाण्यो हे, फेर बी अबे हम उके असो नी जाणा।
47005017	इकासरु अगर कईं को मसीह माय हे तो उ नवी रचणा हे। जूनी बातहुंण बिती चुकी। देखो तो, नवी बातहुंण अइगी हे।
47005018	अबे ई सगळी बातहुंण परमेसर आड़ी से हे, जेने मसीह की वजासे हमारो मेळ-मिळाप अपणा साते करी ल्यो, अने हमारे मेळ-मिळाप की सेवा दई
47005019	याने परमेसर, लोगहुंण का पापहुंण को दोष उणका पे नी लगाड़ता होयो, मसीह माय जग को मेळ-मिळाप अपणा साते करी र्‌यो थो, अने उने हमारे मेळ-मिळाप को बचन समळई द्‍यो हे।
47005020	इकासरु हम मसीह का राजदूत हे, मानो के परमेसर हमारा जरिये बिणती करी र्‌यो हे; हम मसीह आड़ी से तमार से बिणती करां हे के परमेसर का साते मेळ-मिळाप करी लो।
47005021	जो पाप से अण्जाण्यो थो, उकेज परमेसर ने हमारा सरु पापी ठेराड़्यो के हम ईसु का गेले मिळी के परमेसर की धारमिकता बणी जावां।
47006001	परमेसर का काम के एक साते करवा का नाते, हम बी तम लोगहुंण से या बिणती करां के परमेसर की किरपा जो तमारे मिळी उके बेकार मती जावा दो।
47006002	क्योंके परमेसर के हे, "ठीक बखत पे म्हने तमारी बिणती सुणी ली, अने मुक्ती का दन पे म्हने थारी मदद करी।" हूं तमार से कूं देखो तो, अबे ठीक बखत हे। देखो तो, अबे उ मुक्ती को दन हे।
47006003	हम कइंकी बात माय ठोकर की वजा नी बणा जेकासे के हमारी सेवा पे कईं को फरक पड़े,
47006004	पण हरेक बात माय परमेसर का लायक सेवकहुंण का सरीका अपणे खुद के अगड़े करां, याने बड़ी जिरना माय, कळेसहुंण माय, कमकोती माय, संकटहुंण माय,
47006005	मार खावा माय, बन्दी बणाया जावा माय, दंगा-फसादहुंण माय, म्हेनत करवा माय, जागवा माय, भूका-तिरस्या माय,
47006006	पवित्तरता माय, ज्ञान माय, जिरना माय, किरपा माय, पवित्तर आतमा माय, सांचा परेम माय,
47006007	सांचा बचन माय, परमेसर का सामरत माय, धारमिकता की ढाळ के जीवणा-डाबा हातहुंण माय लई के,
47006008	मान अने मान पाड़वा माय, जस अने कोजस माय, बदनामी अने नेकनामी माय, धोका देवा वाळाहुंण सरीका समज्या जावां हे फेर बी सांचा हे,
47006009	अण्जाण्या सरीका फेर बी परसिद्द, मर्‌या होया सरीका फेर बी देखो, हम जीवता र्‌या, सजा पावा वाळाहुंण सरीका, फेर बी जान से मार्‌या नी जावां,
47006010	दुःख्या सरीका पण हमेस्या खुसी मनावां हे, गरीब-गुरबा सरीका पण नरा के धणी बणई दां हे, असा सरीका समज्या जांवां हे जिणका कने कंई हयनी, फेर बी हम सगळो कंई राखां हे।
47006011	हे कुरिन्थियुस नगर का लोगहुंण, हमने तमार से जी खोली के बातहुंण करी, हमारा हिरदा खुल्या होया हे।
47006012	हमारो परेम तमारा सरु कम नी होयो, पण तमने हमार से परेम करनों बन्द करी लाख्यो हे।
47006013	तमारे बाळक समजी के अबे हूं कूं के तम बी इका बदळे अपणो हिरदो हमारा सरु खोली दो।
47006014	अबिसासिहुंण का गेले बेमेल जुड़ा माय मती जुतो, क्योंके धारमिकता को अधरम से कंई मेळ? या उजाळा को इन्‍दारा से कंई नातो?
47006015	अने मसीह को बलियाल से कंई लगाव? बिसासी को अबिसासी से कंई नातो?
47006016	या मुरतहुंण से परमेसर का मन्‍दर को कंई समजोतो? क्योंके हम तो जीवता परमेसर का मन्‍दर हे, जसा के परमेसर ने क्यो, "हूं उणका गेले हाजिर रुंवां अने उणका गेले चल्यो फिरुंवां अने हूं उणका अदाड़ माय परमेसर रुंवां अने वी म्हारा लोग रेगा।"
47006017	इकासरु परभु बी के हे, "उणका माय से हिटो अने इकाड़ी हुई जाव, अने जो कंई असुद्द हे उके हात मती लगाड़ो तो हूं तमारे मानी लुंवां;
47006018	अने हूं तमारो पिता रुंवां अने तम म्हारा बेटा अने बेटिहुंण रोगा; सगळा से सकतीमान परभु परमेसर यो के हे।
47007001	तो हे परमिलाहुंण, जदके हमारे ई परतिज्ञाहुंण मिळी हे तो आव, परमेसर का डर माय पवित्तरता के सिद्द करता होया, हम काया अने आतमा की सगळी असुद्दता से अपणे खुद के सुद्द करां।
47007002	हमारे अपणा हिरदा माय जगा दो। हमने कइंका का गेले अन्याव नी कर्‌यो, हमने कइंका के भरस्ट नी कर्‌यो, हमने कइंका से मोका को फायदो नी उठाड़्यो।
47007003	हूं तमारे दोषी ठेरावा सरु तो यो नी कूं; क्योंके हूं पेलांज कई चुक्यो हूं के तम हमारा हिरदा माय असा बसी ग्या हो के हम तमारा गेले मरवा अने जीवा सरु तय्यार हे।
47007004	म्हारे तमार पे घणो भरोसो हे, म्हारे तमार पे घणो गुमान हे, हूं सुक-चेन से भर्‌यो होयो हूं। जदे हमारे सगळा तरा को सताव होय, तो हूं खुसी से भरी जउं।
47007005	मकिदुनिया पोंचवा पे बी हमारी काया के अराम नी मिळ्यो, पण सगळा आड़ी से हमारे दुःख झेलनो पड़्यो, मण्डळी का बायरे झगड़ो अने भित्तरे अपणा हिरदा माय डर थो।
47007006	पण दुःखिहुंण के सुक देवा वाळा परमेसर ने तीतुस चेला का आवा से हमारे सान्ति दई;
47007007	पण नी सिरप उका आवा से बल्के उना सान्ति से जो उके तमारा आड़ी से मिळ्यो थो, उने हमारे बताड़्यो के म्हार से मिळवा सरु तम कितरा उतावळा हो। तमारे हमारो कितरो सांसो हे। इका से हूं हजु जादा खुस होयो।
47007008	जदके म्हने तमारे अपणी चिट्ठी से दुःख पोंचाड़्यो, फेर बी म्हारे इको रंज-गम हयनी - पेलां तो जरुर रंज होयो, पण थोड़ाज बखत सरु -
47007009	अबे हूं खुस हूं इकासरु नी के तम रंज करो, बरण इकासरु के इना दुःख की वजासे तमने पसतावो कर्‌यो। तम तो परमेसर की मरजी का मुजब दुःखी होया के तमारे हमार से कइंकीज बात से नुकस्यान नी पोंचे।
47007010	क्योंके उ दुःख जेके परमेसर दे हे, एक असो मन बदळाव के जनम दे हे, जेका सरु पसताणो नी पड़े अने जो मुक्ती देवाड़े हे। पण उ दुःख जो जगत से होय उकासे तो मोत जनम ले हे।
47007011	देखो तो, यो दुःख जेके परमेसर ने द्‍यो हे, उने तमारा माय कितरो जोस भरी लाख्यो, अपणा भोळापण को कितरो बचाव, कितरो गुस्सो, कितरी ब्याकुळता, कितरी मनसा, कितरो जोस, अने न्याव चुकावा को कितरो चाव पेदा करी लाख्यो! तमने हरेक बात माय यो दिखाड़ी द्‍यो के इना बारामें तम कितरा निरदोस था।
47007012	जदके अगर म्हने तमारे लिख्यो थो तो उना मनख की वजासे नी जो कसुरवार थो अने नीज उकी वजासे जेका सरु कसूर कर्‌यो थो। पण इकासरु लिख्यो थो के परमेसर का सामे हमारा सरु तमारी फिकर को तमारे पतो चली जाय।
47007013	इका से हमारे सान्ति मिळी। हमारे इनी सान्ति का अलावा तीतुस की खुसी से हम हजु जादा आतमा माय खुस होया, क्योंके तम सगळा की वजासे भित्तरे का मनख के चेन मिळ्यो हे।
47007014	तमारा सरु म्हने उकासे जो बड़ी-चड़ी के बात करी थी, तो तम लाजे नी मर्‌यो बल्के हमने जसो तमार से सांची-सांची क्यो थो, वसोज तमारा बारामें हमारो गुमान तीतुस का सामे सांचो सिद्द होयो।
47007015	उ जदे यो रियाद करे के तम सगळा ने कसतरा उको हुकम मान्यो अने डर से धुजता होया तमने कसे उके मान्यो तो तमारा सरु उको परेम हजु बी बड़ी जाय हे।
47007016	हूं खुस हूं के हरेक बात माय हूं तमार पे पूरो भरोसो राखी सकूं।
47008001	हे भई-बेनहुंण, अबे हम तमारे परमेसर की उनी किरपा का बारामें बताड़णो चावां हे जो मकिदुनिया की मण्डळी पे करी हे
47008002	संकटहुंण की कठण अजमाइस माय बी वी खुस र्‌या अने अपणी घोर-गरीबी का रेता होया बी उणकी घणी उदारता उमड़ी पड़ी।
47008003	क्योंके हूं गवई दूं के उणने अपणी सकती का मुजब, याने अपणी हेसियत से बी बड़ी के मन भरिके द्‍यो।
47008004	अने संत-जणहुंण की मदद करवा माय सात देवा सरु हमार से घड़ी-घड़ी बिणती करी,
47008005	अने उणने हमारी आसा से बड़ी के पेलां अपणे खुद के परभु के द्‍यो; फेर परमेसर की मरजी मुजब हमारे बी दई द्‍यो।
47008006	तो हमने तीतुस से बिणती करी के जसो उने पेलां सुरु कर्‌यो थो, वसोज तमारा अदाड़ माय बी इनी किरपा का दान का काम के पूरण करे।
47008007	पण जसा तम सगळी बातहुंण माय, याने बिसास माय, बाणी माय, ज्ञान माय अने हर तरा से एसान करवा माय अने हमने तमारे जेना परेम की सीख दई हे उना परेम माय, भर्‌या-पुर्‌या रो, असीज किरपा का इना काम माय बी भर्‌या-पुर्‌या हुई जाव।
47008008	हूं यो हुकम की रीत से नी कई र्‌यो हूं पण दूसरा बिसासिहुंण का हिरदा माय तमारा सरु जो जोस हे, उना परेम की सच्चई के सिद्द करवा सरु असो कई र्‌यो हूं।
47008009	क्योंके तम हमारा परभु ईसु मसीह की किरपा के जाणो हो, के उ धणी होतो होयो बी उ तमारा सरु गरीब बणी ग्यो के उका गरीब होवा से तम धणी हुई जाव।
47008010	इना बारामें हूं तमारे अपणी राय दउं, जो तमारा सरु भलो हे, तम पोर का बरस नी सिरप दान देवा की मन्सा मेंज अगड़े था, बल्के दान देवा माय बी सगळा से अगड़े र्‌या।
47008011	अबे दान करवा की तमारी घणी मरजी के जो कंई तमारा कने हे उके पूरण बी करो। तम इके उतराज लगन से "पूरण करो", जितरा लगन से तमने इके "चायो" थो।
47008012	क्योंके अगर दान देवा की लगन हे, तो मनख का कने जो कंई हे, उका मुजब उको दान मानवा लायक बणे हे, नी के उका मुजब जो उका कने हयनी।
47008013	हम या नी चावां के दूसरा के सुक मिळे अने तमारे दुःख; पण हम तो बरोबरी चावां हे।
47008014	पण बरोबरी का बिचार से इना बखत तमारी बड़ती उणकी टोटा माय काम आय, के उणकी बड़ती बी तमारा टोटा माय काम आय के बरोबरी हुई जाव।
47008015	जसो के पवित्तर सासत्तर माय लिख्यो हे, "जेने जादा भेळो कर्‌यो उको नरो नी होयो, अने जेने थोड़ो भेळो कर्‌यो उके टोटो नी पड़्यो।"
47008016	परमेसर को धन्यबाद होय जेने तीतुस का हिरदा माय तमारी मदद सरु असो जोस भर्‌यो हे।
47008017	क्योंके उने नी सिरप हमारी बिणती मानी ली, पण उ खुद की मरजी से बड़ा जोस से भरिके तमारा कने अई र्‌यो हे।
47008018	हम उका गेले उना भई के बी मोकली र्‌या हे जेकी बड़ई, सुब-समिचार का परचार का रुप माय सगळी मण्डळिहुंण माय फेली गी हे।
47008019	पण यो इतरोज नी पण उ मण्डळी को छांट्यो होयो के इना दान का काम सरु हमारा गेले जाय हम या सेवा इकासरु करां हे के परभु की म्हेमा अने हमारा हिरदा की तय्यारी परगट हुई जाय।
47008020	हम होसियार रेवा की कोसिस करी र्‌या हे के इना हिरदा से कर्‌या धन सरु जेको परबन्‍द करी र्‌या हे, कईं को हमारे दोषी नी ठेराय
47008021	क्योंके हमारे अपणी अच्छी साख बणई राखवा की फिकर हे। नी सिरप परभु का कने, पण लोगहुंण का कने बी।
47008022	अने उणका गेले हम अपणा भई के बी मोकली र्‌या हे, जेके हमने अकसर जांच्यो अने नरी बातहुंण माय जोसिलो पायो हे, पण उना बड़ा भरोसा की वजासे जो तमार पे हे उ अबे हजु बी बत्ती जोस माय हे।
47008023	अने तीतुस का बारामें यो के उ तमारा माय म्हारो साती अने गेले-गेल काम करवा वाळो हे। हमारा भई-बेनहुंण का बारामें यो के, वी मण्डळिहुंण का मोकल्या होया खास लोग अने मसीह को मान हे।
47008024	इकासरु अपणो परेम अने हमारो गुमान जो तमारा बारामें करां हे मण्डळिहुंण का सामे सिद्द करिके दिखाड़ जो।
47009001	यो म्हारे तमारे लिखणों जरुरी हयनी के संतहुंण की सेवा सरु कर्‌यो जावा वाळा दान का बारामें हूं तमारे लिखुं;
47009002	क्योंके मदद सरु हूं तमारी तय्यारी के जाणूं, अने उका बारामें मकिदुनिया नगर का बिसासिहुंण का सामे तमार पे गुमान करूं, याने यो के अखाया राज का बिसासिहुंण तो पोर सेज तय्यार हे, अने तमारा जोस ने उणका माय से काम सरु नरा के उभार्‌या हे
47009003	पण हूं भई-बेनहुंण के तमारा कने इकासरु मोकली र्‌यो हूं के तमारा सरु इना बारामें हमारो गुमान बेकार नी जाय अने जसो हूं केतो अई र्‌यो हूं, के तम तय्यार मिळो।
47009004	असो नी होय के कईं को मकिदुनिया रेवासी म्हारा गेले तमारा कने आय अने तमारे तय्यार नी पाय तो उना बिसास की वजासे जो इणके बताड़्यो हे, लाजे मरनो पड़े।
47009005	इकासरु म्हने भई-बेनहुंण से यो केणो जरुरी समज्यो के वी हमार से पेलांज तमारा कने जाय अने जेनी भेंटहुंण के देवा को तम बचन दई चुक्या हो उणके पेलांसेज सरल हिरदा से तय्यार राखे, नी के कईं को दबेलदारी माय हुई के कइंकी चीज दे।
47009006	अबे हूं यो कूं के जो थोड़ो बोय, उ थोड़ोज काटेगा अने जो नरो बोय, उ नरोज काटेगा।
47009007	हरेक मनख उतरोज दे जितरो उने बिचार्‌यो, नी तो कुड़कुड़ई के अने नी दबेलदारी से क्योंके परमेसर खुसी से देवा वाळा सेज परेम करे हे।
47009008	अने परमेसर तमार पे हरतरा का बरदानहुंण की बरसात करी सके हे, जेकासे तम अपणी जरुवत की सगळी चीजहुंण माय हमेस्या खुस री सको हो, हरेक भला कामहुंण सरु फेर पाछा तमारा कने जरुवत से जादा रेगा।
47009009	जसो के पवित्तर सासत्तर माय लिख्यो हे, "उने गरीब-गुरबा के दान द्‍यो, उकी दयालुता हमेस्याज बणी रे हे।"
47009010	अबे परमेसर जो बोवा वाळा के बीज अने जिमवा सरु रोटा दे हे, बोवा वाळा सरु तमारे बीज देगा अने तमारा बीज के घणो करेगा अने तमारी दयालुता की खेती के बड़ायगा।
47009011	तम हरेक बात माय धणी कर्‌या जावगा के तम हर बखत दयालु रो। तमारो सरल हिरदो लोगहुंण माय हमार से परमेसर सरु धन्यबाद पेदा कराय हे।
47009012	दान की इनी पवित्तर सेवा से नी सिरप पवित्तर लोगहुंण की सेवा पूरण होय बल्के परमेसर सरु जादा धन्यबाद को भाव बी उपजे हे।
47009013	इनी सेवा के परमाण मानी के पवित्तर संत-जण परमेसर की इसतुती करेगा, क्योंके मसीह का सुब-समिचार माय तमारा बिसास की घोसणा से पेदा होयो तमारा हुकम मानवा की वजासे अने अपणा सरल हिरदा की वजासे उणका सरु अने दूसरा सगळा लोगहुंण सरु तम दान दो हो।
47009014	तमार पे परमेसर की बेहद किरपा की वजासे, वी बी तमारा सरु पराथना करता होया, तमार से मिळवा की घणी मन्‍सा राखेगा।
47009015	उना बरदान सरु जेको बखाण नी कर्‌यो जई सकतो, परमेसर को धन्यबाद होय।
47010001	अबे हूं, खुद पोलुस, तमार से मसीह की नरमता अने सन्‍तोसी हुई के अरज करूं - हूं जो तमारा अदाड़ माय रेता होयो नरम हूं, वइज हूं जदे तमारा अदाड़ माय नी रूं तो तमारा सरु हिम्मत वाळो हूं।
47010002	अबे म्हारी अरज तमार से या हे, के जदे हूं तमारा अदाड़ माय रूं तो म्हारे थोड़ाक लोगहुंण सरु जो असो बिचारे हे, के हम एक संसारी जीवन जीवां हे, असी हिम्मत नी करनी पड़े जसी हूं करवा को बिचार करी र्‌यो हूं।
47010003	जदके हम बी संसार मायज रां हे पण हम संसारी लोगहुंण का जसा लड़ां हयनी।
47010004	क्योंके जेना हतियारहुंण से हम लड़ई लड़ां हे वी संसार का हयनी, पण उणका माय किलाहुंण के ढळ्डावा सरु परमेसर की ताकत भरी हे।
47010005	अने उणाज हतियारहुंण से हम लोगहुंण का तरकहुंण के अने उनी हरेक रुकावट के, जो परमेसर का ज्ञान का बिरोद माय हे, खारिज करां हे। अने हरेक बिचार के बन्दी बणई के ईसु का हुकम मानवा वाळा बणई दां हे।
47010006	जदे बी तमारो हुकम माननो पूरण हुई जाय तो सगळा तरा का हुकम उलांगा के सजा देवा सरु हम तय्यार हे।
47010007	तम उनीज बातहुंण आड़ी नगे करो जो तमारा आंखहुंण का सामे हे। अने कइंका के अपणे खुद पे भरोसो हे के उ मसीह को हे, तो उ अपणा बारामें फेर पाछो रियाद करे के उ बी उतरोज मसीह को हे, जितरा के हम हे।
47010008	क्योंके अगर हूं उना हक का बारामें थोड़ोक हजु बी गुमान करूं जेके परभु ने तमारे बिगाड़ने सरु नी, पण बणावा सरु हमारे द्‍यो, तो इका बारामें हूं लाजे नी मरुंवां।
47010009	हूं अपणा पे काबु राखुंवां के अपणी चिट्ठी-पत्तरी से तमारे डरावा वाळो नी बणूं।
47010010	क्योंके म्हारा बिरोदी को केणो हे, "पोलुस की चिट्ठी-पत्तरी तो गेरी अने दमदार रे, पण काया से कमजोर अने बोल-चाल माय गेरो हयनी।
47010011	पण असो केवा वाळा मनख के समजी लेणो चइये के तमारा अदाड़ माय नी रेता होया जदे हम अपणी पतरी माय थोड़ो-कंई लिखां हे तो उका माय अने तमारा अदाड़ माय रेता होया हम जो काम करां हे उका माय कईं को फरक हयनी।
47010012	क्योंके हमारी हिम्मत हयनी के हम अपणी गिणती या बरोबरी उणका साते करां जो अपणी बड़ई खुद करे हे, पण जदे वी अपणा खुद के अपणा सेज नापे अने अपणी बरोबरी खुदज से करे तो वी मूरख हे।
47010013	पण हम अपणी मरियादा से बायरे गुमान नी करांगां, पण उनी सीमा तक गुमान करांगां जेके परमेसर ने हमारा सरु ठेरई हे, जेकासे तमारा तक बी पोंची सकां।
47010014	हम अपणी हद के पार गुमान नी करी र्‌या हे जसो के तमार तक नी पोंचवा की दसा माय होतो, पण हम तो मसीह को सुब-समिचार सुणाता होया तमारा तक पोंची चुक्या हे।
47010015	हम अपणी हद से बायरे याने दूसरा मनखहुंण की म्हेनत पे गुमान नी करां, पण हमारी आसा हे के जसे-जसे तमारो बिसास बड़तो जायगा वसे-वसे हमारो काम को इलाको बी तमारा अदाड़ माय हजु बी बड़ो होतो जायगा।
47010016	जेकासे के तमारा इलाका से बायरे बी परचार करां अने दूसरा की हद माय पूरण कर्‌या काम पे गुमान नी करां।
47010017	जसो के सासत्तर माय लिख्यो हे, "जो कईं को गुमान करनों चावे तो जो कंई परभु ने कर्‌यो हे, उ उकापेज गुमान करे।"
47010018	क्योंके जो अपणी बड़ई खुद करे उकी नी, पण जेकी बड़ई परभु करे उकेज मान्यो जाय हे।
47011001	हूं चउं के तम म्हारी जरासी मूरखता सई लेता, पण सांची माय तम सई बी र्‌या हो।
47011002	क्योंके म्हारे तमारा सरु धुन लागी हे, परमेसर सरीकी धुन। क्योंके म्हने तमारी सगई मसीह से करई दी हे, के तमारे एक पवित्तर कुंवारी सरीको उके दई दूं।
47011003	पण म्हारे डर हे के जसे सरप ने हव्‍वा के अपणी चालाकी से धोको द्‍यो, वसोज तमारो हिरदो बी मसीह का सुदापण अने पवित्तर भगती से कंई भटकी नी जाय।
47011004	क्योंके अगर कईं को अई के कइंका दूसरा ईसु को परचार करे जेको परचार हमने नी कर्‌यो, या जो पवित्तर आतमा तमने मानी ल्यो उकासे हटी के कइंका हजु आतमा के तम मानो हो जो पेलां नी थो या कईं को दूसरो सुब-समिचार सुणायो जेके तमने नी मान्यो थो तो तम उकी बात सुदा मन से मानी लो हो।
47011005	तो तम घणा खुस रो, पण हूं अपणे खुद के तमारा उना "बड़ा परेरितहुंण" से नठू बी नानो नी मानूं
47011006	भलेज हूं परबचन देणो सीख्यो हयनी, फेर बी ज्ञान माय तो नरो हूं। सांची बात तो या के हमने सगळी बातहुंण माय इके हरतरा से तमार पे परगटी हे।
47011007	फिर म्हने परमेसर को सुब-समिचार जसो म्हारे फिरी माय मिळ्यो थो वसोज तमारे सुणायो; अने अपणे खुद के निच्चो कर्‌यो के तम उंचा हुई जाव, इका माय म्हने कंई पाप कर्‌यो?
47011008	म्हने दूसरी मण्डळिहुंण से म्हारी मजुरी लई के उणके लुट्यो ताके तमारी सेवा करी सकूं।
47011009	अने जदे हूं तमारा साते थो अने जरुवत पड़ी तो म्हने कइंका के जोर नी द्‍यो, क्योंके जदे मकिदुनिया से भई-बेनहुंण आया तो उणने म्हारी जरुवत पूरण करी लाखी अने म्‍हने खुद के हरेक से हरेक बात माय इकाड़ी राख्यो के तमार पे बोजो नी पड़े, अने हूं असोज करतो रुंवां।
47011010	अगर मसीह की सच्चई म्हारा भित्तरे हे तो अखाया देस माय असो गुमान करवा से म्हारे कईं को नी रोकी सकेगा।
47011011	कायसरु? कंई इकासरु के हूं तमार से परेम नी करूं? परमेसर तो जाणे हे के हूं तमार से परेम करूं!
47011012	पण हूं जो करी र्‌यो हूं, उके करतो रुंवां के झुंटा परेरितहुंण के मोको नी दउं जो असा मोका की फिराक माय रे, के जेनी बात माय वी गुमान करे हे उणको मान हमारा सरीकोज रे।
47011013	क्योंके असा लोग झुंटा परेरित अने छळ को काम करवा वाळा हे, अने मसीह का परेरित होवा को ढोंग करे हे।
47011014	इका माय कईं को अचम्बो हयनी, क्योंके सेतान खुद उजाळा से भर्‌यो होयो सरगदूत का रुप माय हुई जाय हे।
47011015	इकासरु उका सेवकहुंण बी धारमिकता का सेवकहुंण होवा का रुप माय हुई जाय तो इका माय अचम्बो कसो? अने आखरी माय उणकी अपणी करनी का मुजब फळ तो मिळेगाज।
47011016	हूं फेर पाछो कूं के कईं को म्हारे मूरख नी समजे, पण अगर तम असो समजी र्‌या हो तो म्हारे मूरख समजी के मानी लो के हूं बी थोड़ोक गुमान करी सकूं।
47011017	हूं जो कंई कई र्‌यो हूं उ परभु का हक मुजब नी, पण एक मूरख सरीको गुमान से भर्‌या भरोसा से कई र्‌यो हूं।
47011018	जदके नरा मनख अपणा जगत का जीवन पे गुमान करे हे, तो हूं बी गुमान करूं।
47011019	तम तो इतरा समजदार हुई ग्या हो के खुसी से मूरखहुंण की सई लो हो!
47011020	क्योंके जदे कईं को तमारे गुलाम बणई ले या नास करी लाखे या तमारो फायदो उठाड़े, तमारे फंसाय, या अपणे खुद के बड़ो बणाय या तमारा मुन्डा पे थापड़ मारे तो तम उके सई लो हो।
47011021	हूं सरम का मारे यो कई र्‌यो हूं के हम एक दूसरा का देखा-देखी कमजोर हुई ग्या हे। पण जेनी कसी बात माय कईं को हिम्मत राखे हे - हूं मूरखपणा से या कई र्‌यो हूं - तो हूं बी उतरीज हिम्मत राखुं।
47011022	कंई वीज इबराणी जात का हे? तो हूं बी हूं। कंई वी इसराइली गोत का हे? तो हूं बी हूं। कंई वी इबराइम की ओलाद हे? हूं बी हूं।
47011023	कंई वीज मसीह का सेवक हे? - हूं एक सनकी का जसो कूं - हूं उणका से बड़ी के मसीह को सेवक हूं, काठी म्हेनत करवा माय, घड़ी-घड़ी जेळ जावा माय, कितरीज कावा पिट्या जावा माय, नरी बखत मोत को खतरो उठाड़वा माय।
47011024	म्हारे पांच कावा यहूदिहुंण से उणचाळीस-उणचाळीस कोड़ा खाया।
47011025	हूं तीन-तीन कावा लट्ठ से कुट्यो, एक कावा म्हारे भाटा मार्‌या, तीन कावा म्हारो पाणी को झाज डुब्यो। एक दन अने एक रात म्हने समन्दर का उन्‍डा पाणी माय बिताड़ी।
47011026	म्हने डरावणी नद्दिहुंण को खतरो, खतरनाक डकेतहुंण को खतरो, अपणा लोगहुंण को खतरो, गेर जातहुंण को खतरो, नगरहुंण को खतरो, गांमहुंण को खतरो, समन्‍दरहुंण अने झुंटा भई-बेनहुंण का माय होवा वाळा खतरा माय र्‌यो अने संकटहुंण का माय नरी जातराहुंण करी।
47011027	म्हने म्हेनत अने दुःख माय, आखी-आखी रात जागवा माय, भूका-तिरस्या रेवा माय, अकसर म्हारे खावा सरु नी मिळ्यो, ठण्ड माय धुजतो र्‌यो, बिना लतरा माय बी र्‌यो।
47011028	अने अबे हजु बत्ती कंई कूं? म्हार पे सगळी मण्डळिहुंण की फिकर को बोज बी हरदन बण्यो र्‌यो।
47011029	कइंका की कमजोरी से हूं कमजोर नी होयो? कइंका का पाप माय फंसवा से हूं बेचेन नी होयो?
47011030	अगर म्हारे गुमान करणोज हे तो हूं उनी बातहुंण पे करुंवां जो म्हारी कमजोरी की हे।
47011031	परमेसर अने परभु ईसु को पिता जो हमेस्याज धन्‍य हे जाणे हे के हूं झुंट नी बोली र्‌यो हूं।
47011032	जदे हूं दमिसक नगर माय थो तो म्‍हाराजा अरितास का राजपाल ने दमिसक नगर के चारी-आड़ी से घेरी के म्हारे केद करवा की कोसिस करी थी।
47011033	पण टोपला माय बेठाड़ी के नगर का परकोटा की बारी माय से म्हारे निच्चे उतारी लाख्यो अने असतरा हूं उका हात से बची हिट्यो।
47012001	अबे तो म्हारे गुमान करणोज पड़ेगा। जदके इका से म्हारे कईं को फायदो हयनी, फेर बी हूं तो परभु का द्‍या होया दरसनहुंण अने सरग से परगट होवा वाळी बातहुंण पे गुमान करतोज रुंवां।
47012002	हूं मसीह माय एक असा मनख के जाणूं जो चवदा बरस पेलां - नी जाणे के काया समेत, नी जाणे के काया बगेर, परमेसरज जाणे हे - तीसरा सरग माय तोकी ल्यो थो।
47012003	अने हूं जाणूं के असतरा योज मनख - काया समेत या काया बगेर म्हारे नी मालम, परमेसर जाणे हे -
47012004	सरग-लोक माय तोकी ल्यो अने उने असी बातहुंण सुणी जेको बखाण करवा को हुकम मनख के हयनी।
47012005	असा मनख पे हूं गुमान करुंवां, पण अपणी कमजोरिहुंण के छोड़ी के अपणा खुद पे गुमान नी करुंवां,।
47012006	अगर हूं गुमान करनों चउं बी तो मूरख नी हुई जउंवां, क्योंके हूं सांचीज कउंवां। तो बी गुमान करवा से रुकी जउं, के कईं को जसो म्हारे करतो देखे या केता सुणे हे, उकासे जादा बड़ी के नी समजे।
47012007	सरग से परगट होवा वाळी घणी बातहुंण की वजासे म्हारे गुमान नी हुई जाय, इकासरु म्हारी काया माय एक कांटो भरई ग्यो हे, याने सेतान को एक दूत, के उ म्हारे मुक्का मारे, अने गुमान करवा सरु रोकी राखे।
47012008	म्हने इका बारामें परभु से तीन कावा पराथना करी के यो म्हार से छेटी हुई जाय।
47012009	पण उने म्हार से क्यो, "म्हारी किरपा थारा सरु नरी हे क्योंके कमजोरी मायज म्हारी सकती जादा सिद्द रे हे" इकासरु हूं अपणी कमजोरी पे बड़ी खुसी का गेले गुमान करुंवां, के मसीह की ताकत म्हार पे छायळो करे।
47012010	इकी वजासे हूं मसीह सरु कमजोरिहुंण, मान पड़वाहुंण मा‍य, दुःखहुंण, सतावहुंण, अने मुसकिलहुंण माय सन्‍तोस करूं, क्योंके हूं कमजोर रूं जदेज ताकतवान बणूं।
47012011	हूं मूरखहुंण जसो बड़बड़ातो र्‌यो फेर बी असो करवा सरु म्हारे बेबस तमने कर्‌यो। तमारे तो म्हारी बड़ई करनों चइये थी जदके वसो तो म्हारा माय कंई हयनी फेर बी तमारा उना म्‍हापरेरितहुंण माय से कइंका से हूं नानो नी हूं।
47012012	सांचा परेरितहुंण का लच्‍छण बी तमारा माय सगळी तरा की जिरना समेत सेलाणी अने अचरज से भर्‌या कामहुंण अने सामरत का कामहुंण से दिखाड़्या हे।
47012013	तम दूसरी मण्डळिहुंण से कां की बात माय कमती था? सिवाय इका के हूं तमार पे कसी तरा बी कदी बोज नी बण्यो? इना अन्याव सरु म्हारे मांफ करजो।
47012014	अबे तीसरी कावा हूं तमारा कने आवा सरु तय्यार हूं, अने हूं तमार पे बोज नी बणुंवां, क्योंके हूं तमारी कइंकी चीज के नी बरण तमारे चउं। क्योंके बाळकहुंण के मां-बाप सरु धन भेळो नी करनों चइये, पण मां-बाप बाळकहुंण सरु भेळा करे हे।
47012015	जां तक म्हारी बात हे, म्हारा कने जो कंई हे, तमारा सरु खुसी का साते खरच करी लाखुंवां यां तक के अपणे खुद के बी तमारा सरु खरची लाखुंवां। अगर हूं तमार से घणो परेम करूं, तो भला तम म्हार से कमती परेम कसे करोगा?
47012016	हुई सके, म्हने तमार पे कईं को घणो मोटो बोज नी लाख्यो पण (तमारा कइंका को असो केणो पड़े के) हूं कपटी थो म्हने तमारे अपणी चालाकी माय फंसई ल्यो।
47012017	म्हने तमारा कने जिणके मोकल्या था कंई उणने तमारे छळ्यो थो? नी!
47012018	म्हने तीतुस के समजाड़ी के अने उका गेले हमारा दूसरा भई के बी तमारा कने मोकल्या था। कंई तीतुस ने तमारे छळ्यो? कंई हम बी उनी निसकपट आतमा से नी चलता र्‌या? कंई हम उणका पाछे-पाछे एक सरीका चलता नी र्‌या?
47012019	इना बखत तक तम समजी र्‌या होगा के हम तमारा सामे अपणी बात राखी र्‌या हे। पण हम तो परमेसर का सामे मसीह का चेला हुई के बोली र्‌या हे। हे म्हारा परेमिहुंण! हम जो कंई बी करी र्‌या हे, तमारी बड़ती सरुज हे।
47012020	क्योंके म्हारे डर हे के जदे हूं तमारा कने अउं तो जसो हूं चउं तमारे हूं वसो नी पउं अने हूं बी वसो नी पायो जउं जसो तम चावो, अने म्हारे डर हे के असो नी होय के तमारा माय झगड़ो, डाह, करोध, बिरोद इरसा चुगली, गुमान, बखेड़ो होय।
47012021	म्हारे डर हे, कंई असो नी होय के म्हारो परमेसर जदे हूं फेर पाछो तमारा यां अउं तो म्हारे लाजे नी मरनो पड़े अने म्हारे उना नरा सरु दुःख मनाड़नो पड़े जिणने पाछल्या दनहुंण माय पाप कर्‌या अने पाप, बुरा करम, ब्योबिचार, अने लुच्‍चापणा से जो उणने कर्‌या बिलाप नी कर्‌यो।
47013001	यो तीसरी कावा हूं तमारा कने अई र्‌यो हूं। सासत्तर माय लिख्यो हे, "हर बात दो या तीन गवाहुंण की गवई से सिद्द हुई जायगा।"
47013002	जदे हूं दूसरी कावा तमारा गेले थो, म्हने तमारे चेतावणी दई दी थी अने अबे जदे हूं तमार से दूरो हूं, तमारे चेतावणी दई र्‌यो हूं के अगर हूं पाछो तमारा कने अउं तो जिणने पाप कर्‌या हे अने जो पाप करी र्‌या हे बाकी कइंका के नी छोड़ुंवां।
47013003	असो हूं इकासरु कई र्‌यो हूं के तम इनी बात को परमाण चाव हो के म्हारा माय हुई के मसीह बोले हे। उ तमारा सरु कमजोर हयनी पण तमारा अदाड़ माय सामरती हे।
47013004	या सांची हे, के उके उकी कमजोरी से कुरुस पे लटकाड़्यो फेर बी अबे उ परमेसर की सामरत सेज जी र्‌यो हे। यो बी सांची हे के मसीह माय हम बी कमजोर हे, फेर बी परमेसर की सामरत से तमारी सेवा करवा सरु हम मसीह का गेले जिवांगां।
47013005	अपणे खुद के जांची के देखो के तम बिसास माय जी र्‌या हो के नी। अपणे अजमाव, कंई तम नी जाणो के उ ईसु मसीह तमारा मायज हे? नितो तम जांच माय खोटा हिट्या।
47013006	हूं आस करूं के तम खुद जाणी लोगा के हम इनी जांच माय कसी बी तरा से खोटा नी हिट्या हे।
47013007	अबे हम परमेसर से पराथना करां हे के तम कइंकी बुरई मती करो, इकासरु नी के हम अजमाइस माय खरा नगे आंवां, पण इकासरु के तम उज करो जो सई हे। चाये हम अजमाइस माय खोटाज नगे क्यों नी आंवां।
47013008	क्योंके हम सच्चई का बिरोद माय कइंज नी करी सकां। हम जो करां, सच्चई सरुज करां हे।
47013009	जदे हम कमजोर हे अने तम ताकत वाळा हो तो हम खुसी मनावां हे अने या पराथना बी करां हे के तम सिद्द हुई जाव।
47013010	इकासरु तमार से दूरा रेता होया बी हूं इनी बातहुंण के लिखी र्‌यो, के जदे हूं तमारा कने अउं तो म्हारे उना हक से जो परभु ने म्हारे इकासरु नी द्‍यो के तमारे बिगाड़ुं पण बणावा सरु म्हारे द्‍यो हे काठो बरताव करनों नी पड़े।
47013011	अबे आखर माय हे भई-बेनहुंण, हूं तमार से बिदा लूं। सिद्दता माय लाग्या रो। वसोज करता रो जसो करवा सरु म्हने क्यो हे। एक सरीका बिचारो, सान्ति से रो। परेम अने सान्ती देवा वाळो परमेसर तमारा गेले रेगा।
47013012	पवित्तर हात मिळई के एक दूसरा को मान करो।
47013013	सगळा पवित्तर संतहुंण को तमारे नमसकार मोकलां हे।
47013014	परभु ईसु मसीह की किरपा, परमेसर को परेम अने पवित्तर आतमा की सेभागिता तमारा सगळा का गेले रे।
48001001	पोलुस आड़ी से जो एक परेरित हे, नी मनख आड़ी से अने नी मनख का जरिया, नियुक्‍त कर्‌यो पण ईसु मसीह अने परमेसर पिता ने जेने ईसु के मर्‌या माय से जिवाड़्यो।
48001002	अने सगळा भई-बेनहुंण आड़ी से जो म्हारा गेले हे, गलातिहुंण की मण्डळिहुंण का नामे:
48001003	हमारा परमेसर पिता अने परभु ईसु मसीह आड़ी से किरपा अने सान्ती तमारे मिळती रे।
48001004	परभु ईसु ने हमारा पापहुंण सरु अपणे खुद के दई द्‍यो ताके इना पाप से भर्‌या जगत से, जेका माय हम रई र्‌या हे, उ हमारे बचइले। परमेसर पिता की याज मरजी हे।
48001005	उकी म्हेमा हमेस्या हमेस्या होती रे। आमीन
48001006	म्हारे अचरज हुई र्‌यो हे! के तम लोगहुंण इतरा झट उना परमेसर से मुन्‍डो मोड़ी के, जेने मसीह की किरपा से तमारे तेड़्या था, कइंका अलग सुब-समिचार आड़ी नमी र्‌या हो।
48001007	पण कईं को अलग सुब-समिचार तो सांची माय हेज नी, पण थोड़ाक मनखहुंण असा हे जो तमारे भेकई र्‌या हे अने मसीह का सुब-समिचार माय अदळा-बदळी करनों चाय हे।
48001008	पण चाये हम हो, या चाये कईं को सरगदूत, अगर तमारे हमारा जरिये सुणाया ग्या सुब-समिचार से फरक सुब-समिचार सुणाय हे तो उ सरापित हुई जाय!
48001009	जसो के हम पेलांज कई चुक्या हे, वसोज हूं अबे पाछो कई र्‌यो हूं: जो सुब-समिचार तमने मान्यो हे अगर उका अलावा कईं को हजु सुब-समिचार तमारे सुणई र्‌यो हे तो उ सरापित हुई जाय!
48001010	कंई इका से तमारे असो लागे के हूं मनखहुंण की सबासी चउं? या परमेसर की सबासी? या कंई हूं मनखहुंण के खुस करवा को जतन करी र्‌यो हूं? अगर हूं मनखहुंण के खुस करवा को जतन करतो रेतो तो हूं मसीह को सेवक नी होतो।
48001011	हे भई-बेनहुंण, हूं तमारे जताणो चउं के उ सुब-समिचार जेको परबचन म्हने तमारे द्‍यो हे कइंका मनख से मिळ्यो सुब-समिचार हयनी,
48001012	क्योंके नी तो म्हने इके कइंका मनख से ल्यो अने नीज कइंका मनख ने इकी सीख म्हारे दई हे। पण यो सुब-समिचार म्हार पे ईसु मसीह ने परगट्यो हे।
48001013	यहूदी धरम माय पेलां का चाल-चळण माय हूं कसो बरताव करतो थो, उके तम सुणी चुक्या हो, के म्हने परमेसर की मण्डळी के कितरी सताड़ी थी अने उके खतम करवा की कोसिस माय लाग्यो थो।
48001014	यहूदी धरम के पाळण करवा माय हूं अपणी उमर का यहूदिहुंण से अगड़े थो अने म्हारा पूरखाहुंण से जो परमपराहुंण म्हारे मिळी थी, उके पाळण करवा सरु घणो जोस से भर्‌यो थो।
48001015	पण परमेसर ने तो म्हारा जनम से पेलां म्हारे छांटी ल्यो थो अने अपणी किरपा से म्हारे तेड़ी ल्यो।
48001016	परमेसर की म्‍हान किरपा हुई ताके उ म्हारे अपणा बेटा ईसु को ज्ञान करई दे जेकासे हूं गेरयहूदिहुंण का अदाड़ माय उका सुब-समिचार को परचार करूं। उना बखत झट म्हने कइंका मनख से कइंकी राय नी लई।
48001017	अने नीज हूं उना लोगहुंण कने यरुसलेम ग्यो जो म्हार से पेलां परेरित बण्या था। बल्के हूं झट अरब देस चल्यो ग्यो अने फेर वां से दमिसक नगर फेर पाछो आयो।
48001018	फेर तीन बरस का बाद पतरस से मिळवा सरु हूं यरुसलेम पोंच्यो अने उका साते पन्‍दरा दन तक र्‌यो।
48001019	पण वां हूं परभु का भई याकूब का अलावा कइंका दूसरा परेरित से नी मिळ्यो।
48001020	हूं परमेसर का सामे सोगन खई के कूं के जो कंई हूं लिखी र्‌यो उका माय झुंट हयनी।
48001021	इका बाद हूं सीरिया अने किलिकिया का परदेसहुंण माय ग्यो।
48001022	उना बखत तक यहूदिया देस की मण्डळिहुंण ने जो ईसु का मानवा वाळा था म्हारे देख्योज नी थो।
48001023	पण वी लोगहुंण के यो केता होया सुणता था, "उज मनख जो पेलां हमारे सताड़्या करतो थो, उज अबे उना मत का बिसास माय अई के परचार करी र्‌यो हे जेके उने कदी खतम करवा की कोसिस करी थी।"
48001024	तो म्हारी वजासे उणने परमेसर की इसतुती करी।
48002001	चवदा बरस बाद हूं पाछो यरुसलेम ग्यो। बरनाबास म्हारा गेले थो अने तीतुस के बी म्हने गेले लई ल्यो थो।
48002002	हूं परमेसर का अदभुद दरसन की वजासे वां ग्यो थो। हूं गेरयहूदिहुंण का माय जेना सुब-समिचार को परबचन द्‍या करूं, उणाज सुब-समिचार के म्हने उणकी अपणी सबा माय मण्डळिहुंण का मुख्‍याहुंण के सुणायो। हूं वां इकासरु ग्यो थो ताके जो काम म्हने पेलां या अबी का दनहुंण माय कर्‌या था बेकार नी हुई जाय।
48002003	नतीजो यो के तीतुस तक के, जो म्हारा गेले थो, जदके उ यूनानी हे, फेर बी उके खतणा करावा सरु बेबस नी कर्‌यो।
48002004	पण उना झुंटा बिसासी भई-बेनहुंण की वजासे जो लुक्या-छिप्या हमारा माय भेदुहुंण का रुप माय ईसु मसीह माय पूराणी रीतहुंण के नी मानवा की आजादी को पतो लगाड़वा सरु भरई आया था के हमारे गुलाम बणई सके,
48002005	पण हमने उणकी गुलामी पल-भर सरु बी नी मानी ताके सुब-समिचार की सच्चई तमारा सरु बणी रे।
48002006	पण जो, लोग जाण्या-मान्या मान वाळा था उणने म्हारे कंई नवी सला नी दई। (वी कसाज था, म्हारे उणकासे कंई फरक नी पड़े। परमेसर मनख को मुन्‍डो देखी के न्याव नी करे।) उणका माय जो मान का लोगहुंण था उणकासे म्हारे या म्‍हारा सुब-समिचार के कईं को फायदो नी होयो।
48002007	पण इना मुख्‍याहुंण ने देख्यो के परमेसर ने म्हारे एक खास काम द्‍यो हे। वसोज पतरस के परमेसर ने यहूदिहुंण के सुब-समिचार सुणावा को काम द्‍यो जसोज परमेसर ने म्हारे गेर यहूदी लोगहुंण के सुब-समिचार सुणावा को काम द्‍यो।
48002008	क्योंके परमेसर ने पतरस के यहूदिहुंण सरु एक परेरित का रुप माय काम करवा की ताकत दई हे। उनाज परमेसर ने असोज म्हारे गेरयहूदिहुंण सरु परेरित होवा की ताकत दई।
48002009	असतरा उणने म्हार से परमेसर की उनी किरपा के समजी ल्यो। तो मण्डळी का पक्का खम्‍बा समज्या जावा वाळा याकूब, पतरस, अने योहन ने बरनाबास अने म्हार से संगत को सुदो हात मिळायो। अने वी राजी हुई ग्या के हम गेरयहूदिहुंण का माय परबचन देता रां अने वी यहूदिहुंण का माय।
48002010	उणने हमारे सिरप योज क्यो, के हम उणका गरीब-गुरबाहुंण को ध्यान राखां। अने हूं इना काम के नी सिरप करनों चउं बल्के उका सरु घणो खुस बी थो।
48002011	पण जदे पतरस अंताकिया नगर माय आयो तो म्हने उका मुन्डा पे खुली के उको बिरोद कर्‌यो क्योंके उ ठीक नी थो।
48002012	याकूब का मोकल्या थोड़ाक लोगहुंण का पोंचवा से पेलां पतरस गेरयहूदिहुंण का गेले खातो-पितो थो। पण जदे वी आया तो पतरस पाछो फरिके गेरयहूदिहुंण से इकाड़ी हुई ग्यो क्योंके उना लोगहुंण का डर का मारे असो कर्‌यो, जो चाता था के गेरयहूदिहुंण को खतणो होणो चइये।
48002013	दूसरा बिसासी यहूदिहुंण बी इना कपट माय पतरस का गेले हुई ग्या। यां तक के इना कपटिपणा की वजासे बरनाबास बी भटकी ग्यो।
48002014	जदे म्हने देख्यो के सुब-समिचार माय बताड़्या ग्या सच्चई का मुजब वी सुदा रस्ता पे नी चली र्‌या तो सगळा का सामे पतरस से म्हने क्यो, "जदे तम यहूदी हुई के बी गेर यहूदी सरीको जीवन जीयो हो, अने यहूदिहुंण सरीको नी। तो फेर गेरयहूदिहुंण के यहूदिहुंण की रीति पे चलवा सरु बेबस कायसरु करो हो?"
48002015	हम तो जनम से यहूदी हे। 'पापी गेरयहूदिहुंण' माय से हयनी।
48002016	फेर बी हम यो जाणा के कईं को मनख नेम-बिधान का पाळण करवा की वजासे निरदोस नी हुई सके बल्के सिरप ईसु मसीह पे बिसास करवा की वजासे निरदोस बणायो जाय हे। हमने इकासरु ईसु मसीह पे बिसास कर्‌यो ताके इना बिसास की वजासे हम निरदोस हुई जावां हे, नी के नेम-बिधान को पाळण करवा की वजासे। क्योंके नेम-बिधान को पाळण करवा से कईं को बी मनख निरदोस नी हुई सके।
48002017	पण हम जो मसीह माय निरदोस बणाया जावा की कोसिस करी र्‌या हे, अगर हम खुदज पापी पाया जावां, तो इको अरथ कंई यो हयनी के मसीह पाप के बड़ावो दई र्‌यो? नठू नी।
48002018	अगर हूं जेनी रीति के छोड़ी चुक्यो, उनी रीति पेज पाछो परबचन देवा लागुं, तो हूं हुकम को उलांगो करवा वाळो मुलजिम परमाणित हुई जउंवां।
48002019	क्योंके नेम-बिधान की वजासे नेम-बिधान सरु तो हूं मरी चुक्यो ताके परमेसर सरु हूं जी जउं।
48002020	क्योंके मसीह का गेले म्हारे कुरुस पे चड़ई लाख्यो हे। इकी वजासे अबे अगड़े हूं जीवतो नी र्‌यो पण मसीह म्हारा माय जीवतो हे। तो इनी काया माय अबे हूं जेना जीवन के जी र्‌यो हूं, उ तो परमेसर का उना बेटा माय बिसास पे टिक्यो हे जो म्हार से परेम करे, अने जेने अपणे खुद को पराण म्हारा सरु दई द्‍यो।
48002021	हूं परमेसर की किरपा के नकारी नी र्‌यो हूं, क्योंके अगर निरदोसिता कइंका नेम-बिधान की वजासे परमेसर से मिळी सकती, तो मसीह को मरनो बेकार रेतो।
48003001	हे मूरख गलातिहुंण, तमारे केने मोइ ल्यो? म्हने तो मसीह को असो बखाण कर्‌यो थो जसेके मसीह तमारा सामे कुरुस पे चड़ायो ग्यो होय।
48003002	हूं तमार से सिरप इतरो जाणणो चउं। तमने पवित्तर आतमा का बरदान कसे पाया था? मूसा का नेम-बिधान का पाळण करवा से, या सुब-समिचार के सुणवा अने उका पे बिसास करवा से?
48003003	कंई तम इतरा मूरख हुई सकता हो? जेना जीवन के तमने आतमा से सुरु कर्‌यो, उके अबे हाड़-मांस की काया की ताकत से पूरण करोगा?
48003004	तमने इतरा दुःख कंई बेकारीज झेल्या? आसा हे के वी बेकार नी था!
48003005	परमेसर, तमारे पवित्तर आतमो दे अने तमारा माय अचरज का काम करे। उ यो इकासरु करे हे के तम नेम-बिधान को पाळण करो हो या इकासरु के तमने सुब-समिचार के सुण्यो हे अने उका पे बिसास कर्‌यो हे?
48003006	यो वसोज हे जसोके इबराइम का बारामें सासत्तर माय लिख्यो हे: "इबराइम ने परमेसर पे बिसास कर्‌यो अने यो उका सरु निरदोसिता गिणी गी।"
48003007	तो फेर तम या जाणी लो, के बिसास करवा वाळाज इबराइम का बंसज हे।
48003008	पवित्तर सासत्तर माय पेलांज लिखी द्‍यो थो, के परमेसर गेरयहूदिहुंण के बी उणका बिसास की वजासे निरदोस बणायगा। अने इना सबद्हुंण का गेले पेलांसेज इबराइम के परमेसर ने सुब-समिचार सुणई द्‍यो: "सगळी जातहुंण थारी वजासे आसीस पायगा।"
48003009	इकासरु वी लोग जो बिसास करे हे बिसासी इबराइम का गेले आसीस पाय हे।
48003010	पण वी सगळा लोग जो नेम-बिधान का पाळण पे टिक्या रे, वी तो सराप का दास हे, क्योंके पवित्तर सासत्तर माय लिख्यो हे, "असो हर मनख सरापित हे जो नेम-बिधान की पोथी माय लिखी हर बातहुंण को हमेस्या पाळण नी करे!"
48003011	इकासरु यो साफ हुई ग्यो के नेम-बिधान से परमेसर का सामे कईं को बी निरदोस नी बणी सके, "निरदोस बणायो मनख बिसास का सायरे जीवतो रेगा।"
48003012	पण नेम-बिधान तो बिसास पे नी टिक्यो हे। बल्के करम करवा का बारामें पवित्तर सासत्तर का मुजब, "जो नेम-बिधान को पाळण करेगा उ उकाज सायरे जीवतो रेगा।"
48003013	मसीह ने हमारा सरु सराप अपणा अदरे लई के हमारो मोल चुकाड़ी के हमारे नेम-बिधान का सराप से छुड़ई ल्यो। क्योंके पवित्तर सासत्तर माय लिख्यो हे, "हर कईं को जो लक्‍कड़ पे लटकाड़्यो जाय हे, सरापित हे।"
48003014	मसीह ने हमारे इकासरु छुड़ायो, के इबराइम के दई गी आसीस मसीह ईसु की वजासे गेरयहूदिहुंण के बी मिळी सके, ताके बिसास की वजासे हम उना पवित्तर आतमा के पई सकां जेको करार परमेसर ने कर्‌यो थो।
48003015	हे भई-बेनहुंण, अबे हूं तमारे एक मिसाल देणो चउं जेका बारामें तम जाणो हो: जसेके कइंका मनख से कईं को करार करी लेवा पे, नी तो उके रद्द कर्‌यो जई सकतो अने नीज उका माय कंई घटाड़्यो-बड़ायो जई सकतो,
48003016	वसोज इबराइम अने उका आवा वाळा बंसज का गेले करी परतिज्ञा का बारामें बी हे। पवित्तर सासत्तर माय यो नी लिख्यो हे, "अने उका बंसजहुंण के"। अगर असो होतो तो नरा आड़ी इसारो होतो, पण पवित्तर सासत्तर माय एक बचन आयो हे, "अने थारा बंसज के" जो मसीह हे।
48003017	म्हारो मतलब यो हे के, जेना करार के परमेसर ने पेलांज पक्को करी लाख्यो उके चार सो तीस बरस बाद आवा वाळो नेम-बिधान नी बदळी सकतो, अने नीज उका बचन के बेकार ठेरई सकतो हे।
48003018	क्योंके अगर वारिस नेम-बिधान पाळण करवा पे टिक्यो हे तो फेर करार पे नी टिकेगा। पण परमेसर ने इबराइम के या वारिसी करार से दई द्‌यो।
48003019	फेर भला नेम-बिधान की कंई जरुवत री? हुकम उलांगा का कसूर की वजासे नेम-बिधान के बाद माय बचन से जोड़ी लाख्यो थो ताके जेका सरु बचन द्‍यो थो, उका बंसज के आवा तक उ रे। नेम-बिधान को करार एक बिचवइया का रुप माय मूसा की मदद से सरगदूत का जरिये द्‍यो थो।
48003020	बिचवई कम से कम दो जणा का माय रे, पण परमेसर तो एकज हे।
48003021	कंई इको यो अरथ हे के नेम-बिधान परमेसर का करार को बिरोदी हे? कदी नी! क्योंके अगर असो नेम-बिधान द्‍यो होतो जो लोगहुंण के जीवन देतो तो उ नेम-बिधानीज परमेसर का सामे निरदोसिता के सिद्द करवा को साधन बणी जातो।
48003022	पण पवित्तर सासत्तर माय लिख्यो हे के, यो आखो जगत पाप को गुलाम हे, जेकासे के उ करार जो बिसास से ईसु मसीह माय हे, परमेसर ने सिरप बिसास करवा वाळाहुंण सरु दई द्‍यो।
48003023	इना बिसास का आवा से पेलां, हमारे नेम-बिधान की देख-रेख माय इना आवा वाळा बिसास करवा का करार के परगट होवा तक बन्दी का रुप माय राख्या था
48003024	असतरा नेम-बिधान, मसीह का आवा तक लई जावा वाळो एक समाळवा वाळो बणी ग्यो, ताके हम बिसास से निरदोस गिण्या जावां।
48003025	पण अबे जदे यो बिसास परगट हुई ग्यो तो हम उना समाळवा वाळा का गुलाम नी र्‌या।
48003026	क्योंके मसीह ईसु पे बिसास की वजासे तम सगळा परमेसर की ओलाद हो।
48003027	तमारा माय से जितरा ने मसीह को बपतिसमो ल्यो हे, वी मसीह माय समई ग्या हे।
48003028	तो अबे कइंका माय कईं को फरक नी र्‌यो, नी कईं को यहूदी, नी गेर यहूदी, नी गुलाम र्‌यो, नी आजाद, नी आदमी र्‌यो, नी बइरा, क्योंके मसीह ईसु माय तम सगळा एक हो।
48003029	अने अगर तम मसीह का हो तो फेर तम इबराइम का बंसज हो। अने परमेसर ने जो करार इबराइम से कर्‌यो थो, उना करार का वारिस बी हो।
48004001	हूं कूं के वारिस जदत्तक बाळक हे तो चाये सगळी चीजहुंण को मालेख उज हे, पण फेर बी उ गुलाम से जादा कइंनी रे।
48004002	उ रखवाळाहुंण अने घर का सेवकहुंण का तदत्तक बस माय रे, जदत्तक उको बखत नी अई जाय जो उका पिता ने ठेराड़्यो हे।
48004003	हमारी बी असीज गत हे। हम बी जदे बाळक सरीका था तो जगत का नेम का गुलामी माय था।
48004004	पण जदे ठीक बखत आयो तो परमेसर ने अपणो बेटो मोकल्यो जो एक बइरा से जनम्यो थो। अने मूसा का नेम-बिधान का बस माय र्‌यो थो।
48004005	ताके नेम-बिधान का बस माय जो लोगहुंण हे, उ उणके छुड़ाय जेकासे हम परमेसर का गोद ल्या बाळक बणी सकां।
48004006	इकासरु के तम परमेसर का बाळक हो, उने अपणा बेटा का आतमा के हमारा हिरदा माय मोकल्यो। उज आतमा, "हे अब्‍बा, हे पिता" कई के तेड़े हे।
48004007	इकासरु अबे तम गुलाम हयनी बल्के परमेसर का बेटा हुई ग्या हो! इकासरु तमारे पिता परमेसर ने अपणा वारिस बी बणाया हे।
48004008	पेलां जदे तम परमेसर के नी जाणता था तो तम उनी चीजहुंण का गुलाम था, जो सांची माय देवताहुंण नी था।
48004009	पण अबे जदे तमने परमेसर के जाणी ल्यो - या यूं कूं के परमेसर ने तमारे जाणी ल्या - तो फेर पाछा उना जग का बिनासार का कमजोर नेम-बिधानहुंण का गुलाम होवा सरु कायबले जई र्‌या हो?
48004010	तम खास दनहुंण, मइनाहुंण अने रितुहुंण अने बरसहुंण मानवा लाग्या हो।
48004011	तमारा बारामें म्हारे डर हे के तमारा सरु जो काम म्हने कर्‌या हे, वी सगळा कंई बेकार नी हुई जाय।
48004012	हे, भई-बेनहुंण हूं तमार से घणी बिणती करूं के म्हारा सरीका बणी जाव, क्योंके हूं बी तमारा सरीको बण्यो होयो हूं तमने म्‍हारो कंई बिगाड़्यो हयनी।
48004013	तम तो जाणोज हो के काया का मांदापणा की वजासे म्हने पेलांपेल तमारेज सुब-समिचार सुणायो थो।
48004014	अने तमने बी म्हारा मांदापणा की दसा की वजासे, जो तमारे अजमाइस अई थी, उकासे म्हारे नानो नी जाण्यो अने नीज म्हार से घिरणा करी। बल्के तमने परमेसर का सरगदूत का रुप माय, अने जसे खुद मसीह ईसुज का रुप माय, म्हारो सुवागत कर्‌यो।
48004015	उना बखत तमारा आनन्द की भावना को कंई होयो? हूं तमारा सरु खुद इनी बात को गवा हूं के, अगर हुई सकतो तो तम खुद अपणी आंखहुंण हेड़ी के म्हारे दई देता।
48004016	तो कंई तमार से सांची बोलवा से हूं तमारो बेरी हुई ग्यो?
48004017	तमारे नेम-बिधान पे चलावा वाळा तमारा माय घणी दिलचस्पी ल‍ई र्‌या हे। पण उणको इरादो तमारा फायदा सरु ठीक नी हे। वी तमारे म्हार से इकाड़ी करनों चाय हे ताके तम उणका माय दिलचस्पी ल‍ई सको।
48004018	पण या बी अच्छी बात हे, के भली बात माय हर बखत दोस बणावा की कोसिस माय लाग्या रो, याने नी सिरप उना बखत जदे हूं तमारा गेले रूं।
48004019	हे म्हारा बाळकहुंण! हूं तमारा सरु एक कावा हजु जच्चा सरीकी पीड़ा झेली र्‌यो हूं, जदत्तक तम मसीह सरीका नी हुई जाव।
48004020	हूं चउं के, अबीज तमारा कने अई पोंचुं अने तमार से अलगज तरा से बात करूं, क्योंके हूं समजी नी र्‌यो हूं के हूं तमारा सरु कंई करूं।
48004021	तम जो मूसा का नेम-बिधान का बस माय रेणे वाळाहुंण, तमार से हूं पुछणो चउं: कंई तमने नेम-बिधान को यो केणो नी सुण्यो?
48004022	मूसा ने लिख्यो थो के इबराइम का दो बेटा था। एक को जनम एक दासी, याने हाजिरा से होयो थो, अने दूसरा को एक आजाद, याने अपणी बइरा सारा से।
48004023	दासी से पेदा होयो बेटो काया का मुजब जन्‍म्यो थो, पण आजाद बइरा से जो बेटो पेदा होयो थो, उ परमेसर आड़ी से कर्‌यो करार को नतीजो थो।
48004024	ई बातहुंण मिसाल मुजब हे: ई दो बइराहुंण, दो करार एक करार जो परमेसर ने इसराइल लोगहुंण से सिनाय परबत माय कर्‌यो थो, हाजिरा सरीकी हे। हाजिरा ने उना लोगहुंण के जन्‍म्यो जो गुलामी सरु था। यो करार हाजिरा से नातो राखे हे।
48004025	तो हाजिरा अरब देस माय मानो सिनाय परबत हे, अने वा इना बखत यरुसलेम नगर सरीकी हे, क्योंके वा अपणा बाळकहुंण का गेले गुलामी भुगती री हे।
48004026	पण सरग की यरुसलेम नगरी आजाद बइरा सारा सरीकी हे अने वा गुलाम नी हे। वाज हम बिसासिहुंण की मेतारी हे।
48004027	असो पवित्तर सासत्तर माय उका बारामें लिख्यो हे, "हे बांज तू जो नी जणे, परभु माय खुसी मनाड़। तू जो जच्चा की पीड़ा नी जणे, हंसी से खिलखिला! क्योंके छोड़ी हुई बइरा की सन्तान, परनी बइरा की सन्तान से जादा हे।"
48004028	तो भई-बेनहुंण, अबे तम इबराइम का बेटा इसाक का जसा परमेसर का करार की सन्तान हो।
48004029	पण जसे उना बखत काया का मुजब जन्‍म्यो होयो बेटो याने इसमाइल पवित्तर आतमा की ताकत से पेदा होया इसाक के सतातो थो, असोज इना बखत बी हुई र्‌यो हे।
48004030	पण देखो, पवित्तर सासत्तर कंई के हे? "इनी दासी अने इका बेटा के हेड़ी के बायरे करो क्योंके यो दासी को बेटो तो आजाद बइरा का बेटा का गेले वारिस नी रेगा।
48004031	इकासरु हे भई-बेनहुंण, हम उनी दासी की सन्तान हयनी, बल्के हम तो आजाद बइरा की सन्तान हे।
48005001	मसीह ने हमारे आजाद कर्‌या हे, ताके हम हमेस्या आजाद रई सकां! इकासरु अपणा बिसास के मजबूत बणाया राखो अने पाछा नेम-बिधान का जुड़ा रुपि गुलामी को बजन मती उठाड़ो।
48005002	सुणो! हूं खुद, पोलुस तमार से कई र्‌यो हूं के, अगर खतणो करई दे के तम पाछा नेम-बिधान आड़ी आव हो, तो तमारा सरु मसीह को कंई अरथ नी रेगा।
48005003	अपणो खतणो करई लेवा वाळा हर मनख के, हूं जताड़ी दूं के उके आखा नेम-बिधान पे चलनो जरुरी हुई जायगा।
48005004	तमारा माय से जितरा बी मनख नेम-बिधान को पाळण करवा की वजासे निरदोस होणो चाय, वी सगळा मसीह से दूरा हुई ग्या अने परमेसर की किरपा का दायरा से बायरे हे।
48005005	पण हम बिसास की वजासे परमेसर का सामे निरदोस मान्या जावा की आस करां हे। पवित्तर आतमा की मदद से हम इकी बाट जोई र्‌या हे।
48005006	अने मसीह ईसु माय, नी तो खतणा को कंई काम हे अने नी बिना खतणा को, पण सिरप बिसास का जो परेम आड़ी से असर करे हे।
48005007	तम तो अच्छी तरा से एक मसीही जीवन जी र्‌या था। अबे असो कंई हुई ग्यो जो तमारे सच्चई पे चलवा से रोकी र्‌यो हे?
48005008	असी सीख जो तमारे सच्‍चई से दूर करी री हे, तमारा बुलाड़वा वाळा परमेसर आड़ी से हयनी।
48005009	"थोड़ोक सो खमीर घुंद्‌या होया आखा आंटा माय खमीर उठई दे।"
48005010	पण परभु पे म्हारे पूरो भरोसो हे, के तम कइंका बी दूसरा बिचार के नी मानोगा, अने तमारे डिगावा वाळा चाये कइंका बी क्यों नी होय, परमेसर उणके ठीक सजा देगा।
48005011	हे भई-बेनहुंण, अगर हूं आज बी खतणा की जरुवत को परचार करी र्‌यो हूं तो म्हारे अबी तक सताड़्यो क्यों जई र्‌यो हे? अने अगर हूं अबे बी खतणा की जरुवत को परचार करूं तो मसीह का कुरुस की वजासे आया म्‍हारा सगळा रोड़ाहुंण खतम हुई जाणा चइये।
48005012	हूं तो चउं, के वी जो तमारे डिगाणो चाय हे, खतणा करावा का गेले-गेल अपणे खुद के बदियाज करवई ले।
48005013	हे भई-बेनहुंण, तमारे परमेसर ने आजाद रेवा सरु छांट्‌या हे। पण उनी आजादी के काया की मरजी पूरण करवा को साधन मती बणाव, पण परेम से एक दूसरा की सेवा करो।
48005014	क्योंके आखा नेम-बिधान को निचोड़ इनी बात मायज हे: "अपणा पड़ोसी से असो परेम करो जसा अपणा खुद से परेम करो हो।"
48005015	पण अगर तम माय-माय काट करता होया एक दूसरा के फाड़ी खावगा तो देखो! तम माय-मायज एक दूसरा के खतम करी लाखोगा।
48005016	तो हूं कूं के, पवित्तर आतमा का अनुसासन का मुजब सुभाव राखो अने अपणा पाप से भरी काया की मरजी के पूरण मती करो।
48005017	क्योंके पाप से भरी काया तो पवित्तर आतमा का बिरोद माय अने पवित्तर आतमा काया का बिरोद माय लालसा करे हे। ई तो एक दूसरा का बिरोदी हे अने जो तम करनों चावो, उ तम करी नी सकता हो।
48005018	पण अगर तम पवित्तर आतमा का अनुसासन मुजब चली र्‌या हो तो फेर नेम-बिधान का बस माय नी र्‌या।
48005019	हमारी पाप से भरी काया को काम तो उजागर हे, याने ब्योबिचार, अपवित्तरता, भोग-बिलास,
48005020	मूरत पुजा, जादू-टोणा, बेर-भाव, लड़ई-झगड़ा, जळण, करोध, सुवारती पणो, मतभेद, फूट,
48005021	इरसा, नसो, रळ्यापणो या असाज हजु कामहुंण। अबे हूं तमारे इना कामहुंण का बारामें वसेज चेताड़ी र्‌यो हूं, जसे के म्हने तमारे पेलांज चेताड़ी द्‍यो थो, के जो लोगहुंण असा कामहुंण माय लगातार बण्या रेगा, वी परमेसर का राज का वारिस नी हुई सकेगा।
48005022	बल्के पवित्तर आतमा को फळ यो हे: परेम, खुसी, सान्ती, जिरना, दयालुपणो, नेकी, बिसासलायकी,
48005023	नरमता अने खुद के साधणो आणो चइये। असा कामहुंण का बिरोद माय कईं को नेम-बिधान हयनी।
48005024	जो मसीह ईसु का हे, उणने अपणा पाप से भरी काया के उकी वासनाहुंण अने मरजिहुंण समेत कुरुस पे चड़ई लाख्या हे।
48005025	क्योंके जदे हमारो इना नवा जीवन को झरणो पवित्तर आतमा हे तो आव, पवित्तर आतमा काज मुजब चलां।
48005026	हम गुमान करवा वाळा नी बणा। एक दूसरा के नी चिड़ांवां। अने नीज एक दूसरा से जळण राखां।
48006001	हे भई-बेनहुंण, तमारा माय से अगर कईं को मनख पाप करतो होयो पकड़वई जाय, तो तम जो आतमा माय पक्का मनखहुंण हो तमारे चइये के नरमता का साते उके धरम का रस्ता पे पाछा लावा माय मदद करो। अने खुद अपणा सरु बी होसियारी बरतो के तम खुद बी कइंकी अजमाइस माय नी पड़ी जाव।
48006002	दुःख का बखत एक दूसरा की मदद करो। असतरा तम मसीह का नेम-बिधान को पाळण करोगा।
48006003	अगर कईं को मनख खास नी होय तो बी अपणे खुद के खास जाणे, तो उ खुद के छळी र्‌यो हे।
48006004	अपणा काम की जांच हर कइंका के खुद करतो रेणो चइये। असो करवा पेज उके अपणा खुद पे, कइंका दूसरा का गेले मिलाण कर्‌या बिना, गुमान करवा को मोको मिळेगा।
48006005	क्योंके अपणो बोज हर कइंका के खुदज तोकणो हे।
48006006	जेके परमेसर को बचन सुणायो हे, उके चइये के जो उत्तम चीजहुंण उका कने हे, उका माय अपणा परबचन देवा वाळा साती के हिस्‍सादार बणाय।
48006007	अपणे खुद के मती छळो; परमेसर के कईं को मूरख नी बणई सकतो। जो जसो बोयगा, वसोज काटेगा।
48006008	जो अपणी मनख काया का पापी सुभाव सरु बोयगा, उ अपणी मनख काया से बिनास की फसल काटेगा। पण जो पवित्तर आतमा का खेत माय बीज बोयगा, उ आतमा से अजर-अमर जीवन की फसल काटेगा।
48006009	इकासरु आव, हम भलई करता कदी नी थकां, क्योंके अगर हम भलई करताज रांगा तो ठीक बखत आवा पे हमारे उको नतीजो मिळेगा।
48006010	तो जसेज कईं को मोको मिळे, हमारे सगळा का गेले भलई करनी चइये, खास करिके मसीह पे बिसास करवा वाळा अपणा भई-बेनहुंण का गेले।
48006011	देखो, म्हने तमारे खुद अपणा हात से कितरा मोटा-मोटा अख्‍खरहुंण माय लिख्यो हे।
48006012	वी सिरप दूसरा यहूदिहुंण के बायरे को दिखावो करनों चावे हे, असाज लोगहुंण तमार पे खतणा करावा सरु दबाव लाखे हे। ताके उणके मसीह का कुरुस का बारामें परबचन की वजासे सताव नी सेणो पड़े।
48006013	वी खुद बी जिणको खतणो हुई चुक्यो हे, मूसा का नेम-बिधान को पाळण नी करे, पण फेर बी वी चाय के तम खतणो कराव, ताके वी दूसरा यहूदिहुंण के तमार से इनी काया की परथा के मान्या जावा पे डींग हांकी सके।
48006014	पण जेकासे हूं जगत सरु अने जगत म्हारा सरु मरी ग्यो, हमारा परभु ईसु मसीह का उना कुरुस के छोड़ी के म्हारे हजु कइंकी बात पे गुमान हयनी।
48006015	क्योंके नी तो खतणो जरुरी हे अने नी बिना खतणो। अगर जरुरी हे तो वा नवी रचणा।
48006016	इकासरु जो इना नेम पे चलेगा उणका पे, अने परमेसर का लोग इसराइलहुंण पे सान्ती अने दया होती रेगा।
48006017	चिट्ठी को लिखणों खतम करतो होयो हूं तमार से बिणती करूं के अबे म्हारे कईं को हजु दुःख नी दे। क्योंके हूं तो पेलांज अपणी काया माय ईसु का घावहुंण के लई ने घुमी र्‌यो हूं।
48006018	हे भई-बेनहुंण, हमारा परभु ईसु मसीह की किरपा तमारी आतमाहुंण का गेले बणी रे। आमीन।
49001001	इनी चिट्ठी के लिखवा वाळो हूं पोलुस आड़ी से, जो परमेसर की मरजी से मसीह ईसु को परेरित हे, इफिसुस नगर का रेवा वाळा पवित्तर लोगहुंण अने मसीह ईसु माय बण्या होया बिसासिहुंण का नामे:
49001002	तमारे अपणा पिता परमेसर अने परभु मसीह ईसु आड़ी से किरपा अने सान्ती मिळती रे।
49001003	अपणा परभु ईसु मसीह को पिता अने परमेसर धन्‍य होय। उने हमारे मसीह का सरुप माय बण्या होया सरग आड़ी से हरतरा की आसिसहुंण दई हे।
49001004	जगत के बणावा से पेलांज परमेसर ने हमारे जो मसीह माय बण्या होया हे छांटी ल्या, के हम उकी नगे माय पवित्तर अने बिना दोष का बण्यां रां।
49001005	परेम माय परमेसर की भली मरजी अने योजणा या थी के ईसु मसीह आड़ी से उ हमारे अपणा बेटा बेटिहुंण का सरुप माय पेलांसेज मान्या जावा सरु ठेराय।
49001006	अने उकी म्हेमा से भरी किरपा की परसंसा होय जेके उने उना घणा परमिला मसीह माय बण्या होया के मुफत माय दई दी हे।
49001007	उकी बलिदानी मोत की वजासे अबे हमारे अपणा पापहुंण से छुटकारो होयो याने परमेसर की किरपा का धन का मुजब हमारे पापहुंण की मांफी मिळे
49001008	जेके उने आखा ज्ञान अने समज से हमारे घणो द्‍यो हे।
49001009	उने हमारे अपणी मरजी को भेद अपणी भली योजणा का मुजब जेके उने खुद मसीह आड़ी से ठेरई थी, बताड़ी।
49001010	परमेसर की या योजणा थी के ठीक बखत आवा पे सरग अने धरती की सगळी रचणा के मसीह माय भेळा करे
49001011	मसीह माय बण्या होया जो अपणी मरजी की भली मती का मुजब सगळो कंई करे हे, हमने बी उकी योजणा का मुजब, पेलां से ठेराड़या जई के वारिसी पई हे।
49001012	ताके हम जिणने पेलां से मसीह पे आसा धरी थी, परमेसर की म्हेमा की इसतुती करी सकां।
49001013	जदे तमने उनी सच्चई का बचन के सुण्या जो तमारा उध्दार को सुब-समिचार थो, अने जेना मसीह पे तमने बिसास कर्‌यो, जेने पवित्तर आतमा को वायदो कर्‌यो थो, उना मसीह से उका हक को ठप्पो परमेसर से तम लोगहुंण पे लगाड़्यो।
49001014	हमारा कने परमेसर को पवित्तर आतमा हमारा वारिसपणा का हिस्सा की जमानत का रुप माय उना बखत सरु तक हमारे द्‍यो हे, जदत्तक के उ हमारे, जो उका अपणा हे, छुटकारो नी दई दे। इकी वजासे हम उकी म्हेमा की इसतुती करां।
49001015	इकासरु जदे से म्हने परभु ईसु पे बिसास अने पवित्तर लोगहुंण सरु तमारा परेम का बारामें सुण्यो हे,
49001016	हूं तमारा सरु परमेसर के लगातार धन्यबाद दई र्‌यो हूं अपणी पराथनाहुंण माय तमारे रियाद करूं।
49001017	के अपणा परभु ईसु मसीह को परमेसर तमारे पवित्तर आतमा की सच्चई का ज्ञान की असी आतमा की ताकत दे जेकासे तम उना म्हेमावान परम पिता परमेसर के जाणी सको।
49001018	हूं बी पराथना करूं के तमारा हिरदा की आंखहुंण खुली जाय अने तम उजाळा को दरसन करी सको के तमारे पतो चली जाय के वा आसा कंई हे जेका सरु उने तमारे तेड़्यो। अने परमेसर पवित्तर लोगहुंण सरु वारिस की म्हेमा को धन कसो हे।
49001019	अने उकी सामरत हम बिसास करवा वाळाहुंण सरु कितरी म्हान हे। या सगळी उका उनी म्हान ताकत का काम का मुजब हे,
49001020	जेके उने मसीह माय जदे काम माय ल‍ई थी जदे मर्‌या होया माय से उके जीवाड़ी के सरग माय अपणा सामरत वान सुदा हाताड़ी बेठाड़ी के,
49001021	मसीह, सगळा आतमिक सासकहुंण, हाकिमहुंण, सामरत अने परभुताहुंण का अने हरेक नाम का अदरे बेठाड़्यो, जो नी सिरप इना जुग माय, पण आवा वाळा जुग माय बी सासन करेगा।
49001022	परमेसर ने सगळो कंई उका हक माय करी लाख्यो अने परमेसर ने मसीह के सगळी चीजहुंण से उंचो सिरोमणी बणई के मण्डळी के दई द्‍यो
49001023	मण्डळी मसीह की काया हे, अने उकी भरपूरी हे जो सगळा माय से मसीह खुद सगळो कंई पूरण करे हे।
49002001	नरा पेलां जदे तम लोग उना कसूरहुंण अने पापहुंण की वजासे आतमिक रुप से मर्‌या होया था।
49002002	जेना दनहुंण माय तम इना जगत का बुरा रस्ता पे चलता होया अने उनी आतमा का हुकम के मानता था, जीता था जो इनी धरती का अदरे की आतमिक ताकत का सासक हे। वाज आतमा अबे उना मनखहुंण माय काम करी री हे जो परमेसर को हुकम नी माने हे।
49002003	नरा पेलां हम सगळा बी अपणी काया की लालसाहुंण माय जीवन बिताड़ता था, काया अने मन की मरजिहुंण के पूरण करता था, अने दूसरा लोगहुंण सरीका सुभाव सेज करोध की ओलाद था।
49002004	पण परमेसर जो दया को धणी हे, उना म्हान परेम की वजासे जो उने हमार से कर्‌यो
49002005	जदके हम अपणा कसूरहुंण की वजासे मर्‌या होया था परमेसर ने हमारे मसीह का गेले जीवतो कर्‌यो - परमेसर की किरपा सेज तमारो उध्दार होयो हे।
49002006	अने हम मसीह ईसु माय बण्या होया हे, इकासरु परमेसर ने हमारे मसीह का गेलेज जिवाड़्या हे अने मसीह ईसु का गेलेज सरग पे बेठाड़्या हे।
49002007	ताके उ आवा वाळा हर जुग माय अपणी किरपा का बेहिसाब धन के दिखाड़े जेके परमेसर ने मसीह ईसु माय अपणी दया को रुप हमारे दिखाड़्यो हे।
49002008	इकासरु परमेसर की किरपा से अने अपणा बिसास की वजासे तमारो उध्दार होयो हे, जो तमारे तमारा आड़ी से नी मिळ्यो बल्के यो तो परमेसर को बरदान हे।
49002009	यो हमारा कर्‌या काम को फळ हयनी ताके हम इको गुमान करी सकां।
49002010	क्योंके परमेसर हमारो बणावा वाळो हे। उने मसीह ईसु माय हमारे इकासरु बणायो के हम नेक काम करां जिणके परमेसर ने पेलां सेज तय्यार कर्‌या हे, के हम उणकेज करता होया अपणो जीवन बितावां।
49002011	इकासरु रियाद राखो, तम लोग जो पेलां था, अपणी काया माय मनख का हातहुंण से कराया खतणा की वजासे अपणे खुद के खतणा वाळा अने तम लोगहुंण के जो दूसरी जात माय जन्म्या "बिना खतणा" का केता था।
49002012	उना बखत तम बिना मसीह की संगत का था, तम इसराइल की बिरादरी से बायरे का था। परमेसर ने अपणा पवित्तर लोगहुंण से जो करार कर्‌यो थो उका माय हिस्‍सादार नी था, अने इना जगत माय सांचा परमेसर का बिना निरासा को जीवन जीता था।
49002013	पण अबे तमारे, जो पेलां कदी परमेसर से नरा दूरा था, मसीह का बलिदान का लोई की वजासे ईसु मसीह माय बण्या होया हुई के परमेसर कने ल्याया हो।
49002014	क्योंके उज हमारो मेळ-मिळाप हे इकासरु यहूदी अने गेर यहूदी माय-माय बेर-भाव की वजासे एक दूसरा से छेटी रेता था जसेके उणका अदाड़ माय कइंकी भींत उबी होय। पण ईसु ने अपणी काया को बलिदान करिके बेर-भाव की उनी भींत के ढळ्‍डई के दोई के एक करी लाख्या,
49002015	उने असो जदे कर्‌यो जदे यहूदी नेमहुंण अने उका हुकम अने आदेसहुंण का बिधान के खतम करी लाख्या। उको बिचार थो के अपणा माय इना दोई केज एक करी लाखे
49002016	अने कुरुस पे अपणी मोत से बेर-भाव के नास करिके इनी एकज काया माय उना दोई के भेळा करिके परमेसर से पाछो मेळ-मिळाप करई दे।
49002017	इकासरु अई के उने तमारे, जो परमेसर से दूरा था अने जो कने था, उणके मेळ-मिळाप को सुब-समिचार सुणायो।
49002018	क्योंके मसीह की वजासे एकज पवित्तर आतमा माय हम दोई यहूदी अने गेर यहूदी की पोंच परमेसर पिता तक होय हे।
49002019	नतीजो यो के अबे नी तो तम बिदेसी र्‌या अने नीज अण्जाण्या पण अबे तो तम परमेसर का पवित्तर लोगहुंण का साती अने परमेसर का परवार का साते देसवासी हुई ग्या।
49002020	तम एक असा घर हो जो परेरित अने नबिहुंण की नीम पे बण्या हो। अने खुद मसीह ईसु जेका कोणा को एक खास एरण हे।
49002021	मसीह माय आखी रचणा एक साते मिळी के परभु माय एक पवित्तर अराधनालय बणतो जई र्‌यो हे,
49002022	मसीह माय तम बी अराधनालय बणी जाव जेका माय परमेसर अपणा पवित्तर आतमा का जरिये निवास करे हे।
49003001	इकासरु हूं, पोलुस जो तम गेरयहूदिहुंण सरु मसीह ईसु को सुब-समिचार सरु बन्दी बण्यो हूं।
49003002	अगर तमने सांची माय परमेसर की उनी किरपा का परबन्‍द की चरचा सुणी जो तमारा बीच माय काम करवा सरु म्हारे द्‍यो,
49003003	याने परमेसर उना भेद के जो म्हार पे दरसन से परगट्यो हे, जसो के हूं तमारे थोड़ोक लिखी चुक्यो हूं।
49003004	जेके बांची के तम जाणी ग्या होगा के हूं मसीह का भेद के कां तक समजी ग्यो।
49003005	दूसरा पीड़ी का मनखहुंण के मालम नी पड़णे द्‍यो जसो के अबे परमेसर का पवित्तर परेरितहुंण अने नबिहुंण पे पवित्तर आतमा से परगट्यो जई र्‌यो हे।
49003006	भेद यो के अबे यहूदिहुंण का गेले सुब-समिचार गेरयहूदिहुंण का साते बी एकज काया का अंग अने साती बारिस अने ईसु मसीह माय जो करार कर्‌यो, उका माय बराबर का हिस्‍सादार हे।
49003007	परमेसर की किरपा का उना बरदान का मुजब जो उका सामरत की ताकत का मुजब म्हारे द्‍यो थो, हूं उना सुब-समिचार को सेवक बणी ग्यो।
49003008	हालाके सगळा पवित्तर लोगहुंण माय हूं नाना से बी नानो हूं पण मसीह का उना अणगिणत्या धन का सुब-समिचार के गेरयहूदिहुंण माय परचार करवा की किरपा म्हारे दई गी
49003009	अने हूं सगळा लोगहुंण सरु उना भेद से भरी योजणा के परगट करूं जो सगळी चीजहुंण का रचवा वाळा परमेसर माय जगत का सुरु सेज छिपी री थी।
49003010	ताके अबे मण्डळी का जरिये परमेसर का नरा तरा का ज्ञान के असमान का उना परधानहुंण अने हाकिमहुंण पे जो सरग की जगा माय हे परगट कर्‌या जायगा।
49003011	यो उनी सनातन योजणा का मुजब होयो जो उने ईसु मसीह माय पूरण करी।
49003012	मसीह माय बण्या होया उका पे बिसास राखवा से, हमारे या हिम्मत अने भरोसो होयो के हम परमेसर कने जई सकां हे।
49003013	इकासरु हूं तमार से बिणती करूं के तमारा सरु हूं जो पीड़ा झेली र्‌यो हूं, उकी वजासे हिम्मत मती हार जो क्योंके इनी पीड़ा मायज तो तमारी म्हेमा हे।
49003014	इकासरु हूं उना पिता परमेसर का अगड़े गोड़ा टेकूं।
49003015	जेकासे सरग अने धरती पे का सगळा परवार को नाम राख्यो जाय हे,
49003016	हूं पराथना करूं के उ अपणी म्हेमा का धन का मुजब तमारे यो दान दे के तम उका पवित्तर आतमा की वजासे अपणा भित्तरे का मनख के सामरत से काठो करे,
49003017	ताके बिसास की वजासे तमारा हिरदाहुंण माय मसीह को वास रे। तमारी जड़हुंण अने नीम परेम पे टिकी रे के,
49003018	सगळा पवित्तर लोगहुंण का गेले अच्छी तरा समजी सको के मसीह को परेम कितरो लम्‍बो, चोड़ो, उंचो अने कितरो उन्‍डो हे,
49003019	अने मसीह का उना परेम के जाणी सको जो सगळा तरा का ज्ञान से दूर हे, ताके तम परमेसर की सगळी परिपूरणता से भर्‌या-पुर्‌या हुई जाव।
49003020	अबे उना परमेसर सरु जो सामरतवान हे अपणी उनी सामरत मुजब जो हमारा माय काम करी री हे, के हमारी बिणती अने बिचारवा से कंई-जादा बड़ी के काम करी सकां,
49003021	उना परमेसर की म्हेमा उकी मण्डळी माय अने मसीह ईसु माय पीड़ी से पीड़ी तक हमेस्या-हमेस्या होती रे। आमीन।
49004001	तो हूं, जो परभु की सेवा करवा की वजासे बन्दी बण्यो हूं, तम लोगहुंण से बिणती करूं के जेनी वजासे परमेसर ने तमारे तेड़्या हे उका लायक तम जीवन बिताड़ो,
49004002	याने आखी दीनता अने नरमता अने जिरना का गेले परेम से एक दूसरा की सेता रो।
49004003	वा सान्ति जो तमारे माय-माय बान्दी राखे हे उका से होवा वाळा आतमा का एका के बणाया राखवा सरु हर तरां की कोसिस करता रो।
49004004	एकज काया हे, अने पवित्तर आतमा बी एकज हे। असेज जदे तमारे बी तो एकज आसा माय हिस्‍सादार होवा सरुज बुलाड़्या था।
49004005	एकज परभु हे, एकज बिसास हे, अने एकज बपतिसमो हे।
49004006	अने सगळा को परमेसर पिता एकज हे, जो सगळा का अदरे अने सगळा का अदाड़ माय अने सगळा माय हे।
49004007	पण हमारा माय से हरेक के परमेसर की किरपा को एक खास इनाम द्‍यो हे जो मसीह का खुला-हिरदा का मुजबज हे।
49004008	सासत्तर माय असो लिख्यो हे, "जदे उ उंचा पे चड़्यो तो केदीहुंण का दळ के केद माय लई ग्यो अने उने मनखहुंण के बरदान द्‍यो।
49004009	अबे देखो जदे उ के हे उ "उंचा पे चड़्यो" कंई अरथ हे? सिरप यो के उ अधोलोक. माय बी उतर्‌यो थो।
49004010	अने जो निच्चे उतर्‌यो थो, उ उज हे जो उंचो बी चड़्यो थो - इतरो उंचो के सगळा असमानहुंण से बी अदरे, ताके उ सगळा कंई पूरण करी दे।
49004011	उने खुदज थोड़ाक के परेरित, थोड़ाक के नबी, थोड़ाक के सुब-समिचार परचारक, थोड़ाक के पादरी, अने थोड़ाक बिसासिहुंण के सिक्छक होवा को बरदान द्‍यो।
49004012	उने असो कर्‌यो के पवित्तर लोगहुंण सेवा करवा का लायक बणे, ताके मसीह की काया जो मण्डळी हे, उके पक्की करां।
49004013	जदत्तक के हम सगळा का सगळा बिसास माय अने परमेसर का बेटा का पूरण ज्ञान माय एक हुई के पाक्या मनख बणवा सरु बड़ता होया मसीह की आखी म्हेमा की उंचई के पकड़ी नी लां।
49004014	हम असा बाळक नी बण्या रां जो हर कइंकी असी नवी सीख का बायरा से उछळी जांवां, जो हमारी बाट माय बीवे हे, लोगहुंण जो ठगवा की बिद्‌या के बड़ावो दे, भरम से भर्‌या बरताव से, असा ढोंगीपणा से, अने अंई-वंई भटकई लाखे हे।
49004015	उका बदळा माय हम परेम का गेले सांची बोलता होया हरतरा से मसीह सरीका उन्नती करता होया। क्योंके मसीह मण्डळी को माथो हे उका माय बड़ता जांवां,
49004016	उकासे आखी काया बणी रे, या काया उकासे जुड़ती हुई हरेक मदद करवा वाळी रग से मिळती होय अने जदे उको हरेक अंग जो उके काम करनों चइये, उके पूरण करे हे तो परेम माय आखी काया की बड़ोतरी होय अने या काया खुद पक्‍की रे हे।
49004017	हूं इकासरु कूं अने परभु के गवा राखी के तमारे चेतई र्‌यो हूं के जसतरा गेरयहूदिहुंण हिरदा की बेकार रीति पे चले, उना दोसिहुंण जसा मती जीवो।
49004018	उणकी बुध्दि इन्‍दारा से भरी हुई हे। वी परमेसर से मिळवा वाळा जीवन से दूरा हे। क्योंके उणके समजीज हयनी के उणका हिरदा भाटा सरीका हुई ग्या हे।
49004019	वी सुन्न हुई के यां तक लुच्‍चापणा माय लागी ग्या के हरतरा का बुरा काम करता रेवा सरु तय्यार रे हे।
49004020	पण मसीह का बारामें जो कंई तमने जाण्यो, उ असो तो नी हे।
49004021	अगर सांची माय तमने उका बारामें सुण्यो अने जसो ईसु सांचो हे उका मुजब सीखाड़्या बी ग्या हो,
49004022	तमने सीख्यो के तम पेलां का चाल-चळण का जूना मनखपणा का जीवन के हेड़ी लाखो जो भरमावा वाळी मन्‍साहुंण का मुजब खराब हुई जाय हे।
49004023	अने अपणा हिरदा का आतमिक सुभाव माय नवा बणता जाव।
49004024	अने नवा रुप के पेरिलो जो परमेसर का मुजब सांची माय सांचा निरदोस अने पवित्तर बणावा सरु रच्यो हे।
49004025	इकासरु तमारा माय से हरेक झुंटो बोलनो छोड़ी के अपणा पड़ोसिहुंण से सांची बोले, क्योंके हम सगळा एकज काया का अंग हे।
49004026	तम करोध माय अई के पाप मती करी लाखो, पण दन अथणवा से पेलां तमारो करोध खतम होवा दो।
49004027	सेतान के अपणा अदरे पाप करवा सरु मोको मती दो।
49004028	जो चोरी करता अई र्‌या हे, वी अगड़े से हजु चोरी नी करे। पण भलई करवा सरु अपणा हातहुंण से म्हेनत करे, ताके जरुवत माय पड़्या होया के मदद करवा सरु तमारा कने थोड़ो-घणो रे
49004029	तमारा मुन्डा से कइंका बुरा सबद् नी हिटणा चइये, पण लोगहुंण का बिकास सरु जेकी जरुवत हे असी अच्छी बातज हिटणी चइये, ताके जो सुणे उणको भलो होय।
49004030	परमेसर का पवित्तर आतमा के दुःखी मती करो, जेने तमार पे छुड़ावा का दन सरु आतमा का गेले मालेख पणा को ठप्‍पो लगाड़्यो हे।
49004031	सगळा तरा को कड़वोपणो, खीज, करोध, कळो, अने निंदापणो, सगळा तरा का बेर-भाव से तम दूरा रो
49004032	माय-माय एक दूसरा पे दया करो अने किरपा करो, परमेसर ने जसे तमारा पापहुंण के मसीह माय मांफ कर्‌या वसेज तम बी एक दूसरा का कसूरहुंण मांफ करो।
49005001	परेमी बाळकहुंण सरीका परमेसर के मानी लो।
49005002	परेम माय चलो। नठू वसेज जसे मसीह ने हमार से परेम कर्‌यो हे, अपणे खुद के सुक देवा वाळी सुगन का भेंट का रुप माय, उने खुद के परमेसर का सामे बलिदान करी लाख्यो।
49005003	पण जसा के परमेसर का पवित्तर लोगहुंण सरु यो ठीक हे, के तमारा माय ब्योबिचार अने नी कसी तरा का असुद्द काम, अने लोभ को नाम तक नी ल्यो जाय,
49005004	अने नी तो घिरणित काम, नी मूरखता से भरी बातहुंण, मसकरी की बातहुंण, ई तमारे सुहावे हयनी पण परमेसर के धन्‍यबादज द्‍यो जाय।
49005005	क्योंके तम पक्को जाणो हो, के असो कईं को बी मनख जो दूराचारी हे, अपवित्तर हे, या लोभी याने मूरत पुजवा वाळो हे, मसीह अने परमेसर का राज को बारिस हुई नी सकतो।
49005006	क्योंके कईं को तमारे फालतु की बातहुंण से धोको नी दई दे। क्योंके बेकार की झुंटी बातहुंण की वजासे हुकम नी मानवा वाळा पे परमेसर को करोध भड़केगा।
49005007	इकासरु तम असा लोगहुंण का साती मती बणो।
49005008	असो हूं इकासरु कई र्‌यो हूं, के जूना जीवन माय जदे तम इन्‍दारा से भर्‌या होया था पण अबे तम परभु का मानवा वाळा उजाळा से भर्‌या हो। इकासरु उजाळा का बेटाहुंण सरीको आचरण राखो।
49005009	हरतरा की निरदोसिता, नेकी, अने सच्चई माय उजाळा को फळ नगे आय हे।
49005010	हर बखत या जाणवा की कोसिस करता रो, के परभु के कंई भावे हे।
49005011	असा कामहुंण जो इन्‍दारा से भर्‌या होया हे, उना फालतु का कामहुंण माय बांटो मती बटाड़ो बल्के उणको भांडो फोड़ी लाखो।
49005012	असा काम जिणके वी छाने-छाने करे, उणका बारामें बात-चित करवा माय बी लाज आय हे।
49005013	पण उजाळो जदे चळके तो सगळो कंई नगे अई जाय हे।
49005014	इकासरु जो कंई नगे आय हे, उ खुद उजाळो बणी जाय हे। इनी वजासे सासत्तर माय लिख्यो हे, "हे सोवा वाळा जाग, अने मर्‌याहुंण माय से जी उठ्या, तो मसीह को उजाळो थार पे चळकेगा।"
49005015	इकासरु होसियारी से देखता रो के तम कसा जीवन जी र्‌या हो मूरख मनखहुंण सरीका नी पण ज्ञानवान सरीका आचरण करो।
49005016	हर मोका के अच्छा करम सरु पूरण तरा से काम माय लो क्योंके ई दन बुरा हे।
49005017	इकासरु मूरख मती बणो पण यो जाणो के परभु की मरजी कंई हे।
49005018	दारु पीके नसेड़ी मती बणो क्योंके इका से लुच्‍चापणो होय हे। पण पवित्तर आतमा से भर्‌या-पुर्‌या हुई जाव।
49005019	अने माय-माय भजनहुंण, इसतुती अने आतमिक गीतहुंण गाया करो अने अपणा-अपणा हिरदा माय परभु सरु गाता अने किरतन करता रो।
49005020	हर कइंकी बात सरु हमारा परभु ईसु मसीह का नाम से हमारा परम पिता परमेसर को हमेस्या धन्यबाद करता रो।
49005021	मसीह को मान राखता होया एक दूसरा का बस माय रो।
49005022	हे घराळिहुंण, अपणा-अपणा घराळाहुंण का असा बस माय रो जसे तम परभु का बस माय रो हो।
49005023	क्योंके घराळो तो घराळी को माथो हे, जसतरा मसीह बी मण्डळी को माथो हे जो खुद की काया को उध्दार करवा वाळो हे।
49005024	जसे मण्डळी मसीह का बस माय हे, वसेज घराळिहुंण के सगळी बातहुंण माय अपणा-अपणा घराळाहुंण का बस माय रेणो चइये।
49005025	हे घराळाहुंण अपणी-अपणी घराळिहुंण से परेम करो, वसेज जसे मसीह ने मण्डळी से परेम कर्‌यो अने अपणे खुद के उका सरु बलिदान करी लाख्यो।
49005026	उने असो कर्‌यो के मण्डळी के अपणा बचन से, अने पाणी का बपतिसमा से सुद्द करिके पवित्तर करे।
49005027	असतरा मण्डळी के एक असी चळक‍णी लाड़ी का रुप माय खुद सरु हाजिर करी सके जो बिना कलंक की रे, बिना सळ की या जेका माय असी कइंकी कमकोती नी रे। पण पवित्तर रे अने हमेस्या बिना दोष की रे।
49005028	घराळाहुंण के अपणी-अपणी घराळिहुंण से इनीज तरा परेम करनों चइये जसे वी खुद अपणी काया से परेम करे हे, जो अपणी घराळी से परेम करे, उ खुद अपणा से परेम करे हे।
49005029	कईं को बी अपणी काया से तो कदी घिरणा नी करे, पण उ उके पाळे-पोसे अने उको ख्याल राखे, वसेज जसे मसीह अपणी मण्डळी को पाळण-पोसण करे हे।
49005030	क्योंके हम तो उकी काया का अंगज हे।
49005031	सासत्तर माय लिख्यो हे, "इकासरु आदमी अपणा मां-बाप के छोड़ी के अपणी घराळी से मिळ्यो रेगा अने दोई की एक काया हुई जाय हे।"
49005032	खास भेद से भरी सच्चई घणी जरुरी हे अने हूं तमारे बतंउं के या मसीह अने मण्डळी पे बी लागु रे हे।
49005033	पण तमारा माय से हरेक अपणी घराळी से अपणा सरीको परेम करे, अने घराळी बी अपणा घराळा को मान करे।
49006001	हे बाळकहुंण, परभु माय बिसास राखता होय मां-बाप का हुकम को पाळण करो क्योंके योज ठीक हे।
49006002	अपणा मां-बाप को मान करो यो पेलां दस हुकम माय को एक हुकम हे जो करार से बी जुड़्यो होयो हे।
49006003	ताके थारो सगळो कंई भलो होय अने तू धरती पे घणा बखत तक जीवतो रे
49006004	हे पिताहुंण, अपणा बाळकहुंण के रीस मती देवाड़जो, पण परभु से मिळी सीख अने नेम-बिधान माय उणको पाळण-पोसण करजो।
49006005	हे दासहुंण, तम जगत का अपणा मालेखहुंण को हुकम बिना कपट का हिरदा से, आदर अने डर का गेले असोज मानजो जसे तम मसीह को हुकम मानो हो।
49006006	मनखहुंण जदे देखे तो उणके खुस करवा वाळाहुंण का जसा दिखावटी पणा की सेवा मती करजो, पण मसीह का दासहुंण सरीका हिरदा से परमेसर की मरजी पूरण करजो।
49006007	जोस का साते एक दास का रुप माय असी सेवा करजो जसेके तम लोगहुंण की नी पण परभु की सेवा करी र्‌या हो।
49006008	रियाद राखो, तमारा माय से हरेक, चाये उ दास होय या आजाद अगर कईं को अच्छो काम करेगा, तो उके परभु से अच्छो नतीजो मिळेगा।
49006009	हे मालेखहुंण, तम बी अपणा दासहुंण का गेले वसोज बरताव करजो उणके डराणो-धमकाणो छोड़ी लाखजो। रियाद राखजो, उणको अने तमारो मालेख सरग माय हे अने उ कइंका की तरफदारी नी करे।
49006010	अरथ यो के परभु अने उका सामरत की ताकत माय बलवान बणो।
49006011	परमेसर का सगळा हतियार के धारण करी लो ताके तम सेतान की जुगतहुंण का सामे टिकी सको।
49006012	क्योंके हमारी लड़ई मनखहुंण से हयनी पण सासकहुंण, हाकिमहुंण, अने इना इन्‍दारा से भर्‌या असमान की ताकतहुंण अने असमान की बुरी आतमिक ताकतहुंण का गेले हे।
49006013	इकासरु परमेसर का सगळा कवच के पेरिलो जेकासे तम बुरा दन माय दुसमन को सामो करी सको अने सगळो कंई पूरण करिके टिक्या रो।
49006014	तो तम सच्चई से अपणी कमर कसी लो, निरदोसिता की झिलम पेरिके,
49006015	अने पग माय सान्ती का सुब-समिचार सुणावा की तय्यारी की पन्नी पेरिके अटळ उब्यारो।
49006016	इना सगळा से बड़ी बात या के बिसास के ढाळ का रुप माय लई लो। जेकासे तम उना बळता होया तीरहुंण के बुजाड़ी सको जो सेतान आड़ी से चले हे।
49006017	उध्दार को टोपो पेरिलो अने परमेसर का बचन रुपि पवित्तर आतमा की तरवार के लई लो।
49006018	हरेक पराथना अने बिणती समेत पवित्तर आतमा माय हर बखत पराथना करता रो। अने यो ध्यान राखता होया होसियार रो, के जतन समेत सगळा पवित्तर लोगहुंण सरु हर बखत पराथना करो।
49006019	अने म्हारा सरु बी पराथना करो के, बोलता बखत म्हारे असा ताकत से भर्‌या बचन मिळे ताके हूं हिम्मत का साते सुब-समिचार का भेदहुंण के परगटी सकूं।
49006020	परचार करवा सरु हूं सांकळ से जकड़्यो होयो राजदूत हूं। पराथना करो के, जसो म्हारे बोलनो चइये, हिम्मत से बोली सकूं।
49006021	हूं कसो हूं अने कंई करी र्‌यो हूं, तम बी इके जाणी जाव। तो तुखिकुस तमारे सगळो कंई बताड़ी देगा। उ परमिलो भई हे अने परभु माय बण्यो होयो बिसास से भर्‌यो सेवक हे।
49006022	इकासरु हूं उके तमारा कने मोकली र्‌यो हूं ताके तम हमारो समिचार जाणी सको अने इकासरु बी के उ तमारे हिरदा के सान्ति दई सके।
49006023	हे भई-बेनहुंण, तम सगळा के परमेसर पिता अने परभु ईसु मसीह आड़ी से सान्ती, परेम, अने बिसास मिळे।
49006024	जो हमारा परभु ईसु मसीह से सांचो परेम राखे हे, उण सगळा पे परमेसर की किरपा बणी रे।
50001001	मसीह ईसु का सेवकहुंण पोलुस अने तीमुथियुस आड़ी से - मसीह ईसु की संगत माय उना सगळा पवित्तर लोगहुंण का नामे जो अध्यक्‍सहुंण अने सेवकहुंण का समेत फिलिप्पी नगर माय रे हे!
50001002	अपणा पिता परमेसर अने परभु ईसु मसीह आड़ी से तमारे किरपा अने सान्ती मिळे!
50001003	जदे कदी हूं तमारे रियाद करूं, तो हूं अपणा परमेसर के धन्यबाद दउं,
50001004	हूं अपणी हरेक पराथना माय खुसी का साते सदा सगळा के रियाद करूं।
50001005	क्योंके पेलांज दन से आज तक तम सुब-समिचार का परचार को काम हमारा गेले मिळी के करी र्‌या हो।
50001006	म्हारे इनी बात को पूरो भरोसो हे के उ परमेसर जेने तमारा माय असो भलो काम सुरु कर्‌यो हे, उज उके उना दन तक बणाया राखेगा, जेना दन मसीह पाछो अई के पूरण बी करेगा।
50001007	तमारा सगळा का बारामें म्हारे असो सोंचणो ठीकज हे, क्योंके तम म्हारा हिरदा माय बस्या हो। अने नी सिरप अबे हूं जेळखाना माय केदी हूं, याने जदे बी हूं सुब-समिचार की सच्चई की रक्सा करतो होयो या उकी मान-मरियादा माय लाग्यो थो, तम सगळा इना खास हक माय अने किरपा माय म्हारा गेले मिळी के काम करी र्‌या हो।
50001008	परमेसर म्हारो गवा हे के हूं मसीह ईसु का परगट परेम से तमारा सगळा सरु घणो बेचेन रूं।
50001009	म्हारी पराथना याज हे, के तमारो आपसी परेम सांचो ज्ञान अने आखी समज समेत लगातार बड़तो जाय,
50001010	ताके ई गुण पई के भला-बुरा माय फरक करिके हमेस्या भला के मानी लो। अने जदे मसीह पाछो आय उना दन तक तम पूरण रुप से पवित्तर अने बे-कसुर बण्या रो;
50001011	निरदोसिता को उत्तम गुण जो ईसु मसीह से मिळे हे, उकासे तम भर्‌या-पुर्‌या होता जाव, जेकासे परमेसर को आदर-मान अने इसतुती होती रे।
50001012	हे भई-बेनहुंण, हूं यो चई र्‌यो के तम जाणी लो के म्हारा गेले जो कंई बित्यो हे, उकासे सुब-समिचार की बड़ोतरीज हुई हे,
50001013	ताके यां तक के राजम्‍हेल का लोगहुंण अने दूसरा लोगहुंण के यो पतो चली ग्यो हे के म्हारे मसीह का सेवक होवा की वजासे बन्दी बणायो हे।
50001014	म्हारे बन्दी होवा की वजासे जादा करिके भई-बेनहुंण परभु माय जोस राखता होया परमेसर को बचन हजु बी जादा हिम्मत अने डर्‌या बिना सुणाय हे।
50001015	कंई-कइंका जळण अने बेर की वजासे मसीह को परचार करे अने थोड़ाक भली भावना से मसीह को परचार करे हे।
50001016	जो लोग परेम से असो करे हे क्योंके वी जाणे हे के परमेसर ने सुब-समिचार के सई रुप से बचावा सरु म्हारे जेळ माय राख्यो हे।
50001017	दूसरा लोग तो भली मनसा से नी पण अपणी भलई की लालसा से या सोंची के मसीह को परचार करे के म्हारा सरु जेळखाना माय जादा संकट बड़ाय हे।
50001018	पण इका से कंई फरक नी पड़े। खास तो यो हे के एक तरीका से या दूसरा तरीका से, चाये बुरो उद्देस हो, चाये भलो, परचार तो मसीह का बारामेंज होय हे अने इका से म्हारे खुसीज मिळे अने मिळती रेगा।
50001019	क्योंके हूं जाणूं के तमारी पराथनाहुंण से अने उनी मदद से जो ईसु मसीह की आतमा से मिळे हे, नतीजा माय म्हारो जेळ से छुटकारोज होयगा।
50001020	म्हारा मन की मरजी अने आसा याज हे अने हूं कइंकी बात से लाजे नी मरुंवां, पण पूरण हिम्मत वाळो बणूं ताके जसे म्हारी काया से मसीह को आदर-मान हमेस्या होतो रे हे, वसेज अगड़े बी होतो रेगा; चाये जिउं या मरी जउं।
50001021	क्योंके म्हारा सरु जीवतो रेणो तो मसीह अने मरनो फायदो हे।
50001022	पण अगर हूं अपणी इनी काया से जीवतो रूं तो इको अरथ यो रेगा के हूं अपणा करम को फळ भोगुं। तो हूं नी जाणूं के हूं कंई छांटु।
50001023	हूं इना दोई का अदाड़ माय फंस्यो हूं मन तो चाय के अपणा जीवन से बिदा हुई के मसीह कने चल्यो चउं क्योंके म्हारा सरु योज अच्छो रेगा।
50001024	पण इनी काया का गेलेज म्हारे यां रेणो तमारा सरु जादा जरुरी हे।
50001025	हूं तो यो पक्को जाणूं के हूं यांज रूं अने तमारा सगळा की धारमिक बड़ोतरी अने बिसास से पेदा हुई खुसी सरु तमारा गेलेज जिन्‍दो रुंवां।
50001026	ताके जदे हूं पाछो तमारा कने अउं तो म्हारा रेता होया, ईसु मसीह की संगत माय तमारी खुसी हजु बी जादा बड़ती जाय।
50001027	सिरप तम इतरो करो के तमारो चाल-चळण मसीह का सुब-समिचार सरीको रे। जेकासे चाये हूं तमारा कने अई के देखुं या दूरो रूं, हूं तमारा बारामें याज सुणुं के तम एक आतमा माय ठावा हो अने एक हिरदो हुई के, एक साते मिळी के सुब-समिचार से पेदा होया बिसास सरु झुजी र्‌या हो।
50001028	तम अपणा बिरोदिहुंण से कसीज तरा से नी डरी र्‌या हो। या उणका सरु तो बिनास की, पण तमारा सरु परमेसर का उध्दार की साफ सेलाणी हे।
50001029	क्योंके मसीह आड़ी से तमारे नी सिरप उका पे बिसास करवा को पण मसीह सरु यातणाहुंण झेलवा को खास मोको बी द्‍यो हे।
50001030	तम बी वसेज झुजी र्‌या हो, जसे तमने म्हारे जुझता देख्यो अने जसा सुणी र्‌या हो के अबे बी हूं वसोज लाग्यो हूं।
50002001	तो तमारा हिरदा माय अगर मसीह को थोड़ोक जोस, परेम की जिरना, आतमा की बांटेदारी, परेमी को भाव अने दुःख्याहुंण से लगाव होय।
50002002	तो तम म्हारी खुसी पूरण करो। हूं चउं, तमारी रजामंदी एक-दूसरा का गेले रे, एकज परेम-भाव राखो, अने एकज नगे राखो।
50002003	जळण अने बेकार का गुमान से कंई मती करो पण नरम बणो अने दूसरा के अपणा से उंचो मानो।
50002004	तमारा माय से हरेक के चइये के सिरप अपणोज नी, पण दूसरा की भलई को बी ख्याल राखे।
50002005	अपणा माय उज सुभाव राखो जसो मसीह ईसु को थो।
50002006	जो अपणा सरुप माय हालाके साकसात परमेसर थो, पण उने परमेसर का गेले बण्या रेवा के कदी अपणा हक माय राखवा की चीज नी समज्यो।
50002007	पण उने तो अपणो सगळो कंई त्यागी के, एक सेवक को रुप धर्‌यो अने मनख सरीको बणी के। हमारा माय परगट्यो।
50002008	असतरा मनख का रुप माय परगट हुई के, खुद के दीन कर्‌यो अने यां तक हुकम मान्यो के, कुरुस पे मोत बी सई ली।
50002009	इकासरु परमेसर ने बी उके उंची से उंची जगा पे बड़ायो अने उके उ नाम द्‍यो जो सगळा नामहुंण से अदरे हे।
50002010	ताके सगळा कइंका जदे ईसु को नाम उच्‍चारता होया सुणे, तो निच्चे नमी जाय चाये वी सरग का होय, धरती पे का होय, अने चाये पताळ-लोक का होय।
50002011	अने हरेक जीब परम पिता परमेसर की म्हेमा के मानी ले के, "ईसु मसीहज परभु हे"
50002012	इकासरु म्हारा परमिला दोसहुंण, जसतरा तम हमेस्या हुकम को पाळण करता अई र्‌या हो, नी सिरप म्हारी हाजरी माय पण अबे उकासे बी बत्ती म्हारी गेरहाजरी माय डरता अने धुजता होया अपणा उध्दार को काम पूरण करता जाव,
50002013	क्योंके उ परमेसरज हे, जो उना कामहुंण की मरजी अने उणके पूरण करवा को काम, जो परमेसर के भावे हे, तमारा माय पेदा करे हे।
50002014	बिना कइंकी सिकायत या लड़ई-झगड़ा का सगळा काम करता रो।
50002015	ताके जेकासे तम बिना कसूर का अने पवित्तर बण्या रो अने इनी खराब अने भरस्ट पीड़ी का लोगहुंण का माय परमेसर की बेदाग सन्तान बणी के उणका इन्‍दारा जगत माय तारा सरीका उजाळो बणी के चळको।
50002016	जसे तम उणके जीवन देवा वाळो सुब-समिचार सुणाव हो। तो तम असाज करता रो, ताके मसीह के फेर पाछा आवा का दन या देखी के, के म्हारा जीवन की भाग-दोड़ बेकार नी री, ताके तमार पे गुमान करी सकूं।
50002017	पण परभु पे तमारो बिसास को बलिदान अने सेवा का साते म्हारो लोई दाखमधु सरीको कुड़्यो बी जाय तो हूं खुस रुंवां अने तमारा गेले खुसी मनउंवां।
50002018	तम बी वसेज खुस रो अने म्हारा गेले खुसी मनाव।
50002019	परभु ईसु की मदद से म्हारे आसा हे, के तीमुथियुस के तमारा कने झट मोकलुं ताके तमारा समिचार से म्हारे बी खुसी हुई सके।
50002020	म्हारा कने उका सरीको कईं को दूसरो मनख हयनी जेकी भावनाहुंण म्हारा सरीकी होय अने जो तमारी भलई सरु सांचा हिरदा से फिकर करे।
50002021	क्योंके सगळा अपणा-अपणा सुवारत माय लाग्या हे। अने ईसु मसीह का कामहुंण माय कईं को नी लाग्यो हे।
50002022	पण तम तीमुथियुस का चरित्तर के जाणो हो के सुब-समिचार का परचार माय म्हारा गेले उने वसेज सेवा करी, जसो एक बेटो अपणा पिता का गेले करे हे।
50002023	इकासरु हूं आस करूं के म्हारे जसेज यो पतो चलेगा के म्हारा गेले कंई घटवा वाळो हे। तो हूं उके तमारा कने मोकली दूंवां
50002024	अने परभु पे म्हारो बिसास हे के हूं खुद बी तमारा कने झट अई जउंवां।
50002025	हूं यो जरुरी समजुं के इपफ्रुदीतुस के तमारा कने मोकलुं जो म्हारो भई हे, गेले काम करवा वाळो, अने सात देवा वाळो करमवीर अने जरुवत पड़वा पे म्हारी मदद करवा सरु तमारा आड़ी से परेरित र्‌यो हे,
50002026	क्योंके उ तम सगळा सरु बेचेन र्‌या करतो थो अने इका से घणो गुस्सो थो के तमने यो सुण्यो के उ बेमार पड़ी ग्यो थो।
50002027	हां, उ बेमार तो थो, अने उ बी इतरो के जसे मरीज जायगा। पण परमेसर ने उका पे किरपा करी अने म्हार पे बी ताके म्हारे दुःख पे दुःख नी मिळे।
50002028	इकासरु हूं उके मोकलवा सरु हजु बी खुस होयो जेकासे उके देखी के तम एक कावा हजु खुस हुई जाव अने म्हारो सांसो बी कम हुई जाय।
50002029	इकासरु परभु माय बड़ी खुसी का गेले उको सुवागत करो अने असा लोगहुंण को जादा से जादा आदर-मान करता रो।
50002030	क्योंके उज मसीह का काम सरु जोखम उठई के मरवा सरीको हुई ग्यो थो, ताके जो कमकोती तमारा आड़ी से म्हारी सेवा माय रई गी थी, उके पूरण करे।
50003001	तो म्हारा भई-बेनहुंण, परभु माय खुस रो। तमारे घड़ी-घड़ी उनीज बातहुंण के लिखता रेवा से म्हारे कईं की तकलीफ हयनी क्योंके इका माय तमारो बचाव हे।
50003002	इना कुतराहुंण सरीका लोगहुंण से होसियार रो उना बुरा करम करवा वाळा से होसियार रो। उण काट-कूट करवा वाळाहुंण से चोकस रो।
50003003	क्योंके सांचा खतणा वाळा तो हमीज हे जो परमेसर का पवित्तर आतमा माय उपासणा करां हे, अने मसीह ईसु को आदर-मान करां अने काया पे भरोसो नी करां हे।
50003004	हूं तो काया पे बी भरोसो राखी सकतो थो। अगर कइंका के काया पे भरोसो राखवा को बिचार होय तो म्हारे उकासे बी घणो जादा हुई सकतो हे।
50003005	हूं तो जदे आठ दन को थो म्हारो खतणो करी लाख्यो, हूं इसराइली हूं, हूं बिन्‍यामीन का कुळ को हूं। हूं इबराणिहुंण मां-बापहुंण से पेदा होयो एक इबराणी हूं। जां तक के मूसा का नेम-बिधान को पाळण करवा माय एक फरीसी हूं।
50003006	जोस की नगे से देखो तो हूं मण्डळी को सताड़वा वाळो अने नेम-बिधान की निरदोसिता का मुजब हूं बिना दोष को थो।
50003007	पण जो बातहुंण म्हारा नफा की थी, उणकेज म्हने मसीह सरु नुकस्यान समजी ली हे।
50003008	इका से बी बड़ी बात या हे के हूं अपणा परभु मसीह ईसु का ज्ञान की उंचई की वजासे आज तक सगळो निच्चो समजुं। उका सरु म्हने सगळो कंई त्यागी लाख्यो अने हूं सगळी चीजहुंण के घिरणा की चीजहुंण समजवा लाग्यो हूं ताके मसीह के पई सकूं।
50003009	अने मसीह माय पायो जई सकूं म्हारी उनी निरदोसिता की वजासे नी जो नेम-बिधान पे टिकी थी, बल्के उनी निरदोसिता की वजासे जो मसीह पे बिसास से जो परमेसर से मिळे हे, अने जेको अधार बिसास हे
50003010	हूं मसीह के जाणणो चउं, अने उकी ताकत की म्हायथी करनों चउं, जेकासे उ जी उठ्यो थो। हूं उका दुःखहुंण माय हिस्सो लेणो चउं अने उणाज रुप के पई लेणो चउं जो उने उकी मोत आड़ी से पायो थो।
50003011	इनी आसा का गेले हूं बी मर्‌या माय से जी उठ्यउंवां
50003012	असो नी के म्हने सगळो कंई पई ल्यो या सिद्द हुई चुक्यो हूं, पण हूं उना उद्देस के पावा सरु लगातार कोसिस करी र्‌यो हूं जेका सरु मसीह ईसु ने म्हारे पकड़्यो थो।
50003013	हे भई-बेनहुंण! हूं या नी बिचारी र्‌यो के हूं उके पई चुक्यो हूं। पण बात या हे के हूं इकेज करी र्‌यो: जो म्हारा सामे हे, उना उद्देस तक पोंचवा सरु काठी म्हेनत करी र्‌यो हूं।
50003014	हूं उना उद्देस आड़ी लगातार कोसिस करी र्‌यो ताके हूं अपणा उना इनाम के जीती लूं, जेके मसीह ईसु माय पावा सरु परमेसर ने हमारे अदरे सरग आड़ी तेड़्यो हे।
50003015	उना लोगहुंण के, हमारा माय से जितरा सिद्द मनख बणी चुक्या हे योज बिचार राखे, अने कइंकी बात माय तमारो मतभेद होय तो परमेसर उके बी तमार पे साफ परगटेगा।
50003016	जेनी सच्चई तक हम पोंची चुक्या हे उकाज मुजब आचरण करां हे।
50003017	भई-बेनहुंण, तम सगळा मिळी के जसो हूं चलुं वसाज चलो, अने उणका आड़ी ध्यान धरो जो इनी रीति से चले हे जेको नमुनो तम हमारा माय देखो हो;
50003018	क्योंके असा नरा हे जिणकी चरचा हूं तमार से पेलां नरी कावा कई चुक्यो अने अबे बी रोई-रोई के कूं के जो अपणा आचरण से मसीह का कुरुस का बेरी हे।
50003019	उणको अंत बिनास हे, उणको ईसवर पेट हे, अने जेनी बात पे लजाणो चइये उका पे गुमान करे हे। अने जगत की चीजहुंण पे मन लगाड़ता रे हे।
50003020	पण हमारी नागरिकता तो सरग की हे, जां से हम उध्दार करवा वाळा परभु ईसु मसीह के आवा की बाट खुसी से जोई र्‌या हे,
50003021	जो अपणी उनी ताकत से जेकासे सगळी चीजहुंण के उ अपणा बस माय करी ले हे, हमारी कमजोर काया के बदळी के अपणी म्‍हेमामय काया का मुजब बणई लाखेगा।
50004001	हे म्हारा परेमी भई-बेनहुंण, तम जो म्हारी खुसी अने म्हारो मान हो, तमारे देखवा सरु म्हारो जीव तरसी र्‌यो हे। जसो म्हने तमारे बताड़्यो परभु माय असाज टिक्या रो।
50004002	हूं यूओदिया अने सन्‍तुखे दोई से बिणती करी र्‌यो के तम परभु माय एक सरीका बिचार बणाया राखो।
50004003	म्हारा सांचा सातीदार थार से बी म्हारी याचना हे के तू इनी बइराहुंण की मदद कर जिणने म्हारा गेले अने क्‍लेमेन्‍स अने म्हारा दूसरा सातिहुंण समेत जो सुब-समिचार का परचार के फेलावा का काम माय म्हारा गेले म्हेनत करी हे। जिणका नाम जीवन की पोथी माय दरज हे,
50004004	परभु माय हमेस्या खुस रो, अने हूं पाछो कूं खुसी मनाड़ता रो।
50004005	तमारी जिरना से भरी आतमा को ज्ञान सगळा लोगहुंण के होय। परभु को आणो कनेज हे।
50004006	कइंकीज बात को सांसो मती करो, बल्के हर हाल माय पराथना अने निवेदन से तमारी बिणती धन्यबाद समेत परमेसर का सामे हाजिर करी जाय।
50004007	तो परमेसर की सान्ती, जो समज से परे हे तमारा हिरदा अने तमारी बुध्दि के मसीह ईसु माय समाळी के राखेगा।
50004008	हे भई-बेनहुंण, जो जो बातहुंण सांची हे, जो जो बातहुंण आदर-मान की हे, जो जो बातहुंण ठीक हे, जो जो बातहुंण पवित्तर हे, जो जो बातहुंण सुहावणी हे, जो जो बातहुंण मन के भावे, जो जो सदगुण अने परसंसा की बातहुंण हे, उणकोज ध्यान धरो।
50004009	जो कंई तमने म्हार से सीख्यो, मान्यो, सुण्यो अने म्हारा माय देख्यो हे, उनी बातहुंण के मानता रो अने सान्ती देवा वाळो परमेसर तमारा गेले रेगा।
50004010	हूं परभु माय घणो खुस हूं के इतरा दन का बाद म्हारा सरु तमारी फिकर पाछी जागी हे इका माय कंई सक हयनी के पेलां बी तमारे म्हारी फिकर तो थी, पण उके दिखावा को मोको नी मिळ्यो।
50004011	कइंकी जरुवत की वजासे यो नी कई र्‌यो हूं। क्योंके जसी बी दसा माय हूं रूं, म्हने जिरना मारनो सीखी ल्यो हे।
50004012	हूं कमकोतिहुंण माय रेवा को भेद बी जाणूं अने यो बी जाणूं के जदे सगळो कंई होय तो कसे र्‌यो जाय हे। कसो बी बखत होय, अने कसी बी दसा, चाये पेट भर्‌यो होय या भूको, चाये नरो होय, या कइंबी नी होय, म्हने उना सगळा माय सुकी रेवा को भेद सीखी ल्यो।
50004013	जो म्हारे ताकत दे हे, उकासे हूं सगळी दसा को सामो करी सकूं।
50004014	फेर बी तमने म्हारा दुःखहुंण माय हात बटाड़ी के भलोज कर्‌यो हे।
50004015	हे फिलिप्‍पिहुंण, तम तो जाणोज हो, सुब-समिचार का परचार का उना सुरु का दनहुंण माय जदे म्हने मकिदुनिया के छोड़्यो थो, तो देवा-लेवा का बारामें सिरप तमारी मण्डळी के छोड़ी के कइंकी हजु मण्डळी ने म्हारो हात नी बटाड़्यो थो।
50004016	क्योंके हूं जदे थिस्‍सलुनीके नगर माय थो, म्हारी जरुवत पूरण करवा सरु तमने घड़ी-घड़ी म्हारे मदद मोकली थी।
50004017	या बात नी के हूं दान चउं पण हूं तो चउं के तमारा खाता माय नफो होतोज चल्यो जाय।
50004018	म्हारा कने सगळो कंई हे अने नरो हे। तमने इपफ्रुदीतुस का हाते जो दान मोकल्यो थो उके पई के हूं निरात हुई ग्यो। उ दान तो हिरदा के भावा वाळी सुगन अने मानवा लायक बलिदान हे जेकासे परमेसर खुस होय हे।
50004019	म्हारो परेमसर अपणा उना नरा धन का मुजब जो म्‍हेमा समेत जो मसीह ईसु माय हे तमारी हरेक जरुवत पूरण करेगा।
50004020	हमारा परम पिता परमेसर की हमेस्या-हमेस्या बड़ई होती रे। आमीन!
50004021	हरेक पवित्तर लोगहुंण के जो मसीह ईसु माय हे, म्हारो नमसकार। जो भई म्हारा गेले हे, तमारे नमसकार के हे।
50004022	सगळा पवित्तर लोगहुंण को खास करिके केसर समराट का राजम्‍हेल का मनखहुंण को तमारे नमसकार!
50004023	परभु ईसु मसीह की किरपा तमारी आतमा का गेले रे।
51001001	पोलुस जो परमेसर की मरजी मुजब ईसु मसीह को परेरित हे उकी, अने हमारा भई तीमुथियुस आड़ी से।
51001002	मसीह माय टिक्या होया कुलुस्‍से नगर का रेवासी बिसासी भई-बेनहुंण अने पवित्तर लोगहुंण का नामे: हमारा परम पिता परमेसर आड़ी से तमारे किरपा अने सान्ती मिळे।
51001003	हम तमारा सरु हमेस्या पराथना करता होया हमारा परभु ईसु मसीह का परम पिता परमेसर को धन्यबाद करां हे।
51001004	क्योंके हमने ईसु मसीह पे तमारा बिसास अने सगळा पवित्तर लोगहुंण सरु परेम का बारामें सुण्यो हे।
51001005	यो बिसास अने परेम उनी आसा की वजासे होयो जो तमारा सरु सरग माय धरी हे, अने जेका बारामें तम पेलांज सांचा बचन याने सुब-समिचार माय सुणी चुक्या हो,
51001006	यो सुब-समिचार आखा जगत माय सफल हुई र्‌यो, अने फेलतो जई र्‌यो हे। यो वसोज सफल हुई र्‌यो हे जसो तमारा माय उना बखत सेज सफल होवा लाग्यो थो जदे तमने परमेसर की किरपा का बारामें सुण्यो थो। अने सांची माय उके समज्यो थो।
51001007	उना सुब-समिचार की सीख तमने हमारा परमिला साती सेवक इपफ्रास से पई थी, जो हमारा सरु मसीह को बिसासी सेवक हे।
51001008	उने बी तमारा उना परेम का बारामें जो पवित्तर आतमा से भर्‌यो हे हमारे बताड़्यो।
51001009	इकासरु जेना दन से हमने इका बारामें सुण्यो हे, हमने तमारा सरु पराथना करनों नी छोड़्यो हे। हम बिणती करां हे के तम आखा आतमिक ज्ञान अने समज समेत परमेसर की मरजी की पेचाण माय पूरण हुई जाव।
51001010	तो तमारो चाल-चळण परभु का लायक हुई जाय, सगळी तरा से उके खुस करी सको अने सगळा भला करमहुंण से फळदार हुई के परमेसर का ज्ञान माय बड़ता जाव।
51001011	अने हम बिणती करां हे के उ तमारे अपणी म्हेमा की ताकत से पूरण करिके मजबूत बणाय ताके मुसीबत का बखत खुसी से जिरना पई सको।
51001012	अने पिता परमेसर को धन्यबाद खुसी से करता जाव जेने हमारे इका लायक बणायो हे के सरग राज माय पवित्तर लोगहुंण का साते जो उजाळा माय जीवे हे, तम हकदार होवा का साती बणी सको।
51001013	परमेसर ने इन्‍दारा की सामरत से हमारो उध्दार कर्‌यो अने अपणा परमिला बेटा का राज माय हमारो दाखलो करायो हे।
51001014	उना बेटा सेज हमारे सेतान की ताकत से छुटकारो याने पापहुंण से मांफी मिळी।
51001015	मसीह अणदेख्या परमेसर को देख्यो रुप हे। उ आखी जगत रचणा माय पेलांपेल को हे।
51001016	क्योंके जो सरग माय हे, अने धरती पे हे उकीज सामरत से पेदा होया हे। कंई बी, चाये नगे आय या नगे नी आय, चाये सरग सिंगासण होय चाये राज, चाये कईं को सासक होय या चाये हाकिम, सगळो कंई उकासेज रच्यो हे, अने उका सरुज रच्यो हे।
51001017	सगळा से पेलांपेल उकोज असतित्‍व थो, उकीज ताकत से सगळी चीजहुंण उका माय बणी रे हे।
51001018	इनी काया, याने मण्डळी को माथो मसीहज हे। उज पेलो हे, अने मर्‌या होया के पाछो जी उठवा माय पेलांपेल को हे, अने हरेक बात माय मोटो हाकिम बी उज हे।
51001019	क्योंके पिता परमेसर की खुसी इका मेंज हे की उका माय उकी आखी पुरणता निवास करे।
51001020	मसीह सेज आखा जगत के परमेसर ने अपणा से पाछो जोड़णो चायो - उना सगळा के जो धरती का हे अने सरग का हे। उका बेटा का लोई से परमेसर ने मेळ-मिळाप करायो जेके मसीह ने कुरुस पे से बिवाड़्यो थो।
51001021	तम पेलां तो परमेसर से इकाड़ी था अने तमारा मन का बिचार परमेसर का बिरोद माय था, अने बुरा कामहुंण माय लाग्या होया था।
51001022	फेर बी उने अपणी काया माय मोत की वजासे तमार से मेळ-मिळाप करी ल्यो के तमारे अपणा सामे पवित्तर, बेदाग, अने बिना दोष को बणई के हाजिर करे।
51001023	यो जदेज सबगो हे अगर तम सांचा बिसास माय मजबूत हुई के बण्या रो। अने सुब-समिचार की उनी पक्‍की आस के जेके तमने सुणी हे, मती छोड़जो। जेको परचार असमान की निच्चे की आखी रचणा माय कर्‌यो हे। अने हूं पोलुस सुब-समिचार कोज सेवक बण्यो।
51001024	अबे हूं अपणा दुःखहुंण माय जो तमारा सरु उठउं, खुसी मनउं हूं। मसीह सरु कळेसहुंण की कमी के उकी काया याने मण्डळी सरु अपणी काया माय पूरण करूं।
51001025	परमेसर का उना परबन्‍द का मुजब इनी मण्डळी सरु हूं सेवक ठेराड़्यो हूं। तमारा फायदा सरु परमेसर ने परबन्‍द कर्‌यो हे के हूं उका बचन को पूरण रुप से परचार करूं
51001026	याने उना भेद के जो नरा जुग अने पीड़िहुंण से छिप्यो र्‌यो, अबे उका सांचा बिसासिहुंण पे परगट्यो हे।
51001027	परमेसर ने उणका पे यो परगटणो चायो, के तम गेरयहूदिहुंण माय उना भेद की म्हेमा को धन कंई हे, याने यो के मसीह तमाराज माय वास करे अने याज म्हेमा की पक्‍की आस हे।
51001028	मसीह कोज परचार हम करां हे। हरेक मनख के चेतई दां हे, अने सगळा ज्ञान से हरेक के सिखाड़ां हे, जेकासे के हरेक मनख के मसीह माय परमेसर का सामे सिद्द करिके हाजिर करी सकां।
51001029	उणाज मकसद से हूं मसीह की उनी सामरत का मुजब जो म्हारा माय काम करे हे, काठी म्हेनत करी र्‌यो हूं।
51002001	हूं चउं के तमारे इनी बात को पतो चले के हूं तमारा सरु, लोदीकिया नगर का रेवा वाळाहुंण सरु अने उना सगळा सरु जो नीजी तोर पे म्हारे कदी मिळ्या हयनी कितरी म्हेनत करी र्‌यो हूं
51002002	ताके उणका हिरदा के बड़ावो मिळे अने तम माय-माय परेम माय बन्दी जाव। अने बिसास को उ आखो धन जो सांचा ज्ञान से पाय, उणके मिळी जाय, अने परमेसर का भेद की सच्चई उणके मिळे। उ भेद से भर्‌यो सच्चई खुद मसीह हे।
51002003	जेका माय ज्ञान अने बुध्दि का सगळा भण्डार छिप्या होया हे।
51002004	असो हूं इकासरु कई र्‌यो हूं के कईं को तमारे लोभाणे वाळी बात का धोका माय नी लाखी दे।
51002005	हूं काया का भाव से तमारा कने हयनी पण आतमा माय तमारा गेले हूं। फेर बी तमारा जीवन का अनुसासन अने मसीह माय तमारा बिसास की मजबूती के देखी के खुस हूं।
51002006	तमने मसीह ईसु के परभु करिके मानी ल्यो हे, वसेज तम उका माय चलता रो।
51002007	तमारी जड़हुंण मसीहज माय रे, उका माय बड़ता रो। जसा तमारे सीखाड़्या ग्या था वसाज अपणा बिसास माय मजबूत हुई के परमेसर को धन्यबाद करता रो।
51002008	ध्यान राखो के तमारे उना संसारिक बिचारहुंण अने खोखला परपंचहुंण से कईं को भरमई नी दे जो मनखहुंण की परम्‍परा से मिळे हे, जो जगत के अनुसासित करवा वाळी बुरी आतमाहुंण की देण हे, नी के मसीह की।
51002009	क्योंके परमेसर अपणी आखी परिपूरणता का साते मसीहज माय निवास करे हे।
51002010	अने उका माय बण्यारिके तम पूरण बण्या हो। उ हरेक आतमिक सासन अने हाकिम को सिरोमणी हे।
51002011	तमारो खतणो बी उका माय होयो हे। यो खतणो मनख का हात से नी होयो, बल्के यो खतणो मसीह सेज पूरण होयो हे, जदे तमारी पाप से भरी बुरी मन्‍साहुंण का असर से छुटकारो देवाड़्यो।
51002012	अने बपतिसमा माय तमारी बुरी मन्‍साहुंण मसीह का साते गाड़ी गी, अने तम मसीह का साते नवा जीवन माय जिवाड़्या बी ग्या। यो उना बिसास आड़ी से होयो जो परमेसर का सामरत पे हे जेने मसीह के मर्‌या होया माय से जिवाड़्यो।
51002013	अपणा पापहुंण अने अपणा बिना खतणा की काया की वजासे तम मर्‌या होया था, पण परमेसर ने मसीह का साते तमारे बी जिवाड़्या। उने हमारा सगळा पापहुंण के मांफ कर्‌या।
51002014	परमेसर ने उना लिख्या होया के हमारा माय से हटाड़्यो, जेका माय उने बिधि-बिधान को बखाण कर्‌यो थो जो हमारा बिरोद माय थो। परमेसर ने उके खीलहुंण से कुरुस पे जड़िके मिटाड़ी लाख्यो हे।
51002015	परमेसर ने कुरुस की वजासे आतमिक परधानहुंण अने हाकिमहुंण के बिना साधन के करी लाख्या, उणके जीती के उणको खुल्‍लम-खुल्‍ला तमासो बणायो।
51002016	इकासरु खावां-पिवां की चीजहुंण या तीज-तेवारहुंण, नवा चन्दरमा का तेवारहुंण, या सबत् का दनहुंण का बारामें कईं को तमारो न्यावी नी बणे।
51002017	ई जो बात आवा वाळी हे उको सिरप छायळोज हे, पण इना छायळा की खास काया तो मसीहज की हे।
51002018	कईं को मनख अपणे खुद के दीन करवा या सरगदूतहुंण की उपासणा का कामहुंण माय लाग्यो होयो हे, उके तम तमारा फळ के पावा माय रोड़ो मती बणणे दीजो। असो मनख हमेस्याज उना दरसनहुंण की डींग हांकतो रे हे जिणके उने देख्यो हे अने अपणी संसारिक सोंच-बिचार की वजासे झुंटा गुमान से भर्‌यो रे हे।
51002019	उ अपणे खुद के मसीह का बस माय नी राखे। मसीह काया को माथो हे। परमेसर की सामरत से मसीह जोड़हुंण अने रगहुंण से नातो राखी के आखी काया को भलो करे हे, अने उकासे काया माय पवित्तर आतमा के बड़वा की म्हायथी रे हे।
51002020	क्योंके तम मसीह का साते मरी चुक्या हो अने तमारे, अनुसासित करवा वाळी बुरी आतमाहुंण से छुटकारो देवाड़्यो जई चुक्यो हे। फेर कायसरु उणका सरीका जो संसार माय जीवन बिताड़ी र्‌या हे, असा नेम-बिधानहुंण से बन्‍द्‍या हो? जसे,
51002021	"इके हात माय मती लो, इके चाखो मती, इका से चोंटो मती"?
51002022	ई नेम-बिधान मनखहुंण का हुकम अने सीखहुंण का मुजब हे। ई उनी चीजहुंण का बारामें हे जो काम माय आता-आता खराब हुई जाय हे।
51002023	ई बातहुंण धारमिक दिखावटी पणो हे, क्योंके अपणा सरीर के परताड़ना अने काया के काठो दुःख देणो जिणका माय बेसक ज्ञान को नाम तो हे। पण इणकासे सरीर की वासनाहुंण के रोकवा माय कईं को फायदो नी रे।
51003001	तमारे मसीह का साते मर्‌या होया माय से जिवाड़्या हे। तो उनी चीजहुंण सरु कोसिस करो जो सरग माय हे जां परमेसर का सुदा हाताड़ी मसीह बिराजे हे।
51003002	सरग की चीजहुंण काज बारामें बिचारता रो। भोतिक चीजहुंण का बारामें मती बिचारो।
51003003	क्योंके तम तो मरी चुक्या हो अने तमारो नवो जीवन मसीह का गेले-गेल परमेसर माय छिप्यो हे।
51003004	जदे मसीह, जो हमारा जीवन को झरणो हे, पाछो परगटेगा तो तम बी उका गेले उकी म्हेमा माय परगट होवगा।
51003005	इकासरु तमारा माय जो कंई संसारी हे, उको अंत करी लाखो - ब्योबिचार, अपवित्तरता, वासना, बुरी मनसाहुंण अने लोभ जो मूरत पूजा कोज एक रुप हे।
51003006	इनी बातहुंण की वजासे परमेसर को करोध परगट होवा वाळो हे।
51003007	एक बखत थो जदे तम बी असा करम करता होया असीज तरा को जीवन जीया करता था।
51003008	पण अबे तमारे इनी बातहुंण का गेले-गेल करोध, झुंजलाणो, दुसमनी, निन्‍दा, अने बुरी गाळहुंण बकणो छोड़ी लाखो।
51003009	माय-माय झुंट मती बोलो, क्योंके तमने अपणा जूना मनखपणा के उका करमहुंण समेत हेड़ी फेंक्यो हे,
51003010	अने नवा मनखपणा के धारी ल्यो हे। जो अपणा रचवा वाळा का रुप माय बण्यो रई के परमेसर का आखा ज्ञान की वजासे लगातार नवो होतो जई र्‌यो हे।
51003011	नतीजा का रुप माय वां यहूदी अने गेर यहूदी माय कईं को फरक नी र्‌यो, नी कईं को खतणा वाळो अने नी कईं को बिना खतणा को, नी कईं को असभ अने बरबरता माय, नी दास अने आजाद मनख माय कईं को फरक हे। मसीह सगळो-कंई अने सगळा बिसासिहुंण माय उकोज निवास हे।
51003012	तो तम परमेसर का छांट्‌याहुंण जो पवित्तर अने परमिला जण हो, इकासरु अपणा हिरदा माय भलई, करुणा, दीनता, नरमता अने जिरना धारण करी लो।
51003013	तमारे माय-माय जदे कइंका के कइंका से दुःख होय तो एक-दूसरा की सई लो। अने माय-माय एक-दूसरा से ठेस लागी होय तो मांफ करी लाखो। जसे परभु ने तमारा कसूरहुंण मांफ कर्‌या, वसेज तम बी मांफ करो।
51003014	इना सगळा का अदरे परेम के धारण करी लो परेमज सगळा के बान्‍दे अने सिद्द करे हे।
51003015	तमारा हिरदाहुंण पे मसीह से मिळवा वाळी सान्ती को सासन होय, इकासरु तमारे उकी एक काया माय सान्ती का साते तेड़्या। हमेस्या धन्यबाद करता रो।
51003016	मसीह का बचन के अपणा हिरदा माय घणा बसवा दो। आखा ज्ञान समेत एक-दूसरा के सीख अने चेतावणी दो। अपणा हिरदा माय धन्यबाद का साते परमेसर सरु भजन अने इसतुती गीत अने आतमिक गीत गाया करो।
51003017	बचन या काम माय जो कंई बी करो या को, उ सगळो परभु ईसु का नाम पे होय। अने उकासेज हर बखत परम पिता परमेसर के धन्यबाद देता रो।
51003018	हे घराळिहुंण, अपणा घराळाहुंण का असेज बस माय रो जसे परभु का मानवा वाळाहुंण के सोबा दे हे।
51003019	हे घराळाहुंण, अपणी घराळिहुंण से परेम करो, उणका साते खराब बरताव मती करो।
51003020	हे बाळकहुंण, सगळी बातहुंण माय अपणा मां-बापहुंण का हुकम के पाळो, क्योंके असा बरताव से परमेसर खुस रे हे।
51003021	हे पिताहुंण, अपणा बाळकहुंण के रीस मती देवाड़ो। असो नी होय की वी जतन करणोज छोड़ी लाखे।
51003022	हे सेवकहुंण, सगळी बातहुंण माय अपणा मालेखहुंण को हुकम मानो जो संसार माय तमारा मालेख हे। मनखहुंण के खुस करवा वाळाहुंण सरीका सिरप दिखावटी पणा से नी, पण परभु को डर मानता होया, हिरदा की सच्चई से हुकम मानो।
51003023	जो कंई तम करो उना काम के मनखहुंण को नी पण परभु को समजी के तन-मन से करो,
51003024	यो जाणता होया के तम परभु से फळ याने मिरास पावगा। तम परभु मसीहज की सेवा करता रो।
51003025	क्योंके जो बुरो करे उ अपणी बुरई को फळ पायगा, अने वां कईं को भेद-भाव नी रेगा।
51004001	हे मालेखहुंण, तम अपणा सेवकहुंण के जो उणको हक बणे अने ठीक हे दई दो। रियाद राखो के सरग माय तमारो बी एक मालेख हे।
51004002	पराथना माय हमेस्या लाग्या रो। अने जागता होया हमेस्या परमेसर को धन्यबाद करता रो।
51004003	गेलेज-गेल हमारा सरु बी पराथना करता रो के परमेसर हमारे अपणा बचन सुणावा सरु असा फाटक खोली दे के हम मसीह का उना भेद को बखाण करी सकां जेकी वजासे हूं बन्दी बणायो हूं।
51004004	अने पराथना करता रो के हूं उना बचन के असो परगटी सकूं जसे म्हारे बताड़णो चइये।
51004005	बायरे का लोगहुंण सरु समजदारी को बरताव करो। हरेक मोका को भरपूर फायदो लो।
51004006	तमारी बोली हमेस्या मीठ्ठी रे अने उकासे समजदारी की बात हिटे, ताके तम जाणी लो के कां का मनख के कसो जुवाब देणो हे।
51004007	हमारो परमिलो भई तुखिकुस जो एक बिसासी सेवक हे अने परभु माय बण्यो होयो म्हारा गेले को सेवक हे, म्हारा बारामें सगळी-कंई बातहुंण बताड़ी देगा।
51004008	हूं उके तमारा कने इना मकसद से मोकली र्‌यो हूं के तमारे उकासे हमारा हाल-चाल को पतो चली जाय अने उ तमारा हिरदाहुंण माय जोस देवाड़ेगा।
51004009	उका गेले हूं भरोसा लायक अने परमिला भई उनेसिमुस के बी मोकली र्‌यो हूं जो तमाराज नगर माय को एक हे। यां जो कंई घटी र्‌यो हे वी तमारे बताड़ेगा।
51004010	अरिस्‍तर्खुस जो जेळखाना माय म्हारा गेले र्‌यो अने मरकुस जो बरनाबास को भई लागे तमारे नमसकार के हे। मरकुस का बारामें तमारे सेलाणी दई चुक्या था के जदे उ तमारा कने आय तो तम उको मान करजो।
51004011	अने यूसतुस जेको दूसरो नाम ईसु बी हे तमारे नमसकार के हे। यहूदी बिसासिहुंण माय से सिरप इज परमेसर का राज का म्हारा गेले काम करवा वाळा हे, अने इज म्हारी खुसी का कारण हे।
51004012	इपफ्रास, जो तमारा माय से अने ईसु मसीह को सेवक हे तमारे नमसकार के हे। उ हमेस्या बड़ी बेदना का साते तमारा सरु लगन से पराथना करतो रे हे के तम अध्यात्मिक रीति से पूरण बणवा सरु कोसिस करता रो, अने बिसासी हुई के परमेसर की मरजी का मुजब बण्या रो।
51004013	हूं इको गवा हूं के उ तमारा सरु अने लोदीकिया अने हियरापुलिस नगर का रेवा वाळाहुंण सरु काठी म्हेनत करतो र्‌यो हे।
51004014	परमिला बेद लूका अने देमास आड़ी से बी तमारे नमसकार मिळे।
51004015	लोदीकिया माय रेवा वाळा बिसासी भई-बेनहुंण के, अने नुमफास अने मण्डळी के जो उकी घर माय हे, म्हारो नमसकार मिळे।
51004016	अने देखो, या चिट्ठी जदे तमारा सामे बांची ले, तो इनी बात को पक्को इरादो करी लीजो के इके लोदीकिया की मण्डळी माय बी बांच्यो जाय। अने लोदीकिया से म्हारी जो चिट्ठी लिखी तमारे मिळे उके तम बी बांची लीजो।
51004017	अरखिप्‍पुस से किजो, के उ इनी बात को ध्यान राखे के परभु माय जो सेवा उके दई गी हे उके पक्का इरादा का साते पूरण करे।
51004018	हूं पोलुस खुद अपणी कलम से यो नमसकार लिखी र्‌यो हूं। रियाद राखजो, हूं जेळखाना माय हूं। परमेसर की किरपा तमारा गेले रे।
52001001	थिस्‍सलुनीकिहुंण की मण्डळी जो परम पिता परमेसर अने परभु ईसु मसीह माय बणी हुई हे इनी चिट्ठी के लिखवा वाळो हूं पोलुस, सिलवानुस अने तीमुथियुस आड़ी से: तमारे किरपा अने सान्ती मिळे।
52001002	हम अपणी पराथनाहुंण माय तमारे रियाद करता होया तमारा सगळा सरु हमेस्या परमेसर के धन्यबाद देता रां हे।
52001003	हम तमारा बिसास से भर्‌या होया काम, परेम से कर्‌या काम, अने अपणा परभु ईसु मसीह माय तमारी आस की मजबूती के अपणा परमेसर अने पिता का सामे लगातार पराथना माय ध्यान से राखां हे।
52001004	हे भई-बेनहुंण परमेसर का सामे परमिलाहुंण, हम तो जाणा के तम परमेसर का छांट्‌या होया हो।
52001005	क्योंके हमारो सुब-समिचार तमारा कने नी सिरप सबद्हुंण माय पोंच्यो, पण सामरत माय, पवित्तर आतमा अने पूरा भरोसा का साते बी पोंच्यो। तम जाणो हो के हम जदे तमारा गेले था, तमारा फायदा सरु कसो जीवन जीता था।
52001006	घणा कळेस माय बी तमने बचन के, पवित्तर आतमा की खुसी का साते मानी के हमारा अने परभु ईसु का पाछे चलवा वाळा बी बणी ग्या।
52001007	इकासरु मकिदुनिया इलाका अने अखाया देस का सगळा बिसासिहुंण सरु तम नमुना बणी ग्या हो।
52001008	क्योंके तमारा यां से परभु का बचन की नी सिरप मकिदुनिया अने अखाया देस माय धूम मची गी, पण परमेसर माय तमारो बिसास चारी-मेर फेली ग्यो हे, तो हमारे कइंबी केवा की जरुवतज हयनी।
52001009	क्योंके वी खुदज हमारा बारामें बताड़े हे, के तमारा माय हमारो अच्छो सुवागत कर्‌यो के तम मुरतहुंण के छोड़ी के परमेसर आड़ी कसे फर्‌या, के जीवता अने सांचा परमेसर की सेवा करो,
52001010	अने सरग से परमेसर को बेटो याने ईसु के आवा की बाट जोवो, जेके परमेसर ने मर्‌या माय से जीवाड़ी द्‍यो, अने जो हमारे परमेसर का आवा वाळा करोध से बचाड़े हे।
52002001	हे भई-बेनहुंण, तम खुदज जाणो के तमारा कने हमारो आणो बेकार नी होयो,
52002002	पण तम तो जाणो हो के तमारा कने आवा से पेलां फिलिप्पी नगर माय दुःख भोगणे अने बुरो बरताव सेणे का बाद बी हमारे अपणा परमेसर माय असी हिम्मत मिळी के काठा बिरोद का होता होया बी हम तमारे परमेसर को सुब-समिचार सुणई सक्या।
52002003	क्योंके हम तमारे परबचन समजावा की कोसिस करी र्‌या, नी के भटकावा की, नी असुद्दता से भर्‌या, अने नी छळवा को काम करां हे।
52002004	पण परमेसर ने अपणा सुब-समिचार देवा सरु हमारे लायक समज्या इकासरु हम मनखहुंण के नी पण हिरदा का जांचवा वाळा परमेसर के खुस करवा सरु परचार करां हे।
52002005	क्योंके तम जाणो हो, हम नी तो कदी खुसामद करवा सरु तमारा सामे आया अने नीज फायदा सरु कईं को भायनो बणायो - परमेसर हमारो गवा हे -
52002006	हमने लोगहुंण से, नी तमार से, अने कइंका से परसंसा बी नी चई, हालाके मसीह का परेरित होवा की वजासे हम तमार पे अपणो हक जतई सकता था।
52002007	पण तमारा माय हमने असी कोमलता बरती जसी एक धवाड़वा वाळी मां अपणा बाळकहुंण को ध्यान राखी ने पाळण-पोसण कोमलता से करे हे।
52002008	हमने तमारा सरु वसेज ध्यान राखी के करी हे, इकासरु परमेसर से मिळ्या सुब-समिचार केज नी, पण तमारा सरु अपणा पराणहुंण के बी देवा सरु तय्यार था, क्योंके तम हमारा सरु घणा परमिला हुई ग्या हो।
52002009	हे भई-बेनहुंण तमारे हमारी काठी म्हेनत अने मुसकिलहुंण रियाद हे के हमने कसा दन-रात काम-धन्‍दा करिके तमारा माय कइंका पे बोज नी बणवा की मनसा से तमारे परमेसर को बचन सुणायो।
52002010	तम इनी बात का गवा हो, अने वसेज परमेसर बी, के हमने तम बिसासिहुंण का गेले पवित्तरता, धारमिकता अने बिना दोष को बरताव कर्‌यो।
52002011	तम जाणोज हो के जसे एक पिता अपणा बाळकहुंण का गेले बरताव करे हे, वसेज हमने बी तमारा माय से हरेक के परबचन देणो, दिलासो देता अने समजाता र्‌या।
52002012	के तमारा चाल-चळण परमेसर का लायक रे, जो तमारे अपणा राज अने म्हेमा सरु तेड़े हे।
52002013	हम परमेसर को हमेस्या धन्यबाद बी करां हे के जदे हमार से तमारे परमेसर का बचन को संदेस मिळ्यो, तो तमने उके मनखहुंण को नी पण परमेसर को बचन समजी के मानी ल्यो - सांचीमेंज उ हे बी। क्योंके उ बचन तम बिसासिहुंण माय अपणो काम बी करे हे।
52002014	हे भई-बेनहुंण, तम मसीह ईसु माय परमेसर की उनी मण्डळिहुंण का पछड़े चलवा वाळा बणी ग्या हो जो यहूदिया माय हे, क्योंके तमने बी अपणा देसवासिहुंण से असोज दुःख झेल्यो हे, जसो उणने बी यहूदिहुंण का हाते झेल्यो थो।
52002015	उना यहूदिहुंण ने परभु ईसु के मारी लाख्यो अने नरा नबिहुंण के बी मारी लाख्या अने अबे हमारे बी सताड़ी के भगई लाख्या। वी परमेसर के खुस नी करे वी सगळा मनखहुंण का बिरोदी हे।
52002016	अने वी गेरयहूदिहुंण के उध्दार को सुब-समिचार परचार करवा माय वी हमारा सरु रोड़ो अटकाय हे नतीजो यो के वी हमेस्या अपणा पाप को पेमानो भरता जई र्‌या हे, पण आखर माय तो परमेसर को करोध उणका पे पूरण रीति से अई पड़्यो हे।
52002017	हे भई-बेनहुंण, हम तो जरासी देर सरु तमार से इकाड़ी हुई ग्या था - हिरदा से नी, पण सिरप काया माय - इकासरु घणी लालसा का गेले रुबरु देखवा की हजु जादा मन्‍सा करता र्‌या।
52002018	क्योंके हम तमारा कने आवा की मनसा राखता था - खुद, हूं पोलुस, नरी कावा आणो चातो थो - फेर बी सेतान हमारा रस्ता माय रोड़ो अटकातो र्‌यो।
52002019	भला हमारी आस, हमारो आनन्द या हमारो उ मुगुट जेका पे हमारे इतरो गुमान हे, कंई हे? कंई उ तमीज नी हो? हमारा परभु ईसु के दुबारा आवा पे जदे हम उका सामे हाजिर रांगा।
52002020	तो वां तमीज हमारो गुमान अने हमारी खुसी रोगा।
52003001	क्योंके जदे हम तीनी जादा बाट नी जोई सक्या तो एथेंस नगर माय एखला रुकी जावा को मंसूबो करी ल्यो।
52003002	अने हमने हमारा भई अने मसीह का सुब-समिचार अने परमेसर का काम माय हमारा गेले परचार करवा वाळा तीमुथियुस के तमारे पक्को बिसासी बणावा अने जोस देवाड़वा सरु तमारा कने मोकली द्‍यो,
52003003	ताके इना कळेसहुंण से कईं को बिचळी नी जाय। क्योंके तम तो खुदज जाणोज हो के हमार पे कळेसहुंण तो परमेसर की मरजी का मुजब उकी योजणाहुंण को एक हिस्‍सो हे।
52003004	सांची माय जदे हम तमारा कने था, तो तमारे पेलांसेज केता रेता था के हमारे कळेस सेणो पड़ेगा अने होयो बी असोज जसोके तम जाणोज हो।
52003005	इनी वजासे जदे म्हार से जादा नी सयो ग्यो तो म्हने तमारा बिसास का बारामें जाणवा सरु तीमुथियुस के मोकली द्‍यो। क्योंके म्हारे डर थो के लुभावा वाळा ने कंई तमारे लुभई के हमारी म्हेनत बेकार नी करी लाखी हो।
52003006	पण तमारा कने से तीमुथियुस अबी-अबी हमारा कने पाछो अई ग्यो हे अने उने हमारे तमारा बिसास अने तमारा परेम को अच्छो समिचार द्‍यो। उने हमारे बताड़्यो के तमारे हमारी घणी रियाद आय हे अने तम हमार से मिळवा सरु तरसो हो वसेज हम बी तरसी र्‌या हे।
52003007	इकासरु हे भई-बेनहुंण, हमारी सगळी पीड़ाहुंण अने कळेसहुंण माय तमारा बिसास की वजासे हमारो जोस घणो बड़्यो हे।
52003008	क्योंके सांची माय अबे हमारो नवो जीवन सांस ल‍ई र्‌यो हे क्योंके तम परभु का गेले मजबूती से बण्या होया हो।
52003009	हम उनी सगळी खुसी का बदळा माय परमेसर के कसे धन्यबाद दां जेकासे हम तमारी वजासे परमेसर का सामे खुस होवां हे?
52003010	हम दन-रात घणी लगन से पराथना करां हे के तमारे पाछो देखां, अने तमारा बिसास की घटी के पूरण करां।
52003011	अबे हमारा परम पिता परमेसर अने हमारा परभु ईसु तमारा कने आवा सरु हमारे रस्‍तो दिखाड़ेगा!
52003012	अने परभु करे के तम एक-दूसरा सरु अने सगळा मनखहुंण सरु परेम माय बड़ता जाव अने भर्‌या रो, जसा हम बी तमारा परेम माय उमड़ी पड़ां हे!
52003013	जदे हमारो परभु ईसु अपणा सगळा पवित्तर लोगहुंण का गेले आवे तो उ तमारा हिरदाहुंण के हमारा परमेसर अने परम पिता का सामे पवित्तरता माय बिना दोष के बणई दे!
52004001	तो हे भई-बेनहुंण, परभु ईसु का नामे हम तमार से पराथना अने अरज करां तमने परमेसर के खुस करवा लायक चाल चलवा की सीख पई हे। जसाके तम सांची माय चलो बी हो वसेज हजु बी बड़ता जाव।
52004002	क्योंके हमने परभु ईसु का हक से तमारे कां का हुकमहुंण द्‍या हे तम उणके जाणो हो।
52004003	परमेसर की याज मरजी हे के तम पवित्तर बणो याने ब्योबिचार से बच्या रो।
52004004	तमारा माय से हरेक जणो अपणी घराळी को मान अने पवित्तरता का साते रेणो जाणे।
52004005	अधरमिहुंण सरीका कामुक हुई के नी जो परमेसर के नी जाणे,
52004006	इका बारामें कईं को बी अपणा भई को कसुरवार नी रे नी उके ठगे, क्योंके परभु इना सगळा पापहुंण करवा वाळा मनख के सजा देवा वाळो हे, जसो के हम पेलांज बताड़ी चुक्या हे अने तमारे होसियार बी करी चुक्या हे।
52004007	क्योंके परमेसर ने हमारे अपवित्तर बणवा सरु नी पण पवित्तर जीवन बिताड़वा सरु तेड़्यो हे।
52004008	इकासरु जो इनी सीख के नकारे उ कइंका मनख के नी नकारे बल्के परमेसर केज नकारे हे। उना परमेसर के जो तमारे अपणो पवित्तर आतमो बी दे हे।
52004009	अबे तमारा भई-बेनहुंण का परेम का बारामें तमारे लिखवा की जरुवत हयनी इकासरु के परमेसर ने खुद तमारे एक दूसरा सरु परेम करवा की सीख दई हे।
52004010	तम सांची माय आखा मकिदुनिया का सगळा भई-बेनहुंण का गेले परेम करी र्‌या हो। पण भई-बेनहुंण! हम तमार से असोज परेम जादा से जादा करवा की अरज करी र्‌या हे।
52004011	जसाके हम तमारे बताड़ी चुक्या हे, सान्ती से जीवन बिताड़्वा की मरजी राखो, अपणा काम पे ध्यान धरो अने खुद अपणा हात से काम करो।
52004012	इका से मण्डळी का बायरे का लोगहुंण तमारा जीवा का तरीका को मान करेगा अने तमारे कइंका की आस नी करनी पड़ेगा।
52004013	पण हे भई-बेनहुंण, हम नी चावां हे की तम उणका बारामें अण्जाण्या रो जो बिसासी मरी ग्या हे असो नी होय के गेर जातहुंण सरीका, जिणका कने आस हयनी, दुःखी होणो पड़े।
52004014	हम बिसास करां हे के ईसु मर्‌यो अने जी बी उठ्यो, तो वसेज जो ईसु पे बिसास करता होया मर्‌या, उणका गेले बी परमेसर वसोज करेगा अने ईसु का गेले ल्यायगा।
52004015	क्योंके परभु का बचन का मुजब हम तमारे बताड़ां के जदे परभु को पाछो आणो होयगा तो हम जो जीवता हे अने अबी यांज हे उणकासे अगड़े नी जावांगां जो मरी चुक्या हे।
52004016	उंची अवाज माय हुकम, सरगदूतहुंण का परधान की अवाज, अने परमेसर की तुरई बाजेगा, उका गेले परभु खुद सरग से उतर्‌यायगा। उना बखत जो मसीह माय बिसास करता होया मर्‌या हे, वी पेलां जी उठ्यायगा।
52004017	हम जो जीवता अने बच्या रांगा उका गेलेज असमान माय परभु से मिळवा सरु बादळाहुंण का माय परभु का गेले उठई ल्या जावांगां, असतरा से हम परभु का गेले सदा रांगा
52004018	इकासरु इनी बातहुंण से एक दूसरा के जोस अने सान्ति देवाड़्या करो।
52005001	हे भई-बेनहुंण, इनी होवा वाळी घटणा को बखत अने तिथिहुंण का बारामें तमारे लिखवा की जरुवत हयनी हे।
52005002	क्योंके तम खुद भली तरा से जाणो हो के जसे चोळ्डो रात माय, जदे हम बिचारां बी हयनी, अई जाय हे, वसेज परभु का आवा को दन रेगा।
52005003	जदे लोग कई र्‌या होयगा, "सगळो-कंई सांत अने अटोप्यो होयो हे, उणाज बखत जसे एक जापा वाळी बइरा के एक दम से जापा की पीड़ा अई जाय वसेज उणका पे बिनास अई पड़ेगा अने वी उना बिनास से बची के भागी नी सकेगा।
52005004	पण हे भई-बेनहुंण, तम उण नासमज्या जसा हयनी जो इन्‍दारा माय रे हे, उ दन तमार पे चोळ्डा सरीको अणचाया बखत अई जायगा।
52005005	तम सगळा तो उजाळा अने दन की सन्‍तानहुंण हो। हमारो नातो नी तो रात से अने नी इन्‍दारा से हे।
52005006	इकासरु हमारे दूसरा अबिसासी लोगहुंण सरीका सोता नी रेणो चइये, बल्के होसियारी का साते हमारे अपणा खुद पे काबु राखणो चइये।
52005007	क्योंके जो सोय, वी रात मायज सोय हे अने जो नसो करे, वी बी रात मेंज नसा माय चूर रे हे।
52005008	पण हमारो नातो तो दन से हे इकासरु हमारे अपणा खुद पे काबु राखणो चइये। आव, बिसास अने काया के बचावा वाळी परेम की झिलम पेरिलां अने माथा के बचावा सरु उध्दार की आसा को टोप पेरिके होसियार हुई जावां।
52005009	क्योंके परमेसर ने हमारे उका करोध सरु नी, पण अपणा परभु ईसु मसीह से उध्दार पावा सरु छांट्‌या हे।
52005010	ईसु मसीह ने हमारा सरु अपणा पराण दई द्‍या ताके हम चाये जीवता रां चाये मर्‌या, जदे उ पाछो आयगा उका गेले जीवता रांगां।
52005011	इकासरु एक दूसरा के जोस देवाड़ो अने एक दूसरा के अध्यात्मिक रुप से काठा बणाव, जसे के तम सांची माय करी बी र्‌या हो।
52005012	हे भई-बेनहुंण, हमारी तमार से अरज हे के जो लोग तमारा माय म्हेनत करी र्‌या हे, वीज लोगहुंण मसीह जीवन माय तमारे बाट बताड़े हे तमारे सीखाड़े हे, उणको मान करता री जो।
52005013	उणका काम की वजासे परेम का गेले उणको पूरो मान करिके मानजो। माय-माय सान्ती से री जो।
52005014	हे भई-बेनहुंण, हमारी अरज हे आळसिहुंण के चेताड़ो, डरपोकहुंण के जोस देवाड़ो, कमजोरहुंण की मदद करो, सगळा की सेन करो।
52005015	ध्यान राखो कईं को बुरई को बदळो बुरई से नी दे, पण सगळा लोग एक-दूसरा का गेले अने सगळा का गेले भलई करवा को जतन कर्‌या करो।
52005016	हमेस्या खुस रो।
52005017	हर बखत पराथना करो।
52005018	हर हाल माय परमेसर को धन्यबाद करो। क्योंके मसीह ईसु की संगत माय तमारो जीवन रे तमारा सरु परमेसर की याज मरजी हे।
52005019	पवित्तर आतमा का काम के दबाव मती।
52005020	नबिहुंण की अगमबाणिहुंण के कदी छोटी मती जाणजो।
52005021	हर बात के जांचो-परखो, जो अच्छो हे, उके मजबूती से थाम्या रो।
52005022	हर तरा की बुरई के करवा से बच्या रो।
52005023	अबे सान्ती देवा वाळो परमेसर खुदज तमारे पूरण तरा से पवित्तर करे! अने तमारी आतमा, पराण अने काया हमारा परभु ईसु मसीह का पाछा आवा तक पूरण रीति से पवित्तर अने रक्‍सा करे।
52005024	उ परमेसर जेने तमारे तेड़्यो हे, बिसास का लायक हे। उ असेज करेगा।
52005025	हे भई-बेनहुंण! हमारा सरु बी पराथना करजो।
52005026	सगळा बिसासी भई-बेनहुंण के पवित्तर चुम्मा से नमसकार करजो।
52005027	तमारे हूं परभु का हक से या अरज करूं के इनी चिट्ठी के सगळा बिसासी भई-बेनहुंण का सामे बांची के सुणई जाय।
52005028	हमारा परभु ईसु मसीह की किरपा तमारा गेले रे।
53001001	थिस्‍सलुनीकिहुंण की मण्डळी जो हमारा परम पिता परमेसर अने परभु ईसु मसीह माय बणी हुई हे मसीह को बन्दी चिट्ठी लिखवा वाळो हूं पोलुस, सिलवानुस अने तीमुथियुस आड़ी से:
53001002	तमारे परम पिता परमेसर अने परभु ईसु मसीह आड़ी से किरपा अने सान्ती मिळे।
53001003	भई-बेनहुंण, तमारा सरु तो हमारे हमेस्या परमेसर को धन्यबाद करनों चइये: असो करनों ठीक बी हे, क्योंके तमारो बिसास घणो बड़ी ग्यो हे; अने तमारा माय आपसी परेम बी नरो बड़ी र्‌यो हे।
53001004	इकासरु परमेसर की मण्डळिहुंण माय हम खुद बी तमार पे गुमान करां हे के जितरो दुःख अने संकटहुंण तम झेलो हो उना सगळा माय तमारी जिरना अने बिसास परगटे हे।
53001005	या परमेसर का सांचा न्याव की साफ निसाणी हे के तम परमेसर का राज का लायक ठेराड़या जाव, जेका सरु तम सांची माय दुःख झेली र्‌या हो।
53001006	क्योंके परमेसर सरु यो न्याव ठीक हे के जो तमारे दुःख दे हे, उणके बदळा माय दुःखज दे,
53001007	अने तम दुःख झेलवा वाळाहुंण के हमारा गेले उना बखत अराम दे जदे परभु ईसु अपणा सामरती दूतहुंण का गेले, सरग से भभकती लाय माय परगटेगा,
53001008	अने जो परमेसर के जाणणो नी चाय अने अपणा परभु ईसु का सुब-समिचार के नी माने उणके उ सजा देगा।
53001009	असा लोगहुंण उना दन परभु अने उकी म्‍हेमा की ताकत का सामे से इकाड़ी करी लाख्या जायगा। अने उणके हमेस्या का बिनास की सजा मिळेगा।
53001010	जदे उ अपणा पवित्तर लोगहुंण माय आदर-मान अने उना सगळा माय जिणने बिसास कर्‌यो हे अचरज की वजासे होवा सरु आयगा अने तम बी सामिल होवगा, क्योंके तमने मसीह का सुब-समिचार पे बिसास कर्‌यो हे।
53001011	इकासरु हम तमारा सरु हमेस्या पराथना करां बी हे, 'के हमारो परमेसर तमारे अपणी बुलाहट का लायक समजे अने भलई करवा की हरेक मरजी के अने बिसास का हरेक काम के सामरत समेत पूरण करे,
53001012	असतरा अपणा परभु ईसु मसीह को नाम तमार से मान पायगा। अने तम उकासे मान पावगा। यो सगळो हमारा परमेसर का अने ईसु मसीह की किरपा से होयगा।
53002001	हे भई-बेनहुंण, अबे हम अपणा परभु ईसु मसीह के पाछा आवा अने उका गेले माय-माय भेळा होवा का बारामें असोज निवेदन करनों चउं हे
53002002	के तम कइंकी आतमा, परबचन या असी चिट्ठी की वजासे जो मानो हमारा अंय्यांड़ी से यो परगटे के परभु को आवा वाळो दन अई ग्यो हे, अपणा मन माय बिचलित मती होवजो अने नी घबरावजो।
53002003	कईं को तमारे कसीज तरा से छळे हयनी, क्योंके परभु को दन उना बखत तक नी आयगा जदत्तक के पेलां धरम को त्याग नी होय अने पाप-पुरुष याने बिनास को बेटो परगट नी हुई जाय।
53002004	उ खुद के हरेक चीजहुंण से उंचो केगा अने उणको बिरोद करेगा, असी चीजहुंण के जो परमेसर की हे या जो पूजणिय हे, यां तक के उ खुद परमेसर का मन्‍दर माय जई के सिंगासण पे बेठिके यो दावो करेगा के उज परमेसर हे।
53002005	तमारे जरुर रियाद होगा के जदे हूं तमारा गेले थिस्‍सलुनीके माय थो तो ई सगळी बातहुंण कर्‌या करतो थो।
53002006	तम तो जाणोज हो के परमेसर से ठेराड़या होया अपणा सई बखत माय खुद परगट होवा सरु अबी उके क्यों रोक्यो होयो हे।
53002007	हूं इके इका सरु कई र्‌यो हूं क्योंके दोषी की भेद भरी ताकत अबी बी अपणो काम करी री हे, पण जदत्तक परमेसर रोकवा वाळा के रस्ता से इकाड़ी नी हटाड़ेगा तदत्तक उ उके रोक्यो राखेगा।
53002008	उणाज बखत उ दोषी परगटेगा जेके परभु ईसु अपणा मुन्डा की फूंक से मारी लाखेगा अने अपणी पाछा आवा की म्हेमा की हाजरी से भसम करी लाखेगा।
53002009	उना दोषी को आणो सेतान की ताकत से होयगा अने उ नरी बड़ी ताकत, झुंटी सेलाणिहुंण अने अचरज का कामहुंण
53002010	अने नास होवा वाळा सरु अधरम का सगळा तरा को धोको हुई र्‌यो हे अने वी नास हुई र्‌या हे, क्योंके उणने सच्चई से परेम नी राख्यो जेकासे उणको उध्दार होतो।
53002011	इनी वजासे परमेसर उणका पे भरमावा वाळी सामरत के मोकलेगा के वी झुंट पे बिसास करे,
53002012	इका से वी सगळा जिणने मसीह की सच्चई पे बिसास नी कर्‌यो पण झुंट माय मगन र्‌या, वी सजा पायगा।
53002013	परभु माय परमिला भई-बेनहुंण, तमारा सरु हमारे हमेस्या परमेसर को धन्यबाद करनों चइये क्योंके परमेसर ने तमारे पवित्तर आतमा से पवित्तर करिके अने सच्चई माय तमारा बिसास की वजासे उध्दार पावा सरु तमारे पेलांसेज छांटी ल्या हे। जेना मनखहुंण को उध्दार होणो हे, तम उनी पेली फसल को एक हिस्सो हो।
53002014	अने इना उध्दार सरु जेना सुब-समिचार को हमने तमारे परबचन द्‍यो हे, उकासे परमेसर ने तमारे तेड़्यो हे ताके तम बी अपणा परभु ईसु मसीह की म्हेमा के धारण करी सको,
53002015	तो भई-बेनहुंण, अटळ बण्या रो अने जो परबचन तमारे सीखाड़्या या चिट्ठिहुंण से द्‍या हे, उणके मानता रो।
53002016	अबे हमारो परभु ईसु मसीह खुद अने हमारो परम पिता परमेसर जेने हमार से परेम कर्‌यो अने किरपा से अनन्त सान्ती अने पक्‍की आसा दई हे,
53002017	तमारा हिरदाहुंण का भलई की हरेक बात माय जेके तम को हो या करो हो, तमारे मजबूत बणाय।
53003001	तो हे भई-बेनहुंण, हमारा सरु पराथना करो के परभु को बचन झट से फेले अने मान पाय जसाके तम लोगहुंण माय होयो हे।
53003002	अने भरस्ट अने बुरा लोगहुंण से हम बच्या रां, क्योंके सगळा लोगहुंण को परभु पे बिसास हयनी।
53003003	पण परभु बिसास लायक हे। उ तमारी ताकत बड़ायगा अने सेतान से बचाड़े हे।
53003004	परभु माय तमारी दसा का बारामें हमारे भरोसो हे, के जो बी हुकम हम तमारे दां, तम उको पाळण करो हो अने करता बी रोगा।
53003005	परभु, तमारा हिरदाहुंण के परमेसर का परेम अने मसीह की जिरना से भर्‌यो होयो मजबूती से अगड़े बड़ाय।
53003006	हे भई-बेनहुंण, अबे हम अपणा परभु ईसु मसीह का नाम माय तमारे हुकम दां हे के तम उना हर भई से दूरा रो जेको चाल-चळण आळसी सरीको हे अने उनी सीख मुजब हयनी जो तमने हमार से पई हे।
53003007	तम खुदी जाणो हो के तमारे हमारा चाल-चळण के अपणा माय लेणो चइये। क्योंके तमारा माय रेता होया हम कदी आळसी नी र्‌या।
53003008	हमने बिना मोल का रोटा नी खाया, पण दन-रात म्हेनत अने दुःख का साते काम करता र्‌या के हमारा माय से कईं को तमार पे बोज नी बणे,
53003009	असो हयनी के हमारे तमार से मदद लेणे को हक नी हे बल्के हम इकासरु काठी म्हेनत करां ताके तम हमारा मुजब चलो।
53003010	इकासरु जदे हम तमारा गेले था, तो हम तमारे यो हुकम द्‍या करता थाः "अगर कइंका को काम करवा को मन हयनी तो उके खावा मती दो।"
53003011	क्योंके हम सुणा हे के तमारा माय कइंका असा बी जीवन बिताय जो आळसी हे। उणके कईं को काम करवा को मन हयनी, दूसरा की बातहुंण माय टांग अड़ाता होया अंई-वंई फर्‌या करे हे।
53003012	असा लोगहुंण के हम ईसु मसीह का नाम पे समजाता होया हुकम दां हे के वी अपणो काम सान्ती का साते करे अने अपणी कमई का रोटा खाय।
53003013	पण हे भई-बेनहुंण, जां तक तमारी बात हे, भलई करवा माय पाछे मती हटजो।
53003014	इनी चिट्ठी का जरिये हमारा हुकमहुंण पे अगर कईं को नी चले तो उना मनख पे नगे राखो अने उका गेले मती रो ताके उके लाज आय।
53003015	फेर बी उका गेले बेरी सरीको बरताव मती करो, पण भई जाणी के उके चेताव।
53003016	अबे सान्ती देवा वाळो परभु ईसु खुदज तमारे हर बखत, हर तरा से सान्ती दे। परभु तमारा सगळा का गेले रे।
53003017	हूं, पोलुस अपणा हात को लिख्यो नमसकार तमारे मोकली र्‌यो हूं। हूं असतरा हरेक चिट्ठी पे दसखत करूं म्हारो लिखवा को तरीको योज हे।
53003018	हमारा परभु ईसु मसीह की किरपा तमारा सगळा पे बणी रे। आमीन।
54001001	पोलुस आड़ी से
54001002	तीमुथियुस के, जो बिसास माय म्हारो सांचो बेटो हूं हमारा उध्दार करवा वाळा परमेसर अने हमारी पक्‍की आस देवा वाळा मसीह ईसु का हुकम से हूं उको परेरित बण्यो। हूं थारे नमसकार कूं हे : परम पिता परमेसर अने हमारा परभु मसीह ईसु आड़ी से किरपा, दया अने सान्ती मिळे।
54001003	मकिदुनिया देस जाता बखत म्हने थार से जो इफिसुस नगर माय रुक्या रेवा को क्यो थो, हूं अबे बी उना निवेदन के दोहरई र्‌यो हूं के वांज रे जे। ताके तू वां थोड़ाक लोगहुंण के हुकम दई के रोकी दे के वी दूसरी तरा की सीख नी दई सके।
54001004	मन-गड़न्‍त बारताहुंण अने अनन्त बंसावलिहुंण बेकार का लड़ई-झगड़ा केज बड़ावो दे हे अने परमेसर की वा योजणा जो बिसास पे टिकी हे, उके पूरण नी होवा दे हे। इकासरु उणके हुकम दई के रोकी दे के वी असतरा की सीख नी दे।
54001005	पण इना हुकम की योजणा या हे के पवित्तर हिरदो अने साफ समज अने निसकपट बिसास से परेम पेदा होय हे।
54001006	झुंटा परबचन देवा वाळाहुंण तो इनी बातहुंण से भटकी के बेकार का बाद-बिवाद माय उळजी ग्या हे।
54001007	वी मूसा का नेम-बिधान का सिक्छक बणाणो तो चाय, पण जो कंई वी के हे, नी तो उके अने नी उनी बातहुंण के समजे हे जिणका पे वी जोर दे हे।
54001008	हम अबे यो जाणा हे के अगर कईं को नेम-बिधान के ठीक से पाळे तो नेम-बिधान भलो हे।
54001009	इनी बात पे ध्यान धरो के नेम-बिधान धरमिहुंण सरु हयनी, बल्के उदण्डहुंण, बिदरोदिहुंण, जो भगती नी करे उणका सरु, पापिहुंण, अपवित्तरहुंण, अधरमिहुंण, अने मां-बाप की हत्या करवा वाळाहुंण, हत्याराहुंण,
54001010	ब्योबिचारिहुंण, समलिंगी कामुकहुंण, अगवा करवा वाळाहुंण, झुंट बोलवा वाळाहुंण, झुंटी सोगन खावा वाळाहुंण, अने सगळी दूसरी बातहुंण सरु बणायो हे। उनी खरी सीख का बिरोद माय हे,
54001011	जो परम धन्‍य परमेसर की म्हेमा से भर्‌या सुब-समिचार का मुजब हे, जो म्हारे सोंप्यो ग्यो हे।
54001012	हूं हमारा परभु ईसु मसीह को धन्यबाद करूं। म्हारे उनेज ताकत दई हे, क्योंके उने म्हारे बिसास लायक जाणी के या सेवा दई हे।
54001013	हालाके पेलां हूं उको मान पाड़वा वाळो, सताड़वा वाळो अने घणो अंधेर करवा वाळो मनख थो, फेर बी म्हार पे दया करी गी क्योंके यो सगळो म्हने एक अबिसासी की हालत माय नासमजी से कर्‌यो थो।
54001014	अने परभु की किरपा म्हारे घणी मिळी, अने सातेज उ बिसास अने परेम बी जो मसीह ईसु माय हे।
54001015	या बात बिसास लायक अने हरतरा से मानवा लायक हे के मसीह ईसु जगत माय पापिहुंण को उध्दार करवा आयो जिणका माय सगळा से बड़ो पापी हूं हे।
54001016	फेर बी म्हार पे इनी वजासे दया हुई के मसीह ईसु ने एक बड़ा पापी का रुप माय म्हारे काम माय लेता होया अगड़े चली के जो लोग ईसु पे बिसास करेगा उणका सरु हमेस्या को जीवन पावा सरु एक मिसाल का रुप माय म्हारे कायम करिके अपणी पूरण जिरना परगट करी सके।
54001017	अबे जुग-जुग का राजा - याने अजर-अमर, अणदेख्या अने एकीज परमेसर - को मान अने म्हेमा हमेस्या-हमेस्या होती रे। आमीन, असोज होय।
54001018	हे म्हारा बेटा तीमुथियुस, नबिहुंण का बचनहुंण का मुजब नरा पेलांसेज थारा बारामें जो नबुवतहुंण करी दी थी, हूं थारे यो हुकम दई र्‌यो हूं ताके तू उणका मुजब
54001019	बिसास अने अच्छी समज से लेस हुई के नेकी सरु लड़ई लड़ी सके। थोड़ाक असा हे जिणने अच्छी समज के छोड़ी लाखी अने बिसास खतम हुई ग्यो हे।
54001020	इणका माय से हुमिनयुस अने सिकन्दर असाज हे। म्हने उणके सेतान के दई द्‍या हे, ताके उणके परमेसर का बिरोद माय परमेसर की निंदा करवा से रोकवा को पाठ भणायो जाय।
54002001	इकासरु म्हारो पेलो निवेदन खास रुप से यो हे के बिणतिहुंण, पराथनाहुंण, निवेदन अने धन्यबाद परमेसर के सगळा मनखहुंण आड़ी से द्‍या जाय।
54002002	खास करिके सासकहुंण अने सगळा हाकिमहुंण सरु ताके हम चेन अने सान्ती समेत पूरण भगती अने गम्भीरता का साते जीवन बिताड़ी सकां।
54002003	या पराथना हमारा उध्दार करवा वाळा परमेसर की नगे माय भली अने मानवा लायक हे,
54002004	परमेसर जो यो चाय के सगळा मनखहुंण उध्दार पाय अने सच्चई के जाणे।
54002005	क्योंके परमेसर एकज हे अने परमेसर अने मनखहुंण का अदाड़ माय एकज बिचोळ्यो बी हे, याने ईसु मसीह, जो मनख हे।
54002006	जेने अपणे खुद के सगळा का एवज माय फिरोती का मोल दई द्‍यो। ठीक बखत पे इकी गवई परमेसर ने हमारे दई अने अबे हमारे दूसरा लोगहुंण के परचार करनों हे।
54002007	हूं सांची कूं, झुंट नी कूं, इनी गवई को परचार करवा सरु म्हारे परचारक अने परेरित ठेराड़्यो। म्हारे गेरयहूदिहुंण सरु बिसास अने सच्चई का परबचन देवा वाळो ठेराड़्यो हे।
54002008	इकासरु हूं चउं के हर जगापे उ मनख जो परमेसर को हे, बिना करोध अने बिना बिवाद के पवित्तरता से हात उठाड़ी के पराथना कर्‌या करे।
54002009	असतरा बइराहुंण से बी हूं चउं के वी सुदी-सादी भेस-भूसा माय अपणे खुद के संवारे अने काबु माय राखे। वी बाल गुंथवा अने सुन्ना या मोतीहुंण या मोलका लतराहुंण से नी,
54002010	पण अपणा भला कामहुंण से संवारे जसाके उनी बइराहुंण के सोबा दे हे जो खुद के भगतण के हे।
54002011	हरेक घराळी सान्ती से अने आखा समरपण का साते सीखे।
54002012	हूं या इजाजत नी दउं के कइंकी घराळी अपणा घराळा के सीखाड़े या उका पे राज करे, पण वा छानी रे।
54002013	क्योंके आदम के पेलां बणायो अने उकी घराळी हव्‍वा के पाछे बणई थी।
54002014	आदम भेकावा माय नी आयो, पण उकी घराळी भेकावा माय अई के पाप माय पड़ी गी।
54002015	पण बइराहुंण अगर अपणे काबु माय राखी के बिसास, परेम अने पवित्तरता से बणी रेगा तो, ओलाद जणवा की वजासे उध्दार पायगा।
54003001	यो केवाड़ो सांची हे के अगर कईं को मण्डळी माय अगवो बणवा की मरजी राखे तो उ भलो काम करवा की बी मरजी राखे हे।
54003002	तो जरुरी हे के अगवो बिना दोष को, एकज घराळी को धणी, जिरना मारवा वाळो, अपणे खुद के काबु माय राखवा वाळो, समजदार, मान-सम्मान वाळो, पांमणाहुंण की आव-भगत करवा वाळो, अने सीखाड़वा माय कुसल होणो चइये।
54003003	दारुड़्यो या झगड़ा करवा वाळो नी होणो चइये, पण उके तो भलो अने सान्ती से रेवा वाळो होणो चइये, अने उके रुप्या-पइसा को लोभी नी होणो चइये।
54003004	अपणा परवार को अच्छो परबन्‍द करवा वाळो, अने अपणा बाळकहुंण के काबु माय राखवा वाळो के वी उको पूरो मान राखे।
54003005	क्योंके अगर कईं को अपणा परवार को परबन्‍द करनों नी जाणे तो उ परमेसर की मण्डळी को परबन्‍द कसे करेगा?
54003006	उ नवो सीखवा वाळो चेलो नी होणो चइये, कंई असो नी होय के घमण्ड माय फुली के सेतान सरीकी सजा पाणी पड़े।
54003007	इका अलावा अबिसासी लोगहुंण माय अच्छो नाम रे, कंई असो नी होय के कइंका दोष माय पड़ी के उ सेतान का फंदा माय फांसी जाय हे।
54003008	असाज मण्डळी का धरम-सेवकहुंण के बी आदर-मान होणो चइये, जिणकी बातहुंण पे भरोसो कर्‌यो जाय, दारु नी प्ये, अने बुरा रस्ता से धन कमावा की मन्‍सा नी राखे।
54003009	इणके तो परमेसर से परगट हुई बिसास की सच्चई के पवित्तर हिरदा से पकड़ी राखणो चइये।
54003010	इणके बी पेलां अगवाहुंण सरीको परखणो चइये। अगर कंई दोष नी मिळे तो इणके धरम-सेवकहुंण सरीकी सेवा करवा दो।
54003011	असतरा बइराहुंण के बी मान-सम्मान का लायक होणो चइये, बुरी बात करवा वाळी नी पण जिरना मारवा वाळी अने सगळी बातहुंण माय बिसास लायक रे।
54003012	मण्डळी को धरम-सेवक एकज बइरा को घराळो रे अने अपणा बाळ-बच्चाहुंण अने परवार को अच्छो परबन्‍द करवा वाळो रे।
54003013	जिणने धरम-सेवकहुंण को काम अच्छी तरा से पूरो कर्‌यो हे, तो वी अपणा सरु मान-सम्मान की जगा पायगा, अने उना बिसास पे जो ईसु मसीह माय हे, पक्‍की मजबूती पायगा।
54003014	हूं यो आसा करता होया के तमारा कने पाछो अउंवां तमारे ई बात लिखी र्‌यो हूं।
54003015	पण अगर म्हारे आवा माय देर हुई जाय तो थारे मालम रे के परमेसर का परवार माय जो जीवता परमेसर की मण्डळी अने सच्चई को खम्‍बो हमारो अने नीम हे अने थारो बरताव कसो रेणो चइये।
54003016	हमारा धरम की सच्चई को भेद बेसक म्हान हे। मसीह जो काया माय हुई के परगट्यो, पवित्तर आतमा से धरमी सिद्द होयो, सरगदूत के नगे आयो, गेरयहूदिहुंण माय उको परचार होयो, जगत ने उका पे बिसास कर्‌यो अने म्हेमा माय अदरे उठाड़्यो हे।
54004001	पण पवित्तर आतमा साफ के हे के अंत का बखत थोड़ाक लोग भटकावा वाळा झुंटा नबिहुंण का परबचनहुंण अने बायरबादाहुंण की सीख पे ध्यान देवा लागेगा अने बिसास से भटकी जायगा।
54004002	उना झुंटा पाखण्‍डी लोगहुंण की बातहुंण की वजासे असो होयगा जिणकी समज मानो बळता होया लुव्वा से दागी गी होय।
54004003	जो ब्‍याव नी करवा अने जिमवा की थोड़िक चीजहुंण से परे रेवा की सीख देगा। पण परमेसर ने इकासरु बणायो हे के बिसासी अने सच्चई के जाणवा वाळा धन्यबाद दई के खाय।
54004004	क्योंके परमेसर की बणई हर चीज भली हे, अने कइंकी बी चीज त्यागवा लायक हयनी अगर उके धन्यबाद दई के खई जाय।
54004005	क्योंके वा परमेसर का बचन अने पराथना से पवित्तर हुई जाय हे।
54004006	अगर तू बिसासी भई-बेनहुंण के इनी बातहुंण को ध्यान देवाड़तो रेगा तो मसीह ईसु को असो भलो सेवक रेगा, अने बिसास की बातहुंण अने उनी खरी सीख जेके तू मानतो आयो हे थारो आतमिक पाळण-पोसण होतो रेगा।
54004007	पण बिना परमेसर की मन-गड़न्‍त बारताहुंण से दूरो रे जो बुड़ी डोकरिहुंण बोल्या करे हे। अने परमेसर की सेवा सरु अपणा खुद के साधतो रे।
54004008	क्योंके काया की साधना से थोड़ोसोज फायदो रे हे, जदके परमेसर की भगती हरतरा से मोलकी हे, क्योंके उका माय आज का बखत अने आवा वाळा जीवन सरु बी परतिज्ञा समई हुई हे।
54004009	या बात बिसास लायक अने हरतरा से मानवा लायक हे।
54004010	अने हम इकासरु काठी म्हेनत अने कोसिस करी र्‌या हे क्योंके हमारी आसा जीवता परमेसर पे टिकी हे, जो सगळा मनखहुंण को, खास करिके बिसासिहुंण को उध्दार करवा वाळो हे।
54004011	इनीज बातहुंण को हुकम अने सीख द्‍याकर।
54004012	कईं को थारी जुवानी के ओछी नी समजे, पण तू बचन, बरताव, परेम, बिसास अने पवित्तरता माय बिसासिहुंण सरु मिसाल बणी जा।
54004013	म्हारा आवा तक पवित्तर-सासत्तर बांची के सुणाणे, परबचन देणे अने सीखावा माय लाग्यो रेजे।
54004014	थारे जो बरदान मिळ्यो हे, तू उके काम माय ले। यो थारे नबिहुंण की भविसबाणी की वजासे अने थार पे बुड़ा-हाड़ाहुंण को हात राखी के द्‍यो हे।
54004015	इणका पे कोसिस करतो रे अने इणका पे अपणो पूरो ध्यान लगाड़, ताके थारी उन्नती सगळा लोगहुंण का सामे अई जाय।
54004016	अपणा जीवन पे अने अपणी सीख पे खास ध्यान लगाड़। उनीज बात पे टिक्यो रे क्योंके असा आचरण करता रेवा से तू खुद अपणा अने अपणा सुणवा वाळाहुंण को उध्दार करेगा।
54005001	कइंका बुड़ा मनख के काठो मती डांट, बल्के उके पिता का रुप माय जाणी के उका गेले नरमता से, अने अपणा से नाना का गेले भई-बेनहुंण सरीको बरताव कर।
54005002	अने बुड़ी बइराहुंण के मेतारी अने जुवान बइराहुंण के बेन जाणी के पूरण पवित्तरता से बरताव कर।
54005003	वी रांडिहुंण जो सांचीमेंज बिना परवार की हे उणको खास ध्यान राखजे।
54005004	पण अगर कइंकी रांडी का बेटा-बेटिहुंण या नात्या-पोत्याहुंण होय तो उणके चइये के पेलां अपणा परवार सरु भकती को बरताव करे, अने अपणा मां-बाप के उणका उपकार को बदळो चुकाड़ी लाख, क्योंके इका से परमेसर खुस रे हे।
54005005	अने जो सांची माय रांडी अने एखली रे हे, सिरप परमेसर पे आसा राखे हे अने दन-रात बिणती अने पराथना माय लागी रे हे,
54005006	पण जो भोग-बिलास माय पड़ी गी हे वा जीते जी मरी गी हे।
54005007	इकासरु बिसासी लोगहुंण के इनी बातहुंण को हुकम द्‍याकर ताके कईं को उणका पे लांछण नी लगाड़ी सके।
54005008	पण अगर कईं को अपणा लोगहुंण की, अने खास करिके अपणा परवार की देख-रेख नी करे तो उ अपणा बिसास से फिरी ग्यो हे अने कइंका अबिसासी से बी घणो बुरो हे।
54005009	उनी रांडी को नाम सुची माय ल्यो जाय जो सात बरस से कम की नी रे, अने एकज धणी की बइरा री होय,
54005010	भलई को काम करवा माय नाम कर्‌यो होय, अने जेने बाळकहुंण को पाळण-पोसण कर्‌यो होय, पंमणई माय लागी री होय, परमेसर का पवित्तर लोगहुंण का पग पखाळ्या होय, गरीब-गुरबाहुंण की मदद करी होय, अने अपणे खुद के हरेक भला काम माय लगाड़ी राख्यो होय।
54005011	पण जुवान रांडिहुंण के सुची माय मती लीजे क्योंके जदे वी काया की मरजी के मसीह से बड़ी के माने हे अने वी पाछो ब्‍याव करनों चाय हे।
54005012	असतरा वी दोषी ठेरे हे, क्योंके उणने अपणा पेलां की बिसासभरी-परतिज्ञा के तोड़ी लाखी हे।
54005013	इका अलावा उणके आळसपणा की आदत पड़ी जाय। वी घरे-घर डोलती फिरे अने नी सिरप आळसी हुई जाय पण बक-बक करिके लोगहुंण का काम माय टांगड़ी अड़ावा लागे हे। असी बातहुंण बोले जो केवा लायक हयनी।
54005014	इकासरु हूं कूं के जुवान रांडिहुंण ब्‍याव करिके सन्तान पेदा करे, घर की देख-रेख करे, अने बेरिहुंण के निंदा करवा को मोको नी दे,
54005015	क्योंके थोड़िक तो पेलांसेज बिटळी के सेतान का पाछे चलवा लागी हे।
54005016	अगर कइंकी बिसासी बइरा का घरे रांडिहुंण हे, तो वा उणकी मदद करे अने मण्डळी पे कईं को बोज नी पड़े, जेकासे मण्डळी उणकी मदद करी सके जो सांचीमेंज रांडिहुंण हे।
54005017	जो अगवाहुंण मण्डळी को अच्छो परबन्‍द करे, वी दो-गुणा आदर-मान का लायक मान्या जाय, खास करिके वी जो परचार अने सीख देवा का काम माय काठी म्हेनत करी र्‌या हे।
54005018	क्योंके पवित्तर सासत्तर माय लिख्यो हे, "बेल जदे खळा माय रे तो उका मुन्डा पे मुच्‍छो मती बान्‍दजे" अने "मजुर्‌या के अपणी मजुरी पाणे को हक हे"।
54005019	कइंका अगवा पे लगाड़्यो उना लांछण के तदत्तक मती मान जदत्तक दो या तीन गवाहुंण की गवई नी हुई जाय।
54005020	जो हमेस्या पाप करवा माय लाग्या रे उणके सगळा का सामे पाप से डरां ताके बाकी का लोगहुंण बी पाप करवा से डरे।
54005021	हूं पोलुस थारे परमेसर, मसीह ईसु अने उका छांट्‌या होया सरगदूतहुंण की हाजरी माय थारे काठी चेतावणी दउं के इनी बातहुंण को पाळण बिना भेद-भाव के सांची आतमा माय हुई के कर।
54005022	बिना बिचारे कइंका के मण्डळी को अगवो बणावा सरु उका पे झट हात मती राखजे, ताके तू कइंका का पापहुंण माय बांटेदार नी बणे अने अपणे खुद के पवित्तर बणायो राखजे।
54005023	सिरप पाणीज मती पीतो रे, बल्के अपणा हाजमा माय घड़ी-घड़ी बेमार पड़वा से बचवा सरु थोड़ोक दाखरस बी लई ल्या कर।
54005024	थोड़ाक लोगहुंण का पाप साफ रुप माय नगे अई जाय हे, अने न्याव सरु हाजर कर्‌या जाय हे, पण दूसरा लोगहुंण का पाप सिरप बाद माय परगट होय हे।
54005025	असा भला काम बी साफ रुप माय नगे अई जाय पण जो नगे नी आय वी छिप्या नी री सकता।
54006001	जो लोग जुड़ा का निच्चे याने गुलाम हे, वी अपणा मालेखहुंण के पूरा आदर-मान का लायक जाणे, ताके परमेसर को नाम अने हमारा परबचनहुंण की निंदा नी करी जाय।
54006002	अने असा गुलामहुंण के बी जिणका मालेख बिसासी हे, बस इकासरु के "वी उणका धरम भई हे" अपणा मालेख को मान मती पाड़जे। पण मालेख की हजु बत्ती सेवा करजे, क्योंके जो इको फायदो ले वी बिसासी अने परमिला मनख हे। इनी बातहुंण के सिखाड़तो रेजे अने इणको परचार करतो रेजे।
54006003	अगर कईं को दूसरी तरा की सीख दे अने हमारा परभु ईसु मसीह का बारामें उना सांचा बचनहुंण के नी माने अने भगती से भरी सीख माय राजी हयनी,
54006004	तो उ घमण्ड से फूल्यो हे अने कइंबी नी जाणे हे। उके तो लड़वा अने सबद्हुंण पे तरक करवा को रोग हे। इनी बातहुंण से जळण, बेर-भाव, निंदा-भाव, अने गाळी-गळोच, बुरा-बुरा सक,
54006005	अने उना मनखहुंण का माय लगातार लड़ई-झगड़ा पेदा होय हे, जिणकी मती भरस्ट हुई गी, जो सच्चई से दूरा हुई ग्या हे अने जो भगती के फायदा को जरियो माने हे।
54006006	पण सन्‍तोस समेत भगती सांची माय बड़ी कमई हे।
54006007	क्योंके नी तो हम जगत माय कंई लाया अने नी यां से कंई लई जावांगां।
54006008	इकासरु अगर हमारा कने रोटा अने लतरा हे तो इणका सेज हम जिरना मारांगा।
54006009	पण जो धणी बणणो चाय लोभ माय पड़ी के फंदा माय फंसी जाय हे, अने उणके असी नरी मूरखता से भरी नास करवा वाळी मन्‍साहुंण घेरी ले हे जो लोगहुंण के पड़वा अने बिनास का खाड़ा माय धक्‍को दई दे हे।
54006010	क्योंके धन को लोभ सगळी तरा की बुरइहुंण को मूळ हे। थोड़ाक लोग लोभ की वजासे बिसास से भटकी के अपणा खुद का हिरदा के नरा दुःखहुंण से छळणी बणई लाखे हे।
54006011	पण हे परमेसर का मनख, तू इनी बातहुंण से दूरो रेजे, अने धारमिकता, भगती भरी सेवा माय, बिसास, परेम, जिरना अने भलई माय नरमता से रेजे।
54006012	बिसास का सुब-समिचार सरु अच्छी कुसती लड़। हमेस्या का जीवन के थाम्यो राख जेकासरु तू तेड़्यो थो अने जेकी अच्छी गवई तने नरा गवाहुंण का सामे दई थी।
54006013	परमेसर जो सगळा के जीवन दे हे, अने ईसु मसीह गवा करिके जेने पेन्‍तियुस पिलातुस का सामे गवई दई हे, हूं उणकी हाजरी माय थारे यो काठो हुकम दउं
54006014	के हमारा परभु ईसु मसीह का परगटवा तक थारे जो हुकम द्‍यो हे तू उका पे बिना कंई कमी छोड़े बिना दोष के चलतो जा।
54006015	ईसु के ठीक बखत पे सरग से परगटेगा - उ जो परम धन्‍य हे अने एखलो समराट, राजाहुंण को राजो अने परभुहुंण को परभु,
54006016	परमेसर अजर-अमरता को एकज हाकिम हे जो घणा चळकदार उजाळा माय रे हे। जेके नी तो कइंका मनख ने देख्यो हे, अने नी कईं को देखी सके हे। उकोज मान अने उकी हमेस्या की सामरत को फेलाव होतो रे। असोज होय।
54006017	इना जगत का धणिहुंण के हुकम दे के वी घमण्डी नी बणे अने चंचल धन पे नी, पण परमेसर पे आसा राखे जो हमारा सुक सरु सगळो कंई घणो दे हे।
54006018	उणके हुकम दे के वी भलई को काम करे, भला कामहुंण माय धणी बणे, दानदाता अने बड़ो मन राखे,
54006019	के वी अपणा सरु असो धन भेळो करे जो आवा वाळा बखत सरु अच्छी नीम बणी जाय, जेकासे वी उके पकड़ी ले जो सांची माय जीवन हे।
54006020	हे तीमुथियुस, थारे जो धरोवर परमेसर ने दई हे, उकी रक्‍सा कर। जेनी सीख के ज्ञान केणोज भूल हे, उणकी असुद्द बक-बक अने बिरोद की बातहुंण से दूरो रे।
54006021	उके मानी के थोड़ाक लोगहुंण बिसास से भटकी ग्या हे। परमेसर की किरपा तमार पे होती रे।
55001001	हूं पोलुस अपणा आड़ी से जो परमेसर की मरजी से ईसु मसीह को परेरित हे अने जेके ईसु मसीह माय जीवन पावा की परतिज्ञा को परचार करवा सरु मोकल्यो हे:
55001002	म्हारा परभु माय परमिला बेटा सरीका तीमुथियुस का नामे: परम पिता परमेसर अने हमारा परभु ईसु मसीह आड़ी से तमारे किरपा, दया अने सान्ती मिळे।
55001003	दन-रात अपणी पराथनाहुंण माय लगातार थारी रियाद करतो होयो, हूं उना परमेसर को धन्यबाद करूं, अने उकी सेवा अपणा पूरखाहुंण की रीति मुजब सुद्द अने सांचा हिरदा का आतमा से करूं।
55001004	म्हारा सरु तने जो आंसु बिछड़वा का बखत बिवाड़्या था, उणके रियाद करी-करी के म्हारी घणी मन्‍सा होय के थार से अई के मिळुं अने खुसी से भरी जउं।
55001005	हूं थारा सांचा बिसास के बी रियाद करूं, जो पेलां थारी नानी मां लोइस अने थारी मेतारी यूनीके माय थो। म्हारे भरोसो हे के उज बिसास थारा माय बी हे।
55001006	-
55001007	क्योंके परमेसर ने जो आतमो हमारे द्‍यो हे, उ कायर नी बणाय बल्के हमारे परेम, जिरना, अने ताकत से भरी लाखे हे। इकासरु हूं थारे रियाद देवाड़ी र्‌यो हूं के परमेसर का बरदान के पूरो काम माय ले जो थारे जदे मिळ्यो थो जदे म्हने थार पे हात धर्‌यो थो।
55001008	इकासरु तू हमारा परभु की गवई देवा से या म्हार से जो ईसु की सेवा करवा की वजासे हूं जेळ माय बन्दी हूं, लजा मती। बल्के परमेसर ने जो ताकत दई हे उका मुजब सुब-समिचार सरु म्हारा गेले दुःख उठाड़।
55001009	जेने हमारो उध्दार कर्‌यो, अने पवित्तर जीवन जीवा सरु हमारे तेड़्या हे, - हमारा कामहुंण का मुजब नी, पण उका अपणाज उद्देस अने किरपा का मुजब जो परमेसर ने परभु ईसु मसीह माय जगत का रचवा का पेलांसेज हमेस्या से हमारे दई द्‍यो हे।
55001010	पण अबे हमारा उध्दार करवा वाळा ईसु मसीह का परगटवा से दरसन होयो हे, जेने मोत को अंत करी लाख्यो अने सुब-समिचार की वजासे जीवन अने अजर-अमरता को दरसन करायो।
55001011	इना ईसु मसीह का सुब-समिचार के फेलावा सरु म्हारे एक परचारक, परेरित, अने सिक्छक का रुप माय नियुक्‍त कर्‌यो हे।
55001012	याज वजा हे के हूं यो जेळ को सगळो दुःख बी उठई र्‌यो हूं। अने फेर बी हूं लाजे नी मरुं क्योंके मसीह पे म्हने बिसास कर्‌यो हे, हूं उके जाणूं अने हूं यो मानूं के उने म्हारे जो द्‍यो हे, उकी रक्सा करवा माय सामरत हे जदत्तक उ दन नी आय।
55001013	जो खरा बचन तने म्हार से सुण्या हे, उणके उना बिसास अने परेम माय, जो मसीह ईसु माय हे, अपणो आदरस बणई राख।
55001014	हमारा भित्तरे रेवा वाळा पवित्तर आतमा से तू उना खास सांचा सुब-समिचार जो परमेसर ने द्‍या उको नेपो कर।
55001015	जसो के तू जाणेज हे के वी सगळा बिसासी जो एसिया इलाका माय रे हे, म्हारे छोड़ी ग्या हे। फुगिलुस अने हिरमुगिनेस उणका माय सेज हे।
55001016	उनेसिफुरुस का परवार पे परभु किरपा करे, क्योंके उने नरी बखत म्हारे सुक पोंचाड़्यो हे। अने उ म्हारे जेळखाना माय रेवा से बी लाजे नी मर्‌यो।
55001017	बल्के जदे उ रोम नगर आयो थो, तो कोसिस करिके जदत्तक म्हारे ढुंडतो र्‌यो जदत्तक म्हार से मिळ्यो हयनी।
55001018	परभु करे के उके न्याव का दन परभु आड़ी से दया मिळे। जसे उने इफिसुस माय म्हारी तरा-तरा से सेवा करी हे तू उके घणो अच्छी तरा से जाणे हे।
55002001	इकासरु, हे म्हारा बेटा सरीका तीमुथियुस, ईसु मसीह माय मिळवा वाळी किरपा से मजबूत हुई जा।
55002002	अने मसीह का बारामें जो बातहुंण तने नरा गवाहुंण का सामे म्हार से सुणी हे, उके उना बिसास करवा लायक लोगहुंण के सीखई दे जो दूसरा के बी सिखाड़्वा का लायक रे।
55002003	मसीह ईसु को अच्छो सेनिक सरीको म्हारा साते दुःख उठाड़।
55002004	कईं को बी सेनिक जो लड़ई पे जाय हे अपणे खुद के हरदन का जंजाळ माय इकासरु नी फंसाय क्योंके उ अपणा कपतान के खुस करे हे।
55002005	फेर अखाड़ा माय लड़वा वाळो पेलवान अगर नेम मुजब नी लड़े तो इनाम नी पाय।
55002006	म्‍हेनती किरसाण केज सगळा से पेलां उपज को हिस्सो मिळणो चइये।
55002007	जो हूं कूं उका पे ध्यान धर, क्योंके परभु थारे सगळी बातहुंण की समज देगा।
55002008	ईसु मसीह के रियाद कर जो दाऊद राजा का कुळ को हे अने मर्‌या माय से जी उठ्यो हे। योज उना सुब-समिचार को सार हे जेको हूं परबचन दउं।
55002009	इना सुब-समिचार सरु हूं दुःख उठाड़ुं यां तक के एक मुलजिम सरीको म्हारे सांकळ माय जकड़ी लाख्यो। पण परमेसर को बचन कइंका का बन्दण माय हयनी।
55002010	इनी वजासे हूं हरेक दुःख उठाड़तो र्‌यो हूं, ताके परमेसर का छांट्‌या होया लोगहुंण मसीह ईसु माय उध्दार का गेले हमेस्या की म्हेमा के पई सके।
55002011	यो केवाड़ो बिसास लायक हे : "अगर हम मसीह का गेले मरी चुक्या हे तो उका गेले जिवांगां बी।
55002012	अगर हम मसीह सरु जिरना से दुःख सई लां तो उका गेले राज बी करांगां। अगर हम उके नकारांगा तो उ बी हमारे नकारेगा।
55002013	हम चाये बिसासघात करवा वाळाज क्यों नी रां, फेर बी उ बिसास लायक बण्यो र्‌यो हे, क्योंके उ खुद अपणो नकारो नी करी सकतो।
55002014	लोगहुंण के इनी बात पे रियाद देवाड़तो रेजे अने परमेसर का सामे उणके चेतावणी देतो रे के सबद्हुंण के लई के लड़ई-झगड़ो नी कर्‌या करे जेकासे कंई फायदो हयनी। बल्के इणके जो सुणे हे, वी बी नास होय हे।
55002015	काठी म्हेनत कर के परमेसर थारे माने अने असा सेवक का रुप माय हाजिर होवा की कोसिस करतो रे जेकासे कइंकी बात सरु लाजे नी मरनो पड़े। अने जो परमेसर का सांचा बचन के ठीक ढंग से काम माय लाय हे।
55002016	अने संसार की बेकार की बकवास से दूरो रे, क्योंके ई बातहुंणज लोगहुंण के परमेसर से दूरो करे हे।
55002017	असा लोगहुंण की सीख नासूर की तरा नुकस्यान करेगा। हुमिनयुस अने फिलेतुस असाज हे।
55002018	जो सच्चई से भटकी चुक्या हे, उणको यो केणो हे के जो मरी ग्या था वी मर्‌या माय से जी उठ्या हे यो अबी तक हुई बी चुक्यो हे। ई थोड़ाक लोगहुंण का बिसास के खतम करी र्‌या हे।
55002019	फेर बी परमेसर की मजबूत नीम अटळ हे। जेका पे या छाप लागी हे, "परमेसर अपणा भगतहुंण के जाणे हे।" अने "उ हरेक जो के हे के उ परभु को नाम ले हे, उके बुरई से बचणो चइये।"
55002020	मोटा घर माय सिरप सुन्ना-चांदी काज ठामड़ा तो नी रे, उका माय लक्‍कड़ अने गारा का बी ठामड़ा-ठिकरा रे हे। कईं को खास काम सरु अने कइंका साधारण काम सरु रे।
55002021	इकासरु अगर मनख अपणे खुद के बुरइहुंण से सुद्द करी ले तो उ खास काम को बणेगा। फेर पवित्तर बणी के अपणा मालेख सरु काम को अने हरेक भला काम सरु तय्यार रेगा।
55002022	जुवानी की बुरी मन्‍साहुंण से दूरो रे उना सगळा का गेले जो साफ हिरदा से परभु के तेड़े हे। उणका गेले धरम को जीवन, बिसास, परेम अने सान्ती को पाछो कर।
55002023	पण मूरखता से भर्‌या, बेकार का तरक-बितरकहुंण से हमेस्या बचतो रे। क्योंके तू जाणेज हे के इणकासे लड़ई-झगड़ो होय हे।
55002024	अने परभु का सेवक के तो झगड़णोज नी चइये। उके तो सगळा पे दया करनों चइये। उके सीख देवा की लायकी होणी चइये अने उके जिरना मारनो चइये।
55002025	अने उके अपणा बिरोदिहुंण के इनी आसा से नरमता का साते समजाणो चइये के परमेसर उणके बी हिरदो बदळवा की ताकत देगा, ताके उणके बी सच्चई को ज्ञान हुई जाय।
55002026	अने चेती के सेतान का फंदा से बची हिटे, जेने उणके अपणी मरजी के पूरण करवा सरु बन्दी बणई राख्या हे।
55003001	ध्यान राखो के संसार का अंत का दनहुंण माय बुरो बखत आयगा।
55003002	क्योंके मनख सुवारती, लोभी, गुमानी, बदमासी करवा वाळो, परमेसर की निंदा करवा वाळो, मां-बाप को हुकम नी मानवा वाळो, नुगरो, अपवित्तर,
55003003	बिना परेम को, मांफ नी करवा वाळो, चुगली करवा वाळो, बिना जिरना को, घणो बुरो, भलई से घिरणा करवा वाळो,
55003004	बिसासघात करवा वाळो, ढीट, गुमानी अने परमेसर से परेम करवा की बजाय सुख-बिलास से परेम करवा वाळो रेगा।
55003005	वी धरम का दिखावटी रुप को पाळण तो करेगा पण उकी भित्तरे की ताकत के नकारी देगा। उणकासे दूराज री जो।
55003006	क्योंके इणका माय से थोड़ाक असा हे जो घरहुंण माय दब्या पग भरई के अने उनी कमजोर चरित्तर की बइराहुंण के बस माय करी ले जो पाप माय पड़ी रे, अने नरी-तरा की बुरी कामनाहुंण माय फंसी रे हे।
55003007	ई हमेस्या सिखती तो रे पण सच्चई का ज्ञान तक वी कदी नी जई सके।
55003008	यन्नेस अने यम्‍ब्रेस ने जसे परमेसर का सेवक मूसा को सामो कर्‌यो थो, वसेज ई लोगहुंण सच्चई का बिरोदी हे। इना लोगहुंण की समज भरस्ट हे अने बिसास करवा का बारामें बिना काम का हुई ग्या।
55003009	पण ई हजु जादा अगड़े नी बड़ी सकेगा। क्योंके जसे यन्नेस अने यम्‍ब्रेस की मूरखता उजागर हुई थी, वसेज इणकी बी होयगा।
55003010	कइंबी होय, तने म्हारी सीख के, चाल-चळण के, उद्देस के, बिसास के, सेणे की ताकत के, परेम के, जिरना के,
55003011	म्हारी उनी यातणाहुंण अने दुःखहुंण माय तने म्हारो सात द्‍यो। तम तो जाणोज हो के अंताकिया, इकुनियुम अने लुसतरा माय म्हने कसा-कसा भयानक सताव झेल्या! पण परभु ने म्हारे उना सगळा से बचाड़्या हे।
55003012	सांची माय ईसु मसीह की सेवा माय जो नेकी का साते जिणो चाय हे, सताड़्याज जायगा।
55003013	पण पापी अने ठग दूसरा के छळता होया खुद छळ्या जायगा, अने बुरा से बुरा होता चल्या जायगा।
55003014	पण तू उनी बातहुंण पे जो तने सीखी अने बिसास कर्‌यो हे उणके करतो जा। तू जाणेज हे के उनी बातहुंण के तने किकासे सीखी हे।
55003015	अने नानपण सेज पवित्तर धरम सासत्तर थारो जाण्यो होयो हे। उ थारे उनी समज के दई सके हे जेकासे ईसु मसीह माय बिसास की वजासे छुटकारो मिळी सके।
55003016	आखो पवित्तर धरम सासत्तर परमेसर की परेरणा से रच्यो हे। उ लोगहुंण के सच्चई की सीख देणे, उणके सुदारणे, उणके उणकी बुरई बताड़वा अने धारमिकता का सीख सरु काम की हे।
55003017	जेकासे परमेसर का हरेक सेवक सासत्तर के काम माय लेता होय हरतरा का भला काम करवा सरु सामरत अने साधन से तय्यार हुई जायगा।
55004001	परमेसर अने ईसु मसीह के अपणो गवा बणई ले जो जीवता अने जो मरी चुक्या हे उणको न्याव करवा वाळा हे क्योंके ईसु को पाछो आणो अने उको राज कने हे, हूं थारे सोगन दई के हुकम दई र्‌यो हूं:
55004002	के सुब-समिचार को परचार कर चाये बखत होय या बे-बखत अपणो काम करवा सरु तय्यार रे, बड़ी जिरना का साते सीख देता होय ताड़णा दे, उणके बड़ावो दई के समजाड़।
55004003	क्योंके बखत आयगा जदे लोगहुंण खरा परबचन के सुणणो तक नी चायगा, वी अपणी मरजिहुंण का मुजब सुणवा सरु नरा गरु भेळा करी लेगा।
55004004	वी सच्चई आड़ी से अपणा कान फेरी लेगा अने मन-गड़न्‍त बारताहुंण पे ध्यान धरेगा।
55004005	पण तू हर हाल माय अपणे खुद के काबु माय राख दुःख उठाड़ अने सुब-समिचार को परचार कर। अने जो सेवा थारे दई गी हे, उके पूरण कर।
55004006	क्योंके म्हने आखो जीवन अरद सरीको बलिदान करी लाख्यो अने म्हारा जीवन को आखरी बखत अई ग्यो हे।
55004007	हूं मसीह का काम की अच्छी कुसती लड़ी चुक्यो हूं, म्हने अपणी दोड़ पूरण करी ली हे म्हने बिसास की रक्‍सा करी हे।
55004008	आवा वाळा बखत माय म्हारा सरु जीत को मुगुट जो सरग माय धर्‌यो होयो हे, जेके परभु जो धारमिकता से न्याव करवा वाळो हे उना दन म्हारे देगा अने नी सिरप म्हारे पण उना सगळा के बी जो परेम का साते उका परगटवा की बाट जोई र्‌या हे।
55004009	म्हारा कने झट आवा की कोसिस करजे।
55004010	क्योंके इना जगत का मोह माय पड़ी के देमास ने म्हारे छोड़ी लाख्यो हे अने उ थिस्‍सलुनीके नगर चल्यो ग्यो हे। क्रेसकेन्स तो गलातिहुंण नगर अने तीतुस, दलमतिया नगर आड़ी चल्या ग्या हे।
55004011	सिरप लूकोज म्हारा गेले हे। मरकुस के गेले लेतो आजे, क्योंके सेवा का काम माय उ घणो कामको हे।
55004012	तुखिकुस के म्हने इफिसुस मोकल्यो हे।
55004013	जदे तू आय तो म्हारो चोगो अने पोथीहुंण, खास करिके चामड़ा पे लिखी चिट्ठिहुंण, लइ-याजे जिणके हूं त्रोआस माय करपुस का यां छोड़ियायो थो।
55004014	सिकन्दर ठठेरा ने म्हारे घणो नुकस्यान पोंचाड़्यो। परभु उका काम का मुजब उके पलटो देगा।
55004015	तू बी उकासे होसियार रीजे क्योंके उने हमारा परबचनहुंण को घणो बिरोद कर्‌यो।
55004016	पेली कावा म्हारी तरफदारी रोम का केसर म्हाराज का सामे कइंका ने नी करी, पण सगळा ने म्हारे एखलो छोड़ी लाख्यो थो। परमेसर करे इणके इको लेखो नी देणो पड़े।
55004017	म्हारी तरफदारी माय तो म्हारा परभु ने उबो हुई के म्हारे ताकत दई हे, के सुब-समिचार को म्हार से पूरण रीति से परचार होय जेकासे सगळी दूसरी जातहुंण सुणे। हूं तो न्हार का मुन्डा से छुड़ायो होयो हूं।
55004018	सगळा पाप से भर्‌या हमला से परभु म्हारे बचाड़ेगा अने अपणा सरग का राज माय सइसलामत पोंचाड़ेगा। उकी म्हेमा हमेस्या-हमेस्या होती रे। आमीन।
55004019	पिरिसकिल्‍ला, अक्विला अने उनेसिफुरुस का परवार के नमसकार किजे।
55004020	इरासतुस कुरिन्थियुस नगर माय रुकी ग्यो हे। म्हने त्रुफिमुस के उकी बेमारी की वजासे मिलेतुस नगर माय छोड़ी लाख्यो हे।
55004021	स्याळा से पेलां आवा की कोसिस करजे। यूबुलुस, पूदेन्स, लिनुस क्‍लोदिया अने सगळा भई-बेनहुंण थारे नमसकार के हे।
55004022	परभु थारी आतमा का गेले रे। तम सगळा पे परभु की किरपा रे।
56001001	पोलुस आड़ी से, जो परमेसर का छांट्‌या होया को बिसास अने सच्चई का उना ज्ञान सरु जो भकती मुजब हे परमेसर को सेवक अने ईसु मसीह को परेरित हे।
56001002	हमेस्या का जीवन की उनी आसा माय जेको वायदो परमेसर ने जो झुंटो नी बोली सकतो, सनातनकाळ से कर्‌यो।
56001003	पण अबे ठीक बखत आवा पे उने अपणाज बचन के उना परचार से परगट्यो, जो हमारा उध्दार करवा वाळा परमेसर का हुकम से म्हारे द्‍यो थो।
56001004	तीतुस के, जो हमारा सरीका बिसास माय म्हारो सांचो बेटो हे, पिता परमेसर अने हमारा उध्दार करवा वाळा मसीह ईसु आड़ी से किरपा अने सान्ती मिळे।
56001005	हूं किरेते टापू माय थारे इकासरु छेकी आयो के री बातहुंण के ठीक करे अने म्हारा हुकम का मुजब हर नगर माय पराचीनहुंण के ठेराय।
56001006	पराचीन बिना दोष को एकीज घराळी को धणी अने उका छोरा-छोरी बिसासी होय, दूराचारी अने बे-लगाम नी रे
56001007	क्योंके पराचीन, परमेसर को खजांची होवा सरु बिना दोष को होणो जरुरीज हे। उ नी तो खुद की मरजी पे, अने नी रीस वाळो होय, अने नी दारुड़्यो, नी मार-कूट करवा वाळो अने नीज नीच कमई को लोभी रे।
56001008	पण पवणई करवा वाळो, भलई से परेम की चायना वाळो, होसियार, न्यावी, भगत अने खुद के काबु माय करवा वाळो रे।
56001009	उ उना बिसासलायक बचन पे जो धरम परबचन का मुजब हे बण्यो रे। जेकासे के उ खरी सीख को परबचन देवा अने बिरोद करवा वाळाहुंण को मुन्‍डो बन्द करवा माय बी लायकी राखे।
56001010	क्योंके असा नरा हे जो बिना लगाम का, बकवास करवा वाळा अने धोकाबाज, खास करिके वी जो खतणा वाळा हे।
56001011	इणको मुन्‍डो जरुर बन्द करनों चइये क्योंके ई नीच कमई सरु खराब बातहुंण, सीखाड़ी के घर का घर बिगाड़ी र्‌या हे।
56001012	उणका माय से एक ने याने उणकाज एक नबी ने क्यो, के किरेते का रेवासी हमेस्या झुंटा, फाड़ खाण्‍या जनावर, अने आळसी पेटु रे हे।
56001013	या गवई सांची हे। इनी वजासे उणके काठी सजा द्‍याकर के वी बिसास माय मजबूत बणी जाय।
56001014	अने यहूदिहुंण की मन-गड़न्‍त कथाहुंण अने उना मनखहुंण का हुकम पे ध्यान मती दे जो सच्चई से भटकी जाय हे।
56001015	सांचा मनखहुंण सरु सगळी चीजहुंण सुद्द हे पण असुद्द अने अबिसासी मनखहुंण सरु कइंज सुद्द अने साफ हयनी, पण उणका मन अने समज दोइज असुद्द हे।
56001016	वी परमेसर के जाणवा को दावो तो करे पण अपणा करमहुंण से उके नकारे, वी घिरणित अने हुकुम नी मानवा वाळा हे अने कसाज अच्छा काम का लायक हयनी।
56002001	पण तू असी बातहुंण बोल्या कर जो खरी सीख सरीकी हे।
56002002	बुड़ा मनख समजदार, मान वाळा, अने होसियार रे, अने वी बिसास, परेम अने जिरना माय काठा रे।
56002003	इनीज तरा बुड़ी बइराहुंण को चाल-चळण बी पवित्तर रे, वी नी तो कइंका की बुरई करवा वाळी होय, नी पीवा वाळी पण अच्छी बातहुंण सीखाड़वा वाळीज रे।
56002004	जेकासे के वी जुवान बइराहुंण के अगड़े बड़ावा माय मदद करे, के वी अपणा-अपणा घराळा अने बाळकहुंण से परेम राखे,
56002005	अने वी होसियार, पवित्तर, अच्छो घर समाळवा वाळी दयामयी, घराळा की बात मानवा वाळी, जेकासे के परमेसर का बचन को अनादर नी होय।
56002006	असतरा जुवानहुंण के समजाड़ के वी जिरना मारे
56002007	अच्छो काम करिके सगळी बातहुंण माय तू खुदज मिसाल बणी जा। थारा परबचन साफ, गेरा, खरा, अने बिना दोष का रे,
56002008	जेकासे के बिरोदिहुंण के हमारा बारामें कइंज बुरो केवा को बखत नी मिळे अने वी लाजे मरे
56002009	दासहुंण के समजई दे के सगळी बातहुंण माय अपणा अपणा मालेखहुंण का बस माय रे उणके खुस राखे अने मुजोरी नी करे,
56002010	चोरी चकारी नी करे पण पूरण तरा से बिसासी बण्यो रे के वी हर तरा से हमारा उद्धारक परमेसर का परबचन, को मान बड़ाय।
56002011	क्योंके परमेसर की किरपा तो सगळा मनखहुंण का उध्दार सरु परगटी हे।
56002012	उ हमारे यो सिखावे के हम अभगती अने जगत की मन्‍साहुंण के नकारी के इना जुग माय सयंम, धारमिकता अने भगती से जीवन गुजारां
56002013	अने उनी धन्‍य आसा याने अपणा म्हान परमेसर अने उध्दार करवा वाळो ईसु मसीह उद्धारक की म्हेमा परगट होवा की बाट जोई र्‌या हे,
56002014	उने अपणे खुद के हमारा सरु दई द्‍यो के हमारे हरतरा का अधरम से छुड़ई ले अने हमारे सुद्द करिके अपणा सरु एक असी खुद की परजा बणई ले जो भला काम करवा सरु तय्यार रे।
56002015	इनी बातहुंण के बड़ा हक से के, समजाड़ अने सिखातो रे कोइंज थारो मान नी पाड़ने पाय।
56003001	लोगहुंण के रियाद देवाड़ के सासकहुंण अने हाकिमहुंण का बस माय रे। हुकम मानवा वाळा बणे, हरेक भला कामसरु तय्यार रे,
56003002	कोइंकीज बदनामी नी करे, झगड़ो नी करे, नरम बणे अने सगळा मनखहुंण का साते अच्छो बरताव राखे।
56003003	क्योंके हम सगळाज पेलां बे-अकल्‍या हुकुम नी मानवा वाळा, भरम माय पड़्या होया, अने नरी-तरा की वासनाहुंण अने मन्‍साहुंण का बस माय था, अने अपणो जीवन कड़वो अने जळण माय बिताड़्या करता था। हम घिरणित था, अने एक दूसरा से दुसमनी राखता था।
56003004	पण जदे हमारो उद्धारक, परमेसर की दया, अने मनखहुंण सरु उको परेम परगट्यो।
56003005	तो उने हमारे तारी द्‍यो, यो हमारा करम-धरम का काम से नी, पण उने अपणी दया से कर्‌यो, याने पवित्तर आतमा से नवा जनम का न्हाण से कर्‌यो।
56003006	इना पवित्तर आतमा के उने हमारा उद्धारक ईसु मसीह से हमार पे घणो कुड़ी लाख्यो।
56003007	के उकी किरपा से हम धरमी ठेराड़या जई के सदा का जीवन की आसा का वारिस बणा।
56003008	यो बिसास लायक हे अने हूं चउं के, तू इनी बातहुंण का बारामें काठो हुई ने बोले, के जिणने परमेसर पे बिसास राख्यो वी अच्छा काम माय लागी जावा को ध्यान धरे। ई बात लोगहुंण सरु अच्छी अने फायदा की हे।
56003009	पण बे-अकली का बिवादहुंण, कुळहुंण की बंस परम्‍परा अने नेम-बिधान से सम्‍बन्‍दी का झगड़ाहुंण, अने बखेड़ाहुंण से बच्यो रे क्योंके वी फायदा का हयनी हे अने फालतु हे।
56003010	अधरमी मनख के पेली अने दूसरी चेतावणी दई के उकासे इकाड़ी हुई जा
56003011	अने यो जाणी ले के असो मनख नठू बिगड़ी के उ अपणे खुद के दोषी ठेरई के पाप करतो जाय हे।
56003012	जदे हूं अरतिमास या तुखिकुस के थारा कने मोकलुं, तो म्हारा कने निकोपुलिस आवा की जरुर कोसिस करजे, क्योंके म्हने स्याळो वइंज काटवा को फेसलो कर्‌यो हे।
56003013	जेनास वकील अने अपुल्‍लोस की जातरा माय तू जतन से उणकी मदद करजे, के उणके कसी बात की कमकोती नी रे।
56003014	हमारा लोग बी अच्छो काम धन्‍दा माय लगणो सीखे के उणके पूरो पड़े, जेकासे के वी भर्‌या-पुर्‌या रे।
56003015	वी सगळा जो म्हारा साते रई र्‌या, तमारे नमसकार के हे, बिसास की वजासे जो मनख हमार से परेम राखे उणके बी नमसकार के जे। तम सगळा पे किरपा रे।
57001001	मसीह ईसु को बन्दी चिट्ठी लिखवा वाळो हूं पोलुस अने भई तीमुथियुस आड़ी से, परमिला भई अने गेले काम करवा वाळो फिलेमोन,
57001002	अने मसीह माय अपणी बेन अफफिया, हमारो साती-बीर योद्धो अरखिप्‍पुस अने तमारा घर माय भेळी होवा वाळी मण्डळी के,
57001003	हमारा पिता परमेसर अने परभु ईसु मसीह आड़ी से तमारे दया अने सान्ती मिळती रे।
57001004	हूं तमारे अपणी बिणतिहुंण माय रियाद करिके अपणा परमेसर को हमेस्या, धन्यबाद करूं।
57001005	क्योंके हूं पवित्तर लोगहुंण सरु थारा उना परेम अने ईसु मसीह माय थारा बिसास का बारामें सुणुं,
57001006	म्हारी बिणती हे के तमारा बिसास से उपजी उदार संगती लोगहुंण के रस्‍तो दिखाड़े। जेकासे उणके उनी सगळी चीजहुंण को ज्ञान हुई जाय जो मसीह का उद्देस के अगड़े बड़ावा सरु हमारा अदाड़ माय घटी री हे।
57001007	हे भई म्हारे थारा परेम से घणोज सुक अने चेन मिळ्यो क्योंके थार से पवित्तर लोगहुंण का हिरदा हरा-भरा हुई ग्या।
57001008	इकासरु जो ठीक हे, उके करवा की, अने तमारे हुकम देवा की, मसीह माय म्हारे घणी हिम्मत तो हे।
57001009	फेर बी उना परेम की वजासे हूं बुड़ा-डोकरा पोलुस सरु जो अबे मसीह ईसु को बन्दी बी हे - योज ठीक रेगा के तमार से याचना करूं।
57001010	हूं थार से अपणा बाळक उनेसिमुस सरु याचना करूं जो जेळ माय जन्‍म्यो मसीह माय म्हारो धरम को बेटो हे;
57001011	जो इका से पेलां थो थारा सरु कंई खास काम को नी थो, पण अबे थारा अने म्हारा दोइज सरु घणो काम को हे।
57001012	म्हने उकेज, याने जो म्हारा हिरदा को कोर हे खुदज तमारा कने पाछो मोकली र्‌यो हूं।
57001013	हूं चातो थो के उके म्हारा कने रेवा दूं के म्हारे जेळ माय सुब-समिचार फेलावा सरु, थारा आड़ी से म्हारी सेवा करी सके।
57001014	पण बिना थारी मरजी के म्हने कइंज करनों ठीक नी समज्यो, के थारी या भलई जबरजस्ती से नी पण मरजी से होय।
57001015	क्योंके हुई सके के उ थार से थोड़ाक दन इकासरु इकाड़ी होयो के उ सदा थारा कनेज रे।
57001016	पाछो उके दास सरीको नी पण सेवक से बी बड़ी के खास करिके म्हारा सरु उ एक परमिलो भई जसो हे, पण थारा सरु तो काया माय सेवक अने परभु माय भई से बी बत्ती बड़ी के हे।
57001017	तो अगर तू म्हारे अपणो दंइदार समजे हे, तो उके बी असोज मानजे जसो म्हारे माने हे।
57001018	अने अगर उने थारो कसोज नुकस्यान कर्‌यो या कसीज चीज सरु उ थारो करजदार हे तो उके म्हारा खाता माय लिखी लेजे;
57001019	हूं पोलुस अपणा हात से यो लिखी र्‌यो हूं, के हूं इके तो भरी दूंवां (पण कदी म्हारो असो केणो नी पड़ी जाय के थारो सगळोज जीवनीज म्हारो करजो हे।)
57001020	हे भई, म्हारे परभु माय अबे, थार से यो फायदो होय के मसीह माय म्हारो हिरदो चेन से रे।
57001021	हूं थार पे भरोसो करिके लिखी र्‌यो के तू हुकम माने, अने हूं यो बी जाणूं, के जो कंई हूं कई र्‌यो हूं उकासे कंई जादा बड़ी के तू करेगा।
57001022	सातेज म्हारा रेवा को इन्तजाम बी करजे क्योंके म्हारे आसा हे - के तमारी परभु से करी गी पराथनाहुंण से हूं तमारा कने पोंचायो जउंवां।
57001023	इपफ्रास, जो मसीह ईसु की वजासे म्हारा गेले जेळ माय हे थारे नमसकार के हे,
57001024	जो म्हारा साती मरकुस, अरिस्‍तर्खुस, देमास, अने लूका जो म्हारा गेले परभु को परचार करे, थारे नमसकार के हे।
57001025	परभु ईसु मसीह की किरपा तमारा सगळा की आतमाहुंण का गेले रे। आमीन
58001001	जूना बखत माय परमेसर ने नबिहुंण का मिसे नरी-तरा से नरा बखतहुंण पे घड़ी-घड़ी हमारा पूरखाहुंण से बात-चित करी।
58001002	पण इना आखरी का दनहुंण माय हमार से अपणा बेटा का मिसे बात-चित करी, जेके उने सगळी चीजहुंण पे हक द्‍यो अने जेका मिसे उने आखा जगत के बी रच्यो।
58001003	उ बेटो परमेसर की म्हेमा को तेज-मण्डळ हे अने उका खुद का रुप को साकसात परतिनिधि। बेटो अपणी सामरत का बचन से सगळी चीजहुंण के समाळे हे। उने पापहुंण के धोया अने उ उंचा पे म्‍हामहिम याने परमेसर का सुदा हाताड़ी मान अने सामरत का साते बेठी ग्यो।
58001004	असतरा उ बेटो सरगदूतहुंण से उतरोज उत्तम बणी ग्यो जितरो के उणका नामहुंण से उ नाम उत्तम हे जो उके वारिस हुई के मिळ्यो।
58001005	क्योंके परमेसर ने सरगदूतहुंण माय से कदे कइंका से यो क्यो के, "तू म्हारो बेटो हे, आज म्‍हने थारे पेदा कर्‌यो अने फेर यो बी नी क्यो के, "हूं उको बाप रुंवां, अने उ म्हारो बेटो रेगा।"
58001006	पण जदे पेली अने खास ओलाद के जग माय मोकले तो के हे: "परमेसर का सगळा सरगदूत उका अगड़े नमे।"
58001007	तो सरगदूत का बारामें परमेसर के हे, "उ अपणा सरगदूत के बायरो बणाय अने अपणा सेवकहुंण के लाय की लपट बणाय।"
58001008	पण अपणा बेटा का बारामें परमेसर के हे: "हे परमेसर! थारो राज सदा-सदा को हे! थारा राज को राजदण्ड न्याव को राजदण्ड हे।
58001009	तने धारमिकता से परेम अने पापहुंण से घिरणा करी। इनी वजासे परमेसर, थारा परमेसर ने छांट्यो, थारा सातिहुंण का बजाय आनन्द का तेल से थारो जादा अभिसेक कर्‌यो हे।"
58001010	अने सासत्तर माय लिख्यो हे, "हे परभु, जदे जगत को जनम हुई र्‌यो थो तने धरती की नीम राखी, अने ई सगळा सरग थारा हात का बण्या हे।
58001011	वी खतम हुई जायगा, पण तू हमेस्या बण्यो रेगा। वी सगळा लतरा सरीका जूना हुई जायगा।
58001012	तू उणके चादरा सरीको लपेटी लेगा अने वी लतरा सरीका बदळी बी जायगा। पण तू एक सरीको बण्यो रे हे, अने थारा बरसहुंण को अंत कदी नी होयगा।"
58001013	पण परमेसर ने सरगदूतहुंण माय से कदी नी क्यो के, "जदत्तक हूं थारा बेरिहुंण के थारा पग तळे की चोकी बणई नी लाखुं तू म्हारा गेले राज कर।"
58001014	तो सगळा सरगदूत मुक्ती पावा वाळाहुंण की सेवा सरु मोकल्या ग्या मदद करवा वाळी आतमाहुंण हे।
58002001	इनी वजासे, हमारे यो चइये के जो कंई हमने परमेसर का बेटा का बारामें सुण्यो हे, उका पे हजु जादा गेरई से ध्यान दां, असो नी होय के हम उकासे भटकी जावां।
58002002	परमेसर का नेम-बिधान जो सरगदूतहुंण ने परबचन माय द्‍या असरदार था, अने हरेक कसूर करवा वाळा अने हुकम नी मानवा वाळा के सई-सई नतीजो मिळ्यो।
58002003	तो अगर हम उकासे असी म्हान मुक्ती के ठुकरई दां, तो हम कसे बची सकांगा? इनी मुक्ती को बखाण पेलांपेल परभु ईसु ने कर्‌यो थो, अने फेर जेना चेलाहुंण ने इके सुण्यो थो उणने हमारा सरु इको बखाण कर्‌यो।
58002004	परमेसर ने बी सेलाणिहुंण, अचरजहुंण, अने तरा-तरा का अचम्बा से भर्‌या होया कामहुंण अने पवित्तर आतमा का उनी भेंटहुंण से जो उकी मरजी का मुजब बांट्या था, इकी गवई दे हे।
58002005	उना आवा वाळा जगत के, जेकी चरचा हम करी र्‌या हे, परमेसर ने सरगदूतहुंण का जुम्मे नी कर्‌या
58002006	बल्के सासत्तर माय कइंकी जगा पे कइंका ने या गवई दई हे: "मनख कंई हे के तू उकी सुद्द ले हे? या मनख को बेटो कंई हे, जेका सरु तू फिकर करे?
58002007	तने थोड़ाज बखत सरु मनख के सरगदूत से नानो कर्‌यो। तने उका पे म्हेमा अने मान को मोड़ राख्यो, अने अपणा हातहुंण का कामहुंण पे उके हक द्‍यो हे।
58002008	तने सगळो कंई उका पगहुंण तळे करी लाख्यो इकासरु जदेकि उने सगळो कंई उका बस माय करी लाख्यो, तो उने कंई बी अपणा कने नी राख्यो जो उका बस माय रे: पण हम अब तक उका बस माय नी देखां।
58002009	पण हम उके याने ईसु के देखां हे, जेका बस माय सगळो कंई हे। ईसु थोड़ाक बखत सरु सरगदूतहुंण से नानो कर्‌यो थो, अने परमेसर की किरपा से उ हरेक सरु मोत को सुवाद चाखे। मोत को दुःख झेलवा की वजासे अबे म्हेमा अने मान को मोड़ पेरता होया देखां हे।
58002010	क्योंके परमेसर जेकासरु सगळो कंई हे अने जेकासे सगळो कंई बण्यो हे, तो उका सरु यो ठीक थो के नरा बेटाहुंण के अपणी म्हेमा माय लावा सरु उणकी मुक्ती करवा वाळा याने ईसु के दुःख झेलवा से सिद्द करे।
58002011	तो पवित्तर करवा वाळो ईसु अने जिणके पवित्तर करे सगळा एकज कुटम से हे, इनी वजासे, ईसु उणके भई-बेनहुंण केवा माय नी लजाय।
58002012	ईसु परमेसर से के हे, "हूं अपणा भई-बेनहुंण माय थारा नाम को परचार करुंवां; उणकी सबा का अदाड़ माय थारी परसंसा को भजन गउंवां।"
58002013	अने पाछो के, "हूं उको भरोसो करुंवां।" अने फेर यो बी के हे, "हूं यां हूं अने ई बाळकहुंण बी जो परमेसर ने म्हारे द्‍या हे।"
58002014	तो जसतरा बाळकहुंण मांस अने लोई माय मिळ्या रे, तो ईसु खुद बी मनख-रुप बणी ग्यो के अपणी मोत से उ सेतान के खतम करी लाखे जेका कने मारी लाखवा की ताकत हे।
58002015	असतरा उना मनखहुंण की मुक्ती करी दे जो मोत का डर से आखी जिनगी गुलामी माय पड़्या था।
58002016	क्योंके यो पक्को, के उ सरगदूतहुंण के नी पण इबराइम का बंस के समाळे हे।
58002017	इनी वजासे उका सरु यो जरुरी होयो के सगळी बातहुंण माय अपणा भई-बेनहुंण सरीको बणे, जेकासे के उ परमेसर की सेवा माय दयालु अने बिसास करवा लायक म्हापुरोहित बणी सके ताके लोगहुंण का पापहुंण की मांफी देवाड़वा सरु बली दई सके।
58002018	ईसु ने खुद, उना बखत जदे उ अजमायो जई र्‌यो थो दुःख भोग्यो हे। तो उ उणकी बी मदद करी सकवा माय सामरती हे जो अजमाया जई र्‌या हे।
58003001	इकासरु, हे पवित्तर भई-बेनहुंण, तमारी जो सरग आड़ी का बुलाड़वा माय हिस्‍सादारी हे, ईसु पे ध्यान धरो जेके हमारा बिसास मुजब परमेसर को मोकल्यो होयो अने म्हापुरोहित मान्यो हे।
58003002	जसतरा परमेसर का आखा घराणा माय मूसा बिसास लायक बण्यो र्‌यो, वसेज ईसु बी जेने उके नियुक्‍त कर्‌यो थो उना परमेसर सरु बिसास लायक बण्यो र्‌यो।
58003003	जसे घर के बणावा वाळो घर की बजाय जादा मान को रे, वसेज ईसु बी मूसा की बजाय घणो मान अने म्हेमा लायक समज्यो जाय हे।
58003004	क्योंके हरेक घर को बणावा वाळो कईं को ने कईं को रे हे, पण हरेक चीज को रचवा वाळो परमेसर ही हे।
58003005	परमेसर का आखा घराणा माय मूसा तो एक दास सरीको बिसास लायक र्‌यो। उ उनी बातहुंण को गवा थो जिणको बखाण आवा वाळा बखत माय मसीह करवा वाळो थो।
58003006	पण मसीह तो बेटा सरीको परमेसर का घराणा को हाकिम हे। अने अगर हम अपणी हिम्मत अने मसीह पे आसा माय बिसास बणई राखां तो हमीज उका घराणा हे।
58003007	तो जसो पवित्तर आतमा, सासत्तर माय के हे: "अगर आज तम परमेसर की बाणी सुणो,
58003008	तो अपणा हिरदा के असो काठो मती करजो जसो के तमारा पूरखाहुंण ने बगावत करी थी, जदे रेगसतान माय उणने परमेसर के अजमायो थो।
58003009	म्हारे तमारा पूरखाहुंण ने परख्यो थो, उणने म्हारी जिरना के अजमई थी अने म्हारा काम देख्या, जिणके हूं चाळीस बरस से करतो र्‌यो!
58003010	तो म्हने इनी पीड़ी से करोध करिके के क्यो, 'तमारा हिरदा हमेस्या भटक्या रे हे, अने तमने म्हारा मारगहुंण के नी जाण्या हे।'
58003011	तो म्हने अपणा करोध माय सोगन खई के, 'तम म्हारी अराम की जगा माय कदी नी जई सकोगा!' "
58003012	हे भई-बेनहुंण होसियार री जो, कंई असो नी होय के तमारा माय से कइंका को हिरदो दुस्ट अने अबिसासी हुई जाय अने तम जीवता परमेसर से दूरा हुई जाव।
58003013	बल्के जदत्तक यो 'आज' को दन केवाय हे, तम हरदन एक दूसरा के दिलासो दो कंई असो नी होय के तमारा माय से कईं को पाप का छळावा माय पड़ी के काठो बणी जाय।
58003014	अगर हम आखरी तक मजबूती का साते अपणा सुरु का बिसास के थाम्या राखां तो हम मसीह का हिस्‍सादार बणी जावां हे।
58003015	जदके पवित्तर सासत्तर माय यो बी क्यो हे: "अगर आज तम परमेसर की बाणी सुणो, तो अपणा हिरदा के असो काठो मती करो जसाके तमारा पूरखाहुंण ने उना बखत बगावत करी थी।"
58003016	भला वी कुंण था जिणने सुण्यो अने बगावत करी? कंई वी वीज नी था जिणके मूसा ने मिसर देस से बचई हेड़्या था?
58003017	परमेसर कां का लोगहुंण पे चाळीस बरस तक करोध करतो र्‌यो? कंई उणका पे नी जिणने पाप कर्‌या अने जिणकी लास बियाबान मांळ माय पड़ी री?
58003018	उने किणका से सोगन खई के "तम म्हारी अराम की जगा माय जई नी सकोगा?" कंई उणका से नी जिणने हुकम नी मान्यो?
58003019	तो हम देखां हे, के अबिसास की वजासेज वी अराम की जगा पे जावा माय सफल नी होया।
58004001	इकासरु जदके उनी अराम की जगा माय जावा की परमेसर की परतिज्ञा अबी तक बणी हुई हे तो हमारे होसियार रेणो चइये, कंई असो नी होय के तमारा माय से कईं को अराम की जगा माय नी जई सके।
58004002	क्योंके हमारे बी पूरखाहुंण सरीको सुब-समिचार को परबचन सुणायो, पण उना सुण्या होया परबचन से उणके कंई फायदो नी होयो, क्योंके सुणवा वाळाहुंण ने उके बिसास का साते नी मान्यो।
58004003	तो सिरप हमने जिणने बिसास कर्‌यो हे, अराम की जगा माय जाणे पावां हे। जसो परमेसर ने अबिसासी का बारामें क्यो बी हे: "जसो के म्हने अपणा करोध माय सोगन खई, के वी कदी म्हारी अराम की जगा माय जई नी सकेगा।" हालाके जगत की रचणा का बखत से परमेसर की अराम की जगा पूरण बणी चुकी थी।
58004004	क्योंके उने सातवां दन का बारामें सासत्तर माय कइंकी जगा असतरा क्यो हे, "परमेसर ने सातवां दन अपणा सगळा काम करिके अराम कर्‌यो,"
58004005	पण पाछो यो बी क्यो: "वी म्हारी अराम की जगा माय जई नी सकेगा।"
58004006	अने जिणने पेलां उको सुब-समिचार सुण्यो थो, वी हुकम नी मानवा की वजासे अराम की जगा माय जई नी सके, जदके दूसरा थोड़ाज लोगहुंण के उनी जगा का भित्तरे जाणोज हे।
58004007	इकासरु परमेसर ने पाछो एक खास दन पक्को कर्‌यो अने उके नाम द्‍यो, "आज को दन"। नरा बरसहुंण का बाद दाऊद राजो परमेसर आड़ी से सासत्तर माय बताड़े, जेको बखाण हमने अबीहाल कर्‌यो, "अगर आज तम उकी बाणी सुणो, तो अपणा हिरदा के काठो मती करजो।"
58004008	अगर मूसा का चेला यहोसू ने इसराइलहुंण के अराम द्‍यो होतो, तो परमेसर इका बाद आवा वाळा दन की चरचा नी करतो।
58004009	इकासरु परमेसर का लोगहुंण सरु सबद् को अराम बाकी हे।
58004010	क्योंके जो परमेसर की अराम की जगा माय जई चुक्या, वी बी अपणा कामहुंण से अराम करी चुक्या हे, जसे परमेसर ने कर्‌यो थो।
58004011	इकासरु हम बी अराम की जगा माय जावा सरु कोसिस करता रां, कंई असो नी होय के इसराइलहुंण सरीका हुकम नी मानवा की वजासे हमारा माय कइंका मनख को नास हुई जाय।
58004012	क्योंके परमेसर को बचन जीवतो, ताकतवर, अने दोई आड़ी धार वाळी तरवार से तीखो हे। उ पराण अने आतमा, जोड़-जोड़, अने मांस-मांस, दोई के आर-पार छेदी लाखे अने हिरदा का बिचारहुंण अने भाव के जांचे हे।
58004013	जेको हमारे लेखो-जोखो देणो पड़ेगा, उकी नगे माय कईं को पराणी छिपी नी सके। परमेसर की नगे का सामे सगळो कंई खुल्यो अने उघड़्यो हे।
58004014	हमारो असो मोटो म्हापुरोहित हे, याने परमेसर को बेटो ईसु, जो सरगहुंण माय से हुई के परमेसर का सामे से ग्यो। तो हम अपणा मान्या अने घोसणा कर्‌या होया बिसास के मजबूती से थाम्या रां।
58004015	क्योंके हमारो असो म्हापुरोहित हयनी जो हमारी कमजोरिहुंण माय हमारा दुःख के देखी के दुःख्यो नी होय। उ तो सगळी बातहुंण माय हमाराज सरीको जांच्यो, फेर बी हमेस्या पाप से रीतो र्‌यो।
58004016	तो फेर आव, हम भरोसा का साते किरपा पाणे परमेसर का सिंगासण कने आंवां के हमार पे दया होय अने किरपा पावां के जरुवत का बखत हमारी मदद हुई सके।
58005001	हरेक म्हापुरोहित मनखहुंण माय से छांट्यो जाय हे। अने मनखहुंण आड़ी से परमेसर से नाता का कामहुंण सरु राख्यो जाय हे, के पापहुंण सरु चड़ावो अने बलिदान दोइज चड़ाया करे।
58005002	उ नासमज्या अने भुल्या-भटक्या सरु कोमलता से बरताव करी सके, क्योंके उ खुद बी कमजोरिहुंण माय घिर्‌यो रे हे।
58005003	इनी वजासे उके नी सिरप लोगहुंण सरु पण अपणा पापहुंण सरु बी बलिदान चड़ाणो पड़े।
58005004	यो मान कईं को खुदज नी ले, पण परमेसर आड़ी से तेड़्या जावा पे उके मिळे हे, जसे के मूसा का मोटा भई हारुन के बी तेड़्यो थो।
58005005	असतरा मसीह ने बी म्हापुरोहित बणवा को मान खुदज नी ल्यो, पण परमेसर नेज जेने उकासे क्यो, "तू म्हारो बेटो हे, आज हूं थारो पिता होयो हूं।"
58005006	असतरा परमेसर एक दूसरी जगा पे के हे, "तू मलिकिसिदक की रीति पे हमेस्या को पुरोहित हे।"
58005007	ईसु ने इनी धरती पे काया का जीवन काल माय परमेसर से जो उके मोत से बचई सकतो थो, उंची अवाज माय हेला पाड़ता होया अने रोता होया पराथनाहुंण अने बिणतिहुंण करी, अने उका समरपण की वजासे परमेसर ने उके सुणी थी।
58005008	जदके उ परमेसर को बेटो थो फेर बी दुःख झेलता होया उने हुकम माननो सीख्यो।
58005009	अने एक कावा सिद्द बणी जावा पे उना सगळा सरु जो उका हुकम के माने हे, उ हमेस्या की मुक्ती को झरणो बणी ग्यो,
58005010	अने परमेसर आड़ी से मलिकिसिदक की रीति माय उ म्हापुरोहित बणी ग्यो।
58005011	इका बारामें हमारे नरो कंई केणो हे, जेके तमारे समजाणो अबगो हे, क्योंके तम धीरे-धीरे समजो हो।
58005012	तमारे तो अबे तक सिक्छक हुई जाणो चइये थो - फेर बी यो जरुरी हुई ग्यो हे के कईं को तमारे परमेसर का बचन के नवा सिरा से सुरु से भणावे। तो तमारे बस अबी दूदज चइये ठोस खाणो नी खई सको।
58005013	जो अबी धावण्‍या बाळकीज हे, वी धरम का बचन की समज माय हयनी, क्योंके वी अबी बाळक हे।
58005014	पण ठोस खाणो तो बड़ा मनखहुंण सरुज हे, जिणने अपणी म्हायथी से अच्छा-बुरा माय पेचाण करनों सीखी ल्यो हे।
58006001	इकासरु हम मसीह का बारामें सुरु की सीख के छोड़ी के, सिद्दता आड़ी बड़ता जावां। याने जो हमारे मोत आड़ी लई जाय असा कामहुंण से मन बदळवा, परमेसर पे बिसास करवा,
58006002	बपतिसमाहुंण अने आसिरबाद सरु हात राखणो, अने मर्‌याहुंण के जी उठवा अने सदा का न्याव की सीख की नीम पाछी नी पाड़ां।
58006003	अगर परमेसर चाय तो हम असेज सिद्दता आड़ी बड़ता जावांगां।
58006004	क्योंके जो लोगहुंण एक कावा उजाळो पई चुक्या अने सरग का बरदानहुंण को सुवाद चाखी चुक्या अने पवित्तर आतमा का हिस्‍सादार हुई ग्या हे,
58006005	अने परमेसर का अच्छा बचन की अने आवा वाळा जुग की ताकत की म्हायथी पई चुक्या हे।
58006006	तो अगर वी भटकी जाय तो उणके हिरदो-बदळवा सरु पाछो नवो बणाणो अबगो हे, क्योंके वी अपणा नुकस्यान सरु परमेसर का बेटा के पाछो कुरुस पे लटकाय हे अने सगळा का सामे उको मान-पाड़े हे।
58006007	जो जमीन घड़ी-घड़ी होवा वाळी बरसात का पाणी के प्ये अने जोतवा-बोवा वाळाहुंण सरु फायदा वाळी साग-भाजी पेदा करे हे, वा परमेसर से आसीस पाय हे।
58006008	पण अगर वा कांटा अने आदासीसी उगाड़े, तो वा बेकार की जमीन हे अने सापित पड़त होवा को डर हे। अने आखर माय उके बाळी लाखे।
58006009	पण परमिला दोसहुंण, जदके हम असतरा कां हे, तो तमारा बारामें हमारे इका से बी अच्छी बातहुंण को बिसास हे, याने वी बात जिणको मुक्ती से नातो हे।
58006010	क्योंके परमेसर अन्यावी हयनी के तमारा काम अने उना परेम के बिसरई दे जो तमने उका नाम सरु परभु का पवित्तर लोगहुंण की सेवा करिके बताड़्यो - अने अबे बी करी र्‌या हो।
58006011	हम चावां के तमारा माय से हरेक जिनगी भर असीज कठण म्हेनत करतो रे। अगर असाज करी र्‌या हो तो तम पक्‍कोज उके पई जावगा जेकी आसा करी र्‌या हो।
58006012	हम या नी चावां के तम आळसी हुई जाव। बल्के तम उणका पाछे चलो जो बिसास अने जिरना का साते उनी चीजहुंण के पई र्‌या हे जिणको बचन परमेसर ने द्‍यो थो।
58006013	जदे परमेसर ने इबराइम से परतिज्ञा करी थी, तो क्योंके उकासे मोटो कईं को थोज नी, जेकी सोगन खातो, इकासरु खुद की सोगन खई के, उ
58006014	केवा लाग्यो, "पक्को हे के हूं थारे आसिरबाद दूंवां अने हूं थारे नरा कुळहुंण दूंवां।"
58006015	अने असतरा जिरना का साते बाट-जोई के इबराइम ने उ पायो जेकी उकासे परमेसर ने परतिज्ञा करी थी।
58006016	मनख तो अपणा से मोटा की सोगन खाय हे, अने उनी बातहुंण के पक्को करवा वाळी या सोगन उणका हरेक बिवाद के खतम करे।
58006017	जेके देवा की परमेसर ने परतिज्ञा करी थी, अने जेना लोगहुंण के पाणो थो, उणका सरु परमेसर अपणा उद्देस के पूरण तरा से साफ करनों चातो थो। याने उ अपणा उद्देस के कदी नी बदळेगा। इकासरु अपणा बचन का साते उने खुद की सोगन जोड़ी लाखी।
58006018	यां दो अटळ बातहुंण हे - परमेसर की परतिज्ञा अने उकी सोगन - जो कदी नी बदळी सके अने जिणका बारामें परमेसर कदी झुंट नी कंई सके। इकासरु हम जो परमेसर कने बचवा सरु आया हे अने जो आसा उने हमारे दई, उके पकड़्या होया घणा खुस हे।
58006019	या आसा जसे के हमारी आतमा सरु लंगर सरीकी हे - आसा जो पक्‍की अने मजबूत हे, अने जो परदा का भित्तरे तक जाय हे,
58006020	जां ईसु हमारा आड़ी से हमार से पेलां ग्यो। उ मलिकिसिदक पुरोहित की रीति माय हमेस्या सरु म्हापुरोहित बणी ग्यो।
58007001	यो मलिकिसिदक सालेम को राजो, अने परमेसर को सगळा से मोटो पुरोहित बी थो। जदे इबराइम राजाहुंण के मारी के पाछो अई र्‌यो थो तो मलिकिसिदक उकासे मिळ्यो अने उके आसिरबाद द्‍यो।
58007002	अने इबराइम ने उके उना सगळा माय से जो उने लड़ई माय लुट्यो थो उको दसवों हिस्सो द्‍यो। मलिकिसिदक अपणा नाम का अरथ का मुजब पेलां तो 'धारमिकता को राजो,' अने इका बाद सालेम को राजो याने सान्ती को राजो हे।
58007003	इको नी तो कईं को बाप, नी मां, अने नी उका पूरखाहुंण को कंई पतो चले। उका जनम अने उकी मोत को बी कंई-कोई बखाण हयनी। परमेसर का बेटा सरीकोज हमेस्या-हमेस्या सरु पुरोहित बण्यो रे हे।
58007004	थोड़ोक ध्यान-धरो के यो मनख कसो म्हान थो जो हमारा कुळ का मूळ इबराइम तक ने लुट्या होया माय से दसवों हिस्सो द्‍यो।
58007005	अबे देखो, मूसा का नेम-बिधान मुजब लेवी का कुळ से जो पुरोहित बणे हे, लोगहुंण से याने अपणाज भई-बन्‍दहुंण से दसवों हिस्सो ले हे, जदके उणका वी भई-बन्‍दहुंण इबराइम का कुळ का हे।
58007006	पण इने जो उणका कुळ को नी थो, याने मलिकिसिदक ने, इबराइम से दसवों हिस्सो ल्यो अने उके आसीस दई जेका कने परमेसर की परतिज्ञाहुंण थी।
58007007	इका माय सक हयनी के जो आसिरबाद दे हे, उ आसिरबाद लेवा वाळा से मोटो रे हे।
58007008	जां तक इबराइम का कुळ का पुरोहितहुंण को सवाल हे, उणका माय दसवों हिस्सो उना मनखहुंण आड़ी से भेळो कर्‌यो जाय हे जो मरवा वाळा हे। पण मलिकिसिदक को जां तक सवाल हे दसवों हिस्सो भेळो कर्‌यो जाय हे जो धरम सासत्तर मुजब अबी जीवतो हे।
58007009	तो फेर कईं को यां तक कई सकतो हे, के उ लेवी जो दसवों हिस्सो भेळो करे उने इबराइम से दसवों हिस्सो मलिकिसिदक के देवाड़्यो।
58007010	क्योंके उना बखत उ अपणा पिता इबराइम की काया मायज थो जदे मलिकिसिदक इबराइम से मिळ्यो थो।
58007011	अगर लेवीय का नाते पुरोहित-पद आड़ी से सिद्दता मिळे - क्योंके इका मिसे तो उनी परजा के नेम-बिधान मिळ्यो - तो फेर असा पुरोहित के उबा रेवा की कंई जरुवत थी जो मलिकिसिदक की रीति का मुजब तो रे, पण हारुन की रीति मुजब नी केवाय?
58007012	अबे पुरोहित-पद बदळे हे तो जरुवत की वजासे नेम-बिधान माय बी बदळाव होय हे।
58007013	तो जेना मनख का बारामें ई बातहुंण कई गी हे, याने हमारा परभु ईसु, उ कइंका दूसरा असा कुळ को जो यहूदा केवाय हे, जेका माय से कईं को बी पुरोहित का रुप माय बेदी को सेवक नी बण्यो।
58007014	क्योंके यो तो साफ हे के हमारो परभु ईसु यहूदा का कुळ को थो, अने मूसा ने उना कुळ सरु पुरोहितहुंण का बारामें कइंनी क्यो थो।
58007015	या बात जदे हजु बी साफ हुई जाय हे जदे मलिकिसिदक सरीको कईं को दूसरो पुरोहित परगटतो।
58007016	ईसु अपणी बंसावली का नेम का अधार पे नी, बल्के एक अजर-अमर जीवन की सामरत पे पुरोहित बण्यो हे।
58007017	क्योंके उका बारामें सासत्तर माय या गवई दई थी, "तू मलिकिसिदक की रीति मुजब हमेस्या को पुरोहित हे।"
58007018	तो पेलो नेम इकासरु परमेसर ने रद्द करी द्‍यो क्योंके उ कमजोर अने बेकार थो,
58007019	क्योंके मूसा का नेम-बिधान ने कइंका के पूरण रीति से सिद्द नी कर्‌यो। पण दूसरा आड़ी एक असी उत्तम आसा मसीह माय राखी हे, जेकासे हम परमेसर कने आंवां हे।
58007020	या बात बी खास हे के परमेसर ने ईसु का करार आड़ी से पुरोहित बणायो थो। जदके लेविहुंण के बिना सोगन केज पुरोहित बणाया था,
58007021	क्योंके वी लोग बिना करार के पुरोहित बण्या था, पण मसीह तो एक करार से पुरोहित बण्यो थो, जदे परमेसर ने उकासे क्यो थो, "परभु ने करार कर्‌यो हे अने उ अपणो मत कदी नी बदळेगा, 'तू हमेस्या को पुरोहित हे
58007022	इना करार की वजासे ईसु मूसा से एक हजु अच्छा करार की जमानत बणी ग्यो हे।
58007023	अबे देखो, पेलां तो असा घणा पुरोहित होया करता था जिणके मोत ने अपणा पदहुंण पे नी रेवा द्‍या।
58007024	पण ईसु अजर-अमर हे, इकासरु उको पुरोहितपणो बी हमेस्या-हमेस्या बण्यो रेवा वाळो हे।
58007025	तो जो उका आड़ी से परमेसर तक पोंचे हे, उ उणकी हमेस्या सरु मुक्ती करवा की सकती राखे हे, क्योंके उ उणका सरु बिणती करवा सरु हमेस्या जीवतो हे।
58007026	यो ठीकज थो के हमारा कने असो म्हापुरोहित रे जो पवित्तर, बिना दोष को, अने सुद्द, पापिहुंण से इकाड़ी, अने सरगहुंण से बी उंचो कर्‌यो हे,
58007027	जेके दूसरा म्हापुरोहितहुंण की तरा यो जरुरी हयनी के हरदन पेलां अपणा पापहुंण सरु अने पाछे अपणी परजा का पापहुंण सरु बलिदान चड़ावे, क्योंके ईसु ने यो काम अपणे खुद के एकज कावा बलिदान चड़ई के हमेस्या सरु पूरण करी लाख्यो।
58007028	मूसा का नेम-बिधान तो कमजोर मनखहुंण सरु म्हापुरोहित ठेराय, पण परमेसर का करार जो नेम-बिधान का बाद मिळ्या, उना बेटा के जो हमेस्या सरु सिद्द कर्‌यो हे म्हापुरोहित ठेराय हे।
58008001	अबे जो बातहुंण हम कई चुक्या हे, उणका माय खास बात या हे के हमारो असो म्हापुरोहित हे, जो सरगहुंण माय म्‍हामहिम परमेसर की म्हेमा का सिंगासण का सुदा हाताड़ी बिराजमान हे।
58008002	उ उनी परम पवित्तर जगा अने सांचा डेरा को सेवक बण्यो जेके मनख ने नी पण, परभु परमेसर ने उबो कर्‌यो हे।
58008003	हरेक म्हापुरोहित चड़ावो अने बलिदान दोई केज चड़ावा सरु ठेराड़्यो जाय, तो यो जरुरी हे के इना म्हापुरोहित याने मसीह कने बी चड़ावा सरु कंई रे।
58008004	अगर उ धरती पे होतो तो कदी पुरोहित नी रेतो, क्योंके वां पेलांसेज असा मनख हे जो मूसा का नेम-बिधान मुजब चड़ावो चड़ावे हे।
58008005	वी सिरप सरग की चीजहुंण को रुप अने छायळा की सेवा असतरा कर्‌या करे, जसतरा मूसा के, जदे उ डेरो उबो करवा पे थो, परमेसर आड़ी से चेतावणी मिळी थी, "देख, जो नमुनो थारे परबत पे दिखाड़्यो थो उकाज मुजब सगळो कंई बणाजे।"
58008006	पण अबे ईसु के उना पुरोहितहुंण का सेवाकाल से हजु बी उंची सेवा मिळी हे, क्योंके उ उनी उत्तम करार को बिचवई बण्यो जो हजु बी उत्तम परतिज्ञाहुंण का सायरे बान्‍दी हे।
58008007	अगर पेलो करार बिना खोट को होतो, तो दूसरा करार की जरुवतज नी रेती।
58008008	पण परमेसर के उना लोगहुंण माय खोट मिळी तो परभु ने क्यो, "उ बखत अई र्‌यो हे जदे हूं इसराइल का घराणा अने यहूदा का घराणा का साते नवो करार करुंवां।
58008009	यो उना करार सरीको नी रेगा, जो म्हने उणका पूरखाहुंण का साते उना बखत बान्द्‍यो थो, जदे उणके मिसर देस से हेड़ी लावा सरु उणको हात पकड़्यो थो। इकासरु वी म्हारा करार माय बिसासी नी हिट्या म्हने उणकासे मुन्‍डो फेरिल्यो।
58008010	फेर परभु के हे, उना दनहुंण का बाद इसराइल का लोगहुंण का साते हूं जो करार करुंवां, उ यो हे: हूं अपणा नेम-बिधान के उणका मन माय लाखुंवां, अने उके उणका हिरदा पे लिखुंवां। हूं उणको परमेसर रुंवां अने वी म्हारा लोगहुंण रेगा।
58008011	उणका माय से कईं को जणो अपणा पड़ोसिहुंण के असो नी सीखाड़ेगा अने नी अपणा भई-बन्‍द से केगा, 'परभु के पेचाणो,' क्योंके नाना से लई के तो मोटा से मोटा तक सगळा का सगळा म्हारे पेचाणेगा।
58008012	क्योंके हूं उणका अधरम का बारामें दयावान रुंवां, अने उणका पापहुंण के कदी रियाद नी करुंवां।"
58008013	जदे परमेसर ने क्यो, 'एक नवो करार,' तो उने पेलां करार के जूनो करी द्‍यो, क्योंके जो जूनो अने जरजर हुई र्‌यो हे, उ खतम होवा पे हे।
58009001	देखो, पेलां का करार माय बी उपासणा का नेम था। अने एक मनख का हात से बण्यो पवित्तर डेरो बी थो।
58009002	एक डेरो बणायो थो, जेका पेलां का हिस्सा माय सरावला धरवा की जगा, मेंज अने चड़ावा का रोटाहुंण था। यो हिस्सो 'पवित्तर जगा' केवाय हे।
58009003	दूसरा परदा का पाछे एक हजु कोठड़ी थी जेके 'परम पवित्तर जगा' के हे।
58009004	उका माय सुगन की चीजहुंण जळावा सरु सुन्ना की एक धूप-बेदी थी। अने करार को सन्‍दूक थो जो चारी आड़ी से सुन्ना से मड़्यो थो। उना सन्‍दूक माय मन्ना से भर्‌यो होयो एक सुन्ना को बासण, अने हारुन की वा लाकड़ी जेका पे कोंपळ फुट्यई थी, अने करार की पट्टिहुंण थी।
58009005	बाचा का सन्‍दूक का अदरे परमेसर की म्हेमा से भर्‌यो हाजरी का रुप माय चळकण्‍यां करुब बण्या था जो मांफी की जगा पे छायळो करी र्‌या था। पण इना बखत हम इनी बातहुंण को पूरण रीति से खुलासो नी करी सकता।
58009006	जदे ई चीजहुंण असतरा से तय्यार हुई चुकवा का बाद पुरोहितहुंण बायरे का डेरा माय हरदन जई के सेवा को काम पूरण कर्‌या करता था,
58009007	पण भित्तरे का दूसरा हिस्सा माय याने 'परम पवित्तर जगा' माय सिरप म्हापुरोहित जाया करतो थो अने उ बी एक बरस माय एकज कावा, अने लोई ल्या बिना नी जातो, जेके उ खुद का अने अपणा लोगहुंण का अण्जाण्या माय कर्‌या पापहुंण सरु चड़ावो चड़ातो थो।
58009008	इका से पवित्तर आतमा यो दरसाणो चाय के जदत्तक बायरे को पेलो डेरो अबी उब्यो हे, तदत्तक 'परम पवित्तर जगा' को मारग सगळा लोगहुंण पे नी परगट होयो।
58009009	यो डेरो तो आज का बखत सरु सेलाणी हे, जेका मुजब असो चड़ावो अने बलिदान चड़ायो जाय हे, जो उपासणा करवा वाळा की समज के साफ नी करी सके।
58009010	ई तो सिरप खाणे-पीणे अने खुद के पाणी से साफ करनों सरीका जसा नरा बायरे का जूना नेम-बिधान हे, अने नवा नेम-बिधान का बखत तकिज लागु रे हे।
58009011	पण जदे मसीह आवा वाळी भली बातहुंण को म्हापुरोहित हुई के परगट होयो, तो उ हजु बी सरग का बड़ा अने सिद्द डेरा माय हुई के ग्यो जो हात का बणाया होया याने इना जगत का नी हे।
58009012	अने बोकड़ाहुंण अने बचड़ाहुंण का लोई से नी बरण खुद अपणा लोई से हमेस्या सरु एकज कावा परम पवित्तर जगा माय ग्यो थो। असतरा उने हमारा सरु पापहुंण से छुटकारो हमेस्या सरु पक्को करी लाख्यो।
58009013	मूसा का नेम-बिधान मुजब बोकड़ाहुंण अने सांडहुंण को लोई अने केड़िहुंण की भभुत के असुद्द लोगहुंण पे छिड़क्यो जाणो काया की सुद्दता सरु पवित्तर करे हे।
58009014	जदे यो सांची हे तो मसीह को लोई हजु कितरो ताकतवर रेगा। उने अजर-अमर आतमा आड़ी से अपणे खुद के एक पूरण सिद्द बली का रुप माय परमेसर के दई द्‍यो। तो उको लोई हमारी समज का बिचारहुंण से मर्‌या होया कामहुंण से सुद्द कर्‌या जो मोत आड़ी लई जाय हे, ताके हम जीवता परमेसर की सेवा करां।
58009015	अने इनी वजासे मसीह नवा करार को बिचोळ्यो बण्यो ताके जिणके तेड़्या हे, वी वारिस होवा सरु हमेस्या को हक पई सके जेकी परतिज्ञा परमेसर ने करी थी। अबे देखो, इना पेलां का करार का जुम्मे कर्‌या पापहुंण से उणके आजाद करावा सरु बदळा माय ईसु अपणो पराण दई चुक्यो हे।
58009016	जां तक वारिस नाम को सवाल हे, तो इकासरु जेने उके लिख्यो, उकी मोत के सिद्द कर्‌यो जाणो जरुरी हे।
58009017	सिरप मनख की मोत का बादज वारिस नामो पक्को रे हे। क्योंके जदत्तक कईं को जीवतो रे हे तदत्तक वारिस नामो काम माय नी लई सकता।
58009018	तो पेलो करार बी बिना मोत अने लोई के नी बान्द्‍यो हे।
58009019	जदे मूसा लोगहुंण के नेम-बिधान का हरेक नेमहुंण को हुकम सुणई चुक्यो तो उने पाणी का साते बोकड़ाहुंण अने बचड़ाहुंण को लोई लाल ऊन, अने जुफा की डाळहुंण से नेम-बिधान लिख्या चामड़ा का पत्तरहुंण पे अने लोगहुंण पे छिंटी लाख्या था।
58009020	उने क्यो थो, "यो उना करार को लोई हे, जेके परमेसर ने पाळण करवा को हुकम तमारे द्‍यो हे।"
58009021	उने असतरा पवित्तर डेरा अने उपासणा माय काम आवा वाळी हरेक चीज पे लोई छांट्यो थो।
58009022	सांची माय नेम-बिधान चाय के अकसर हरेक चीज के लोई से सुद्द करी जाय। मोत अने लोई बिवाड़्या बिना मांफी हेज नी।
58009023	तो फेर यो जरुरी थो के ई चीजहुंण जो सरग की चीजहुंण का नमुना सरीकी हे। जिणके ढोरहुंण का बलिदान से सुद्द कर्‌या जाय पण सरग की चीजहुंण तो इणकासे बी उत्तम बलिदानहुंण से सुद्द कर्‌या जाणे की चायना करे हे।
58009024	इकासरु मसीह, हातहुंण से बण्या परम-पवित्तर जगा माय नी ग्यो, जो सिरप सांचा परम-पवित्तर जगा का नमुना सरीको थो। उ तो खुद सरग मायज ग्यो ताके अबे उ हमारा आड़ी से परमेसर की हाजरी माय परगट होय।
58009025	यहूदी म्हापुरोहित उना ढोरहुंण का लोई का साते परम-पवित्तर जगा माय हर बरस जाय हे। पण मसीह अपणो घड़ी-घड़ी बलिदान चड़ावा सरु सरग माय नी ग्यो।
58009026	नी तो फेर जगत की रचणा का बखत सेज उके घड़ी-घड़ी दुःख भोगणो पड़तो। पण अबे जुग का आखर माय उ एकज कावा परगट्यो के अपणाज बलिदान से पापहुंण के हमेस्या-हमेस्या सरु मिटाड़ी लाखे।
58009027	जसे एक कावा मरनो अने उका बाद न्याव को सामो करनों मनखहुंण सरु ठेराड़्यो हे,
58009028	वसेज मसीह बी, एकज कावा नरा लोगहुंण का पापहुंण के खतम करवा सरु बलिदान कर्‌यो थो। अने उ पापहुंण सरु नी, पण उणकी मुक्ती सरु जो खुसी से मसीह की बाट जोई र्‌या हे, फेर-पाछो दूसरी कावा परगटेगा।
58010001	मूसा का नेम-बिधान का नेम तो आवा वाळी भली बातहुंण को सिरप छायळो हे, सांचो रुप हयनी। क्योंके उकी बलिहुंण हमेस्या से हर बरस चड़ई जई री हे। इकासरु उपासणा सरु कने आवा वाळाहुंण के हमेस्या-हमेस्या सरु पूरण सिद्द नी कर्‌यो जई सकतो।
58010002	अगर असो हुई जातो तो कंई उणको चड़ायो जाणो बन्द नी हुई जातो? क्योंके फेर तो उपासणा करवा वाळा तो एकज कावा माय हमेस्या-हमेस्या सरु सुद्द हुई जाता, अने अपणा पापहुंण सरु खुद के कदी कसुरवार नी समजता।
58010003	पण वी बलिहुंण तो पापहुंण सरु एक बरस की सिरप रियाद हे।
58010004	क्योंके यो हुइज नी सके के सांडहुंण अने बोकड़ाहुंण को लोई पापहुंण के दूर करी दे।
58010005	इकासरु जदे मसीह इना जगत माय आयो थो तो उने खुद का बलिदान का बारामें परमेसर के क्यो थो, "तने बलिदान अने कईं को चड़ावो नी चायो, पण म्हारा सरु एक काया तय्यार करी।
58010006	तू कसी बी होम बलिहुंण से अने पाप बलिहुंण से खुस नी होयो।
58010007	तो म्हने क्यो, 'हे परमेसर, हूं यां हूं। देखतो, हूं थारी मरजी पूरण करवा अई र्‌यो हूं। सासत्तर माय म्हारा बारामें योज लिख्यो हे।' "
58010008	मसीह ने पेलां क्यो थो, "तने बलिदान अने चड़ावो, होम बलिहुंण अने पाप बलिहुंण के नी चायो अने नी उणका से खुस होयो।" (पण मूसा का नेम-बिधान को नेम यो चावे के वी चड़ई जाय।)
58010009	तो उने क्यो, "देख, हूं अई ग्यो हूं के थारी मरजी पूरण करूं।" तो ईसु अपणा बलिदान याने दूसरा बलिदान के लागु करवा सरु, मूसा का नेम-बिधान का पेलां बलिदान के रद्द करी दे हे।
58010010	तो परमेसर की मरजी से ईसु मसीह की काया एकज कावा हमेस्या सरु बलिदान चड़ाया जावा से हम पवित्तर कर्‌या ग्या।
58010011	हरेक यहूदी पुरोहित हरदन उबो हुई के अपणा धारमिक कामहुंण के पूरण करे। उ एकज सरीको बलिदान जो पापहुंण के कदी दूरो नी करी सके घड़ी-घड़ी चड़ाय हे।
58010012	पण मसीह हमारो म्हापुरोहित हुई के पापहुंण का एवज माय हमेस्या सरु एकज बलिदान चड़ई के परमेसर का सुदा हाताड़ी जई बेठ्यो,
58010013	अने उणाज बखत से उ बाट जोई र्‌यो हे, के उका बिरोदिहुंण उका पग निच्चे की चोकी बणी जाय।
58010014	क्योंके उने खुद का एकज बलिदान से उणके जो पवित्तर कर्‌या जई र्‌या हे, हमेस्या सरु पूरण सिद्द करी लाख्या।
58010015	पवित्तर आतमा बी हमारे गवई दे हे, क्योंके पेलां उ बताय हे:
58010016	"परभु यो के हे के हूं उना दनहुंण बाद जो करार हूं उणकासे करुंवां, वा या हे के; हूं अपणा नेमहुंण उणका हिरदा माय अने उणका मनहुंण पे लिखुंवां ताके वी उणको पाळण करे।"
58010017	तो पवित्तर आतमा अगड़े के, "हूं उणका पापहुंण अने उणका अधरम का कामहुंण के पाछो रियाद नी करुंवां।"
58010018	अने जदे पाप मांफ करी लाख्या तो पापहुंण सरु कसीज बली की कंई जरुवत नी रई जाय हे।
58010019	इकासरु हे भई-बेनहुंण, हमारे ईसु का लोई से एक नवो जीवता मारग से परम पवित्तर जगा माय जावा की हिम्मत हुई हे।
58010020	उने अपणी काया का बलिदान की वजासे उना परदा से हुई के नवा मारग के हमारा सरु खोली द्‍यो हे।
58010021	हमारा सरु ईसु एक असो म्हापुरोहित हे जो परमेसर का घर को हाकिम हे।
58010022	तो फेर आव, हम सांचा हिरदा, अने पक्का बिसास का गेले हमारी समज का कसूरहुंण के सुद्द करवा सरु अपणा हिरदा के लोई से छांट्‌या होया अने अपणी कायाहुंण के सुद्द पाणी से धोया होया परमेसर कने पोंचा हे।
58010023	तो आव, जेनी आसा के हम माना हे, हम बिना डिग्या मजबूती से उका पे डट्या रां, क्योंके जेने परतिज्ञा करी हे उ परमेसर बिसास लायक हे।
58010024	तो हम ध्यान राखां के परेम अने भला कामहुंण माय एक दूसरा के कसे बड़ावो दई सकां।
58010025	हमारी सबाहुंण माय आणो मती छोड़जो। जसा के थोड़ाकहुंण के तो नी आवा की आदतज पड़ी गी हे। बल्के हमारे तो एक दूसरा को जोस देवाड़णो चइये। अने जसो के तमारे नगे अई र्‌यो हे - के उ दन जदे मसीह परगटेगा कने अई र्‌यो - तो तमारे तो यो हजु जादा करनों चइये।
58010026	क्योंके सच्चई को ज्ञान पई लेवा का बाद बी अगर हम जाणी-बुजी के पाप करताज रां, फेर तो पाप मिटावा सरु कईं को बलिदान बच्योज हयनी।
58010027	बल्के फेर तो न्याव की भयानक बाट अने अगनी-ज्‍वाळा बाकी रई जाय हे जो परमेसर का बिरोदिहुंण के चट करी लाखेगा।
58010028	जो कईं को मूसा का नेम-बिधान को उलांगो करे, उ दो या तीन लोगहुंण की गवई पे बिना दया के मारी लाख्यो जाय हे।
58010029	तो तमीज बिचारो के उ मनख कितरी जादा काठी सजा को भागी बणेगा, जेने परमेसर का बेटा के अपणा पग-तळे रोंदी लाख्यो; अने उने करार का लोई के, जेके उने पवित्तर कर्‌यो थो, उके पवित्तर नी मान्यो; अने उनेज किरपा करवा वाळो पवित्तर आतमा को मान पाड़्यो हे।
58010030	क्योंके हम परमेसर के जाणा जेने क्यो थो, "बदळो लेणो म्हारो काम हे, बदळो हूंज लुंवां।" अने पाछो यो, "परभु अपणा लोगहुंण को न्याव करेगा।"
58010031	कइंका पापी के जीवता परमेसर का हातहुंण माय पड़णो भयानक बात हे! (वी हमेस्या सजा मायज रेगा।)
58010032	सुरु का दनहुंण के रियाद राखो जदे तमारे उजाळो मिळवा का बाद तमने दुःखहुंण को सामो करता होया काठी लड़ई माय मजबूती से डट्या र्‌या था।
58010033	कदी-कदी तो तमारो मान घटवा से अने संकट माय लोगहुंण का सामे तमासा बण्या अने कदी जिणका साते असो बरताव कर्‌यो जई र्‌यो थो, तमने उणको सात द्‍यो।
58010034	क्योंके तमने जो जेळखाना माय पड़्या था, उणकासे भलमानसी करी; फेर अपणा जग का धन के जपती कर्‌यो जाणो खुसी से मानी ल्यो क्योंके तम यो जाणता था के खुद तमारा अपणा कने उणकासे अच्छो अने नी टळवा वाळो आतमिक धन हे।
58010035	इकासरु अपणो भरोसो मती छोड़जो क्योंके इको पूरो-पूरो फळ द्‍यो जायगा।
58010036	क्योंके तमारे जिरना की जरुवत हे के तम परमेसर की मरजी पूरण करिके जेनी बात की परतिज्ञा करी गी थी उके पई सको।
58010037	क्योंके धरम सासत्तर माय असो लिख्यो, "अबे थोड़ीज देर माय, आवा वाळो आयगा अने देरी नी करेगा।
58010038	म्हारो धरमी जणो बिसास से जीवतो रेगा, पण अगर उ पाछे हटेगा तो म्हारा हिरदा के खुसी नी होयगा।"
58010039	पण हम उणका माय से हयनी जो नास होवा सरु पाछे जाय हे। बल्के हम उणका माय से हे जो पराणहुंण की रक्सा सरु बिसास राखे हे।
58011001	बिसास को मतलब हे, जेकी हम आसा करां उका सरु पक्को होणो हे। इको अरथ यो बी के कइंकी चीज नगे नी आवे पण उको होवा को पक्को परमाण बिसास से हे।
58011002	इनी वजासे सनातन काल का लोगहुंण के परमेसर आड़ी से मान मिळ्यो होयो थो।
58011003	बिसास सेज हम या जाणा के परमेसर का हुकम से आखा जगत की रचणा हुई थी। इकासरु जो नगे आवे हे, उ नगे नी आवा वाळी चीजहुंण से बणायो हे।
58011004	आदम का बेटा हाबिल ने बिसास की वजासे परमेसर सरु उका भई केन से अच्छो चड़ावो चड़ायो, जेकी वजासे उके "धरमी मनख होवा" को मान मिळ्यो थो जदे परमेसर ने उका चड़ावाहुंण का बारामें बड़ई करी थी। अने बिसास की वजासे उ आज तक बोले हे, जदके उ मरी चुक्यो हे।
58011005	बिसास की वजासे हनोक नी मर्‌यो। उके इना जीवन से परमेसर ने अदरे उठाड़ी ल्यो थो, इकासरु उ लाद्‍यो हयनी। क्योंके उका उठाड़्या जावा से पेलां परमेसर के खुस करवा का रुप माय उके मान मिळी चुक्यो थो।
58011006	अने बिना बिसास के तो परमेसर के खुस करनों अबगो हे। क्योंके जो कईं को परमेसर कने आवे हे उका सरु यो जरुरी हे के उ इनी बात को बिसास करे के परमेसर हे अने वी जो सच्चई से उके ढुंडे परमेसर उणके उणको फळ दे हे।
58011007	बिसास की वजासेज नूह के परमेसर से जदे उनी बातहुंण की चेतावणी मिळी जेके उने कदी नी देखी थी, तो उने डर का मारे अपणा परवार के बचाड़वा सरु झाज बणायो थो। अपणा बिसास सेज उने इना जगत के कसुरवार मान्यो अने उका बिसास की वजासे परमेसर ने उके धारमिक मनख ठेरई लाख्यो।
58011008	बिसास सेज जदे इबराइम के असी जगा पे जाणे सरु तेड़्यो थो, जेके बाद माय उके वारिस का रुप माय पाणो थो। हालाके उ यो जाणतो तक नी थो के उ कां जई र्‌यो हे, फेर बी उने परमेसर को हुकम मान्यो अने चल्यो ग्यो।
58011009	बिसास का वजासेज जेनी जगा के देवा की परमेसर ने परतिज्ञा करी थी, उका पे एक अण्जाण्या परदेसी सरीको र्‌यो। उ डेराहुंण माय वसोज र्‌यो जसे उका बेटा इसाक अने पोतो याकूब रई र्‌या था जो उका गेले परमेसर की परतिज्ञा का वारिस था।
58011010	इबराइम पक्‍की नीम वाळी उनी नगरी की बाट जोई र्‌यो थो जेको कारीगर अने बणावा वाळो परमेसर थो।
58011011	बिसास की वजासेज, जदे उ डोकरो हुई चुक्यो थो अने उकी बइरा सारा बांझ थी, फेर बी इबराइम बाप बणी सक्यो। क्योंके परतिज्ञा देवा वाळा परमेसर पे इबराइम ने बिसास कर्‌यो।
58011012	असतरा इना एकज मनख से जो मर्‌या सरीको थो, असमान का अणगिणत्या ताराहुंण अने समन्दर की रेत का कणका सरीकी अणगिणत सन्‍तानहुंण पेदा हुई।
58011013	बिसास के अपणा हिरदा माय लई के ई सगळा मनखहुंण मरी ग्या। जेनी चीज की परतिज्ञा परमेसर ने करी थी उणके वी नी मिळी। उणने तो बस दूरा सेज देख्यो अने खुस हुई ग्या, उणने यो मानी ल्यो के वी इनी धरती पे परदेसी अने अण्जाण्या हे।
58011014	वी लोग जो असी बातहुंण करे हे वी यो बताड़े के वी एक असा देस के ढुंडी र्‌या हे जो उणको खुद को हे।
58011015	वी उना देस का बारामें नी बिचारे जेके वी छोड़ी चुक्या; असो नी के उणके पाछो आवा को मोको थो।
58011016	पण वी एक अच्छा याने सरग देस की मन्‍सा राखे हे। इकासरु परमेसर के उणका परमेसर केवाया जावा माय लाज हयनी, क्योंके उने तो उणका सरु एक नगर तय्यार करी मेल्यो हे।
58011017	बिसास सेज जदे परमेसर इबराइम के अजमई र्‌यो थो तो उ अपणा एखलाज बेटा इसाक की बली चड़ावा सरु लई ग्यो। इबराइम जेके परतिज्ञा मिळी थी, जदे उ बली देवा वाळो थो,
58011018	तो परमेसर ने उकासे क्यो थो, "इसाक सेज थारो बंस चलेगा।"
58011019	पण इबराइम ने बिचार्‌यो के परमेसर मर्‌या होया के बी जीवाड़ी सके हे, अने अगर मिसाल का रुप माय कां तो उने इसाक के मोत से पाछो पई ल्यो।
58011020	बिसास की वजासेज इसाक ने अपणा बेटा याकूब अने एसाव के उणका आवा वाळा बखत सरु आसिरबाद द्‍यो।
58011021	बिसास की वजासेज याकूब ने अपणी मोत का बखत अपणा बेटा यूसफ का हरेक बेटा के आसिरबाद द्‍यो अने अपणी लाकड़ी का सिरा को सायरो लई के परमेसर की उपासणा करी।
58011022	बिसास की वजासेज यूसफ ने जदे उको मोत को बखत कने थो इसराइल की सन्‍तानहुंण से मिसर देस से हिटवा का बारामें चरचा करी, अने अपणा हड़काहुंण का बारामें हुकम द्‍यो।
58011023	बिसास की वजासेज मूसा का मां-बाप ने मूसा का जनम का बाद उके तीन मइना तक छिपाड़ी राख्यो, क्योंके उणने जाणी ल्यो थो के यो बाळक खास हे अने वी राजा का हुकम से नी डर्‌या।
58011024	बिसास की वजासेज, मूसा ने जदे उ मोटो होयो तो उने मिसर देस का राजा फिरोन की बेटी को बेटो केवाड़ने से मना करी लाख्यो।
58011025	उने पाप को थोड़ोक सुक भोगवा का बजाय, परमेसर की परजा का गेले दुःख भोगणो अच्छो समज्यो।
58011026	उने मसीह सरु मान पाड़्यो जाणो मिसर देस का धन का भण्डारहुंण का बजाय जादा मोल को मान्यो, क्योंके उ अपणो फळ पावा की आस माय बाट जोई र्‌यो थो।
58011027	बिसास की वजासेज उने राजा का गुस्सा की परवा नी करता होया मिसर देस के छोड़ी लाख्यो; उ डट्यो र्‌यो, जसे के लोप परमेसर नगे अई र्‌यो हे।
58011028	बिसास की वजासेज उने फसह का तेवार अने लोई छांट्‌या जावा को पाळण कर्‌यो, ताके पेली सन्‍तानहुंण के नास करवा वाळो सरगदूत इसराइल की पेली सन्तान के नास नी करे।
58011029	बिसास की वजासेज इसराइल लाल समन्दर से असा पार होया जसे के फरकी जमीन पे चली के ग्या हो, अने जदे मिसरिहुंण ने वसोज करनों चायो तो वी डुबी मर्‌या।
58011030	बिसास की वजासेज यरीहो नगर को परकोटो लोगहुंण का सात दन तक उका चारी-मेर चक्‍कर लेवा का बाद ढळ्डी ग्यो।
58011031	बिसास की वजासेज, राहाब नाम की बेस्या परमेसर का हुकम नी मानवा वाळाहुंण का गेले नास नी हुई, क्योंके उने इसराइल का भेदुहुंण के अच्छी तरा राख्या था।
58011032	अबे हूं हजु बत्ती कंई कूं? गिदोन, बाराक, सेमसन, यिफतह, दाऊद, सेमुएल, अने जूना बखत का नबिहुंण को बखाण करवा को बखत म्हारा कने हयनी।
58011033	जिणने बिसास की वजासे राजहुंण जीत्या, धारमिकता का काम कर्‌या अने परमेसर ने जो चीजहुंण देवा की परतिज्ञा दई थी उणके मिळी, जेने न्‍हारहुंण का मुन्डा बन्द करी लाख्या,
58011034	लपलपाती लाय की लपटहुंण का गुस्सा के सांत कर्‌यो; अने तरवार की धार से बची हिट्या; जिणकी कमजोरी सकती माय बदळी गी, अने लड़ई माय सकतीसाळी बण्या अने बिदेसी सेनाहुंण के मारी भगाड़ी।
58011035	बइराहुंण के अपणा मर्‌याहुंण पाछा जीवता लाद्‍या। पण नरा के सताड़्या ग्या, पण उणने छुटणो नी चायो जेकासे के वी एक अच्छा जीवन माय पाछा जी उठ्याय।
58011036	थोड़ाक के मसकरी अने कोड़ाहुंण को सामो करनों पड़्यो जदके थोड़ाक के सांकळहुंण से खांगी के जेळखाना माय लाखी द्‍या।
58011037	थोड़ाक के भाटा मार्‌या। उणके करवत से चिरी के दो फाड़ करी लाख्या, उणके तरवार से मोत का घाट उतार्‌या। वी गरीब था, उणके सताड़्यो अने उणका साते बुरो बरताव कर्‌यो। वी गाडर अने बोकड़ीहुंण का चामड़ा ओड़ी के अंई-वंई भटकता-फिर्‌या।
58011038	यो जगत उणका लायक नी थो, वी बियाबानहुंण अने बळ्डाहुंण माय डोलता-फर्‌या अने गुफाहुंण अने धरती माय बण्या खाड़ाहुंण माय छिपता - अने छिपाता फर्‌या।
58011039	अपणा बिसास की वजासेज, इना सगळा के परमेसर ने सरायो, फेर बी इणने परतिज्ञा करी चीजहुंण के नी पई,
58011040	क्योंके परमेसर ने हमारा सरु पेलांसेज एक अच्छी योजणा बणई थी के हमारा बिना उणके पूरण सिद्दता नी मिळे।
58012001	हम गवाहुंण की इतरी मोटी भीड़ से घिर्‌या होया हे, जो हमारे इकी गवई दे हे के बिसास को अरथ कंई हे! तो इकासरु आव, के हरेक रोक करवा वाळी चीज के अने उना पाप के जो सेजमेंज उळजई लाखे हे झटकी फेंका। उनी दोड़ जेका माय हमारे दोड़णो हे, जिरना का साते दोड़ां।
58012002	हमारा बिसास का परधान अने पूरण रीति से सिद्द करवा वाळा ईसु आड़ी हम नगे लगाड़ी राखां, जेने उनी खुसी सरु जो उका सामे राखी थी, लाज की कंई फिकर नी करिके कुरुस को दुःख सेन कर्‌यो। अने अबे परमेसर का सिंगासण का जीवणा हाताड़ी जई बेठ्यो।
58012003	इकासरु उका पे ध्यान धरो जेने पापिहुंण को असो बिरोद इकासरु सेन कर्‌यो, के थकी के तमारो हिरदो हार नी मानी ले।
58012004	अब तक तमारे पाप से लड़ता होया तमारो अपणो लोई नी बिवाड़णो पड़्‍यो हे,
58012005	अने तम उना परबचन के जो तमारे बेटा मानी के द्‍यो हे बिसरई लाख्यो: "हे म्हारा बेटा, परभु की ताड़णा के टाळे मती, उकी डांट को कदी बुरो मती मान।
58012006	क्योंके परभु उके डांटे हे जेकासे परेम करे हे। वसेज जसे पिता उना बेटा के सजा दे जो उको घणो परमिलो हे।"
58012007	इकासरु तम दुःख के ताड़णा समजी के सई लो, क्योंके परमेसर तमारे बेटो जाणी के तमारा साते बरताव करे हे। उ कां को असो बेटो हे जेकी ताड़णा उको पिता नी करे।
58012008	अगर तमारे वसोज नी सदायो जसो सगळा के सदायो हे, तो तम अपणा पिता से पेदा होया बेटा हयनी अने सांची सन्तान नी हो।
58012009	अने फेर यो बी के इना सगळा के वी पिता बी जिणने हमारी काया के जनम द्‍यो, हमारे सादे हे अने हम उणको मान राखां हे। तो फेर हमारी अपणी आतमाहुंण का पिता का हजु बी बस माय रेता होया कायसरु जीवता नी रां?
58012010	क्योंके हमारा जनमदाता पिताहुंण ने थोड़ाक बखत सरु जसो उणके अच्छो लाग्यो, हमारे साद्‍यो, पण परम पिता परमेसर हमारी भलई सरु सादे हे, जेकासे हम उकी पवित्तरता माय भेळा हुई जावां।
58012011	जेनी बखत सदायो जाणो हुई र्‌यो, उना बखत अच्छो नी लागे, पण दुःखदई मालम पड़े। फेर बी जो इका से सदाया जई चुक्या हे उणका सरु अगड़े चली के नेकी अने सान्ती को अच्छो फळ मिळे हे।
58012012	इकासरु अपणी कमजोर भुजाहुंण अने कमजोर गोड़ाहुंण के ताकत वाळा बणाव।
58012013	अपणा पगहुंण सरु सुदा मारग बणाव, जेकासे के उ अंग जो लंगड़ो हे उ अपंग नी रे, पण नज हुई जाय।
58012014	सगळा का गेले सान्ती का साते रेणो अने पवित्तर होवा सरु हर तरा से कोसिस करता रो। कइंका बी अपवित्तर लोगहुंण परभु के नी देखी सकेगा।
58012015	इनी बात पे ध्यान धरो के कईं को परमेसर की किरपा से रीतो नी रई जाय, अने तमारे दुःख पोंचाणे अने नरा के असुद्द करवा सरु कइंकी झगड़ा की जड़ सरीको नी फुटी पड़े।
58012016	असो नी होय के कईं को बी मनख ब्योबिचारी या उना एसाव सरीको अधरमी रे, जेने एक कावा का रोटा खावा मेंज अपणो पेलांपेल को या मोटो बेटो होवा को पद बेची लाख्यो।
58012017	जसा के तम जाणोज हो के बाद माय जदे उने इनी आसीस के लेणो चायो पण लायक नी होवा की वजासे पई नी सक्यो। हालाके उने रोई-रोई के पसताणो चायो पण मोको हात से हिटी ग्यो थो।
58012018	तम सिनाय परबत सरीका परबत कने नी आया जेकासे चोंट्यो जई सके। अने नी बळती लाय, अने नी इन्दारो, अने नी काळा बादळा, अने नी अन्दी-दंदवाळ कने आया हो।
58012019	अने नी तुरई की तेज अवाज या असी कइंकी अवाज कने आया जो बचनहुंण के बोली र्‌यो थो, जेकासे के जिणने उकासे सुण्यो, पराथना करी के उणका सरु कइंका हजु बचन के नी उच्‍चार्‌यो जाय,
58012020	क्योंके वी उना हुकम के नी सई सक्या: "अगर कईं को ढोर बी परबत से चोंटे तो उके भाटा से मार्‌यो जाय।"
58012021	वा दसा इतरी भयानक नगे अइरी थी के मूसा ने क्यो, "हूं घणो डर्‌यो होयो अने धुजी र्‌यो हूं।"
58012022	बल्के तम तो सिय्योन परबत, याने जीवता परमेसर की नगरी, सरग का यरुसलेम कने अई पोंच्या हो। तम तो उना हज्‍जारों-हज्जार सरगदूतहुंण की खुसी की सबा कने,
58012023	अने परमेसर की पेली सन्‍तानहुंण, जिणका नाम सरग माय लिख्या हे, उणकी सबा कने पोंची चुक्या हो। अने तम सगळा का न्याव करवा वाळा परमेसर अने उना सिद्द कर्‌या होया धरमिहुंण की आतमाहुंण की हाजरी माय,
58012024	अने नवा करार को बिचवइयो ईसु, अने छिंट्‌या होया ईसु का लोई से कने अई चुक्या हो, जो हाबिल का लोई की बजाय अच्छो बचन बोले हे।
58012025	ध्यान धरो अने उना बोलवा वाळा के नकारो मती, क्योंके जदे वी लोग सिनाय परबत माय धरती पे चेतावणी देवा वाळा की नी सुणी के बची नी सक्या। तो सरग से चेतावणी देवा वाळा की नी सुणे तो नठू नी बची सकेगा।
58012026	परमेसर की बाणी ने उना बखत धरती हलाड़ी लाखी, पण अबे उने या कई के परतिज्ञा करी, "एक कावा पाछो हूं नी सिरप इनी धरती के पण असमान के बी हलई लाखुंवां।"
58012027	"एक कावा पाछो" ई बचन उनी हरेक चीज आड़ी इसारो करे जो बणी हुई होवा की वजासे हलाड़ी अने खतम हुई सके हे, जेकासे के जो चीजहुंण हलाड़ी नी सके, वी बणी रे।
58012028	तो जदे हमारे असो राज मिळवा पे हे जो कदी नी टळे तो आव, हम धन्यबादी बण्या रां। अने आदर समेत डर का साते परमेसर की उपासणा करां,
58012029	क्योंके हमारो परमेसर भसम करवा वाळी लाय हे।
58013001	माय-माय भई-बेनहुंण सरीको परेम करता रो।
58013002	पांमणाहुंण को मान करनों मती भुलजो, क्योंके असा करता होया नरा लोगहुंण ने अण्जाण्या मायज सरगदूतहुंण को सुवागत-सतकार कर्‌यो हे।
58013003	बन्‍दिहुंण के असा रुप माय रियाद करो जसे तम बी उणका साते बन्दी र्‌या हो। जिणका साते बुरो बरताव होयो उणके असे समाळो जसेके तमारी खुद की काया पीड़ा माय पड़ी होय।
58013004	ब्‍याव सगळा माय आदर-मान की बात मानी जाय। ब्‍याव को बिछावणो पवित्तर राखो अने साती का गेले इमानदार रो, क्योंके परमेसर ब्योबिचारिहुंण अने दूराचारीहुंण के सजा देगा।
58013005	अपणा जीवन के धन का लोभ से दूरा राखो। जो कंई तमारा कने हे, उका मायज खुस रो क्योंके परमेसर ने क्यो हे: "हूं तमारे कदी नी छोड़ुंवां, अने नी कदी त्‍यागुंवां।"
58013006	इकासरु हम हिम्मत से कां, "परभु हमारी मदद करवा वाळो हे, अने हूं कदी नी डरुंवां। कईं को मनख म्हारो कंई करी सके?"
58013007	अपणा अगवाहुंण के रियाद करो, जिणने तमारे परमेसर को बचन सुणायो। अने ध्यान से उणका चाल-चळण को नतीजो बिचारी के उणका बिसास का मुजब बिसास करो।
58013008	ईसु मसीह काल, आज अने हमेस्या तक एक सरीको हे।
58013009	इकासरु ईसु की सीख छोड़ी के नरी-तरा की अजीब-अजीब सीखहुंण से भरमई मती जावजो। तमारा हिरदा सरु यो भलो हे के तम परमेसर की किरपा से मजबूत बण्या रो, नी के खावा पीवा का बारामें नेमहुंण का मानवा से, जेकासे उणको कदी कईं को भलो नी होयो, जिणने उणके मान्यो।
58013010	पण नवा करार माय हमारा कने एक असी बेदी हे, जेका पे से खावा को हक उणके हयनी जो यहूदी करार का डेरा माय सेवा करे।
58013011	यहूदी म्हापुरोहित परम पवित्तर जगा पे पाप-बली का रुप माय ढोरहुंण को लोई तो ल‍ई जाय, पण उणकी काया कईं को नी खाय, पण डेरा का बायरे बाळी लाखे।
58013012	इकासरु ईसु ने बी खुद अपणा लोई से लोगहुंण के पवित्तर करवा सरु कुरुस पे नगर का फाटक का बायरे दुःख झेल्यो।
58013013	इकासरु आव, हम बी उनी निंदा के झेलवा सरु जेके उने झेली थी, डेरा का बायरे उका कने हिटी चलां।
58013014	क्योंके यां धरती पे हमारो कईं को हमेस्या को नगर हयनी, पण हम उना नगर की बाट जोवां जो आवा वाळो हे।
58013015	तो हम ईसु का मिसे परमेसर की इसतुती का रुप माय बली चड़ांवां जो उना होंटहुंण को नतीजो हे जिणने उका नाम के मान्यो हे।
58013016	नेकी करनों अने अपणी चीजहुंण के दूसरा का साते बांटणो मती भुलजो, क्योंके परमेसर असीज बलिहुंण से खुस रे हे।
58013017	अपणा अगवाहुंण को हुकम मानो अने उणका आसरे रो, क्योंके वी तमारा पराणहुंण को यो जाणी के नेपो करे जसेके परमेसर के उणको लेखो-जोखो देणो हे। उणके मानो ताके यो काम खुसी का गेले करे, नी के दुःख मनाड़ता होया, क्योंके इका से तमारे कईं को फायदो नी रेगा।
58013018	हमारा सरु पराथना करता रो। हमारो पक्को बिचार हे के हमारी समज सुद्द हे: हम सगळी बातहुंण माय अच्छा चाल-चळण की मरजी राखां हे।
58013019	हूं खास रुप से बिणती करूं के तम पराथना कर्‌या करो के झट हूं तमारा कने अई सकूं।
58013020	अबे सान्ती देवा वाळो परमेसर, जो गाडरहुंण को म्हान रखवाळो हे, जेने हमारा परभु ईसु के जो हमेस्या की बाचा का लोई से मर्‌या होया माय से जीवतो कर्‌यो।
58013021	जेका लोई से, तो परमेसर तमारे सगळा अच्छा गुणहुंण से भर्‌या-पुर्‌या राखे जेकासे तम उकी मरजी पूरण करी सको। अने जो कंई उकी नगे माय खास हे, उ ईसु मसीह से हमारा भित्तरे पूरण करे। उकीज म्हेमा हमेस्या-हमेस्या होती रे। आमीन।
58013022	हे भई-बेनहुंण, हूं तमार से बिणती करूं के तम इना परबचन का बचन के जिरना दई सुणी लो, क्योंके म्हने तमारे थोड़ाक माय लिखी द्‍यो।
58013023	हूं चउं के तमारे यो मालम पड़े के हमारो भई तीमुथियुस जेळ से बायरे करी लाख्यो हे। अगर उ झटज अई ग्यो तो हूं उकाज साते तमार से मिळवा अउंवां।
58013024	अपणा सगळा अगवा अने सगळा बिसासिहुंण के हमारो नमसकार किजो। अत्तलीया देस का रेवासी बिसासिहुंण तमारे नमसकार के हे।
58013025	परमेसर की किरपा तमारा सगळा का साते रे!
59001001	याकूब आड़ी से जो परमेसर को अने परभु ईसु मसीह को सेवक हे, परमेसर का छांट्‌या होया इसराइल का बारा कुळहुंण के म्हारो नमसकार पोंचे जो आखा जग माय फेल्या होया हे।
59001002	हे म्हारा भई-बेनहुंण, जदे कदी परभु सरु तम तरा-तरा की अजमाइस माय पड़ो तो इके बड़ी खुसी की बात जाण जो।
59001003	क्योंके तम जाणो हो के तमारो बिसास जदे अजमाइस माय सफल होय तो उकासे जिरना से भरी सेणे की ताकत बी पेदा होय हे।
59001004	अने उनी सेणे की ताकत के अपणो पूरण काम करवा दो के तम पूरण अने सिद्द हुई जाव, जेकासे के तमारा माय कसी बात की कमी नी रे।
59001005	अगर तमारा माय कइंका के समज की कमी होय तो उ परमेसर से मांगिले। उ सगळा के खुसी-खुसी उदारता का साते दे हे।
59001006	बस बिसास का साते मांग्यो जाय। थोड़ोक सो बी सक नी होणो चइये, क्योंके जेके सक होय, उ समन्दर की उनी लेर सरीको हे जो बायरा से उठे अने उछळे हे।
59001007	असा मनख के यो सोंचणो नी चइये के उके परभु से कंई बी मिळी जायगा,
59001008	क्योंके असा मनख को मन तो दो चित्यो हे। उ अपणा सगळा करमहुंण माय टिक्यो नी रे हे।
59001009	गरीब भई-बेनहुंण के खुस होणो चइये के परमेसर ने उणके आतमा को धन द्‍यो हे, (याने उणके उंचा उठाड़्या।)
59001010	अने धणी भई-बेनहुंण के खुस होणो चइये के परमेसर ने उणके नरमता दई हे, क्योंके उणके तो मांळ माय खिळवा वाळा फूल सरीको झड़ी जाणो हे।
59001011	दन उगताज काठो तड़को पड़े अने चारो सुखई दे: अने उको फूल झड़ी जाय अने उकी सुन्‍दरता खतम हुई जाय। असतरा धणी बी धन सरु काम करतो होयो धूळा माय मिळी जाय हे।
59001012	धन्‍य हे उ मनख जो अजमाइस माय अटळ रे। क्योंके अजमाइस माय खरा उतरवा का बाद उ जीवन का उना इनाम रुपि मुगुट के पायगा जेके परमेसर ने अपणा परमिलाहुंण के देवा को करार कर्‌यो हे।
59001013	अजमाइस का बखत कइंका के यो केणो नी चइये के, "परमेसर म्हारे अजमई र्‌यो हे।" क्योंके बुरी बातहुंण से नी तो परमेसर के अजमायो जई सकतो हे, अने नी उ खुद कइंका के अजमाय हे।
59001014	पण हर कईं को अपणीज बुरी मन्‍साहुंण का भेम माय फंसी के अजमाइस माय पड़े हे।
59001015	फेर जदे वा मन्‍सा गरभ धरे, तो पाप के जनमे हे, अने जदे पाप पूरो बड़ी जाय तो उ मोत के जनमे हे।
59001016	हे म्हारा परमिला भई-बेनहुंण, धोको मती खाव।
59001017	हरेक अच्छी चीज अने भली भेंट तो अदरे सेज मिळे हे, अने सरग का उजाळाहुंण का परमेसर पिता आड़ी से जो कदी छायळा सरीको बदळे हयनी।
59001018	उने अपणीज मरजी से सांचा बचन की वजासे हमारे जन्‍म्यो हे। जेकासे हम परमेसर की बणई हुई सगळी चीजहुंण माय खास पेलां फळ हे।
59001019	हे म्हारा परमिला भई-बेनहुंण, रियाद राखो, हर कइंका के झट सुणनो चइये, अने बोलवा माय उतावळा नी बणणो चइये, अने करोध करवा माय धीमो होणो चइये।
59001020	क्योंके मनख का करोध से परमेसर की धारमिकता नी उपजे।
59001021	इकासरु हरेक का घिरणा से भर्‌या आचरण अने चारी-मेर फेली दुस्‍टता से दूरा रो। अने नरमता का साते तमारा हिरदा माय परमेसर ने जो बचन रोप्या उणके मानो, जो तमारी आतमाहुंण के उध्दार देवाड़ी सके हे।
59001022	परमेसर की सीख पे चलवा वाळा बणो, नी के सिरप सुणवा वाळा। अगर तम सिरप सुणोज हो तो अपणे खुद के छळी र्‌या हो।
59001023	क्योंके अगर कईं को परमेसर की सीख के सुणे तो हे अने उका पे चले हयनी, तो उ उना मनख सरीकोज जो अपणो असली मुन्‍डो कांच माय देखे।
59001024	उ खुद के अच्छी तरा देखे, पण जदे उ वां से चल्यो जाय तो झट भुली जाय के कसो नगे अई र्‌यो थो।
59001025	पण जो परमेसर का उना सई नेम-बिधान के कने से देखे जेकासे उके आजादी मिळे अने उका पे आचरण बी करतो रे हे, अने सुणी के उके बिना भुल्या अपणा आचरण माय लातो रे हे, उज अपणा करमहुंण सरु धन्‍य रेगा।
59001026	अगर कईं को बिचारे के उ भगत हे अने अपणी जीब पे कसी के लगाम नी लगाड़े पण अपणा हिरदा के धोको दे, तो उकी भगती बेकार हे।
59001027	परम पिता परमेसर का सामे सांची अने सुद्द भगती वाज हे जेका माय अनाथहुंण अने रांडिहुंण का दुःख दरद माय सुद्द ल‍ई जाय अने खुद के कसोज जग को कलंक नी लगवा दे।
59002001	हे म्हारा भई-बेनहुंण, हमारा म्हेमावान परभु ईसु मसीह पे तमारो बिसास एक दूसरा सरु तरफदारी की मनसा से नी होय।
59002002	मानी लो के तमारी सबा माय कईं को मनख सुन्ना की बिंटी अने अच्छा लतरा पेरिके आय हे, अने उनीज बखत मेळा-कुचेळा लतरा पेर्‌यो एक मनख बी आय हे।
59002003	अने जेने अच्छा लतरा पेर्‌या तम उको खास ध्यान देता होया कोगा, के "यां इनी खास जगा पे पधारो" जदके उना गरीब मनख से को हो, "यां उबो रे" या "म्हारा पग कने बेठिजा,"
59002004	कंई असा करता होया तमने अपणा माय कईं को भेद-भाव नी कर्‌यो अने बुरो बिचारता होया न्यावी नी बणी ग्या?
59002005	हे म्हारा परमिला भई-बेनहुंण, सुणो! कंई परमेसर ने इना जगत का गरीबहुंण के बिसास माय धणी अने उना राज माय वारिस का रुप माय नी छांट्‌या, जेको देवा को वायदो उने जो उकासे परेम राखे हे, कर्‌यो हे?
59002006	असतरा तमने उना गरीब को माजनो-पाड़्यो हे। कंई ई धणिज मनख वी हयनी जो तमार पे जुलम ढाय अने तमारे कचेरी माय घसीटी लई जाय हे?
59002007	कंई ई वी हयनी हे, जो मसीह का उना उत्तम नाम की निंदा करे हे, जो नाम तमारे द्‍यो हे?
59002008	अगर तम पवित्तर सासत्तर माय पाया जावा वाळा उना राजकीय नेम-बिधान को पाळण करो हो, "अपणा पड़ोसी से वसोज परेम करो, जसो तम अपणा खुद से करो हो।" तो तम अच्‍छोज करो हो।
59002009	पण अगर तम तरफदारी करी र्‌या तो पाप करी र्‌या हो। अने नेम-बिधान तमारे कसुरवार ठेराय हे।
59002010	क्योंके कइंकोज अगर आखा नेम-बिधान को पाळण करे अने एक बात माय चुकी जाय तो उ आखा नेम-बिधान का उलांगा को कसुरवार हुई जाय हे।
59002011	क्योंके जेने यो क्यो थो, "ब्योबिचार मती करजो" उनेज यो बी क्यो थो, "हत्या मती करजो।" तो अगर तम ब्योबिचार नी करो अने हत्या करो हो तो तम नेम-बिधान का तोड़वा वाळा हुई ग्या।
59002012	तम उणाज लोगहुंण सरीका बोलो अने काम करो हो जिणको न्‍याव आजादी का नेम-बिधान का मुजब होणे जई र्‌यो हे।
59002013	जो दयालु हयनी, उका सरु परमेसर को न्याव बी बिना दया कोज रेगा। पण दया न्‍याव पे जीत हे।
59002014	हे म्हारा भई-बेनहुंण, अगर कईं को मनख के हे के उ बिसासी हे, पण करम नी करे, तो उको कंई फायदो? कंई असो बिसास उको उध्दार करी सके हे?
59002015	अगर कइंका भई-बेनहुंण के लतराहुंण की जरुवत रे, उणका कने हरदन खावा तक को नी रे,
59002016	अने तमारा माय सेज कईं को उणकासे के, "सान्ती से जाव, परमेसर तमारो कल्याण करे, खुद के गरम राखो, अने धाप्या रो।" अने तम उकी काया की जरुवत की चीजहुंण उणके नी दो, तो फेर इको कंई फायदो हे?
59002017	असतरा अगर बिसास का साते करम हयनी, तो बिसास अपणा खुद माय मर्‌यो होयो रे हे।
59002018	पण कईं को कई सकतो हे, "तम बिसास करो हो, अने हूं करम करूं।" म्हारो जुवाब हे के "अबे तम बिना करम के अपणो बिसास दिखाड़ो, अने हूं तमारे अपणो बिसास अपणा करमहुंण से दिखाड़ुंवां।"
59002019	कंई तम बिसास करो के परमेसर एकज हे? तो तम ठीक करो हो। पण बायरबादाहुंण बी बिसास करे, अने धुजे हे।
59002020	अरे मूरख! कंई थारे परमाण चइये के करम बिना बिसास बेकार हे?
59002021	कंई हमारो पिता इबराइम अपणा करमहुंण की वजा सेज उना बखत धरमी नी ठेराड़्यो थो जदे उने अपणा बेटा इसाक के बेदी पे अरपण करी लाख्यो?
59002022	तो तमने देख्यो के उको बिसास उका करमहुंण से परगट हुई र्‌यो थो। अने करम की वजासे उको बिसास सिद्द होयो थो।
59002023	असतरा सासत्तर माय को लिख्यो पूरण होयो, "इबराइम ने परमेसर पे बिसास कर्‌यो अने बिसास की वजा सेज उ धरमी ठेर्‌यो।" अने इकासेज उ "परमेसर को दोस" केवाड़्यो।
59002024	तम देखो के सिरप बिसास से नी बल्के अपणा करमहुंण सेज मनख धरमी बणे हे।
59002025	असतरा राहाब नाम की बेस्या बी, कंई उना बखत अपणा करम से धरमी नी ठेरई थी, जदे उने भेदुहुंण के अपणा घर माय जगा दई अने फेर कइंका दूसरा रस्ता से बिदा कर्‌या?
59002026	तो जसे काया आतमा बिना मरी हुई रे वसेज करम बिना बिसास मर्‌यो होयो रे हे।
59003001	हे म्हारा भई-बेनहुंण, तमारा माय से नरा के सिक्छक बणवा की मन्‍सा नी राखणो चइये। तम जाणोज हो के हम सिक्‍छकहुंण को जादा कड़कपणा से न्याव कर्‌यो जायगा।
59003002	क्योंके हम सगळा नरी भुल-चुक करां हे। अगर कईं को बोलवा माय कइंकीज भुल-चुक नी करे तो उ सिद्द मनख हे अने उ पूरण रुप से अपणी काया के काबु करी सके हे।
59003003	हम घोड़ाहुंण का मुन्डा पे लगाम इकासरु लगावां हे के वी हमारा काबु माय रे। असतरा उणकी आखी काया के बस माय करी सकां हे।
59003004	या झाज की बी मिसाल कई सकता हे। देखो, चाय उ कितरोज मोटो होय अने ताकतवर बायरा से चलाड़्यो जाय हे, पण एक नानी सी पतवार से केवट उके जां कंई ल‍ई जाणो चाय, उका पे काबु पई के लई जाय हे।
59003005	असतरा जीब, जो काया को एक नानो सो अंग हे, बड़ी-बड़ी बातहुंण करी लाखवा की डींग हांके हे। अबे थोड़ोक बिचारो, एक रजिक सी लपट आखा मांळ के बाळी लाखे हे।
59003006	हां, जीब एक लपट हे या बुरई को एक आखो जगत हे। या जीब हमारा अंगहुंण माय को एक असो अंग हे, जो आखी काया के भरस्ट करी लाखे हे अने हमारा आखा जीवन चक्‍कर मेंज लाय लगाड़ी लाखे हे। या जीब नरक की लाय माय धदक्या करे हे।
59003007	हरतरा का मांळ जनावर, पखेरुहुंण, सरकवा वाळा जीव-जन्‍तु, अने पाणी माय रेवा वाळा जीव, मनख का बस माय कर्‌या जई सकता हे अने कर्‌या बी ग्या हे।
59003008	पण जीब के कईं को मनख काबु माय नी करी सकतो। या घातक जेर से भरी एक असी बुरई हे जो कदी चेन से नी रे।
59003009	हम इकासेज अपणा परभु परमेसर के भजां अने इकासेज लोगहुंण के जो परमेसर का रुप माय पेदा कर्‌या हे, कोसां बी हे।
59003010	एकज मुन्डा से आसिरबाद अने सराप दोइज हेड़ां हे। हे म्हारा भई-बेनहुंण, असो तो नी होणो चइये।
59003011	कंई झिरणा का एकज मुन्डा से खारो अने मीठ्ठो दोई तरा को पाणी हिटी सके हे?
59003012	हे म्हारा भई-बेनहुंण, कंई अंजीर का झाड़का पे से जेतून या अंगूर की बेल पे कदी अंजीर लागे हे? नठू नी। अने नीज खारा झिरणा से कदी मीठ्ठो पाणी हिटी सके हे।
59003013	भला तमारा माय, ज्ञानी अने समजदार कुंण हे? जो हे, उके अपणा अच्छा बरताव से यो दिखाणो चइये के उका करम नरमता समेत अच्छा चाल-चळण का साते कर्‌या, जो उका ज्ञान से जुड़्या होया हे।
59003014	पण अगर तमारा हिरदाहुंण माय भयंकर इरसा अने सुवारत भर्‌यो होयो हे तो अपणा ज्ञान को ढोळ मती पीटो। असो करिके तम खुद सत पे परदो लाखता होया असत बोली र्‌या हो।
59003015	असो ज्ञान तो अदरे याने सरग से नी मिळे बल्के उ तो संसारिक हे, आतमिक हयनी। सेतान को हे।
59003016	क्योंके जां इरसा अने सुवारत से भरी मन्‍साहुंण रे हे, वां गड़बड़ी रे अने हरतरा की बुरी बातहुंण रे हे।
59003017	पण सरग से आवा वाळो ज्ञान सगळा से पेलां तो पवित्तर सुद्द रे हे, फेर सान्ती से भर्‌यो, सेन करवा वाळो, नरम अने दया से भर्‌यो रे हे। अने उकासे खास करमहुंण की फसल उपजे हे। उ बिना तरफदारी करवा वाळो अने सांचो बी रे हे।
59003018	सान्ती सरु काम करवा वाळा लोगहुंण केज धारमिक जीवन को ठीक फळ मिळे हे अगर उके सान्ती से भर्‌या माहोल माय बोयो हे।
59004001	तमारा माय लड़ई-झगड़ा कायसरु होय? कंई उणकी वजा तमारा अपणा भितरेज हयनी? क्योंके तमारी वी भोग-बिलास से भरी मन्‍साहुंणज जो तमारा भित्तरे लगातार लड़ई करती रे हे, कंई उणकासे ई लड़ई-झगड़ा नी उपजे?
59004002	तम चाव तो हो पण पाव हयनी, तो तम दूसरा के घात करो हो। तमारा माय इरसा हे अने फेर बी जो चाव हो, पई नी सको तो लड़ो-झगड़ो हो। अपणी मन-मरजी की चीजहुंण के पई नी सको क्योंके तम उणके परमेसर से नी मांगो हो।
59004003	अने जदे तम मांगो हो तो पाव हयनी, क्योंके बुरी मनसा से मांगो हो, के अपणा भोग-बिलास माय उड़ई लाखो।
59004004	अरे, अबिसासिहुंण! कंई तम नी जाणो के संसार से परेम करनों परमेसर से घिरणा करवा सरीकोज हे? जो कईं को इना संसार से परेम राखणो चावे हे, उ अपणे खुद के परमेसर को बेरी बणाय हे।
59004005	या कंई तम बिचारो हो के पवित्तर सासत्तर बेकारज यो के हे: "परमेसर ने हमारे भित्तरे जो आतमा दई हे, वा इरसा से पूरण मन्‍साहुंण से भरी रे हे?"
59004006	पण परमेसर हजु बी जादा किरपा करे हे। इकासरु के हे, "परमेसर घमण्डिहुंण को बिरोदी पण दीन-हीन लोगहुंण पे किरपा करे हे।"
59004007	इकासरु परमेसर का बस माय हुई जाव! सेतान को सामो करो, तो उ तमारा सामे से भागी जायगा।
59004008	परमेसर का कने आव, तो उ बी तमारा कने आयगा। हे पापिहुंण, अपणा हात सुद्द करो! सक करवा वाळा, अपणा हिरदा के पवित्तर करो!
59004009	जो काम तमने कर्‌यो हे, उ देखी के दुःखी होव, कळ्‍पो अने रोव। हुई सके के तमारी हंसी रंज माय बदळी जाय अने तमारो आनन्द उदासी माय बदळी जाय।
59004010	परभु का सामे खुद के नमाव अने उ तमारे उंचो उठाड़ेगा।
59004011	हे भई-बेनहुंण, एक-दूसरा का बिरोद माय बोलनो बन्द करो। जो अपणा भई-बेनहुंण का बिरोद माय बोले या उका पे दोष लगाड़े हे, उ नेम-बिधान काज बिरोद माय बोले अने उके दोषी ठेराय हे। अगर तम नेम-बिधान पे दोष लगाड़ो तो तम नेम-बिधान को पाळण करवा वाळा नी र्‌या पण तम तो न्याव करवा वाळा बणी ग्या हो।
59004012	नेम-बिधान को देवा वाळो अने न्यावी तो एकज परमेसर हे जो बचाणे अने नास करवा की सामरत राखे हे। पण तम कुंण हो जो अपणा पड़ोसी पे दोष लगाड़ो हो?
59004013	सुणो, जो तम यो को हो, "आज या काल हम फलांणा नगर माय जई के सालेक-भर वां बेपार माय धन लगाड़िके नरा रुप्या बणई लांगा।"
59004014	पण तम तो इतरो बी नी जाणो के काल तमारा जीवन को कंई होयगा! तम तो भाप सरीका हो जो थोड़िक देर नगे आवे फेर लोप हुई जाय हे।
59004015	पण इकी जगा तो तमारे यो केणो चइये के, "अगर परमेसर की मरजी होय तो हम जीवता रांगा अने यो या उ काम करांगां।"
59004016	पण हालत तो या हे के तम तो अपणा दिखावटी-पणा सरु खुद पे घमण्ड करो हो। असा सगळा घमण्ड बुरा हे।
59004017	इकासरु जो कईं को सई काम करनों जाणे हे अने नी करे, उका सरु यो पाप हे।
59005001	धणिहुंण सुणो, जो संकट तमार पे आवा वाळो हे, उका सरु रोव अने उंची अवाज माय कळ्‍पो।
59005002	तमारो धन सड़ी चुक्यो हे पोसाकहुंण के किड़ाहुंण ने खई ली हे।
59005003	तमारो सुन्नो-चांदी कीट लगवा से बिगड़ी ग्यो हे। उणका पे लागी कीट तम लोभिहुंण का बिरोद माय गवई देगा अने तमारा मांस के अगनी सरीको खई जायगा। तमने अपणा सरु इना अंत का दनहुंण माय धन भेळो करी ल्यो हे।
59005004	देखो, तमारा खेतहुंण माय जेना मजुर्‌याहुंण ने काम कर्‌यो, तमने उणकी मजुरी रोकी राखी हे। उज म्‍हेनताणो चीखी-पुकारी र्‌यो हे। अने तमारा खेतहुंण माय काम करवा वाळाहुंण की चीख-पुकारहुंण सगळा से सकतीमान परभु का कानहुंण कने जई पोंची हे।
59005005	धरती पे तमने सुख-बिलास से भर्‌यो जीवन जीयो हे अने अपणे खुद के भोग-बिलासहुंण माय डुबाड़ी राख्यो हे। असतरा तमने अपणे खुद के मारी लाखवा सरु पाळी-पोसी के मोटो-ताजो करी ल्यो हे।
59005006	तमने भोळा अने धरमिहुंण के कसुरवार ठेरई के मारी लाख्या। उणने बिरोद नी कर्‌यो।
59005007	तो हे भई-बेनहुंण, परभु के पाछा आवा तक जिरना मारो। उना किरसाण पे ध्यान धरो जो अपणा खेत की मोलकी पादरी सरु बाट जोय हे। इकासरु के उ सुरु का बरसात का पाणी से लई के बाद का पाणी तक लगातार जिरना का साते बाट जोतो रे हे।
59005008	तमारे बी जिरना का साते बाट जोणी पड़ेगा। अपणा हिरदा के मजबूत बणायो राखजो क्योंके परभु को दूसरी कावा आणो कनेज हे।
59005009	हे भई-बेनहुंण, माय-माय एक-दूसरा की चुगली मती करो ताके परमेसर तमारे कसुरवार नी ठेराय। देखो, न्याव करवा वाळो तो भित्तरे आवा सरु कमांड़ पेज उब्यो हे।
59005010	हे भई-बेनहुंण, उना नबिहुंण के रियाद राखो जो परभु का नाम से बोल्या। वी यातणाहुंण झेलवा अने जिरना से भर्‌या सेन करवा की वजासे हमारा सरु मिसाल बण्या हे।
59005011	ध्यान राखजो, हम उणके सेन करवा की वजासे उणके धन्‍य माना हे। तमने अय्यूब नबी की जिरना का बारामें अने परभु ने उके उको जो फळ द्‍यो सुण्योज हे। क्योंके उके बी तम जाणोज हे के परभु कितरो दयालु अने करुणा से भर्‌यो।
59005012	हे म्हारा भई-बेनहुंण, सगळा से मोटी बात या हे के सरग की या धरती की या कसीज तरा की सोगनहुंण खाणी छोड़ो। सांची बात बोलो! अगर तम "हां" केता, तो हांज होणी चइये; अने अगर "नी" केता, तो नीज होणी चइये - ताके तमार पे परमेसर को दण्ड नी पड़े।
59005013	अगर तमारा माय कईं को दुःख्यो हे, तो उके पराथना करनों चइये। अगर कईं को खुस हे तो उके इसतुती का गीत गाणो चइये।
59005014	अगर तमारा माय कईं को बेमार होय, तो उके मण्डळी का अगवाहुंण के तेड़णो चइये के वी उका सरु पराथना करे अने उका पे परभु का नाम से तेल मळे।
59005015	क्योंके बिसास का साते करी गी पराथना से बेमार नज होय हे, अने परभु उके उठाड़ी के उबो करी लाखे हे। अगर उने पाप कर्‌यो हे तो परभु उके मांफ करी लाखेगा।
59005016	इकासरु अपणा पापहुंण के एक-दूसरा का सामे मानी लो अने एक-दूसरा सरु पराथना करो ताके तम भला-चंगा हुई जाव। धरमी मनख की पराथना ताकत वाळी अने असर से भरी रे हे।
59005017	एलियाह नबी एक मनखज थो बिलकुल हमारा सरीको। उने जोर से गिड़गिड़ई के पराथना करी, के पाणी नी पड़े अने साड़ा तीन बरस तक जमीन पे बरसात नी हुई।
59005018	उने फेर पराथना करी अने असमान माय से भारी पाणी बरस्यो अने धरती ने फसल उपजई।
59005019	हे भई-बेनहुंण, तमारा माय से अगर कईं को सत से भटकी जाय अने कईं को उके पाछो फेरी लाय।
59005020	तो उके यो पतो होणो चइये के जो कईं को पापी के पाप रस्ता से फेरी ल्याय हे उ उना पापी की आतमा के हमेस्या की मोत से बचाय हे, अने उना पापी का नरा पापहुंण के मांफ कर्‌या जावा को कारण बणे हे।
60001001	पतरस आड़ी से, जो ईसु मसीह को परेरित हे: परमेसर का उना छांट्‌या होया लोगहुंण का नामे जो पुन्तुस, गलातिया कप्पदूकिया एसिया अने बितूनिया का इलाकाहुंण माय हर कंई फेल्या होया रई र्‌या हो।
60001002	तम, जिणके परम पिता परमेसर का पेलां का ज्ञान मुजब, जो अपणी पवित्तर आतमा का काम से उका हुई ग्या, जिणके ईसु मसीह को हुकम पाळण करवा अने ईसु मसीह का लोई का छांटणे से पवित्तर कर्‌या जावा सरु छांट्‌या ग्या हे। तमार पे परमेसर की किरपा अने सान्ती जादा से जादा होती रे।
60001003	हमारा परभु ईसु का परम पिता अने परमेसर की इसतुती होय, जेने ईसु मसीह के मर्‌या माय से जीवाड़ी के, अपणी घणी दया का मुजब, एक जीवती आसा सरु हमारे नवो जनम द्‍यो हे,।
60001004	ताके उनी वारिसी के पई लो जो अजर-अमर अने बिना दोष की हे, जो कदी मिटवा की हयनी परमेसर ने सरग माय तमारा सरु हिपाजत से धरी राखी हे।
60001005	तमारी रक्सा परमेसर की सामरत की वजासे तमारा बिसास से उना उध्दार सरु करी जाय हे। जो तमारो उध्दार आखरी न्याव का बखत माय परगटवा वाळो हे।
60001006	इनी बात पे तम घणा खुस रो हो। भलेज थोड़ाक बखत सरु तमारे तरा-तरा की अजमाइसहुंण से दुःख झेलनो पड़्यो होय।
60001007	ताके तमारो परख्यो होयो बिसास, जो भस्ते माय परख्या होया नासमान सुन्ना से बी बत्ती मोलको हे, तमारो बिसास परख्यो जई के ईसु मसीह का परगटवा पे परसंसा, म्हेमा, आदर की वजासे रेगा।
60001008	तमने तो ईसु मसीह के नी देख्यो जदबी तम उके परेम करो हो। हालाके तम अबी बी उके नी देखी र्‌या, फेर बी उका पे बिसास करो हो अने असी खुसी से खुस हुई र्‌या हो जेको बखाण नी हुई सके अने म्हेमा से भर्‌यो हे,
60001009	क्योंके तम बिसास का नतीजा का रुप माय अपणी आतमाहुंण को उध्दार करी र्‌या हो।
60001010	इना उध्दार का बारामें उना नबिहुंण ने बड़ी म्हेनत का साते छाणबीण करी थी अने बड़ी होसियारी से यो पतो लगाड़्यो थो, जिणने उनी किरपा की भविसबाणी करी थी जो तमार पे होवा वाळी थी।
60001011	वी इनी बात की छाणबीण माय लाग्या होया था के मसीह को आतमो, जो हमारा माय रेतो थो, अने जेने मसीह का दुःखहुंण अने उका बाद होवा वाळी म्हेमा की भविसबाणी करी हे। उ कां का मनख या कां का बखत आड़ी इसारो करी र्‌यो हे
60001012	उणका पे यो परगट्यो के वी नबिहुंण इनी बातहुंण माय अपणी नी पण तमारी सेवा करी र्‌या था। जेनी बातहुंण को समिचार अबे तमारे उना परचारकहुंण से मिळ्यो जिणने सरग से मोकल्या पवित्तर आतमा से तमारे सुब-समिचार सुणायो। सरगदूत बी इनी बातहुंण के देखवा की घणी मन्‍सा करे हे।
60001013	इकासरु मानसिक रुप से चेती जाव अने अपणा पे काबु राखो। उना बरदान पे आखी आस राखो जो ईसु मसीह के परगट होवा पे तमारे द्‍यो जावा वाळो हे।
60001014	हुकम मानवा वाळा बाळकहुंण सरीका अपणी नासमजी का बखत की जूनी बुरी मनसाहुंण का मुजब आचरण मती करो।
60001015	बल्के जसो तमारे तेड़वा वाळो परमेसर पवित्तर हे, वसाज तम बी आखा आचरण माय पवित्तर बणो,
60001016	क्योंके सासत्तर माय असोज लिख्यो हे, "पवित्तर बणो, क्योंके हूं पवित्तर हूं।"
60001017	जदे तम परमेसर से पराथना करो हो तो 'हे पिता' को हो। पण उ बिना तरफदारी के, हरेक को न्याव उणका करमहुंण की वजासे करे हे। इकासरु तम इनी धरती पे परदेसी का जसा रेवा वाळा अपणो बखत डर का साते बिताड़्या बी करो।
60001018	क्योंके तम जाणोज हो के तमारा उना बेकार का चाल-चळण से जो तमारे अपणा पूरखाहुंण से मिळ्यो हे, पण तमारो छुटकारो सुन्ना या चांदी जसी नासमान चीजहुंण से हयनी,
60001019	बल्के उने तो तमारे निरदोस अने बिना कलंक का मेमणा, याने मसीह का अनमोल लोई से छुटकारो कर्‌यो हे।
60001020	इना जगत की रचणा से पेलांज परमेसर ने उके छांटी ल्यो थो, पण तमारा सरु सिरप इना आखर का दनहुंण माय परगट्यो हे।
60001021	तम ईसु की वजासे परमेसर पे बिसास करो हो। परमेसर ने उके मर्‌या माय से जिवाड़्यो अने म्हेमा दई - इकासरु तमारो बिसास अने आसा परमेसर पे हे।
60001022	अबे देखो, जदे तमने सच्चई को पाळण करता होया, अने सांचा भई-चारा का परेम के बताड़वा सरु अपणा आतमा के पवित्तर करी ल्या हे, तो पवित्तर हिरदा की सांची लगन का साते माय-माय परेम राखो,
60001023	तमने नासमान बीज से नी पण अविनासी बीज से, याने परमेसर का जीवता अने अटळ बचन से नवो जनम पायो हे।
60001024	क्योंके सासत्तर माय लिख्यो हे: "सगळा मनखहुंण चारा सरीका हे, अने उणकी साज-सज्‍जा चारा का फूल सरीकी हे। चारो सुकी जाय अने फूल खरी जाय हे,
60001025	पण परभु को बचन हमेस्या बण्यो रे हे।" अने यो बचन उ सुब-समिचार हे जेको तमारे परबचन सुणायो थो।
60002001	इकासरु सगळी बुरइहुंण, छळ-परपंच, ढोंगीपणा, जळण अने हरतरा की निंदा के दूरो राखी के,
60002002	नवा जनम्या बाळकहुंण सरीका सुद्द आतमिक दूद की चायना माय रो, ताके तम उध्दार माय बड़ता जाव,
60002003	क्योंके सासत्तर माय लिख्यो हे: "तमने परभु की किरपा को सुवाद चाखी ल्यो हे"।
60002004	मसीह ईसु कने आव। उ जीवतो "एरण" हे। उके संसारी लोगहुंण ने नकारी लाख्यो थो, पण जो परमेसर की नगे माय छांट्यो होयो अने घणो मोलको हे।
60002005	तम बी जीवता एरणहुंण सरीका एक आतमिक भवन बणता जई र्‌या हो। तम हजु बी पुरोहितहुंण को एक पवित्तर समाज बणी के असा आतमिक बलिदान चड़ाव जेके ईसु मसीह की वजासे परमेसर खुसी से ले हे।
60002006	क्योंके सासत्तर माय लिख्यो हे: "देखो, हूं सिय्योन नगर माय छांट्यो होयो एरण याने कोणा को एक अनमोल एरण धरी र्‌यो हूं, अने जो उका पे बिसास करे, उ कदी लाजे नी मरेगा।"
60002007	इना एरण को मोल तो तम बिसासिहुंण सरु घणो हे, पण उणका सरु जो बिसास नी करे हे: "उज एरण जेके राज कारीगरहुंण ने नकार्‌यो थो, उज कोणा को खास सिरो बणी ग्यो।"
60002008	अने दूसरी जगा सासत्तर माय असो के हे, "उज लोगहुंण के ठोकर लगाड़वा को एरण हे, अने ठोकर खावा की सिल्ला," परमेसर का बचन को पाळण नी करिके वी ठोकर खाय हे। अने इना बिनास सरु वी लोग राख्या ग्या बी हे।
60002009	पण तम एक छांट्यो होयो बंस हो, राज पुरोहितहुंण को समाज, एक पवित्तर परजा, अने परमेसर का लोग हो। उकासे तम उका म्हान गुणहुंण के परगटो जेने तमारे इन्‍दारा माय से हेड़ी के अपणा अदभुद उजाळा माय तेड़्या हे।
60002010	सासत्तर माय लिख्यो हे: "एक बखत असो थो जदे तम परमेसर की परजा नी था, पण अबे परमेसर की परजा हो। उना बखत तमार पे दया नी थी, पण अबे हुई हे।"
60002011	हे परमिला दोसहुंण, हूं तमार से बिणती करूं अपणे खुद के इना जगत माय परदेसी अने जातरी जाणी के उनी काया का बुरा बिचारहुंण से दूरा रो जो अपणी आतमा का बिरोद माय लड़ई करे हे।
60002012	दूसरी जातहुंण का अदाड़ माय अपणो चाल-चळण अच्छो बणई राखो, जेकासे वी जेनी बातहुंण माय तमारे बुरा काम करवा वाळा कई के तमारी बुरई करे, उनी बातहुंण माय तमारा भला कामहुंण के देखी के ईसु का आवा वाळा किरपा भर्‌या दन माय परमेसर की म्हेमा करे।
60002013	परभु सरु हरेक मनखहुंण का हाकिम का बस माय रो। म्‍हाराजा का बस माय रो जो सगळा से मोटो हाकिम हे।
60002014	अने सासकहुंण का बस माय रो। म्‍हाराजा ने उणके बुरा काम करवा वाळाहुंण के सजा देवा अने भलो काम करवा वाळाहुंण की परसंसा सरु मोकल्या हे।
60002015	क्योंके परमेसर की याज मरजी हे के तम भला काम करिके दोष लगावा वाळा मूरखहुंण की बोलती बन्द करी लाखो।
60002016	आजाद मनखहुंण जसा काम करो, अने अपणी आजादी के बुरई सरु आड़ मती बणाव। परमेसर का दासहुंण सरीका उके काम माय लो।
60002017	सगळा को आदर करो, भई-बेनहुंण से परेम राखो, परमेसर से डरो, अने म्‍हाराजा को मान करो।
60002018	हे सेवकहुंण, आदर का साते अपणा मालेखहुंण का बस माय रो - सिरप उणकाज नी जो भला अने नरम हे, पण उणका बी जिणका माय दया हयनी।
60002019	क्योंके अगर कईं को परमेसर सरु अच्छी समज की वजासे दुःख उठाड़ता होया अन्याव के जिरना से सई र्‌यो हे तो उ परमेसर की परसंसा को हकदार हे।
60002020	जदे तम पाप करी र्‌या हो अने तमारा गेले बुरो-बरताव होय अने तम बड़ी जिरना का गेले सई र्‌या हो, तो इका माय परसंसा की कंई बात? पण ठीक काम करिके सताड़्या जावा पे, अगर जिरना से सई र्‌या हो तो इका से परमेसर खुस रे हे।
60002021	तम इकाज सरु तेड़्या ग्या हो, क्योंके मसीह ने बी हमारा सरु दुःख सयो अने असो करिके हमारा सरु मिसाल दई हे ताके हम बी उकाज सरीको करां।
60002022	"उने नी तो कईं को पाप कर्‌यो अने नी उका मुन्डा से छळ-कपट की कइंकी बात हिटी।"
60002023	जदे उको मान-पड़्यो तो उने कइंका को मान नी पाड़्यो। दुःख उठाड़ता होया उने कइंका के धमकी नी दई, पण उने खुद के परमेसर का हात माय दई द्‍यो जो सांचो न्याव करवा वाळो हे।
60002024	मसीह ने खुद अपणीज काया माय कुरुस पे हमारा पापहुंण के उठई ल्या, जेकासे हम पाप सरु मरी ग्या पण धरम सरु जीवन जी र्‌या हे। उका घावहुंण से तम नज होया हो।
60002025	तम तो गाडरहुंण सरीका भटकी र्‌या था, पण अबे तम अपणा आतमाहुंण का गड़रिया अने नेपादार कने पाछा अई ग्या हो।
60003001	असतरा हे घराळिहुंण, अपणा-अपणा घराळा का बस माय रो ताके उणका माय से अगर कईं को परमेसर का बचन के नी पाळे,
60003002	तो तमारा पवित्तर अने मान से भर्‌यो चाल-चळण देखी के बिना बात-चितज अपणी-अपणी घराळी का बरताव से बिसास करवा सरु जीत्या जाय।
60003003	तमारो सजणो-संवरणो दिखावटी नी होणो चइये, याने बालहुंण के गुंथणो, सुन्ना की रकम, अने तरा-तरा का लतरा पेरनो।
60003004	बरण तमारो सजणो-संवरणो तमारा हिरदा का माय को होणो चइये, जो नरम अने सांत आतमा को नास नी होवा वाळा सुन्‍दरता से भर्‌यो रे, अने जो परमेसर की नगे माय अनमोल रे।
60003005	क्योंके बित्या जुग माय पवित्तर बइराहुंण जो परमेसर माय आस राखती थी अपणा-अपणा घराळा का बस माय रई के खुद के असीज तरा से सजती-संवारती थी।
60003006	असतरा सारा, इबराइम के स्वामी कई के उका बस माय रेती थी। अगर तम बी बिना डर के भलो काम करो जो ठीक हे तो तम सारा की बेटिहुंण रोगा।
60003007	असतरा हे घराळाहुंण, तमारा माय से हरेक अपणी घराळी का गेले समजदारी से रे, उके कमजोर जाणो, क्योंके वा बइरा हे। जीवन का बरदान माय उणके अपणा गेले की वारिस जाणी के उणको मान करो, जेकासे तमारी पराथनाहुंण माय रोड़ो नी अटके।
60003008	आखर माय, तम सगळा का सगळा एक मन्सा राखो, किरपालु भई-बेनहुंण से परेम करवा वाळा, दयालु, अने नरमइता से रो।
60003009	बुरई को पलटो बुरई से मती दो, अने नी गाळ का बदळा माय गाळ दो, पण आसीसज दो, क्योंके परमेसर ने तमारे इना मकसद सरु तेड़्या हे के तम आसीस की वारिसी को हक पई सको।
60003010	क्योंके सासत्तर माय लिख्यो हे: "जो कईं को जीवन की मन्‍सा राखे अने भला दन देखणो चावे, तो उ अपणी जीब के बुरई से अने अपणा होंटहुंण के छळ-कपट की बात बोलवा से रोक्यो राखे।
60003011	उ बुरई से फरिके भलई करे, उ मेळ करावा का जतन माय लाग्यो रे, अने उका पछड़े चले।
60003012	परभु की नगे धरमिहुंण पे लागी रे हे, अने उका कान उणकी पराथनाहुंण आड़ी लाग्या रे हे। पण जो बुरा करम करे हे, परभु उणको बिरोद करे।"
60003013	अगर तम भलई करवा की मन्सा राखो तो तमारे नुकस्यान पोंचाड़वा वाळा कुंण हुई सके?
60003014	फेर बी अगर तमारे धरम सरु दुःख उठाड़णो पड़े तो परमेसर तमारे आसीस देगा। उणकी डांट-फटकार से नी तो डरो अने नी दुःख्या रो,
60003015	पण ईसु के पवित्तर परभु जाणी के अपणा हिरदा माय राखो। अने अपणी मसीही आसा का बारामें पुछ्‌या जावा पे हरेक पुछवा वाळा के नरमइता अने आदर का साते जुवाब देवा सरु हमेस्या तय्यार रो।
60003016	अपणी न्याव करवा की समज के पवित्तर राखो, ताके ईसु मसीह माय तमारा भला आचरण की निंदा करवा वाळा लोग तमारो मान पाड़वा से लजाय।
60003017	क्योंके अगर परमेसर की मरजी याज हे के तम दुःख झेलो तो भला करम करता होया झेलो, नीके बुरा करम करता होया।
60003018	क्योंके मसीह ने बी हमारा पापहुंण सरु दुःख झेल्यो, याने उ जो निरदोस थो हम पापिहुंण सरु एक कावा मरी ग्यो के हमारे परमेसर का कने लई जाय। काया का भाव से तो उ मरी ग्यो, पण आतमा का भाव से जी उठ्यो।
60003019	आतमा का भाव मायज उने जई के उनी बन्दी आतमाहुंण के सुब-समिचार सुणायो,
60003020	जो एक बखत हुकम नी मानवा वाळा था, जदे नूह को उ झाज बणी र्‌यो थो अने परमेसर जिरना मारी के बाट जोई र्‌यो थो। उना झाज माय सिरप आठ जणाज पाणी से बच्या था।
60003021	यो पाणी उना बपतिसमा सरीको हे जेकासे अबे तमारो उध्दार होयो हे। इका से काया को मेळ छुड़ाणो नी, पण पवित्तर समज से परमेसर का बस माय रेणो हे। अबे तो बपतिसमो तमारे ईसु मसीह का जी उठणा की वजासे बचाड़े हे।
60003022	उ सरग माय जई के परमेसर का सुदा-हाताड़ी बिराजमान हे, अबे सगळा सरगदूतहुंण, हाकिमहुंण, अने ताकतहुंण उका बस माय करी लाखी हे।
60004001	जदे ईसु ने काया माय दुःख झेल्यो तो तम बी उका जसा बिचार के हतियार का रुप माय धारण करी लो, क्योंके जेने काया माय दुःख उठाड़्यो, उ पाप से छुटिग्यो।
60004002	इकासरु बच्यो होयो अपणो बाकी को काया को जीवन, मनखहुंण की मरजी मुजब नी, पण परमेसर की मरजी मुजब बिताव।
60004003	क्योंके बित्यो होयो जो बखत तमने भोगहुंण, वासनाहुंण, पियक्‍कड़पणों, रंगरंगेळिहुंण, तेवारहुंण माय दारु पीणो अने घिरणा से भरी हुई मुरतहुंण माय घणो बखत गमई के दूसरी जातहुंण जो परमेसर के नी जाणे उणकी मरजी का मुजब काम कर्‌यो, उज नरो हे।
60004004	इनी सगळी बातहुंण माय उणके घणो अचरज होय क्योंके तम असा दूराचार माय अबे उणका गेले नी रो, तो वी तमारो मान पाड़े हे।
60004005	पण वी परमेसर के लेखो देगा जो जीवताहुंण अने मर्‌याहुंण को न्याव करवा सरु तय्यार हे।
60004006	इकासरु मर्‌या होया के बी मसीह ने सुब-समिचार सुणायो हे के काया का भाव माय उणको न्याव सगळा मनखहुंण का मुजब होय। पण वी आतमा का भाव माय परमेसर का मुजब जीवता रे।
60004007	सगळी बातहुंण को अंत कने हे। समजदार बणी के अपणा पे काबु राखो ताके पराथना करवा माय मदद मिळे।
60004008	सगळा से मोटी बात या हे के, एक-दूसरा पे परेम राखो क्योंके अगर हम एक-दूसरा के परेम करां तो अणगिणत्या पापहुंण को हल होय हे।
60004009	बगेर कंई बोल्या सुण्या, एक दूसरा की सेवा सतकार करो।
60004010	जदके हरेक के एक खास बरदान मिळ्यो हे, तो उके परमेसर का नरा बरदानहुंण के अच्छा परबन्‍द करवा वाळा की तरा एक-दूसरा की सेवा माय लगाड़ो।
60004011	जो कईं को परबचन दे, उ असो दे मानो के परमेसर कोज बचन दई र्‌यो हे। अगर कईं को दूसरा की मदद करे तो उना बरदान का गेले करे जेके परमेसर दे हे, जेकासे सगळी बातहुंण माय ईसु मसीह से परमेसर की म्हेमा होय। म्हेमा अने हक सदा-सदाज उको हे। आमीन।
60004012	हे परमिला दोसहुंण, तमार माय अगनी-परख अई हे के तमारे परखे, पण तम असो ताजुब मती करजो जसे तमारा गेले कइंकी अणहोणी घटी री होय।
60004013	बल्के खुसी मनाव के तम मसीह का दुःखहुंण माय बांटो बंटई र्‌या हो। ताके जदे उकी म्हेमा परगटे तो तम बी खुस अने मगन री सको।
60004014	अगर मसीह का नाम की वजासे तमारी निंदा करी जाय तो तम धन्‍य हो, क्योंके म्हेमा को आतमो, जो परमेसर को आतमो हे, तमारा माय वास करे हे।
60004015	तो कसीज तरा से तमारा माय कईं को हत्यारो, चोळ्डो, कुकरम करवा वाळो, अने दूसरा का कामहुंण माय रोड़ो अटकई के दुःख नी भोगे।
60004016	पण अगर कईं को मसीही होवा की वजासे दुःख झेले, तो उके लाजे नी मरनो चइये। उ इना नाम के धारण करिके मसीह का नाम सरु परमेसर की म्हेमा करे हे।
60004017	क्योंके परमेसर के अपणा परवार सेज न्याव सुरु करवा को बखत अई ग्यो हे। अगर न्याव की सुरुआत हमारा सेज हे तो जिणने सुब-समिचार को पाळण नी कर्‌यो, उणको कंई हाल होयगा?
60004018	क्योंके सासत्तर माय लिख्यो हे: "अगर धरमी मनखज मुसकिल से उध्दार पाय, तो बिना ईसवर का अने पापिहुंण का गेले कंई घटेगा?"
60004019	इकासरु वी जो परमेसर की मरजी मुजब दुःख झेले, सई काम करता होया उना बिसासलायक जगत का सिरजनहार के अपणी-अपणी आतमाहुंण के दई देणी चइये।
60005001	तमारा माय का डोकरा धरम-सेवकहुंण के हूं जोस देवाड़ुं। (हूं बी डोकरो धरम-सेवक हूं, मसीह ने जो दुःख उठाड़्या उणको गवा हूं, अने जदे मसीह परगटेगा हूं आवा वाळी म्हेमा माय बांटेदार हूं।)
60005002	बाट बताड़वा वाळा परमेसर का लोगहुंण तमारी देख-रेख माय हे। यो कइंका की दबेलदारी हयनी, बल्के परमेसर की मरजी मुजब अने असो करवा की खुद की मरजी की वजासे हे, तम अपणो काम धन का लोभ माय नी बल्के सेवा करवा सरु जोस माय अई के करो।
60005003	जो लोगहुंण तमारी देख-रेख माय द्‍या हे, उणका पे हक मती जताड़ो, पण अपणा खाड़ु का लोगहुंण सरु नमुना बणो।
60005004	ताके जदे परधान रखवाळो याने मसीह परगटेगा तो तम अजर-अमर म्हेमा को मुगुट पावगा।
60005005	असतरा, हे जुवानहुंण, तम डोकरा धरम-सेवकहुंण का बस माय रो। अने तम सगळा का सगळा एक-दूसरा सरु नरमइता धारण करो, क्योंके सासत्तर माय लिख्यो हे: "परमेसर घमण्डिहुंण को तो बिरोद करे हे, पण नरमइता से रेवा वाळाहुंण पे किरपा करे हे।
60005006	इकासरु परमेसर का सामरती हात का निच्चे नरमइता से रो, ताके ठीक बखत आवा पे उ तमारे उंचो उठाड़े।
60005007	तम अपणो सगळो सांसो-फिकर उकापेज लाखी दो क्योंके उज तमारो सांसो करे हे।
60005008	अपणे खुद के काबु माय राखो अने होसियार रो। तमारो दुसमन सेतान द्‍हाड़वा वाळा न्हार सरीको अंई-वंई भटकतो होयो इनी ताक माय रे हे के जो मिळे उके फाड़ी खाय।
60005009	उको बिरोद करो अने अपणा बिसास माय डट्या रो। यो जाणी लो के तमारा भई जो संसार माय रे हे असीज तरा को दुःख सई र्‌या हे।
60005010	पण आखी किरपा को सोतो परमेसर जेने तमारे मसीह माय अपणी सदा की म्हेमा सरु तेड़्या तमारे थोड़ोक दुःख उठाड़वा का बाद उ खुदज तमारे सिद्द, मजबूत, ताकत वाळा ठावो करेगा।
60005011	उकोज हक सदा-सदाज रे। आमीन।
60005012	म्हने सीलास की मदद से, जेके हूं बिसास लायक भई मानूं, इनी छोटी सी चिट्ठी के लिखी हे। म्हने तमारे जोस देवाड़वा सरु के परमेसर की सांची किरपा याज हे, गवई देवा सरु लिखी हे। इका पेज डट्या रो।
60005013	बेबीलोन नगर की मण्डळी जो तमाराज सरीकी परमेसर ने छांटी हे, तमारे नमसकार के हे। मसीह माय म्हारो बेटो मरकुस बी तमारे नमसकार के हे।
60005014	मसीह का परेम से भर्‌या चुम्माहुंण से एक-दूसरा को मान-सतकार करजो। तमारे सगळा के, जो मसीह माय हो, सान्ती मिळे।
61001001	सिमोन पतरस आड़ी से, जो ईसु मसीह को दास अने परेरित हे, उना लोगहुंण का नामे जिणके परमेसर से हमारा सरीकीज सीख अने बिसास मिळ्यो हे। क्योंके हमारो परमेसर अने उध्दार करवा वाळो ईसु मसीह न्यावी हे।
61001002	परमेसर अने हमारा परभु ईसु का बारामें पूरण ज्ञान से तमारा हिरदा माय किरपा अने सान्ती जादा से जादा मिळे।
61001003	अपणा जीवन अने परमेसर की सेवा सरु जो कंई हमारे चइये थो मसीह ने अपणी अदभुद ताकत से सगळो कंई हमारे द्‍यो हे, क्योंके हम जाणा हे, जेने अपणी म्हेमा अने भलई की वजासे हमारे तेड़्या हे।
61001004	उने इनीज वजासे हमार से म्‍हान अने अनमोल बरदान को करार कर्‌यो हे। इना दान की वजासे तम उना भरस्ट आचरण से जो वासना की वजासे संसार माय हे छुटी के, ईसवरीय सुभाव का हिस्‍सादार हुई जाव।
61001005	तो इकासरु तम कोसिस करता रो। अपणा बिसास माय उत्तम गुणहुंण के बड़ाता चलो, अने उत्तम गुणहुंण माय ज्ञान के,
61001006	ज्ञान माय आतमा-सयंम के, आतमा-सयंम माय जिरना के, जिरना माय परमेसर की भगती के,
61001007	भगती माय भई-चारा के, अने भई-चारा माय परेम के बड़ाता चलो।
61001008	क्योंके अगर ई गुणहुंण तमारा माय हे अने वी बड़ी र्‌या हे तो वी तमारे लायक अने सफल बणई देगा अने उणकासे तमारे हमारा परभु ईसु मसीह को पूरण ज्ञान मिळेगा,
61001009	पण जिणका माय ई गुणहुंण हयनी, वी आंदा हे, क्योंके वी दूरा की नगे नी राखे। वी यो भुली ग्या हे के परमेसर ने उणके पेलां का पापहुंण से धोया हे।
61001010	इकासरु हे भई-बेनहुंण, यो दिखाड़्वा सरु हजु जादा कोसिस करता रो, के तम सांची माय परमेसर आड़ी से तेड़्या अने छांट्‌या ग्या हो। अगर तम इनीज बातहुंण के करो हो, तो कदी ठोकर खई के पाप माय पड़ोगा हयनी।
61001011	अने असतरा हमारा परभु अने उध्दार करवा वाळा ईसु मसीह का सदा का राज माय जावा सरु तमारो बड़ो सुवागत रेगा।
61001012	हालाके तम उणके पेलांसेज जाणो हो, अने जो सच्चई तमारे मिळी हे, उका पे टिक्या बी होया हो। इनी वजासे हूं तमारे इनी बातहुंण के हमेस्या रियाद देवाड़तो रुंवां।
61001013	यो म्‍हारा सरु ठीक जाणूं के हूं जदत्तक इनी काया माय हूं, इनी बातहुंण के रियाद देवाड़ी के तमारे जोस देवाड़तो रूं।
61001014	क्योंके हूं यो जाणूं के म्हारे इनी काया के छोड़वा को बखत कने हे, जसोके हमारा परभु ईसु मसीह ने म्हारे बताड़ी द्‍यो हे।
61001015	इकासरु हूं आखी कोसिस बी करुंवां के म्हारा मर्‌या पाछे तम कइंका बी बखत इनी बातहुंण के हमेस्या रियाद करी सको।
61001016	जदे हमने हमारा परभु ईसु मसीह की सामरत अने पाछा आवा को समिचार तमारे बताड़्यो थो, तो हमने चतरई से बणई बारताहुंण को सायरो नी ल्यो थो। क्योंके हम तो उकी म्हानता का खुदज गवा हे।
61001017	जदे उने परमेसर पिता से मान अने म्हेमा पई अने उके परतापी म्हेमा की असी खास अकासबाणी हुई "यो म्हारो परमिलो बेटो हे, हूं इका से घणो खुस हूं "
61001018	तो हम उका गेले पवित्तर परबत पे था, अने खुद हमने असमान से अई या बाणी सुणी।
61001019	तो नबिहुंण को जो बचन हमारा कने हे, उ हजु बी जादा सिद्द होयो। इका पे ध्यान दई तम अच्छो करोगा, मानो के यो इन्‍दारा माय चळकतो होयो एक दीयो हे, जो उना बखत तक चळके जदत्तक परोड़ो नी हुई जाय, याने मसीह को दन नी अई जाय, अने तमारा हिरदाहुंण माय परोड़ा को तारो नी उग्याय।
61001020	पण पेलां या जाणी लो के पवित्तर सासत्तर की कइंकी बी भविसबाणी कइंका नबी की नीजी बिचारधारा का बारामें हयनी हे,
61001021	क्योंके कइंकी बी भविसबाणी मनख की मरजी से कदी नी हुई, पण लोग पवित्तर आतमा की परेरणा से परमेसर आड़ी से बोलता था।
61002001	पण उना इसराइल लोगहुंण का माय झुंटा नबिहुंण बी अई ग्या। असतरा तमारा माय बी झुंटा परबचन देवा वाळा छाने से खतरनाक अने अधरम की सीख को परचार करेगा, यां तक के मालेख के बी नकारी देगा जिणने उणके पाप से आजादी देवाड़ी थी। असतरा से झटज अपणा अदरे बिनास लइ-यायगा।
61002002	नरा लोगहुंण तो उणका भोग-बिलास का मुजब चलेगा। इणका बुरा काम की वजासे सच्चई का रस्ता के कोसेगा।
61002003	वी झुंटा सीखावा वाळा लोभ माय पड़ी के झुंटी बातहुंण बणायगा अने तमार से बेकार को फायदो लेगा। परमेसर आड़ी से सजा को हुकम तो उणका पे पेलांसेज हुई चुक्यो हे, अने उणको बिनास सोयो होयो नी हे।
61002004	क्योंके परमेसर ने उना सरगदूतहुंण के जिणने पाप कर्‌या था नी छोड़्या, पण उणके नरक माय लाखी द्‍या अने वी न्याव का दन सरु इन्‍दारा कुण्डहुंण माय सांकळ से खांगी लाख्या हे,
61002005	अने उना जूना जमाना का मनखहुंण के बी नी छोड़्या पण संसार का परमेसर के नी मानवा वाळा पे जळ-परळय मोकल्यो, फेर बी धारमिकता को परचारक नूह का समेत सात मनखहुंण के हजु बचाड़ी ल्या।
61002006	हालाके उने सदोम अने अमोरा का नगरहुंण के बिनासकारी दण्ड दई के भसम करी लाख्या के वी आवा वाळा दनहुंण माय परमेसर के नी मानवा वाळा सरु मिसाल रे।
61002007	अने परमेसर ने लूत के बचई ल्यो जो धरमी मनख थो। उ लोगहुंण का गिर्‌या होया चरित्तर से अने वासना से भर्‌या आचरण से दुःखी थो।
61002008	उ धरमी मनख उण लोगहुंण का माय रेता होया जो परमेसर के नी माने जो कंई देखतो अने सुणतो थो, उणका बुरा करमहुंण की वजासे उको हिरदो हरदन घणो दुःखी रेतो थो।
61002009	असतरा अपणा भगतहुंण के अजमाइस माय से परभु बचाणे अने अधरमिहुंण के न्याव का दन तक सजा देणे सरु राखणो जाणे हे,
61002010	खास करिके उणके जो अपणी काया के भरस्ट मन्‍साहुंण माय लगाड़ी राखे अने परभु का हक से नफरत करे हे। ई घमण्डी अने अपणी मरजी का मुजब चले हे, ई म्हेमावान पराणिहुंण को माजनो पाड़वा से बी नी डरे।
61002011	जदके परमेसर का सरगदूतहुंण जो म्हेमावान पराणिहुंण से ताकत अने सामरत माय उंचा होता होया बी, परभु का सामे उणका पे भलो-बुरो कई के दोष नी लगाड़े।
61002012	ई झुंटा परबचन देवा वाळा बिना जिबान का जनावरहुंण अने नासमज जीवहुंण सरीका हे, जो पकड़्या अने मारी लाख्या जावा सरु पेदा होया हे। ई जेनी बातहुंण के जाणेज हयनी, उणकी बुरई करे हे। इणको बिनास बी जनावरहुंण सरीकोज रेगा।
61002013	इणके बुरई को बदळो बुरइज मिळेगा। दन का बखत इणके भोग-बिलास करनों अच्छो लागे। ई दाग अने धब्बा हे, ई तमारा गेले जिमवा माय भेळा हुई के छळ से रंगरंगेळिहुंण मनाय हे।
61002014	इणकी आंखहुंण ब्योबिचार से भरी रे हे, जो पाप करवा से नी चुके। ई मन-चल्याहुंण के पाप सरु भेकई ले हे। इणका हिरदा लोभ करवा की आदत माय रे, उणका पाप की वजासे परमेसर ने उणके सराप द्‍यो।
61002015	ई सुदी-सादी बाट से भटकी ग्या हे, इणने बओर का बेटा बिलाम की बाट पे चलनो सुरु कर्‌यो, जेके बदी की मजुरी पियारी थी।
61002016	पण उका बदी का काम के रोकवा सरु क्यो। एक बिना जिबान की गदड़ी ने मनख की बोली माय बोली के उना नबी के बेन्‍डापणा करवा से रोक्यो।
61002017	ई झुंटा परबचन देवा वाळा सुक्या कुंवां हे, ई बिना पाणी का बादळा जिणके अन्दी-दंदवाळ उड़ई लई जाय हे। इणका सरु नरक जसी इन्‍दाराघुप वाळी जगा राखी गी हे।
61002018	नरा लोग अबी-अबी बुरई से फरिके सई रस्ता पे आया हे। पण ई झुंटा परबचन देवा वाळा घमण्ड अने बेकार की बातहुंण करिके काया की मरजी पूरण करवा सरु लुच्‍चापणा से उना लोगहुंण के फंसई ले हे।
61002019	वी इणके आजाद करवा को वायदो करे, जदके वी खुद बुरई का गुलाम हे, क्योंके मनख जेकासे हरी जाय, उकोज गुलाम बणी जाय हे।
61002020	तो अगर ई लोगहुंण हमारा परभु अने उध्दार करवा वाळा ईसु मसीह के जाणी के जगत का खोट से बची जावा का बाद बी पाछा उणका मेंज फंसी के जगत की बदी से हरी जाय हे, तो उणका सरु या बाद की दसा, उणकी पेली दसा से घणी बुरी रे।
61002021	क्योंके उणका सरु योज भलो थो के वी इनी धारमिकता का मारग के जाणिज नी पाता बजाय इका के जो पवित्तर हुकम उणके द्‍या ग्या था, उणके जाणी के उकासे मुन्‍डो फेरी लेता।
61002022	उणका पे यो केवाड़ो ठीक बेठे हे, "कुतरो अपणी उछाट पाछो चाटे हे," अने न्हवाड़ी हुई सुंवल्डी पाछी किच्‍चड़ माय चली जाय हे।"
61003001	हे म्हारा परमिला दोसहुंण, अबे या दूसरी चिट्ठी हे जेके तमारे लिखी र्‌यो हूं। इनी दोइज चिट्ठिहुंण माय उनी बातहुंण के रियाद देवाड़ी के म्हने तमारा हिरदाहुंण माय सुद्द बिचारहुंण के जगाड़वा की कोसिस करी हे।
61003002	ताके तम पवित्तर नबिहुंण आड़ी से जूना बखत माय बोल्या बचनहुंण के रियाद करो अने हमारा परभु अने उध्दार करवा वाळा का हुकम के बी रियाद करो जो तमारा परेरितहुंण से तमारे मिळ्या था।
61003003	सगळा से पेलां तो तमारे यो जाणी लेणो चइये के आखर का दनहुंण माय हंसी उड़ावा वाळा आयगा। वी मन मरजी करेगा, हंसी उड़ायगा,
61003004	अने यो केगा, "के, कां ग्यो ईसु का आवा को करार? हमारा पूरखाहुंण तो सोई ग्या, फेर बी जगत का सुरु से अबी तक सगळो कंई बी नी बदळ्यो, वसोज चल्यो अई र्‌यो हे।"
61003005	जदे वी लोगहुंण असो के हे तो यो भुली जाय हे के परमेसर का बचन सेज असमान जुग-जुग से बण्यो होयो हे। अने परमेसर ने धरती के पाणी से इकाड़ी करी अने जमीन पाणी का अदरे नगे अई।
61003006	अने पाणी सेज उना बखत को जगत पाणी माय डुबी के खतम हुई ग्यो।
61003007	पण परमेसर का बचन सेज आज को असमान अने धरती भसम करवा सरु राख्या ग्या हे, अने ई परमेसर के नी मानवा वाळा को बिनास न्याव का दन तक असोज राख्यो जायगा।
61003008	हे परमिलाहुंण, इनी बात के मती भुलो, परभु का सरु एक दन हज्जार बरस का बराबर हे, अने एक हज्जार बरस एक दन सरीको हे।
61003009	परभु अपणो करार पूरो करवा सरु देरी नी करे, जसाके थोड़ाक लोग बिचारे हे। बल्के उ तमारा सरु जिरना मारे हे। उ यो नी चाय के कईं को नास होय। बल्के उ तो चाय के सगळा लोग गलत काम छोड़ी के पसतावो करे।
61003010	पण परभु को आवा वाळो दन छाने से चोळ्डा जसो आयगा। उना दन भयानक गाजणा का साते असमान लोप हुई जायगा, अने असमान का पिण्ड बळी के खतम हुई जायगा। अने या धरती अने धरती की सगळी चीजहुंण लोप हुई जायगा।
61003011	जदके सगळी चीजहुंण असतरा नास होवा पे हे तो तमारे पवित्तर चाल-चळण अने भगती माय कसो बणणो चइये!
61003012	तमारे परमेसर का दन की बाट देखणो अने झट लावा सरु कसी कोसिस करनी चइये! उना दन की वजासे असमान बली के खतम हुई जायगा अने असमान का पिण्डहुंण घणा ताप से पिघळी जायगा।
61003013	पण परमेसर का करार मुजब हम एक नवो असमान अने नवी धरती की बाट देखी र्‌या हे जेका माय धारमिकता वास करे हे।
61003014	इकासरु हे परमिलाहुंण, क्योंके तम इनी बातहुंण की बाट जोई र्‌या हो, पूरण कोसिस करो के परमेसर का सामे सान्ती माय बिना दोष अने बिना कलंक के मिळो।
61003015	अने हमारा परभु की जिरना के उध्दार समजी लो, जसाके हमारा परमिला भई पोलुस ने अपणा उना ज्ञान का मुजब जो उके परभु से मिळ्यो हे तमारे लिख्यो।
61003016	उ अपणी सगळी चिट्ठिहुंण माय इनीज बातहुंण का बारामें असेज के हे - जिणका माय थोड़िक बातहुंण के समजणो मुसकिल हे। नासमज्या अने बिना ठिया का अने मन-चल्याहुंण इणका अरथ के तोड़ी-मरोड़ी के, जसाके वी बाकी पवित्तर सासत्तर की बातहुंण के बी करे हे, अपणाज सरवनास की वजा बणे हे।
61003017	इकासरु हे परमिलाहुंण, पेलांसेज ई सगळी बात जाणता होया होसियार रो, के कंई बिना सिद्दांत का अधरमी मनखहुंण का भरम माय पड़ी के भेकी नी जाव जेकासे अपणा ठिया से अंई-वंई हुई जाव।
61003018	पण हमारा परभु अने उध्दार करवा वाळा ईसु मसीह की किरपा अने ज्ञान माय बड़ता जाव। उकी म्हेमा अबे बी होय अने हमेस्या-हमेस्या होती रे। आमीन।
62001001	उना जीवन देणे वाळा का बचन का बारामें हम लिखी र्‌या हे, जो जगत रचणा का पेलां से थो। उके हमने सुण्यो, अने उके हमने अपणी आंखहुंण से देख्यो, बरण उके ध्यान धरिने देख्यो अने हमने उके हात बी लगाड़्यो।
62001002	उना जीवन को ज्ञान हमारे द्‍यो ग्यो, हमने उके देख्यो। हमने उकी गवई दई अने अबे हम तमारे उना अजर-अमर जीवन देणे वाळा की घोसणा करी र्‌या हे जो पिता का गेले थो अने हमारे जेको ज्ञान करायो ग्यो।
62001003	जेके हमने देख्यो अने सुण्यो, अबे तमारे बी उकोज परबचन दई र्‌या हे ताके तम बी हमारा गेले बांटेदार बणी जाव। हमारी या बांटेदारी परमपिता अने उका बेटा ईसु मसीह का गेले रे।
62001004	हम इनी बातहुंण के तमारे इकासरु लिखी र्‌या हे के हमारी खुसी पूरण हुई जाय।
62001005	हमने ईसु मसीह से जो समिचार सुण्यो हे, उ यो हे, अने उकेज हम तमारे सुणई र्‌या हे: परमेसर उजाळो हे, अने उका माय रत्ति-भर बी इन्दारो हयनी।
62001006	अगर हम कां के हम उका बांटेदार हे अने पाप का इन्‍दारा से भर्‌या जीवन के जीवां तो हम झुंटा बोली र्‌या हे अने सच्चई का पछड़े नी चली र्‌या हे।
62001007	पण अगर हम अबे उजाळा माय अगड़े बड़ी र्‌या हे जसोके परमेसर उजाळाज माय हे - तो एक-दूसरा का बांटेदार हे। अने परमेसर का बेटा ईसु को लोई हमारे सगळा पापहुंण से सुद्द करी लाखे हे।
62001008	पण अगर हम कां के हमारा माय कईं को पाप हयनी, तो हम खुद अपणे छळी र्‌या हे अने हमारा माय सच्चई हयनी।
62001009	पण अगर हम अपणा पापहुंण के मानी लां तो हमारा पापहुंण के मांफ करवा अने हमारे सगळा पापहुंण से सुद्द करवा सरु परमेसर बिसास लायक हे क्योंके उ न्याव से भर्‌यो अने धरमी हे।
62001010	अगर हम कां के हमने कईं को पाप नी कर्‌यो तो हम परमेसर के झुंटो ठेरावां हे अने उको बचन हमारा माय हयनी।
62002001	म्हारा परमिला नाना-नानिहुंण, ई बातहुंण तमारे इकासरु लिखी र्‌यो हूं के तम पाप नी करो। पण अगर कईं को पाप करे तो परमेसर का सामे हमारा पापहुंण से बचाव करवा वाळो एक मददगार हे अने उ हे धरमी ईसु मसीह।
62002002	उ खुद हमारा पापहुंण सरु बलिदान होयो, अने हमाराज सरु नी, पण आखा जगत का पापहुंण सरु बी।
62002003	अगर हम परमेसर का हुकमहुंण को पाळण करां तो हम पक्को करी सकांगा के हमने सांची माय उके जाणी ल्यो हे।
62002004	जो के हे, "हूं परमेसर के जाणी ग्यो हूं," अने उका हुकमहुंण के नी माने उ झुंटो हे, अने उका हिरदा माय सच्चई हयनी।
62002005	पण अगर कईं को परमेसर का परबचनहुंण को पाळण करे तो उ परमेसर को परेम सिद्द करे। इकासेज हम जाणा के हम उका माय हे:
62002006	जो यो के हे के उ परमेसर माय बण्यो हे, उके ईसु का जसो जीवन जिणो चइये।
62002007	परमिलाहुंण, हूं तमारे कईं को नवो हुकम नी लिखी र्‌यो हूं, बल्के यो एक जूनो हुकम हे। यो उ सुब-समिचार हे जो तम सुरु माय सुणी चुक्या हो।
62002008	पण हूं तमारे उज नवो हुकम लिखी र्‌यो हूं। जो सच्चई मसीह का जीवन अने तमारा जीवन से उजागर हुई हे, क्योंके इन्दारो मिटतो जई र्‌यो हे अने सांचो उजाळो चळकी र्‌यो हे।
62002009	जो कईं को के हे के हूं उजाळा माय हूं, फेर बी अपणा भई-बेनहुंण से घिरणा करे, उ तो अबी तक इन्‍दाराज माय हे।
62002010	जो कईं को अपणा भई-बेनहुंण से परेम करे, उ उजाळा माय बण्यो रे हे, उका जीवन माय असी कंई गलती हयनी जेकासे कईं को ठोकर खाय।
62002011	पण जो कईं को अपणा भई-बेनहुंण से घिरणा करे, उ इन्‍दारा माय रे हे अने इन्‍दारा माय चले अने उ नी जाणे के कां जई र्‌यो हे, क्योंके इन्‍दारा ने उकी आंखहुंण आंदी करी लाखी हे।
62002012	परमिला नाना-नानिहुंण, हूं तमारे इकासरु लिखी र्‌यो हूं, क्योंके ईसु मसीह की वजासे तमारा पाप मांफ होया हे।
62002013	म्हारा मसीह माय बिसासी मां-बापहुंण, हूं तमारे इकासरु लिखी र्‌यो हूं, क्योंके तम मसीह के जाणो हो जो हमेस्या से हे। हे जुवानहुंण, हूं तमारे इकासरु लिखी र्‌यो हूं, क्योंके तमने उना दुस्ट पे जीत पई ली हे।
62002014	हे नाना-नानिहुंण, हूं तमारे इकासरु लिखी र्‌यो हूं, तम पिता के जाणो हो। हे मसीह माय बिसासी मां-बापहुंण, हूं तमारे इकासरु लिखी र्‌यो हूं, क्योंके तम उके जाणो हो जो हमेस्या से हे। हे जुवानहुंण, हूं तमारे इकासरु लिखी र्‌यो हूं, क्योंके तम बलवान हो, अने परमेसर का बचन पे तमने हमेस्या ध्यान धर्‌यो हे अने तमने उना दुस्ट पे जीत पई ली हे।
62002015	संसार से अने उनी चीजहुंण से जो संसार माय हे परेम मती राखो। अगर कईं को संसार से परेम राखे तो उका माय पिता को परेम हयनी।
62002016	क्योंके इना संसार की हरेक चीज - याने काया की मन्‍सा, जो चीज देखां उके पावा की मन्‍सा, अने इना जीवन को घमण्ड - पिता आड़ी से हयनी, पण संसार आड़ी से हे।
62002017	संसार अने उकी लालसाहुंण बी मिटती जई री हे, पण उ जो परमेसर की मरजी पूरण करे हे हमेस्या बण्यो रेगा।
62002018	हे परमिला नाना-नानिहुंण, या आखरी घड़ी हे; अने जसो तमने सुण्यो थो के मसीह को बिरोदी अई र्‌यो हे। तो अबे नरा मसीह का बिरोदिहुंण परगटी ग्या हे। इकासेज हम जाणी ग्या हे के आखरी घड़ी अई पोंची हे।
62002019	मसीह का बिरोदिहुंण हमाराज भित्तरे से हिटे हे, पण वी सांची माय हमारा हयनी, क्योंके अगर वी हमारा माय सइमें होता, तो हमारा गेले रेता। पण वी हमारे छोड़ी ग्या ताके वी यो दिखई सके के उणका माय कईं को बी सइमें हमारो हयनी।
62002020	पण तमारो तो उना परम पवित्तर मसीह ने आतमा से अभिसेक करायो हे। इकासरु तम सगळी सच्चई के जाणो हो।
62002021	म्हने तमारे इकासरु नी लिख्यो के तम सच्चई के नी जाणो, बरण इकासरु के उके तम जाणो हो, अने इकासरु बी, के तम जाणो हो के सच्चई से कईं को झुंटो नी हिटे।
62002022	पण जो के हे के ईसु परमेसर आड़ी से अभिसेक कर्‌यो होयो संसार के बचावा नी आयो थो, उ झुंटो हे। असो मनख मसीह को बिरोदी हे। उ पिता अने बेटा दोई केज नकारे हे।
62002023	उ जो बेटा के नकारे, उका कने पिता बी हयनी पण जो बेटा के माने उ पिता के बी माने हे।
62002024	जां तक तमारो नातो हे, तमने जो सुरु से सुण्यो, उके अपणा माय बण्यो रेवा दो। जो कंई तमने सुरु से सुण्यो, अगर उ तमारा माय बण्यो रे, तो तम बी बेटा माय अने पिता माय बण्या रोगा।
62002025	उने हमारे अजर-अमर जीवन देवा को करार कर्‌यो हे।
62002026	हूं ई बातहुंण उना लोगहुंण का बारामें लिखी र्‌यो हूं, जो तमारे छळवा की कोसिस करी र्‌या हे।
62002027	पण जां तक तमारी बात हे, मसीह ने तमारे उना पवित्तर आतमा से अभिसेक द्‌यो हे। अने तमारे इनी बात की जरुवत हयनी के कईं को तमारे सीखाड़े। बल्‍के तमारे तो उ आतमा जेकासे उना परम पवित्तर ने तमारो अभिसेक कर्‌यो हे उ अभिसेक तमारे सगळी बातहुंण सीखाड़े हे, अने रियाद राखो उज सांचो हे झुंट हयनी, अने जसोके उने तमारे सीखाड़्यो हे। वसेज तम मसीह माय बण्या री जो।
62002028	तो हे नाना-नानिहुंण, उका माय बण्या रो, जेकासे के जदे उ परगटे तो हमारे हिम्मत रे अने उका आवा पे हमारे उका सामे लाजे नी मरनो पड़े।
62002029	अगर तम जाणो हो के मसीह धरमी हे तो यो बी जाणता हो के हरेक जो धारमिकता पे आचरण करे हे, उ परमेसर कीज सन्तान हे।
62003001	बिचार करिके देखो के, परमेसर ने हमार पे कितरो म्हान परेम दिखाड़्यो हे के हम उकी सन्तान केवई सकां अने सांची माय हम हे। इनी वजासे जगत का मनख हमारे नी जाणे क्योंके जगत ने परमेसर के बी नी जाण्यो।
62003002	परमिला दोसहुंण, हम परमेसर की सन्तान हे, अने अबे तक यो परगट नी होयो के भविस माय हम कंई होवांगा। पण यो जाणा हे के जदे ईसु परगटेगा तो हम उका सरीका हुई जावांगां, क्योंके हम उके नठू वसोज देखांगा जसो उ हे।
62003003	हरेक जो मसीह से असी आस राखे, उ खुद के वसोज पवित्तर करे हे, जसो के मसीह पवित्तर हे।
62003004	हरेक जो पाप करे हे, उ परमेसर का नेम-बिधान को उलांगो करे हे; क्योंके नेम-बिधान को उलांगोज पाप हे।
62003005	तम जाणोज हो के ईसु मसीह, लोगहुंण का पापहुंण के हरवा सरु परगट होयो। अने उने कदी पाप नी कर्‌यो।
62003006	जो मसीह माय बण्यो रे हे, उ पाप नी करे हे; जो पाप करे हे, उने नी तो ईसु के देख्यो अने नी जाणे हे।
62003007	हे बाळकहुंण, कईं को तमारे भरमई नी दे। जो धारमिकता को आचरण करे हे, उ धरमी हे नठू वसोज जसो ईसु धरमी हे।
62003008	जो पाप करे हे उ सेतान आड़ी से हे, क्योंके सेतान सुरु सेज पाप करतो अई र्‌यो हे। परमेसर को बेटो इना मकसद से परगट्यो के उ सेतान का काम के खतम करे।
62003009	जो परमेसर से पेदा होयो हे, उ पाप नी करे, क्योंके परमेसर को जीवतो सामरत उका माय बण्यो होयो हे; अने उ पाप नी करी सकतो, क्योंके उ परमेसर से पेदा होयो हे।
62003010	इका से परमेसर अने सेतान की सन्तान जाण्या जाय हे। जो कईं को धारमिकता पे आचरण नी करे उ परमेसर से हयनी, अने उ बी हयनी जो अपणा भई-बेनहुंण से परेम नी करे।
62003011	क्योंके जो समिचार हमने सुरु से सुण्यो, उ यो हे के हम एक-दूसरा से परेम करां।
62003012	केन सरीका हयनी, जेको उना सेतान से नातो थो अने उने अपणा भई के मारी लाख्यो थो। उने केनी वजासे उकी हत्या करी? उने इकासरु कर्‌यो क्योंके उका करम तो दुस्टता का था अने उका भई का करम धरम का था।
62003013	हे भई-बेनहुंण, अगर जगत का मनख हमार से घिरणा करे तो चोंकजो मती।
62003014	हमारे मालम हे हम मोत से परे जीवन माय अई ग्या हे, क्योंके हम अपणा भई-बन्‍दहुंण से परेम राखां हे। जो परेम नी करे उ मर्‌यो सरीको बण्यो रे हे।
62003015	हरेक मनख जो अपणा भई-बेनहुंण से घिरणा करे, उ हत्यारो हे अने तम जाणोज हो के कइंका हत्यारा माय अजर-अमर जीवन वास नी करे।
62003016	हम परेम के इकासेज जाणा हे, के ईसु ने हमारा सरु अपणी जान दई दी। हमारे बी हमारा भई-बेनहुंण सरु अपणी जान दई देणी चइये।
62003017	तो जेका कने इना जग को धन-दोलत हे, अने जो अपणा भई-बेनहुंण की जरुवत देखी के बी दया नी करे, तो उका माय परमेसर को परेम कसे बण्यो रेगा?
62003018	हे बाळकहुंण, हमारो परेम सिरप सबद्हुंण अने बातहुंण तकिज नी राखां पण काम अने सच्चई से बी परेम राखां।
62003019	इकासेज हम जाणी लांगा के हम सत का हे अने परमेसर का सामे अपणा हिरदा माय तसल्‍ली करी सकांगा।
62003020	अने जेनी बात माय हमारो हिरदो हमारे कसुरवार ठेराय क्योंके परमेसर हमारा हिरदा से नरो मोटो हे अने उ सगळो कंई जाणे हे।
62003021	हे परमिला दोसहुंण, अगर हमारो हिरदो हमारे दोषी नी ठेराय तो परमेसर का सामे हमारे हिम्मत होय हे।
62003022	अने जो कंई हम मांगा हे, उकासे पांवां हे, क्योंके हम उका हुकमहुंण के पाळां, अने वीज काम करां जो परमेसर के भाय हे।
62003023	उको हुकम यो के हम उका बेटा ईसु मसीह का नाम माय बिसास करां हे, अने हम एक दूसरा से बिलकुल वसोज परेम राखां जसोके मसीह ने हमारे हुकम द्‍यो हे।
62003024	जो उका हुकमहुंण को पाळण करे, उ परमेसर माय बण्यो रे अने उका माय परमेसर को निवास रे हे। असतरा, उना आतमा से जेके परमेसर ने हमारे द्‍यो हे, हम यो जाणा के हमारा माय परमेसर निवास करे हे।
62004001	हे परमिलाहुंण, हरेक परबचन देवा वाळा पे बिसास मती करो, पण उणकी आतमाहुंण के परखो के वी परमेसर आड़ी से हे के नी हे; क्योंके जग माय नरा झुंटा नबी अई ग्या हे।
62004002	परमेसर का आतमा से बोलवा वाळा नबिहुंण के तम असे पेचाणी सकता हो: हरेक आतमा जो यो माने हे के, "ईसु मसीह मनख का रुप माय धरती पे आयो हे।" उ परमेसर आड़ी से हे।
62004003	अने हरेक आतमा जो ईसु मसीह के नी माने उ परमेसर आड़ी से हयनी; याज तो मसीह-बिरोदी की आतमा हे, जेका बारामें तम सुणी चुक्या हो के उ आवा वाळो हे अने अबे बी जग माय हे।
62004004	हे बाळकहुंण, तम परमेसर का हो अने तमने मसीह का बेरिहुंण पे जे पई ली हे; क्योंके उ आतमा जो तमारा माय रे हे, जग माय रेवा वाळा सेतान से म्हान हे।
62004005	वी मसीह बिरोदी लोगहुंण जग का हे। इकासरु जग की बातहुंण करे, अने जग उणकी सुणे हे।
62004006	पण हम परमेसर का हे; उ जो परमेसर के जाणे, हमारी बातहुंण सुणे; अने जो परमेसर से हयनी उ हमारी बातहुंण नी सुणे। इकासेज हम सच्चई की आतमा अने लोगहुंण के भेकाड़वा वाळा आतमा के पेचाणी सकां हे।
62004007	हे परमिलाहुंण, हम माय-माय परेम करां, क्योंके परेम परमेसर से मिळे हे। हरेक जो परेम करे, परमेसर से पेदा होयो हे, अने परमेसर के जाणे हे।
62004008	उ जो परेम नी करे परमेसर के नी जाणे, क्योंके परमेसर परेम हे।
62004009	परमेसर ने अपणो परेम हमार पे असतरा परगट्यो: के उने अपणा एखला बेटा के इना जग माय मोकल्यो, इकासरु के हम उका बेटा की वजासे जीवन पई सकां।
62004010	सांचो परेम इका माय हयनी के, हमने परेमसर से परेम कर्‌यो, बल्के इका माय हे के, एक असा बलिदान का रुप माय जो हमारा पापहुंण के धारण करी ले, परमेसर ने अपणा बेटा के मोकल्यो के हमारा सरु अपणो परेम दिखाड़े।
62004011	हे परमिलाहुंण, अगर परमेसर ने हमार से असो परेम कर्‌यो तो हमारे बी एक-दूसरा से परेम करनों चइये।
62004012	परमेसर के कदी कइंका ने नी देख्यो। पण अगर हम एक-दूसरा से परेम करां तो परमेसर हमारा माय बण्यो रे हे, अने उको परेम हमारा माय पूरण सिद्द हुई जाय हे।
62004013	इकासेज हम जाणा हे के हम परमेसर माइज बण्या रां अने उ हमारा माय रे हे, क्योंके परमेसर ने अपणी आतमा को थोड़ोक हिस्सो हमारे द्‍यो हे।
62004014	इके हमने देख्यो हे अने हम इका गवा हे के परम पिता ने जग का बचावा वाळा का रुप माय अपणा बेटा के मोकल्यो हे।
62004015	अगर कईं को यो मानी ले हे के, "ईसु परमेसर को बेटो हे," तो परमेसर उका माय रे हे अने उ परमेसर माय रे हे।
62004016	जो परेम परमेसर हमार से करे उके हम जाणी ग्या हे, अने उका पे बिसास करां हे। परमेसर परेम हे। इका से जो परेम माय बण्यो रे हे उ परमेसर माय बण्यो रे हे, अने परमेसर उका माय।
62004017	इकासेज हमारा माय परेम सिद्द होय हे ताके न्याव का दन हिम्मत का साते हम बण्यां रां। क्योंके जसो ईसु मसीह हे, वसाज हम बी इना जग माय जी र्‌या हे।
62004018	परेम माय डर नी रे जदके सिद्द परेम तो डर के भगाड़ी दे। क्योंके डर को नातो तो सजा से हे, तो जेका माय डर रे उको परेम सिद्द नी रे।
62004019	हम इकासरु परेम करां हे क्योंके पेलां परमेसर ने हमार से परेम कर्‌यो।
62004020	अगर कईं को के हे के, "हूं परमेसर से परेम करूं," अने अपणा भई-बेनहुंण से घिरणा करे तो उ झुंटो हे। क्योंके उने अपणा उना भई-बेनहुंण के जेके उने देख्यो परेम नी करे तो परमेसर के जेके उने देख्योज हयनी, उ परेम नी करी सकेगा।
62004021	हमारे ईसु से यो हुकम मिळ्यो हे के जो परमेसर से परेम करे, उके अपणा भई-बेनहुंण से बी परेम करनों चइये।
62005001	जो कईं को यो बिसास करे के ईसुज 'मसीह' हे उ परमेसर से जन्‍म्यो हे; अने जो पिता से परेम करे, उ बेटा से बी परेम करे हे।
62005002	जदे हम परमेसर से परेम करां अने उका हुकमहुंण को पाळण करां तो हम जाणी जांवां के हम परमेसर की सन्‍तानहुंण से बी परेम करां हे।
62005003	क्योंके परमेसर का हुकम मानता होया हम यो दिखाड़ां के, हम परमेसर से परेम करां हे। अने उको हुकम कठण नी हे।
62005004	क्योंके जो कईं को परमेसर की सन्तान बणी जाय, उ जग पे जीत पई ले हे। अने वा जीत जो जग पे पई, उ हमारा बिसास हे।
62005005	जग पे जीत पावा वाळो कुंण हे? सिरप उ, जेको बिसास हे के ईसु परमेसर को बेटो हे।
62005006	यो ईसु मसीहज हे जो हमारा कने बपतिसमा लेवा वाळा पाणी अने कुरुस पे बिवा वाळा लोई का गेले परगट्यो - सिरप पाणी का गेले नी, बल्के पाणी अने लोई का गेले। अने या गवई हे के परमेसर आड़ी से अभिसेक मसीह सांचो मनख हे। अने उज आतमो हे जो उकी गवई दे हे क्योंके आतमोज सांचो हे।
62005007	गवई देवा वाळा तीन हे -
62005008	आतमा, पाणी, अने लोई - अने ई तीनी गवाहुंण माय-माय सेमत हे।
62005009	जदे हम मनखहुंण की गवई मानी लां तो परमेसर की गवई तो घणी बड़ी के हे; क्योंके परमेसर की गवई या हे के उने अपणा बेटा का बारामें गवई दई।
62005010	जो परमेसर का बेटा पे बिसास राखे, उ खुद माय या गवई राखे हे; उ जो परमेसर पे बिसास नी राखे उ उके झुंटो ठेराय हे। क्योंके उने उनी गवई पे बिसास नी कर्‌यो जो परमेसर ने अपणा बेटा का बारामें दई हे।
62005011	वा गवई या हे के परेमसर ने हमारे अजर-अमर जीवन द्‍यो हे, अने यो जीवन उका बेटा माय हे।
62005012	जेका कने बेटो हे उका कने जीवन हे; जेका कने परमेसर को बेटो हयनी उका कने उ जीवन बी हयनी।
62005013	म्हने तमार से जो परमेसर का बेटा पे बिसास राखो हो, ई बातहुंण इकासरु लिखी हे के तम जाणो के अजर-अमर जीवन तमारो हे।
62005014	परमेसर माय हमारी हिम्मत या हे के अगर हम उकी मरजी का मुजब उकासे बिणती करां तो उ हमारी बिणती सुणे हे।
62005015	अने जदे हम यो जाणा हे के, जो कंई उकासे मांगा उ हमारी सुणे हे, तो यो बी जाणो हो के जो कंई हमने उकासे मांग्यो उ हमारे मिळी चुक्यो हे।
62005016	अगर कईं को अपणा भई-बेनहुंण के असो पाप करता देखे जेको नतीजो हमेस्या की मोत हयनी, तो उके अपणा भई-बेनहुंण सरु पराथना करनी चइये, अने परमेसर उके जीवन देगा। हूं उणका बारामें बात करी र्‌यो हूं, जो असा पाप करवा माय लाग्या हे जो उणके हमेस्या की मोत तक नी पोंचाड़ेगा। असा पाप बी होय हे जेको नतीजो मोत हे। हूं तमार से असा पाप सरु पराथना करवा की नी कई र्‌यो हूं।
62005017	सगळा बुरा करम पाप हे। पण असा पाप बी होय जेको नतीजो मोत हयनी।
62005018	हम जाणा के जो कईं को परमेसर की सन्तान बणी ग्यो, उ पाप नी करे; बल्के परमेसर को बेटो उकी रक्सा करे हे। अने उ दुस्ट उको कइंनी बिगाड़ी सके।
62005019	हम जाणा के हम परमेसर का हे। हालाके यो आखो जग उना दुस्ट का बस माय हे।
62005020	पण हमारे मालम हे के परमेसर को बेटो अई ग्यो हे, अने उने हमारे समज दई हे के, हम उना परमेसर के जाणी लां जो सांचो हे। क्योंके हम उका बेटा ईसु मसीह माय बण्या होया हे। परमपिता सांचो परमेसर हे अने उज अजर-अमर जीवन हे।
62005021	हे बाळकहुंण, अपणे खुद के झुंटा देवताहुंण से दूरा राखो।
63001001	हूं योहन, बुड़ा धरम सेवक आड़ी से उनी नारी के जो परमेसर आड़ी से छांटी हुई हे अने उका बाळकहुंण का नामे जिणके हूं सांची माय परेम करूं हे। नी सिरप हूं, पण वी सगळा तमार से परेम करे जो सच्चई के जाणे हे।
63001002	यो उनी सच्चई की वजासे होयो जो हमारा माय रे हे, अने सदा हमारा गेले रेगा:
63001003	परमेसर पिता अने उका बेटा ईसु मसीह आड़ी से हमारा गेले किरपा, दया, सान्ती, सच्चई अने परेम बण्यो रेगा।
63001004	म्हारे थारा थोड़ाक बेटा-बेटिहुंण के देखी के घणी खुसी हुई के वी उना हुकम का मुजब जो हमारे पिता परमेसर से मिळ्यो हे, सच्चई पे चले हे।
63001005	अबे हे नारी, हूं थारे कईं को नवो हुकम नी दउं पण उज जो सुरु माय हमारे मिळ्यो हे, के हम माय-माय परेम करां।
63001006	परेम को अरथ योज हे के हम परमेसर का हुकमहुंण पे चलां। यो उज हुकम हे जेके तमने सुरु सेज सुण्यो हे, जेका पे तमारे परेम से चलनो चइये।
63001007	जग माय नरा भटकावा वाळा अई ग्या हे। असा मनख जो यो माने हयनी के इनी धरती पे मनख की काया माय ईसु मसीह आयो हे, वी छळवा वाळा अने मसीह का बिरोदी हे।
63001008	खुद के होसियार राखो! ताके तम उके गमई नी लाखो जेका सरु हमने काठी म्हेनत करी, बल्के तमारे तो तमारो पूरो फळ पाणो हे।
63001009	जो कईं को नरो दूरो चल्यो जाय अने मसीह का बारामें दई गी सीख माय टिक्यो नी रे, तो उ परमेसर के नी पई सकतो। पण जो उकी सीख माय बण्यो रे परमेसर पिता अने बेटो दोइज उका कने हे।
63001010	अगर कईं को तमारा कने अई के याज सीख नी दे, उके नी तो अपणा घरे आवा दो अने नी नमसकार करो;
63001011	क्योंके जो असा मनख के नमसकार करे हे, उका कुकरमहुंण माय भेळो रे हे।
63001012	म्हारे आखी नरी बातहुंण तमारे लिखणी हे, पण कागद अने सई से लिखणों नी चउं; पण म्हारे उम्मेद हे के, हूं तमारा कने अई के अरु-बरु बातहुंण करुंवां, जेकासे के हमारो आनन्द पूरण हुई जाय।
63001013	थारी छांटी हुई बेन की मण्डळी का सदस्यहुंण थारे नमसकार के हे।
64001001	हूं योहन, बुड़ा डोकरा धरम सेवक, आड़ी से, परमिला गयुस का नामे, जेकासे हूं सांची माय परेम राखुं।
64001002	हे म्हारा परेमी दोस, म्हारी पराथना हे के तू जसे धरमातमा रुप माय बड़ी र्‌यो हे, वसेज तू सगळी बातहुंण माय बड़तो अने नज रे।
64001003	जदे थोड़ाक भई-बेनहुंण ने हमारा कने अई के थारा परमेसर की सच्चई मानी के थारा बारामें गवई दई तो हूं घणो खुस होयो। उणने यो बी बताड़्यो के सच्चई का रस्ता पे कसतरा चली र्‌यो हे।
64001004	म्हारा सरु इका से बड़ी के खुसी की बात हयनी हे के म्हारा बाळक सच्चई का रस्ता पे चली र्‌या हे।
64001005	हे परमिला, तू भई-बेनहुंण सरु जो कंई करी सके उके बिसास का साते पूरण करी र्‌यो हे, खास करिके उणका सरु जो अण्जाण्या हे।
64001006	उणने मण्डळी का सामे थारा परेम की गवई दई हे, अने अच्छो रेगा अगर उणके जातरा सरु असो बिदा करे जसो परमेसर के सुवाय हे।
64001007	क्योंके वी मसीह की सेवा सरु जातरा पे निकळी पड़्या हे अने अबिसासिहुंण से कइंनी ले।
64001008	इकासरु हम बिसासिहुंण असा लोगहुंण के समांळां, ताके हम बी सच्चई सरु काम करवा वाळा का साती हुई जावां।
64001009	म्हने मण्डळी के लिख्यो थो पण दियुत्रिफेस जो उणको नेता बणाणो चावे हे, हमारी नी माने।
64001010	इकासरु अगर हूं अउं तो उका उना कामहुंण के जो उ करतो अई र्‌यो हे रियाद देवाड़ुंवां। उ बेकार माय हमारा सरु बुरी-बुरी कई के दोष लगाड़े हे। इतरा सेज जीव नी भरे, उ नी तो खुद मसीह की सेवा सरु जातरा पे आवा वाळा भई-बेनहुंण के माने, अने उणके जो माने हे मना करे अने मण्डळी से हेड़ी लाखे हे।
64001011	परमिला दोस, बुरई को नी पण भलई को पाछो करजे। जो भलई करे हे उ परमेसर आड़ी से हे, पण जो बुरई करे हे उने परमेसर के नी देख्यो हे।
64001012	देमेत्रियुस का बारामें सगळा ने यां तक के सत ने बी अच्छी गवई दई हे। हमने बी उका बारामें गवई दई हे। अने तू तो जाणेज हे के हमारी गवई सांची हे।
64001013	हूं थारे नरो कंई लिखवा तो चातो थो, पण सई अने कलम से नी।
64001014	म्हारे उम्मेद हे के हूं थार से झट मिळुंवां। जदे हम अरु-बरु बातहुंण करी सकांगा।
64001015	थारे सान्ती मिळे। मित्र-मण्डळी थारे नमसकार के हे। वां हरेक दोस को नाम लइ-लई के नमसकार किजे।
65001001	हूं ईसु मसीह को दास अने याकूब का भई यहूदा आड़ी से तम लोगहुंण का नामे जो परमेसर का तेड़्या होया परमिलाहुंण, अने ईसु मसीह सरु बच्या होया। अने परमेसर आड़ी से तेड़्‍या होया हो।
65001002	तमारे दया, सान्ती अने परेम घणो मिळतो रे।
65001003	हे परेमिहुंण, हूं उना उध्दार का बारामें तमारे लिखवा की जां तक हुई सके कोसिस करी र्‌यो थो, जेका माय हम सगळा हिस्‍सादार हे। तो म्हने यो लिखणों अने या बिणती करनों जरुरी जाण्यो के तम उना बिसास सरु जतन से जूजता रो, जो पवित्तर लोगहुंण के एकज कावा सदा सरु सोंप्यो थो
65001004	क्योंके कितरा असा मनख छाने से अई भराया हे, जो नरा पेलां से सासत्तर माय कसुरवार ठेरई चुक्या हे। वी अधरमी हे, जो लुच्‍चापणा माय हमारा परमेसर की किरपा के बदळी लाखे हे अने हमारा अदवेत मालेख अने परभु याने ईसु मसीह के वी नी माने हे।
65001005	अने हूं तमारे रियाद देवाड़णो चउं, जदके तम सगळी बातहुंण के पेलांसेज जाणो हो, के परभु ईसु ने मिसर देस से इसराइली जात के नरा पेलां बचावा का बाद जिणने बिसास नी कर्‌यो उणके कसतरा नास करी लाख्या।
65001006	अने जेना सरगदूत ने अपणा पद के कायम नी राखी के अपणो खुद को निवास छोड़ी लाख्यो, परमेसर ने उणके सदा का बन्दण माय बान्दी के उना भयानक दन का न्याव सरु इन्‍दारा माय राख्या हे।
65001007	जसतरा सदोम अने अमोरा नगरहुंण अने उणका ऐरे-मेरे का नगर, जो इणकाज सरीका घणा रळयापण, अनेती माय मगन हुई के, परई कायाहुंण का पछड़े लागी ग्या था, वी कदी नी बुजवा वाळी लाय की सजा माय पड़ी के हमारा सरु मिसाल सरीका हुई ग्या था।
65001008	फेर बी, ई सपना देखवा वाळा अधरमी लोगहुंण उनी तरा सरीर के असुद्द करे, परभु का हक के बुरो जाणे अने म्हेमावान सरगदूतहुंण की निंदा करे हे।
65001009	पण परधान सरगदूत मीकाईल ने, जदे मूसा की लोथ का बारा माय सेतान से बिवाद करिके, उके भलो-बुरो कई के दोष लगाणे की हिम्मत नी करी, पण यो क्यो, के परभु थारे घुड़के।
65001010	पण ई मनख जेनी बातहुंण के जाणे हयनी, उणके भलो-बुरो के हे। बुद्धिहीन ढाडाहुंण सरीका जेनी बातहुंण के सुभाव सेज जाणे, उणकासे नास हुई जाय हे।
65001011	उण लोगहुंण के धिक्कार हे! क्योंके उणने केन मनख मुजब नकल करी। मजुरी सरु बिना बिचारे बिलाम सरीकी भूल करी बेठ्या। अने कोरह सरीका बिदरोह करिके नास हुई ग्या।
65001012	ई मनख समन्दर तळ की छिपी सिल्ला सरीका हे, जो तमारा परेम-भोजहुंण माय तमारे गेले बेधड़क खाय-प्ये हे। सिरप अपणोज ख्याल राखे हे। निपा‍ण्या बादळा हे जिणके बायरो उड़ई लई जाय हे। पतझड़ का बिना फळ वाळा झाड़ हे, जो दो बखत सुकी चुक्या अने जड़ से उखड़ी ग्या हे।
65001013	समन्दर की परचन्‍ड लेर हे जो झाग सरीका अपणी लाज उछाळे, अने डांमा डोळ तारा, जिणका सरु इन्दारोघुप हमेस्या सरु राख्यो हे।
65001014	आदम से सातवीं पीड़ी का हनोक ने बी इणका बारामें या भविसबाणी करी: "देखो, परभु अपणा लाख्‍खों पवित्तर जणाहुंण का गेले आयो,
65001015	उ सगळा को न्याव करेगा। अने उना सगळा लोगहुंण के जिणने सगळा अधरम का काम अधरमी हुई के कर्‌या, अने सगळी बुरी बातहुंण का बारामें जो अधरमी पापिहुंण ने उका बिरोद माय करी, उणके उ दोषी ठेरायगा।"
65001016	ई लोग चुगल्‍या हे अने दोष ढुंडवा वाळा हे, अपणी वासनाहुंण मुजब चलवा वाळा, घमण्ड से बोलवा वाळा अने अपणा फायदा सरु लोगहुंण की चापलुसी करवा वाळा लोग हे।
65001017	पण हे परमिलाहुंण, तम उनी बातहुंण के जरुर रियाद राखो जिणके हमारा परभु ईसु मसीह का परेरितहुंण पेलां सेज कई चुक्या हे।
65001018	वी तमार से बोल्या करता था, "आखर का दनहुंण माय हंसी मजाक उड़ावा वाळा रेगा जो अपणी अधरम से भरी बुरी मन्‍साहुंण से चल्या करेगा।"
65001019	ई लोग वी हे जो माय-माय फूट लाखे हे। इना संसारिक काया की मन्‍सा का बस माय रे हे, अने बिना पवित्तर आतमा का हे।
65001020	पण हे परमिलाहुंण, तम एक-दूसरा के अपणा जादा पवित्तर बिसास माय गुंथिके, पवित्तर आतमा माय बिणती करता रो।
65001021	अपणा खुद के परमेसर का परेम माय बणाया राखो, अने सदा का जीवन सरु हमारा परभु ईसु मसीह की दया की बाट जोता रो।
65001022	जो बिसास का बारामें सक करे उणका पे दया करो;
65001023	दूसरा के लाय माय से झपटी के हेड़ी लो; अने दूसरा लोगहुंण पे दया करो पण डरता रो ताके उणका संसारिक काया का पापहुंण से तम बी कलंकित नी होव।
65001024	अबे जो तमारे पड़ी जावा से तमारे बचाड़ी सके, अने अपणी म्हेमा की हाजरी माय तमारे निरदोस अने खुसी दई के ठावो करी सके,
65001025	उना अदवेत परमेसर हमारा उध्दार करवा वाळा की म्हेमा, गोरव, पराकरम अने हक, हमारा परभु ईसु मसीह से जसो आदी काल से हे अबे बी होय अने सदा सदाज रेगा। आमीन।
66001001	यो ईसु मसीह को सरग को सुब-समिचार हे जो उके परमेसर से इकासरु मिळ्यो थो के जो बातहुंण झट घटवा वाळी हे, अपणा सेवकहुंण के दिखाड़ी दे। ईसु मसीह ने अपणो सरगदूत मोकली के अपणा सेवक योहन के सेलाणी से बताड़्यो।
66001002	योहन ने जो कंई देख्यो थो, उका बारामें बताड़्यो। या वा सच्चई हे जेके ईसु मसीह ने उके बताड़ी थी। यो उ समिचार हे जो परमेसर आड़ी से हे।
66001003	वी धन्‍य हे जो परमेसर का इना सरग को सुब-समिचार का सबद्हुंण के बांचे अने जो सुणे हे अने जो बातहुंण इका माय लिखी हे, उणका मुजब चले हे। क्योंके इनी घटणाहुंण के घटवा की घड़ी कने हे।
66001004	योहन आड़ी से एसिया परदेस का इलाका माय साती मण्डळिहुंण का नामे: उना परमेसर आड़ी से जो आज हे, जो सदा-सदा से थो, अने जो आवा वाळो हे; अने उना सात आतमाहुंण आड़ी से जो परमेसर का सिंगासण का सामे हे;
66001005	अने उना ईसु मसीह आड़ी से जो बिसास लायक गवा, अने मर्‌या माय से पेलो जी उठवा वाळो अने धरती का राजाहुंण को बी राजो हे, तमारे किरपा अने सान्ती मिळे। उ जो हमार से परेम करे हे अने जेने अपणा लोई से हमारा पापहुंण से छुड़ाया हे,
66001006	उने हमारे एक राज अने अपणा पिता परमेसर की सेवा सरु पुरोहित होवा सरु बणायो, ईसु मसीह की म्हेमा अने सामरत हमेस्या-हमेस्या होती रे। आमीन!
66001007	देखो, ईसु मसीह बादळाहुंण का साते अई र्‌यो हे। हरेक आंखहुंण उको दरसन करेगा। उणका माय वी बी रेगा, जिणने ईसु के बेद्‌यो थो। अने धरती का सगळा कुळ उकी वजासे कळाप करेगा। हां! हां! पक्को असोज होय आमीन!
66001008	परभु परमेसर उ जो हे, जो थो, अने जो आवा वाळो हे, जो सगळा से सकतीमान हे, यो के हे, "हूंज अलफा अने ओमेगा हूं।"
66001009	हूं योहन जो तमारो भई हूं अने यातणाहुंण, राज अने ईसु माय जिरना धरवा माय तमारो गेले गवा हूं। परमेसर का बचन परचारवा अने ईसु की गवई की वजासे म्हारे पतमुस नामका टापू माय देस निकाळो दई द्‍यो थो।
66001010	परभु का दन हूं पवित्तर आतमा का बस माय अई ग्यो अने म्हने अपणा पछड़े तुरई सरीकी घणी जोर की अवाज सुणी।
66001011	वा कई री थी, "जो कंई तू देखी र्‌यो हे, उके एक पोथी माय लिखतो जा अने फेर उके इफिसुस, स्मुरना, पिरगमुन, थुआथीरा, सरदीस, फिलादेलफिया, अने लोदीकिया नगर की साती मण्डळिहुंण के मोकली दे।"
66001012	फेर या देखवा सरु के या अवाज केकी हे जो म्हार से बोली र्‌यो थो हूं पलट्‍यो। अने जदे हूं पलट्‍यो तो म्हने सुन्ना का सात ज्योतकळस देख्या।
66001013	अने उना ज्योतकळसहुंण का अदाड़ माय म्हने एक मनख के देख्यो जो "मनख का बेटा" सरीको कईं को मनख थो। उने अपणा पगहुंण तक लम्‍बो चोगो पेरी राख्यो थो। अने उकी छाती पे एक सुन्ना को पटको लपेट्यो होयो थो।
66001014	उको माथो अने बाल धोळा ऊन सरीका धोळा-झक था। अने उकी आंखहुंण लाय की धदकती लपटहुंण सरीकी थी।
66001015	उका पग भट्टी माय अबी-अबी तपाड़्या ग्या असली कांसा सरीका चळकी र्‌या था। उकी अवाज नरी जळ धाराहुंण का गाजवा सरीकी थी।
66001016	उने अपणा सुदा हात माय सात तारा ल्या होया था। उका मुन्डा से एक घणी तेज दोई आड़ी धार वाळी तरवार बायरे हिटी री थी। उको चळकणो दफोर्‌या माय धदकता होया सूरज सरीको उजळो थो।
66001017	म्हने जदे उके देख्यो तो हूं उका पगहुंण पे मर्‌या सरीको हिटी पड़्यो। फेर उने म्हार पे अपणो सुदो हात धरता होया क्यो, "डरे मती, हूंज पेलो अने हूंज आखरी बी हूं।
66001018	अने हूंज उ हूं, जो जीवतो हे। हूं मरी ग्यो थो, पण अबे देख हूं हमेस्या-हमेस्या सरु जीवतो हूं। म्हारा कने मोत अने अधोलोक की कुन्‍चीहुंण हे।
66001019	तो जो कंई तने देख्यो हे, जो कंई घटी र्‌यो हे, अने जो आवा वाळा बखत माय घटणे जई र्‌यो हे, उके लिखतो जा।
66001020	ई जो सात तारा हे जिणके तने म्हारा हात माय देख्या अने ई जो सात ज्योतकळस हे, इणको गुपत अरथ हे: ई सात तारा सात मण्डळिहुंण का दूत हे अने ई सात ज्योतकळस सात मण्डळिहुंण हे।
66002001	इफिसुस की मण्डळी का दूत का नामे असतरा लिख : उ जो अपणा सुदा हात माय सात ताराहुंण के धारण करे अने जो सात ज्योतकळसहुंण का अदाड़ माय फिरे; असो के हे:
66002002	हूं थारा करमहुंण, म्हेनत, अने जिरना के जाणूं अने हूं यो बी जाणूं के तू बुरा लोगहुंण के सेन नी करी सके, अने तने उणके परख्यो जो के हे, के वी परेरित हे पण नी हे। तने उणके झुंटा पाया हे।
66002003	हूं जाणूं के थारा माय जिरना हे जेका साते तने म्हारा नाम पे घणो दुःख झेल्यो अने थक्यो हयनी।
66002004	पण म्हारे थारा बिरोद माय यो केणो पड़े हे: के तने उ परेम छोड़ी लाख्यो जो सुरु माय थारा भित्तरे थो।
66002005	तो रियाद कर के तू कां से पड़्यो, मन बदळ अने उना कामहुंण के कर जिणके सुरु माय कर्‌या करतो थो, नी तो, अगर तने मन नी बदळ्यो, तो हूं थारा कने अउंवां अने थारा ज्योतकळस के उकी जगा से इकाड़ी करी लाखुंवां।
66002006	पण या बात थारा पाळा माय हे के तू नीकुलइयहुंण का कामहुंण से घिरणा करे, जिणकासे हूं बी घिरणा करूं।
66002007	जेका कने कान हे, वी कान धरे जो आतमा मण्डळिहुंण से कई र्‌यो हे। "जो जितेगा हूं उके परमेसर का सरग का बाग माय लाग्या जीवन का झाड़ का फळ खावा को हक दूंवां।"
66002008	स्मुरना की मण्डळी का दूत का नामे असतरा लिख : उ जो पेलो हे अने जो आखरी हे, जो मरी ग्यो थो अने जो पाछो जी उठ्यायो हे, असतरा के हे:
66002009	हूं थारा कळेस अने थारी गरीबी का बारामें जाणूं, जदके तू सांची माय धणी हे। जो मनख अपणा खुद के यहूदी कई र्‌या हे, उणने जो थारी निंदा करी हे, हूं उणके बी जाणूं। जदके वी यहूदी हेज हयनी, बल्के वी तो असा उपासणा करवा वाळाहुंण को जमावड़ो हे जिणको नातो सेतान से हे।
66002010	उना कळेसहुंण से तू नठू बी मती डरजे जो थारे झेलनो हे। सुण, सेतान तम लोगहुंण माय से थोड़ाक के जेळखाना माय लाखी के तमारे अजमाणे जई र्‌यो हे। अने तमारे दस दन तक कळेस भोगणो पड़ेगा। चाये तमारे मरनोज पड़े, पण सांचा बिसासी बण्या री जो हूं तमारे हमेस्या का जीवन को मुगुट दूंवां।
66002011	जेका कने कान हे, वी सुणी ले के आतमा मण्डळिहुंण से कंई कई र्‌यो हे: "जो जितेगा उके दूसरी मोत से कईं को घाटो नी उठाड़णो पड़ेगा।"
66002012	पिरगमुन की मण्डळी का दूत का नामे असतरा लिख : उ जो तेज दोई आड़ी धार वाळी तरवार के धारे हे, असतरा के हे:
66002013	हूं जाणूं के तू कां रे हे। तू वां रई र्‌यो हे जां सेतान को सिंगासण हे अने हूं यो बी जाणूं के तू म्हारा नाम के थाम्यो होयो हे अने तने म्हार पे अपणा बिसास के कदी नी नकार्‌यो। हालाके तमारा उना नगर माय जां सेतान रे हे, वां म्हारा बिसासी गवा अन्‍तिपास के मारी लाख्यो थो।
66002014	कंई बी होय, म्हारा कने थारा बिरोद माय थोड़िक बातहुंण हे। थारा यां थोड़ाक असा मनख बी हे जो बिलाम की सीख पे चले हे। उने बालाक के सीखाड़्यो थो के उ इसराइल का लोगहुंण के मुरतहुंण को चड़ावो खावा अने ब्योबिचार करवा सरु उकसाड़े हे।
66002015	असतरा थारा यां बी थोड़ाक असा लोग हे जो नीकुलइयहुंण की सीख पे चले हे।
66002016	इकासरु मन बदळ। नी तो हूं झट थारा कने अउंवां अने उणका बिरोद माय उनी तरवार से लड़ई लड़ुंवां जो म्हारा मुन्डा से हिटे हे।
66002017	जेका कने कान हे, वी कान धरे जो आतमा मण्डळिहुंण से कंई कई र्‌यो हे: "जो जितेगा, हूं उके सरग माय छिप्यो मन्नो दूंवां। हूं उके एक धोळो भाटो बी दूंवां जेका पे एक नवो नाम लिख्यो रेगा। जेके उका अलावा हजु कईं को नी जाणी सकेगा सिरप उज जेके द्‍यो हे।"
66002018	थुआतीरा की मण्डळी का दूत का नामे असतरा लिख : "परमेसर को बेटो, जेकी आंख धदकती लाय सरीकी, अने जेका पग सुद्द कांसा जसा हे, असतरा के हे:
66002019	हूं थारा कामहुंण, थारा परेम, थारा बिसास, थारी सेवा अने थारी जिरना से भरी ताकत के जाणूं। हूं जाणूं के तू जितरो पेलां कर्‌या करतो थो, उकासे अबे बत्ती करी र्‌यो हे।
66002020	पण म्हारा कने थारा बिरोद माय यो केणो हे के: तू इजेबेल नाम की उनी बइरा के सई र्‌यो हे जो अपणा खुद के नबिया कई री हे। अपणी सीख से वा म्हारा सेवकहुंण के ब्योबिचार सरु अने मुरतहुंण के चड़ावो खावा सरु उकसाड़े हे।
66002021	म्हने उके मन बदळवा को मोको द्‍यो हे पण वा ब्योबिचार को मन बदळणो नी चावे।
66002022	इकासरु अबे हूं उके पीड़ा का बिछावणा पे लाखवाज वाळो हूं। अने उणके बी जो उका साते ब्योबिचार माय मिळ्या होया हे। ताके वी उना बखत तक गेरी पीड़ा के म्‍हेसुस करता रे हे जदत्तक वी उका साते कर्‌या अपणा बुरा करमहुंण सरु मन नी बदळे।
66002023	हूं म्‍हामारी से उकी सीख पे चलवा वाळा बाळकहुंण के मारी लाखुंवां अने सगळी मण्डळिहुंण के यो पतो चली जायगा के हूं उज हूं जो लोगहुंण का हिरदा अने उणकी बुध्दि के जाचूं। हूं तम सगळा लोगहुंण के तमारा करम मुजब फळ दूंवां।
66002024	अबे म्हारे थुआतीरा का उना थोड़ाक बच्या लोगहुंण से यो केणो हे जो इजेबेल की सीख पे नी चले अने जो सेतान के अने उकी गुपत गेरी बातहुंण के नी जाणे। म्हारे तमार पे कईं को हजु दबाव नी लाखणो।
66002025	फेर बी जो कंई तमारा कने हे, उका पे म्हारा आवा तक चलता री जो।
66002026	जो जितेगा अने जेनी बातहुंण को म्हने हुकम द्‍यो हे, आखरी तक उणका पे टिक्यो रेगा, हूं उके जातिहुंण पे हक दूंवां।
66002027	अने 'उ उणका पे लुव्वा का डण्डा से राज करेगा। उ उणके गारा का ठामड़ाहुंण जसा चूरी लाखेगा।'
66002028	यो उज हक हे जो म्हने अपणा पिता परमेसर से पायो हे। हूं बी उना मनख के परोड़ा को तारो दूंवां।
66002029	जेका कने कान हे, वी सुणी ले के आतमा मण्डळिहुंण से कंई कई र्‌यो हे।
66003001	सरदीस की मण्डळी का दूत का नामे असतरा लिख : उ जेका कने परमेसर की सात आतमाहुंण अने सात ताराहुंण हे; असो के हे: हूं तमारा कामहुंण के जाणूं, लोगहुंण को केणो हे के तम जीवता हो, पण सांची माय तम मर्‌या होया हो।
66003002	होसियार रो। अने जो कंई बच्यो हे इका से पेलां के उ सगळो खतम हुई जाय, उके मजबूत कर, क्योंके अपणा परमेसर की नगे माय म्हने थारा करमहुंण के पूरण नी पाया।
66003003	तो जेना परबचन के तने सुण्यो हे अने पायो, उके रियाद कर। उका पे चल अने मन बदळ। अगर तू जाग्यो नी रेगा तो एक दम से चोळ्डा सरीको हूं चल्यो अउंवां। हूं थारे कदे अचरज माय लाखी दूंवां थारे पतो बी नी चलेगा।
66003004	कइंबी हो सरदीस माय थारा कने थोड़ाक असा लोग हे, जिणने खुद के असुद्द नी कर्‌या हे। वी धोळा लतरा पेर्‌या होया म्हारा गेले-गेल फिरेगा क्योंके वी इका लायक हे।
66003005	जो जितेगा उ असतरा धोळा लतरा पेरेगा। हूं जीवन की पोथी माय से उणको नाम नी मिटाड़ुंवां, बल्के हूं तो उका नाम के अपणा परम पिता परमेसर अने उका सरगदूतहुंण का सामे मानता दूंवां।
66003006	जेका कने कान हे, उ सुणी ले के आतमा मण्डळिहुंण से कंई कई र्‌यो हे।
66003007	फिलादेलफिया की मण्डळी का दूत का नामे असतरा लिख: उ जो पवित्तर अने सत हे अने जेका कने दाऊद राजा की कुन्‍ची हे, जो असो कमांड़ खोले जेके कईं को बन्द नी करी सके, असतरा के हे:
66003008	हूं तमारा करमहुंण के जाणूं। देखो, म्हने तमारा सामे एक कमांड़ खोली द्‍यो हे, जेके कईं को बन्द नी करी सके। हूं जाणूं के थारी ताकत जरासी हे, पण तने म्हारा परबचनहुंण को पाळण कर्‌यो हे अने म्हारा नाम के नकार्‌यो हयनी।
66003009	सुणो, थोड़ाक असा हे जो सेतान की मण्डळी का हे अने जो यहूदी नी होता होया बी अपणे खुद के यहूदी के हे, जो सिरप झुंटा हे। हूं उणके यां आवा सरु मजबुर करिके थारा पगहुंण तळे नमाड़ी दूंवां अने हूं उणके मजबुर करुंवां के वी जाणे के तम म्हारा परमिला हो।
66003010	तमने जिरना धरी के म्हारा हुकम को पाळण कर्‌यो हे। इका बदळा माय हूं बी उनी परखवा की घड़ी से तमारे बचउंवां जो इनी धरती पे रेवा वाळाहुंण के परखवा सरु आखा जगत पे बस अवाज वाळी हे।
66003011	हूं घणो झट अई र्‌यो हूं। जो कंई तमारा कने हे, उका पे डट्या री जो जेकासे तमारी जीत को मुगुट कईं को तमारा से लई नी ले।
66003012	जो जितेगा उके हूं अपणा परमेसर का मन्‍दर को खम्‍बो बणउंवां। फेर कदी उ इना मन्‍दर से बायरे नी जायगा। अने हूं अपणा परमेसर का नाम अने अपणा परमेसर की नगरी का, याने नवा यरुसलेम को नाम उका पे लिखुंवां, जो म्हारा परमेसर आड़ी से सरग से निच्चे उतरवा वाळी हे। उका पे हूं अपणो नवो नाम बी लिखुंवां।"
66003013	जेका कने कान हे, उ सुणी ले के आतमा मण्डळिहुंण से कंई कई र्‌यो हे।
66003014	लोदीकिया की मण्डळी का दूत का नामे असतरा लिख : उ जो आमीन हे, बिसास लायक अने सांचो गवा हे, जो परमेसर की रचणा को सासक हे, असतरा के हे:
66003015	हूं थारा करमहुंण के जाणूं अने तू यो बी के नी तो ठंडो अने नी उन्‍नो रे। भलो होतो के तू ठंडो या उन्नो रेतो!
66003016	इकासरु के तू कुनकुनो हे, नी उन्नो अने नीज ठंडो, हूं अपणा मुन्डा से थारे उगाळवा पे हूं।
66003017	तू के हे हूं धणी हुई ग्यो हूं अने म्हारे कइंकी चीज की जरुवत हयनी, पण थारे पतो हयनी के तू कितरो अभागो, निच्चो, गरीबड़ो, आंदो अने नांगो-पुंगो हे।
66003018	हूं थारे सला दउं के तू म्हार से भस्ते माय तपाड़्यो होयो सुन्नो मोल लई ले के तू सांची मेंज धणी हुई जाय। पेरवा सरु धोळा लतरा बी मोल लई ले के थारा लाजे मारवा वाळा नांगापण को तमासो नी बणे। अपणी आंखहुंण माय आंजवा सरु तू अंजण बी लई ले ताके तू देखी सके।
66003019	उना सगळा के जिणकासे हूं परेम करूं, हूं डांटूं के वी नेम से चले। तो फेर काठो जतन करो अने पाप से मन बदळो।
66003020	सुण, हूं बारना कने उब्यो होयो, खटखटाड़ी र्‌यो हूं। अगर कईं को म्हारो हेलो सुणे अने बारनों हेड़े तो हूं उका घर माय जउंवां अने उका गेले बेठिके जिमुंवां अने उ म्हारा गेले जिमेगा।
66003021	जो जितेगा हूं उके अपणा साते सिंगासण पे बेठाड़वा को मान दूंवां। बिलकुल वसेज जसेके हूं जीती के अपणा पिता परमेसर का साते उका सिंगासण पे बेठ्यो हूं।
66003022	जेका कने कान हे, उ सुणी ले के आतमा मण्डळिहुंण से कंई कई र्‌यो हे।
66004001	इका बाद म्हने नगे उठई तो सरग को खुल्यो बारनों म्हारा सामे थो। अने वाज अवाज जो म्हने पेलां सुणी थी, तुरई सरीका सबद् माय म्हार से कई र्‌या था, "यांज अदरे अइजा। हूं थारे उ दिखाड़ुंवां जेको भविस माय होणो पक्को हे।"
66004002	फेर हूं झटज पवित्तर आतमा का बस माय अई ग्यो। म्हने देख्यो के म्हारा सामे सरग को सिंगासण थो अने उका पे कईं को बिराज्‍यो थो।
66004003	उकी चळक यसब अने गोमेत फत्तर सरीकी थी। उका सिंगासण का चारी-आड़ी एक सतरंग्यो-धनुस थो जो पन्ना फत्तर सरीको लिल्लो चळकी र्‌यो थो।
66004004	उना सिंगासण का चारी-आड़ी चोविस सिंगासण हजु था जिणका पे चोविस सियाणाहुंण बेठ्या होया था। उणने धोळा लतरा पेर्‌या होया था। उणका माथा पे सुन्ना का मुगुट था।
66004005	सिंगासण माय से बिजळी सरीकी चकाचोंद, घड़घड़ाट अने बादळाहुंण को गाजणो हिटी र्‌यो थो। सिंगासण का सामेंज धदकती हुई सात मसाळ बळी री थी। ई मसाळहुंण परमेसर की सात आतमाहुंण हे।
66004006	सिंगासण का सामे पारदरसी कांच सरीको समन्‍दर फेल्यो होयो थो। सिंगासण का बिलकुल सामे अने उका दोई आड़ी चार पराणी था। उणका अगड़े अने पछड़े आंखज-आंख थी।
66004007	पेलो पराणी न्हार सरीको थो, दूसरो पराणी बेल सरीको थो, तीसरो पराणी को मुन्‍डो मनख सरीको थो अने चोथो पराणी उड़ता होया गरुड़ पक्‍सी सरीको थो।
66004008	इना चारीज पराणी का छेः छेः पांखड़ाहुंण था। उणका चारी-आड़ी अने भित्तरे आंखज-आंख थी। वी दन-रात लगातार कई र्‌या था: "पवित्तर हे, पवित्तर हे, पवित्तर हे, परभु परमेसर सगळा से सकतीमान, जो थो, जो हे, अने जो आवा वाळो हे।"
66004009	जदे वी जीवता पराणी उना हमेस्या जीवता रेवा वाळा की म्हेमा, आदर अने धन्यबाद करी र्‌या हे जो सिंगासण पे बिराज्‍यो थो, तो
66004010	वी चोविस सियाणाहुंण उका पगे पड़ी के, उना हमेस्या जीवता रेवा वाळा की उपासणा करे हे। वी सिंगासण का सामे अपणा मुगुट लाखी दे अने के हे:
66004011	"हे हमारा परभु अने हमारा परमेसर! तूज म्हेमा, आदर-मान अने सकती पावा का लायक हे। क्योंके तनेज सगळी चीज बणई हे। थारीज मरजी से वी नगे आय हे अने थारीज मरजी से उणके बणई।"
66005001	फेर म्हने देख्यो के जो सिंगासण पे बिराज्‍यो थो, उका सुदा हात माय एक लपेट्यो होयो चामड़ा को पत्तर जेका पे दोइज आड़ी लिख्यो होयो थो। अने उके सात मोहरहुंण लगाड़िके बन्द करी लाखी थी।
66005002	म्हने एक ताकत वाळा सरगदूत आड़ी देख्यो जो काठा सबद् से घोसणा करी र्‌यो थो - "इना लपेट्या होया चामड़ा का पत्तर की मोहरहुंण के तोड़वा अने इके खोलवा लायक कुंण हे?"
66005003	पण सरग माय या धरती पे या पताळ-लोक माय कईं को बी असो नी थो जो उना लपेट्या होया चामड़ा का पत्तर के खोली देतो अने उका भित्तरे झांकतो
66005004	उना चामड़ा का पत्तर के खोलवा की लायकी राखवा वाळो या भित्तरे से उके देखवा की ताकत वाळो कईं को बी नी मिळ्यो थो, इकासरु हूं फुटी-फुटी के रोई पड़्यो।
66005005	फेर उना सियाणाहुंण माय से एक ने म्हार से क्यो, "रोणो बन्द कर! अने सुण! यहूदा का कुळ को न्हार, जो दाऊद का कुळ को हे, जीत्यो होयो हे। उ इनी सात मोहरहुंण के तोड़वा अने इना लपेट्या होया चामड़ा का पत्तर के खोलवा माय सामरत हे।"
66005006	फेर म्हने देख्यो के उना सिंगासण अने उना चार पराणिहुंण का सामे अने उना सियाणाहुंण की हाजरी माय एक मेमणो उब्यो हे। उ मेमणो असो देखी र्‌यो थो, जसे के उकी बली चड़ई गी हो। उका सात सींग था अने सात आंखहुंण थी जो परमेसर की सात आतमाहुंण हे, जिणके आखी धरती पे मोकल्या ग्या था।
66005007	फेर उ आयो अने जो सिंगासण पे बिराज्‍यो थो, उका सुदा हात से उने उ लपेट्यो होयो चामड़ा को पत्तर लई ल्यो।
66005008	जदे उना चारी पराणिहुंण अने चोविस सियाणाहुंण ने उना मेमणा के नमिके परणाम कर्‌यो। उणका माय से हरेक कने वीणा थी अने उणने सुगन चीजहुंण से भर्‌या सुन्ना का धुपाड़ा के थाम्या था; जो पवित्तर लोगहुंण की पराथनाहुंण हे।
66005009	वी एक नवो गीत गई र्‌या था: "तू यो चामड़ा को पत्तर लेवा अने इकी मोहर खोलवा का लायक हे, क्योंके थारे बली का रुप माय मारी लाख्यो अने अपणा लोई से तने परमेसर सरु लोगहुंण के हर जात से, हर भासा से, सगळा कुळहुंण से, सगळा देसहुंण से मोल लई ल्या।
66005010	अने उणके एक राज दई द्‍यो, अने हमारा परमेसर सरु उणके पुरोहित बणाया के वी धरती पे राज करेगा।"
66005011	जदेज म्हने देख्यो अने नरा सरगदूतहुंण की अवाजहुंण सुणी। वी उना सिंगासण, उना पराणिहुंण अने सियाणाहुंण का चारी-मेर उब्या था। सरगदूतहुंण की गिणती लाखहुंण अने करोड़हुंण माय थी।
66005012	वी उंची अवाज से कई र्‌या था: "उ बली कर्‌यो होयो मेमणो, सामरत, धन, बुध्दि, ताकत, मान, म्हेमा अने धन्यबाद का लायक हे।"
66005013	फेर म्हने सुण्यो के सरग की, धरती पे की, पताळ-लोक की, समन्दर की, सगळी रचणा - हां उनी आखी रचणा का हर पराणी कई र्‌या था: "जो सिंगासण पे बेठ्यो हे उको अने मेमणा को धन्यबाद अने मान, म्हेमा अने राज सदा-सदा रे।"
66005014	अने चारी पराणी "आमीन" केता र्‌या अने सियाणाहुंण ने धरती पे नमिके उपासणा करी।
66006001	म्हने देख्यो के मेमणा ने सात मोहरहुंण माय से एक के तोड़ी, जदेज उना चार पराणिहुंण माय से एक के म्हने बादळा की गाजवा जसी अवाज माय केता सुण्यो, "अई जा!"
66006002	जदे म्हने नगे उठाड़ी तो देख्यो के म्हारा सामे एक धोळो घोड़ो थो। घोड़ा को सवार धनुस धारण कर्‌यो होयो थो। उके जीत को मुगुट पेरायो, अने उ जीत पावा सरु जीततो होयो बायरे चल्यो ग्यो।
66006003	जदे मेमणा ने दूसरी मोहर तोड़ी तो म्हने दूसरा पराणी के केता सुण्यो "अई जा!"
66006004	इका पे अगनी सरीको लाल रंग को, एक घोड़ो बायरे आयो। इका पे बेठ्या सवार के धरती से सान्ती छुड़ई लेवा अने लोगहुंण के माय-माय मारी लाखणे सरु उकसाड़वा को हक द्‍यो। अने उके एक लम्बी तरवार दई दी गी।
66006005	मेमणा ने जदे तीसरी मोहर तोड़ी तो म्हने तीसरा पराणी के केता सुण्यो, "अई जा!" जदे म्हने नगे उठाड़ी तो वां म्हारा सामे एक काळो घोड़ो उब्यो थो। उका पे बेठ्या होया सवार का हात माय ताकड़ी थी।
66006006	जदेज म्हने उना चारी पराणिहुंण का अदाड़ माय से एक सबद् आतो होयो सुण्यो, जो कई र्‌यो थो, "एक दन की मजुरी का बदळा एक दन का खावा का गंउ अने एक दन की मजुरी का बदळा तीन दन तक खावा का ज‍ऊ। पण जेतून का तेल अने दाखरस के नुकस्यान मती पोंचाड़।"
66006007	फेर मेमणा ने जदे चोथी मोहर तोड़ी तो चोथा पराणी के म्हने यो केता सुण्यो, "अई जा!"
66006008	फेर जदे म्हने नगे उठाड़ी तो म्हारा सामे मर्‌यो सो पीळो-लिल्‍लो रंग को एक घोड़ो हाजिर थो। उका पे बेठ्यो सवार को नाम थो 'मोत' अने उका पाछे अधोलोक लाग्यो होयो चली र्‌यो थो। धरती का एक चोथा हिस्सा पे उणके यो हक द्‍यो के लड़ई, बिखाहुंण, म्‍हामारीहुंण अने धरती का मांस खावा वाळा जनावरहुंण से वी लोगहुंण के मरवई लाखे।
66006009	फेर उना मेमणा ने जदे पांचवी मोहर तोड़ी तो म्हने बेदी का निच्चे उना लोगहुंण की आतमाहुंण के देखी जिणके परमेसर का सुब-समिचार देवा सरु अने जेनी गवई के उणने दई थी, उकी वजासे उणके मारी लाख्या था।
66006010	उंची अवाज माय हेलापाड़िने उणने क्यो, "हे पवित्तर अने सांचा परभु। हमारी हत्याहुंण करवा सरु धरती का लोगहुंण को न्याव सरु अने उणके सजा देवा सरु तू कदत्तक बाट देखतो रेगा?"
66006011	तो उणका माय से हरेक के धोळा चोगा द्‍या अने उणकासे क्यो के वी थोड़िक देर उना बखत तक, हजु बाट देखे जदत्तक के उणका उना साती सेवकहुंण अने बन्दवा भई-बेनहुंण की गिणती पूरण नी हुई जावे जिणकी वसेज हत्या करी जाणे वाळी हे, जसी तमारी करी थी।
66006012	फेर जदे मेमणा ने छटवीं मोहर तोड़ी तो म्हने देख्यो के वां एक बड़ोमेक भूचाळ आयो हे। अने सूरज असो काळो पड़ी ग्यो जसे दुःख मनाड़ता होया मनख को लतरो होय। अने आखो चन्दरमा लोई सरीको लाल पड़ी ग्यो।
66006013	असमान का ताराहुंण धरती पे असा पड़ी ग्या था जसा के कइंका जोरदार आन्दी-दंदवाळ का झंझोड़वा से अंजीर का झाड़ से काचा अंजीर झड़ी पड़े हे।
66006014	असमान एक चामड़ा का पत्तर सरीको समटइके लपटई ग्यो अने फाटी पड़्यो थो। सगळा परबत अने टापू अपणी-अपणी जगाहुंण से सरकी ग्या था।
66006015	जगत का म्‍हाराजा, सासक, सेनापति, धणी, ताकत वाळा अने आजाद अने दास - सगळा लोगहुंण अने परबतहुंण पे सिल्लाहुंण का माय अने गुफाहुंण माय अपणे खुद के दबाड़ी लाख्या था।
66006016	वी परबतहुंण अने सिल्लाहुंण से कई र्‌या था, "हमारा अदरे हिटी पड़ो! उकी नगे से हमारे बचाड़ी लो जो सिंगासण पे बिराजमान हे, अने उना मेमणा की रीस का सामे से हमारे दबाड़ी लो।
66006017	मेम्‍णा की रीस को भयंकर दन अई पोंच्यो हे। असो कुंण हे जो इके झेली सके हे?"
66007001	इका बाद धरती का चारी कोणाहुंण पे चार सरगदूत के म्हने उब्या देख्या। धरती का चारी-मेर का बायराहुंण के उणने पकड़्या होया था ताके धरती पे, समन्दर या झाड़काहुंण पे उणका माय कसोज बायरो चलनो नी चाय।
66007002	फेर म्हने देख्यो के एक हजु सरगदूत हे जो उगणूं दिसा से अई र्‌यो हे। उने जीवता परमेसर की मोहर ल‍ई हुई थी। अने उ उना चारी सरगदूत से जिणके धरती अने समन्‍दर के खतम करी देवा को हक द्‍यो थो, उ उंची अवाज माय हेला पाड़ी के कई र्‌यो थो,
66007003	"जदत्तक हम अपणा परमेसर का दासहुंण का माथा पे मोहर नी लगाड़ी दां, तदत्तक तम धरती, समन्दर अने झाड़काहुंण के नुकस्यान मती पोंचाड़ जो।"
66007004	फेर जेना लोगहुंण पे मोहर लगाड़ी गी थी, म्हने उणकी गिणती सुणी। वी एक लाख चुम्माळिस हज्जार था। जिणका पे मोहर लगाड़ी गी थी, इसराइल का सगळा बारा कुळ माय से था।
66007005	यहूदा का कुळ माय से बारा हज्जार के, रूबेन का कुळ माय से बारा हज्जार के, गाद का कुळ माय से बारा हज्जार के,
66007006	आसेर का कुळ माय से बारा हज्जार के, नप्ताली का कुळ माय से बारा हज्जार के, मनस्से का कुळ माय से बारा हज्जार के,
66007007	सिमोन का कुळ माय से बारा हज्जार के, लेवी का कुळ माय से बारा हज्जार के, इस्‍साकार का कुळ माय से बारा हज्जार के,
66007008	जबूलून का कुळ माय से बारा हज्जार के, यूसफ का कुळ माय से बारा हज्जार के, बिन्‍यामीन का कुळ माय से बारा हज्जार के।
66007009	इका बाद म्हने देख्यो के म्हारा सामे एक बड़ीमेक भीड़ उबी थी जिणकी गिणती कईं को नी करी सकतो थो। इनी भीड़ माय से हर जात का, हर बंस का, हर कुळ का अने हर भासा का लोग था। वी उना सिंगासण अने उना मेमणा का अगड़े उब्या था। वी धोळा लतरा पेर्‌या था अने उणने अपणा हातहुंण माय खजूर का खोड़्या ल्या होया था।
66007010	अने वी जोर से हेला पाड़ी र्‌या थाः "उध्दार हमारा परमेसर आड़ी से जो सिंगासण पे बिराजमान हे, अने मेमणा की जे होय।"
66007011	सगळा सरगदूतहुंण सिंगासण के घेरी के उब्या था। वी सियाणाहुंण अने चारी पराणिहुंण ने सिंगासण का सामे परणाम करिके परमेसर की उपासणा करी।
66007012	उणने क्यो, "आमीन! हमारा परमेसर की इसतुती, म्हेमा, समज, धन्यबाद, मान, सामरत, अने ताकत सदा होतो रे। आमीन!"
66007013	जदेज उना सियाणाहुंण माय से कइंका ने म्हार से सवाल कर्‌यो, "ई धोळा लतरा धारी लोग कुंण हे, अने ई कां से आया हे?"
66007014	म्हने उके जुवाब द्‍यो, "हे म्हारा म्हाराज, तू तो जाणेज हे।" इका पे उने म्हार से क्यो, "ई वी लोग हे जो घणा दुःख भोगी के अई र्‌या हे। उणने अपणा लतराहुंण के मेमणा का लोई से धोई के साफ अने उजळा कर्‌या हे।
66007015	इकासरु अबे ई परमेसर का सिंगासण का सामे उब्या अने उका मन्‍दर माय दन-रात उकी उपासणा करे हे। उ जो सिंगासण पे बिराज्‍यो हे उणका माय रेतो होयो उणके समाळेगा।
66007016	नी कदी उणके भूक लागेगा अने नीज वी पाछा कदी तिरस्या रेगा। सूरज उणको कइंनी बिगाड़ी सके अने नीज कड़क तड़को कदी उणके तपाड़ेगा।
66007017	क्योंके उ मेमणो जो सिंगासण का अदाड़ माय हे उणकी देख-रेख करेगा। उ उणके जीवन देवा वाळा पाणी का झिरा कने ल‍ई जायगा अने परमेसर उणकी आंखहुंण का हर आंसु के पोंछी लाखेगा।"
66008001	फेर जदे मेमणा ने सातवीं मोहर तोड़ी तो सरग माय आदी घड़ी तक सन्नाटो छई ग्यो।
66008002	फेर म्हने परमेसर का सामे उबा होवा वाळा सात सरगदूतहुंण के देख्या। उणके सात तुरईहुंण दई गी थी।
66008003	फेर एक हजु सरगदूत आयो अने बेदी का सामे उबो हुई ग्यो। उका कने सुन्ना को धुपाड़ो थो। उके पवित्तर लोगहुंण की पराथनाहुंण का साते सुन्ना की उनी बेदी पे जो सिंगासण का सामे थी, चड़ावा सरु नरी गंज धूप-बत्ती दई गी।
66008004	फेर सरगदूत का हात से धूप-बत्ती को उ धुंवांड़ो पवित्तर लोगहुंण की पराथनाहुंण का गेले-गेल परमेसर का सामे पोंच्यो।
66008005	इका बाद सरगदूत ने उना धुपाड़ा के उठाड़्यो, उके बेदी का अंगाराहुंण से भर्‌यो अने उछाळी के धरती पे फेंकी लाख्यो। इका पे बादळा का गाजवा को भयानक सबद्, बिजळी की चळक अने बड़ामेक भूचाळ से धरती धुजवा लागी।
66008006	फेर वी सात सरगदूत, जिणका कने सात तुरईहुंण थी, उणके फूंकवा सरु तय्यार हुई ग्या।
66008007	पेलां सरगदूत ने जसेज तुरई फूंकी, वसेज लोई, गार, अने भस्ते एक साते मिळ्या-जुळ्या नगे आवा लाग्या अने उणके धरती पे उछाळी के फेंकी लाख्या। जेकासे धरती को एक तिहई हिस्सो बळी के भसम हुई ग्यो। एक तिहई झाड़का अने आखो लिल्लो चारो बळी ग्यो।
66008008	दूसरा सरगदूत ने तुरई फूंकी तो मानो भस्ते को बळतो होयो एक बड़ोमेक परबत सरीको समन्दर माय फेंकी लाख्यो। इका से एक तिहई समन्दर लोई माय बदळी ग्यो।
66008009	अने समन्दर का एक तिहई जीव-जनावर मरी ग्या अने एक तिहई झाजहुंण खतम हुई ग्या।
66008010	तीसरा सरगदूत ने जदे तुरई फूंकी तो असमान से मसाळ सरीको बळतो होयो एक गंज बड़ो तारो पड़्यो। यो तारो एक तिहई नद्दिहुंण अने झरणाहुंण का पाणी पे जई पड़्यो।
66008011	इना तारा को नाम थो 'नागदोणा' जो आखा पाणी को एक तिहई हिस्सो नागदोणा मायज बदळी ग्यो। अने उना पाणी के पीवा से नरा लोग मरी ग्या। क्योंके पाणी कड़वो हुई ग्यो थो।
66008012	फेर चोथा सरगदूत ने तुरई फूंकी तो एक तिहई सूरज, अने उका गेलेज एक तिहई चन्दरमा अने एक तिहई ताराहुंण पे बिपदा अई पड़ी। तो उना सगळा को एक तिहई हिस्सो घणो काळो पड़ी ग्यो। नतीजो यो के एक तिहई दन अने वसेज एक तिहई रात इन्‍दारा माय डुबी ग्या।
66008013	फेर देख्यो के एक गरुड़ पक्‍सी उंचा असमान माय उड़ी र्‌यो हे। म्हने उके उंचा सबद् माय केता होया सुण्यो, "उना बच्या होया तीन सरगदूतहुंण की तुरईहुंण की अवाज की वजासे जो अपणी तुरईहुंण अबी फूंकवाज वाळा हे, धरती का रेवा वाळाहुंण पे संकट! संकट! संकट!"
66009001	पांचवा सरगदूत ने जदे अपणी तुरई फूंकी तो म्हने असमान से धरती पे पड़तो होयो एक तारो देख्यो। इके पताळ की कुन्‍ची दई गी।
66009002	फेर उना तारा ने उना पताळ के खोल्यो अने उना पताळ को धुंवांड़ो बड़ी भट्टी का धुंवांड़ा सरीको हिट्यो। धुंवांड़ा से सूरज अने असमान काळो पड़ी ग्यो।
66009003	जदेज उना धुंवांड़ा से टिड्डी दळ धरती पे उतरी आयो। उणके धरती का बिच्‍छुहुंण जसी ताकत दई गी थी।
66009004	पण उणकासे कई द्‍यो थो के वी नी तो धरती का चारा के अने नीज लिल्‍ला रोपा या झाड़काहुंण के कईं को नुकस्यान पोंचाड़े। उणके तो सिरप उना लोगहुंण के नुकस्यान पोंचाणो थो जिणका माथा पे परमेसर की मोहर लागी हुई नी थी।
66009005	टिड्डी दळ के हुकम दई द्‍यो थो के वी लोगहुंण को जीव नी ले बल्के पांच मइना तक उणके दुःख देता रे। उ दुःख जो उणके द्‍यो जई र्‌यो थो, वसोज थो जसा कइंका मनख के बिच्‍छु का डंक मारवा से होय हे।
66009006	उना पांच मइना का भित्तरे लोग मोत के ढुंडता फिरेगा पण मोत उणके मिळेगा हयनी। मरवा सरु तरसेगा पण मोत उणके चकमा दई ने हिटी जायगा।
66009007	अने अबे देखो के वी टिडिड्‍हुंण लड़ई सरु तय्यार कर्‌या होया घोड़ा सरीकी नगे अइरी थी। उणका माथाहुंण पे सुन्ना का मुगुट सरीका बन्‍द्‍या था। उणका मुन्डा मनख का मुन्डा सरीका था।
66009008	उणका बाल बइराहुंण का बाल सरीका था अने उणका दांत न्‍हारहुंण का दांतहुंण सरीका था।
66009009	उणकी छाती असी थी जसे लुव्वा का कवच रे। उणका पांखहुंण की अवाज लड़ई माय जाता होया नरा घोड़ाहुंण की टापहुंण की अवाज सरीकी थी जो रथ माय जुत्या रे हे।
66009010	उणकी पूंचहुंण का बाल असा था जसा बिच्‍छु का डंक रे। उणकी पूंचहुंण माय पांच मइना तक लोगहुंण के दुःख देवा की ताकत थी।
66009011	पताळ का हाकिम दूत उणको अपणो राजो थो। इबराणी भासा माय उको नाम 'अबद्दोन,' अने यूनानी भासा माय उ 'अपुल्‍लयोन,' (याने 'बिनास करवा वाळो') केवाय हे।
66009012	पेली म्हान अबदा तो बिती चुकी हे पण इका बाद अबी दो बड़ी अबदा आवा वाळी हे।
66009013	फेर छटवां सरगदूत ने जसेज अपणी तुरई फूंकी, वसेज म्हने परमेसर का सामे एक सुन्ना की बेदी देखी, अने उका चार सिंगहुंण माय से म्हने एक अवाज सुणी।
66009014	उनी अवाज ने तुरई पकड़्या होया उना छटवां सरगदूत से क्यो, "उना चारी सरगदूत के छोड़ी लाखो जो फरात म्‍हानद्दी कने बन्‍द्‍या पड़्या हे।"
66009015	तो वी चारी सरगदूत छोड़ी लाख्या। वी उनी घड़ी, उना दन उना मइना अने उना बरस सरु तय्यार राख्या था ताके वी एक तिहई मनख जात के मारी लाखे।
66009016	घुड़सवार सिपईहुंण की आखी गिणती कितरी थी, यो म्हने सुण्यो। गिणती बीस करोड़ थी।
66009017	उना म्हारा अदभुद दरसन माय वी घोड़ाहुंण अने उणका सवार म्हारे असतरा नगे आया। उणने कवच पेरी राख्या था जो धदकती लाय जसा लाल, गेरा नीळा अने गंदक सरीका पीळा था। अने घोड़ाहुंण का माथाहुंण न्‍हाळ्डाहुंण का माथाहुंण सरीका था अने उणका मुण्डाहुंण से लाय, धुंवांड़ो अने गंदक हिटतो थो।
66009018	इना तीन म्‍हाबिनासहुंण से याने उणका मुण्डाहुंण से हिटी री लाय, धुंवांड़ा अने गंदक से एक तिहई मनख जात मारी लाख्या।
66009019	इना घोड़ाहुंण की ताकत उणका मुन्डा अने उणकी पूंचहुंण माय थी, क्योंके उणकी पूंचहुंण फण धारी सांपहुंण सरीकी थी जिणको काम मनख के नुकस्यान पोंचावा सरु थो।
66009020	इका पे बी बाकी का असा लोगहुंण ने जो इना म्‍हाबिनासहुंण से बी नी मार्‌या था उणने अपणा हातहुंण से कर्‌या काम सरु अबे बी हिरदो नी बदळ्यो। उणने भूत-परेतहुंण की अने सुन्ना, चांदी, कांसा, भाटा अने लक्‍कड़ की उनी मुरतहुंण की उपासणा करनों बन्द नी कर्‌यो, जो नी देखी सके, अने नी सुणी सके, अने नी चली सके हे।
66009021	उणने अपणा खुद से करी गी हत्याहुंण, जादू-टोणा, ब्योबिचारहुंण या चोरी-चकारी करवा से मन नी बदळ्यो।
66010001	फेर म्हने सरग से उतरता होया एक हजु ताकतवर सरगदूत के देख्यो। उ बादळा के ओड़्यो होयो थो अने उका माथा का ऐरे-मेरे एक सतरंग्यो-धनुस थो। उको मुख-मण्डळ सूरज सरीको अने उकी टांगहुंण लाय का खम्‍बाहुंण सरीकी थी।
66010002	अपणा हात माय उने एक नानी पोथी लई हुई थी। उने अपणो सुदो पग समन्दर पे अने डाबो पग धरती पे धर्‌यो थो।
66010003	फेर उ न्हार सरीको द्‍हाड़तो होयो उंची अवाज माय चिल्लाड़्यो। उका चिल्लाड़्वा का गेले-गेलेज गाजवा का सबद् सुणई देवा लाग्या।
66010004	जदे साती गाजणा का सबद् हुई चुक्या अने हूं लिखवा पे थो, पण म्हारे एक सबद अकासबाणी से सुणई द्‌यो, "जो बातहुंण गाजणा की साती सबदहुंण ने कई हे, उणका पे छाप लगाड़ी दे अने उणके लिखे मती।"
66010005	फेर उना सरगदूत ने जेके म्हने समन्दर पे अने धरती पे उबो देख्यो थो, असमान माय अदरे सुदो हात उठाड़्यो
66010006	अने जो हमेस्या से जीवतो हे, जेने असमान के अने असमान की सगळी चीजहुंण के, धरती अने जो कंई उका माय हे, समन्दर अने जो कंई उका माय हे उनी सगळी की रचणा करी हे, याने परमेसर, उकी सोगन खई के क्यो, "अबे हजु जादा देर नी लागेगा।
66010007	पण जदे सातवां सरगदूत के सुणवा को बखत आयगा, याने जदे उ अपणी तुरई बजावा पे रेगा, जदेज परमेसर की वा गुपत योजणा पूरण हुई जायगा जेके उने अपणा सेवक नबिहुंण के बताड़ी थी।"
66010008	उनी अकासबाणी ने, जेके म्हने सुणी थी, म्हार से पाछो क्यो, "जा अने उना सरगदूत से जो समन्दर पे अने धरती पे उबो हे, उका हात से उनी खुली पोथी के लई ले।"
66010009	तो हूं उना सरगदूत कने ग्यो अने म्हने उकासे क्यो के उ उनी नानी पोथी के म्हारे दई दे। उने म्हार से क्यो, "या ले अने इके खई जा। इका से थारो पेट कड़वो हुई जायगा पण थारा मुन्डा माय या सेत सरीकी मीठ्ठो बणी जायगा।"
66010010	फेर उना सरगदूत का हात माय से म्हने वा नानी पोथी लई ली अने म्हने उके खई ली। म्हारा मुन्डा माय या सेत सरीकी मीठ्ठी लागी पण हूं जदे उके खई चुक्यो तो म्हारो पेट कड़वो हुई ग्यो।
66010011	इका पे म्हार से यो क्यो थो, "थारे नरा लोगहुंण, देसहुंण, भासाहुंण अने राजाहुंण का बारामें पाछी भविसबाणी करनी पड़ेगा।"
66011001	इका बाद नापवा सरु एक किमड़ी म्हारे दई गी अने कइंका ने क्यो, "उठ्या अने परमेसर का मन्‍दर अने बेदी के नाप अने जो लोग मन्‍दर का भित्तरे उपासणा करी र्‌या हे, उणकी गिणती कर।
66011002	पण मन्‍दर का बायरे का आंगणा के रेवा दे, उके मती नाप क्योंके यो दूसरी जातहुंण के दई द्‍यो हे। वी बयांलीस मइना तक पवित्तर नगर के अपणा पगहुंण तळे घुंदेगा।
66011003	हूं अपणा दोई गवाहुंण के खुली छुट दई दूंवां अने वी टाट ओड़्या होया एक हज्जार दो सो साठ दन तक भविसबाणी करेगा। वी असा लतरा पेर्‌या रेगा जिणके दुःख मनाड़्वा सरुज पेर्‌या जाय हे।"
66011004	ई दो गवाहुंण वी दो जेतून का झाड़ अने वी दो ज्योतकळस हे जो धरती का परभु का सामे बण्या रे हे।
66011005	अगर कईं को बी उणके नुकस्यान पोंचाणो चावे तो उणका मुण्डाहुंण से ज्‍वाळा फुटी पड़े हे अने उणका बेरिहुंण के गटकी जाय हे। तो अगर कईं को उणके नुकस्यान पोंचाणो चावे तो पक्को हे के उणकी असतरा मोत हुई जाय हे।
66011006	उणके असमान के बान्दी देवा को हक द्‍यो थो के जदे वी भविसबाणी करी र्‌या होय तो कइंकी बरसात नी होणे पाय। उणके झरणाहुंण का पाणी पे बी हक द्‍यो थो जेकासे वी उके लोई माय बदळी सकता था। उणका माय असो हक बी थो के वी जितरी कावा चाता, उतरीज कावा धरती पे हरतरा का बिनासहुंण करी सकता था।
66011007	जदे वी गवई दई चुकेगा, उ जनावर उना बड़ामेक पताळ माय से हिटेगा अने उणका पे हमलो करेगा। उ उणके हरई लाखेगा अने मारी लाखेगा।
66011008	उणकी लासहुंण उना बड़ा नगर की सेरी-गळिहुंण माय पड़ी रेगा, जां उणका परभु के बी कुरुस पे चड़ई के मारी लाख्यो थो। उना बड़ा नगर के सेलाणी का रुप माय सदोम नगर अने मिसर देस के हे।
66011009	साड़ा तीन दन तक सगळी जातहुंण, कुळहुंण अने भासाहुंण अने देसहुंण का लोग उणकी लासहुंण के देखता रेगा अने वी उणकी लासहुंण के कबरहुंण माय नी धरवा देगा।
66011010	धरती पे रेवा वाळा उणकी मोत पे खुसी मनायेगा। वी जळसो करेगा अने माय-माय इनाम मोकलेगा, क्योंके इना दोई नबिहुंण ने धरती का लोगहुंण के घणो दुःख द्‍यो थो।
66011011	पण साड़ा तीन दन का बाद परमेसर आड़ी से उणका माय जीवन को सांस भरायो अने वी अपणा पगहुंण पे उबा हुई ग्या। जिणने उणके देख्या, वी घणा डरी ग्या था।
66011012	फेर उना दोई नबिहुंण ने उंची अवाज माय अकासबाणी के उणकासे यो केता होया सुण्यो, "यां अदरे अई जाव।" तो उणका बिरोदिहुंण का देखताज देखता वी असमान का भित्तरे बादळा का माय चल्या ग्या।
66011013	ठीक उणाज बखत वां एक बड़ो भूचाळ आयो। नगर को दसवों हिस्सो ढळ्डी ग्यो अने सात हज्जार लोगहुंण उना भूचाळ माय मार्‌या ग्या। जो लोग बच्या था, डरी ग्या अने वी सरग का परमेसर की म्हेमा को बखाण करवा लाग्या।
66011014	असतरा अबे दूसरी अबदा बिती चुकी हे पण होसियार रो! तीसरी अबदा झटज आवा वाळी हे।
66011015	सातवां सरगदूत ने जदे अपणी तुरई फूंकी तो असमान माय जोर से अवाज होवा लागी। वी कई री थी "अबे जग को राज हमारा परभु को अने उका मसीह कोज हे। अबे उ अच्छो राज हमेस्या-हमेस्या तक करेगा।"
66011016	अने जदे परमेसर का सामे अपणा-अपणा सिंगासणहुंण पे बिराज्‍या चोविस सियाणाहुंण ने नमिने परणाम करिके परमेसर की उपासणा करी।
66011017	वी बोल्या, "सगळा से सकतीसाळी परभु परमेसर, जो हे, जो थो, हम थारो धन्यबाद करां। तनेज अपणी म्‍हासकती के लई के सगळा का राज के सुरु कर्‌यो थो।
66011018	दूसरी जातहुंण रीस से भरी थी, पण अबे थारो करोध परगट्यो। उ बखत अई ग्यो के मर्‌याहुंण को न्याव होय, अने थारा दासहुंण, अने नबिहुंण, अने पवित्तर लोगहुंण अने थारा नाम को डर राखवा वाळा, नाना-मोटा सगळा के फळ मिळे। अने धरती के नास करवा वाळाहुंण को नास कर्‌यो जाय।"
66011019	तो परमेसर को मन्‍दर जो सरग माय हे, खोल्यो अने मन्‍दर माय करार को सन्‍दूक नगे आयो। अने बिजळी की चळक, बादळाहुंण का गाजवा की अवाज, भूचाळ अने भयंकर गार की बरसात हुई।
66012001	इका बाद असमान माय एक बड़ी सेलाणी परगटी। एक बइरा नगे अई जेने सूरज के पेर्‌यो होयो थो अने चन्दरमा उका पग तळे थो। उका माथा पे मुगुट थो जेका माय बारा तारा जड़्या था।
66012002	वा भारीपग से थी। जापो होवाज वाळो थो अने वा जणवा का दरद से करांजी री थी।
66012003	सरग माय एक हजु सेलाणी परगटी। म्हारा सामेंज एक लाल रंग को बड़ोमेक अजगर उबो थो। उका सात माथाहुंण अने दस सींग था अने उका माथाहुंण पे सात मुगुट था।
66012004	उकी पूंच ने असमान का ताराहुंण का एक तिहई हिस्सा के झपाटो मारी के धरती पे निच्चे फेंकी लाख्या। वा बइरा जो बाळक के जणवाज वाळी थी, उ अजगर उका सामे उबो हुई ग्यो के जसेज वा उना बाळक के जनमे, उ उका बाळक के गिली जाय।
66012005	फेर उनी बइरा ने एक बाळक के जनम्यो। उके सगळी जातहुंण पे लुव्वा का राज दण्ड का साते राज करनों थो। पण उना बाळक के उठाड़ी के परमेसर अने उका सिंगासण का सामे लाया।
66012006	अने वा बइरा बियाबान मांळ माय भागी गी। एक असी जगा जो परमेसर ने उका सरु तय्यार करी थी ताके वां उके एक हज्जार दो सो साट दन तक जीवती राखी जई सके।
66012007	फेर सरग माय एक लड़ई भड़की उठी। मीकाईल सरगदूत अने उका सरगदूतहुंण को उना बड़ामेक अजगर से संगराम होयो। उना बड़ामेक अजगर ने बी उका दूतहुंण का साते लड़ई लड़ी।
66012008	पण अजगर अने उका दूतहुंण भारी नी पड़ी सक्या, अने फेर उणके सरग माय जगा नी मिळी।
66012009	अने उना बड़ामेक अजगर के निच्चे धकई लाख्यो। यो उज जूनो म्‍हानाग हे जेके दानव या सेतान के हे। यो आखा जग के ठगतो रे हे। हां, इके अने उका साते उका दूतहुंण के धरती पे धकेली लाख्यो थो।
66012010	फेर म्हने सरग माय उंची अवाज से एक अकासबाणी के या केता सुणी, "अबे हमारा परमेसर की जे की घड़ी हे! उध्दार, सामरत, अने राज परगट होयो हे! अने उका मसीह को हक परगट होयो हे! क्योंके हमारा भई-बेनहुंण पे परमेसर का सामे दन-रात लांछण लगावा वाळा के निच्चे धरती पे पटकी लाख्यो हे।
66012011	उणने मेमणा का बलिदान का लोई अने उणका से दई गी गवई से उके हरई लाख्यो। उणने अपणा पराणहुंण के निछावर करवा तक अपणा जीवन की परवा नी करी।
66012012	इनी वजासे हे सरगहुंण अने सरगहुंण का रेवा वाळाहुंण, खुसी मनाव! पण धिक्कार, धरती अने समन्दर, तमारा सरु कितरो बुरो रेगा! क्योंके सेतान अबे तमार पे उतरी आयो हे। उ रीस से लालचट हुई र्‌यो हे, क्योंके उ जाणे हे के अबे उको नठू थोड़ो बखत बाकी हे।"
66012013	जदे उना बड़ामेक अजगर ने देख्यो के उके धरती पे निच्चे पटकी लाख्यो हे, तो उने उनी बइरा को पाछो करनों सुरु करी द्‍यो जेने बाळक जण्यो थो।
66012014	पण उनी बइरा के एक बड़ा गरुड़ पक्‍सी का दो पांख द्‍या ग्या ताके वा उना मांळ परदेस माय उड़ी जाय जो उका सरु तय्यार कर्‌यो हे। साड़ा तीन बरस तक वांज उना बड़ामेक अजगर से दूर उको भरण-पोसण कर्‌यो जाणो थो।
66012015	फेर उना बड़ामेक अजगर ने बइरा का पछड़े अपणा मुन्डा से नद्दी सरीका पाणी की धारा बिवाड़ी ताके वा उका माय बइ के डुबी जाय।
66012016	पण धरती ने अपणो मुन्‍डो खोली के उनी बइरा की मदद करी। उना बड़ामेक अजगर ने अपणा मुन्डा से जो नद्दी हेड़ी थी, उके पी गी।
66012017	इका बाद तो उना बड़ामेक अजगर के उनी बइरा पे घणी रीस अई। उका उना बच्या बंसजहुंण का साते, लड़ई करवा सरु हिट्यो। वी परमेसर का हुकमहुंण के पाळे हे अने जेके ईसु ने परगट करी, उनी गवई के वी धारण करे हे।
66012018	अने अजगर समन्दर का कराड़े जई उब्यो।
66013001	फेर म्हने समन्दर माय से एक हजु जनावर के बायरे आता देख्यो। उका दस सींग था अने सात माथा था। अने अपणा सिंगहुंण पे उने दस राजसी मुगुट पेर्‌या होया था। उका माथाहुंण पे परमेसर की निंदा करवा वाळा नाम गोद्‌या था।
66013002	म्हने जो जनावर देख्यो थो, उ चीता सरीको थो। उका पग रींछ सरीका था अने उको मुन्‍डो न्हार का मुन्डा सरीको थो। उना बड़ामेक अजगर ने उके अपणी ताकत, अपणो सिंगासण अने अपणो पूरण हक दई द्‍यो।
66013003	म्हने देख्यो के उको एक माथो असो नगे अई र्‌यो थो जसे उका पे कईं को घातक घाव लाग्यो हे, पण उको घातक घाव भरी चुक्यो थो। आखी धरती का लोगहुंण अचरज माय पड़ी के उना जनावर का पाछे चली पड़्या।
66013004	अने वी उना बड़ामेक अजगर के पुजवा लाग्या। क्योंके उने अपणो पूरण हक उना जनावर के दई द्‍यो थो। वी उना जनावर की बी उपासणा करता होया केवा लाग्या, "इना जनावर सरीको कुंण हे? असो कुंण हे जो इका से लड़ी सके?"
66013005	उना जनावर के असो केवा को हक द्‍यो जेकासे उ घमण्ड से भर्‌या अने परमेसर की निंदा का सबद् बोले; अने उके बयांलीस मइना तक अपणी ताकत का काम करवा को हक द्‍यो।
66013006	तो उने परमेसर की निंदा करनों सुरु करी द्‍यो। उ परमेसर का नाम अने उका मन्‍दर अने जो सरग माय रे हे, उणकी निंदा बी करवा लाग्यो।
66013007	परमेसर का पवित्तर लोगहुंण का साते लड़ई करवा अने उणके हरावा की इजाजत उके दई दी। अने हरेक बंस, हरेक जात, हरेक परवार, हरेक कुळ, हरेक भासा अने हरेक देस पे उके हक द्‍यो।
66013008	धरती का वी सगळा रेवासी उना जनावर की उपासणा करेगा जिणका नाम उना मेमणा की जीवन-पोथी माय जग का सुरु सेज नी लिख्या, जेको बलिदान कर्‌यो जाणो पक्को हे।
66013009	अगर कइंका का कने कान होय तो उ सुणे!
66013010	वी जो जेळखाना माय लाखवा सरु ठेराड़या ग्या, वी जेळखाना माय लाख्या जायगा। अने जो तरवार से मारवा सरु ठेराड़या ग्या, वी तरवार से मार्‌या जायगा। पवित्तर लोगहुंण की जिरना अने बिसास बी इका माय हे।
66013011	इका बाद म्हने धरती माय से हिटता होया एक हजु जनावर के देख्यो। उके मेमणा का सिंगहुंण सरीका दो सींग था। अने उ एक अजगर सरीको बोलतो थो।
66013012	उना बड़ामेक अजगर का सामे उना पेलां वाळा जनावर का सगळा हकहुंण के उ दूसरा जनावर काम माय लेतो थो। उने धरती अने धरती पे रेवा वाळा सगळा रेवा वाळाहुंण से उना पेलां जनावर की उपासणा करई जेका घाव भरी चुक्या था।
66013013	दूसरा जनावर ने मोटा-मोटा अचरज कर्‌या। यां तक सगळा लोगहुंण का सामे उने धरती पे असमान से लाय बरसई लाखी।
66013014	उ धरती का रेवा वाळाहुंण के छळतो र्‌यो क्योंके उका कने पेलां जनावर की हाजरी माय अचरज दिखावा की ताकत थी। दूसरा जनावर ने धरती का रेवा वाळाहुंण से उना पेलां जनावर के मान देवा सरु जेका पे तरवार को घाव लाग्यो थो अने जो नज हुई के जीवी ग्यो थो - उकी मूरत बणावा की क्यो।
66013015	दूसरा जनावर के या ताकत दई गी के उ पेलां जनावर की मूरत माय पराण परतिष्‍ठा लाखे ताके पेलां जनावर की वा मूरत नी सिरप बोली सके बल्के उना सगळा के मारी लाखवा को हुकम बी दई सके जो इनी मूरत की उपासणा नी करे।
66013016	दूसरा जनावर ने नाना-मोटा, धणिहुंण अने निरधनहुंण, आजादहुंण अने दासहुंण सगळा के बेबस कर्‌यो के वी अपणा-अपणा सुदा-हातहुंण या माथाहुंण पे एक छाप लगाड़े।
66013017	उना जनावर को नाम या उका नाम का नाता की संख्या की छाप लगाड़्या बिना कईं को बी खरीदणो बेचणो नी करी सके।
66013018	इका माय अक्कल की जरुवत हे। जिणका माय समज होय, उ उना जनावर का अंक को हिसाब लगाड़ी ले क्योंके उ अंक कइंका मनख का नाम से नातो राखे हे। उको अंक हे छेः सो छियासट।
66014001	फेर म्हने देख्यो के म्हारा सामे सिय्योन परबत पे मेमणो उबो हे। उका गेलेज एक लाख चुम्माळिस हज्जार वी लोग बी उब्या था जिणका माथाहुंण पे उको अने उका पिता को नाम गोद्‌यो थो।
66014002	फेर म्हने एक अकासबाणी सुणी, उको महानाद एक बड़ा जळ-परपात सरीको थो या घटाटोप बादळा का गाजणे सरीकी थी। जो महानाद म्हने सुण्यो थो उ नरी बीणा बजावा वाळाहुंण से पेदा होया संगीत सरीको थो।
66014003	वी लोग सिंगासण, चारी पराणी अने सियाणाहुंण का सामे एक नवो गीत गई र्‌या था। जेना एक लाख चुम्माळिस हज्जार लोगहुंण के धरती पे से मोल चुकाड़ी के बन्दण से छुड़ई ल्या था उणके छोड़ी के कईं को बी मनख उना गीत के नी सीखी सकतो थो।
66014004	वी असा मनख था जिणने अपणे खुद के कइंकी बइरा का साते असुद्द नी कर्‌या था, क्योंके वी कुंवारा था। ई वीज हे जो मेमणा का पाछे-पाछे जां कंई उ जाय हे चले हे। आखी मनख जात से उणको मोल चुकइके बन्दण से छुड़ई ल्या था। वी परमेसर अने मेमणा सरु फसल का पेलां फळ था।
66014005	वी कदी झुंट नी बोल्या था। वी बिना दोष का था।
66014006	फेर म्हने असमान माय उंची उड़ाण भरता एक हजु सरगदूत के देख्यो। उका कने धरती का रेवा वाळाहुंण, हरेक देस, जात, भासा, अने कुळ का लोगहुंण सरु सुब-समिचार को नी खतम होवा वाळो संदेसो थो।
66014007	उंचा सबद् से उ बोल्यो, "परमेसर से डरो अने उकी इसतुती करो। क्योंके उको न्याव करवा को बखत अई ग्यो हे। उकी उपासणा करो, जेने असमान, धरती, समन्दर अने पाणी का झरणाहुंण की रचणा करी हे।"
66014008	इका बाद उका पाछे एक हजु सरगदूत आयो अने बोल्यो, "उको नास हुई चुक्यो हे, म्हान नगरी बाबुल को नास हुई चुक्यो हे। उने सगळी जातहुंण के अपणा कुकरम की वासना से भरी दारु पिवाड़ी थी।"
66014009	उना दोई का बाद फेर एक हजु सरगदूत आयो अने उंची अवाज माय बोल्यो, "अगर कईं को उना जनावर अने उकी मूरत की उपासणा करे अने अपणा हात या माथा पे उकी छाप लगाड़े हे
66014010	तो उ परमेसर का करोध की दारु प्येगा। असी नरखी तेज दारु जो परमेसर का करोध का कटोरा माय तय्यार करी गी हे। उना मनख के पवित्तर सरगदूतहुंण अने मेमणा का सामे धदकती हुई गंदक माय पीड़ा दई जायगा।
66014011	हमेस्या-हमेस्या तक उणकी पीड़ाहुंण से धुंवांड़ो उठतो रेगा। अने जेना कइंका पे जनावर का नाम की छाप लागी रेगा अने जो उकी अने उकी मूरत की उपासणा करता रेगा, उणके दन-रात कदी चेन नी पड़ेगा।"
66014012	इनी जगा पे परमेसर का उना पवित्तर लोगहुंण के जिरना मारवा की जरुवत हे जो परमेसर का हुकम अने ईसु पे बिसास राखे हे।
66014013	फेर एक अकासबाणी के म्हने यो केता सुण्यो, "लिख : अबे से अगड़े वी लोग धन्‍य रेगा जो परभु माय ठाव्या हुई के मरे हे।" पवित्तर आतमा के हे, "हां, योज ठीक हे। उणके अपणी म्हेनत से अराम मिळेगा क्योंके उणका करम को इनाम उणका गेले हे।"
66014014	फेर म्हने देख्यो के म्हारा सामे वां एक धोळो बदळो थो। अने उना बादळा पे एक मनख बेठ्यो थो जो मनख को बेटो सरीको नगे अई र्‌यो थो। उका माथा पे एक सुन्ना को मुगुट धारण थो अने उका हात माय एक धारदार दरांतो थो।
66014015	जदे मन्‍दर माय से एक हजु सरगदूत बायरे हिट्यो। जो बादळा पे बेठ्यो थो, उके सरगदूत ने उंची अवाज माय क्यो, "दरांतो चला अने फसल भेळी कर, क्योंके फसल काटवा को बखत अई ग्यो हे। धरती की फसल पाकी चुकी हे।"
66014016	तो जो बादळा पे बेठ्यो थो, उने धरती पे अपणो दरांतो चलाड़्यो अने धरती की फसल काटी ली।
66014017	फेर सरग का मन्‍दर माय से एक हजु सरगदूत बायरे हिट्यो। उका कने बी एक धारदार दरांतो थो।
66014018	अने बेदी से एक हजु सरगदूत आयो। लाय पे उके हक थो। उना सरगदूत ने उंची अवाज माय क्यो, "अपणा धारदार दरांताहुंण के काम माय लो अने धरती की बेल से अंगूर का गुच्‍छा उतारी लो, क्योंके इका अंगूर पाकी चुक्या हे।"
66014019	तो उना सरगदूत ने अपणो दरांतो धरती पे चलाड़्यो अने धरती का अंगूर उतारी ल्या अने उणके परमेसर का भयानक करोध की घाणी माय लाखी द्‍या।
66014020	अने नगर का बायरे की घाणी माय अंगूर के कुचिके निचई लाख्या। घाणी माय से इतरो लोई बइ हिट्यो के लोई घोड़ा की लगाम जितरो अदरे चड़ी ग्यो अने करीब सो कोस की दूरी तक फेली ग्यो।
66015001	असमान माय म्हने एक हजु म्हान अने अदभुद सेलाणी देखी। म्हने देख्यो के सात सरगदूत हे जो सात आखरी म्‍हाबिनास के ल्या होया हे। ई आखरी बिनास हे क्योंके इणका गेलेज परमेसर को करोध बी खतम हुई जाय हे।
66015002	फेर म्हारे कांच सरीको एक समन्दर नगे आयो असो लाग्यो जसे उका माय लाय मिळी हो। अने म्हने देख्यो के उणने उना जनावर पे अने जनावर की मूरत पे अने उका पे जेका नाम का नाता की गिणती हे जीत पई ली हे, वी बी उना कांच का समन्दर पे उब्या हे। उणका कने परमेसर से दई गी बीणाहुंण थी।
66015003	वी परमेसर का सेवक मूसा अने मेमणा को यो गीत गई र्‌या था: "हे सगळा से सकतीमान परभु, परमेसर थारा काम म्हान अने अदभुद हे। सगळी जातिहुंण का राजा, थारा मारग सांचा अने धारमिकता से भर्‌या होया हे।
66015004	हे परभु, थार से कुंण नी डरेगा; अने थारो नाम लई के थारी इसतुती कुंण नी करेगा क्योंके तू एखलोज पवित्तर हे सगळी जातहुंण थारा कने अई के थारी उपासणा करेगा, क्योंके थारा न्याव का काम उजागर हुई ग्या हे।"
66015005	इका बाद म्हने देख्यो के सरग का मन्‍दर याने करार का डेरा के खोल्यो।
66015006	अने वी सात सरगदूत जिणका कने आखरी सात विबदाहुंण थी, मन्‍दर से बायरे आया। उणने चळकण्‍यां सुद्द सण का अच्छा रेसाहुंण का बण्या लतरा पेर्‌या होया था। अपणी छाती पे सुन्ना का पटका बान्‍द्‍या होया था।
66015007	फेर उना चारी पराणिहुंण माय से एक ने उना सात दूतहुंण के सुन्ना का सात कटोरा द्‍या जो हमेस्या-हमेस्या सरु युगानुयुग जीवता परमेसर का करोध से भर्‌या होया था।
66015008	उ मन्‍दर परमेसर की म्हेमा अने उकी सकती का धुंवांड़ा से भर्‌यो होयो थो, ताके जदत्तक उना साती दूतहुंण का साती विबदा पूरण नी हुई जाय, तदत्तक मन्‍दर माय कईं को बी जाणे नी पाय।
66016001	फेर म्हने सुण्यो के मन्‍दर माय से एक उंची अवाज उण सात सरगदूतहुंण से कई री हे, "जाव अने परमेसर का करोध का साती कटोराहुंण के धरती पे कुड़ी लाखो।"
66016002	तो पेलो सरगदूत ग्यो अने उने धरती पे अपणो कटोरो कुड़ी लाख्यो। नतीजो यो के उना लोगहुंण पे, जिणका पे उना जनावर की छाप गुदी थी अने जो उनी मूरत के पुजता था, भयानक पीड़ा से भर्‌या छाला फुट्याया।
66016003	इका बाद दूसरा सरगदूत ने अपणो कटोरो समन्दर पे कुड़्यो अने समन्दर को पाणी मर्‌या होया मनख का लोई का रुप माय बदळी ग्यो, अने समन्दर माय रेवा वाळा सगळा जीव-जनावर मार्‌या ग्या।
66016004	फेर तीसरा सरगदूत ने नद्दिहुंण अने पाणी का झरणाहुंण पे अपणो कटोरो कुड़ी लाख्यो। अने वी लोई माय बदळी ग्या।
66016005	जदेज म्हने पाणी का मालेख सरगदूत के यो केता सुण्यो: "हे पवित्तर परमेसर, तू जो हे अने जो थो, तू न्यावी हे क्योंके तने इनी बातहुंण को सई न्याव कर्‌यो हे;
66016006	क्योंके मनखहुंण ने थारा पवित्तर लोगहुंण अने नबिहुंण को लोई बिवाड़्यो थो, पण तने इणके पीवा सरु लोई द्‍यो हे। वी इकाज लायक हे।"
66016007	फेर म्हने बेदी माय से यो सबद् सुण्यो, "हां, हे परभु परमेसर सगळा से ताकत वाळा, थारो न्याव सांचो अने नेकी से हे।"
66016008	चोथा सरगदूत ने अपणो कटोरो सूरज पे कुड़्यो अने परमेसर ने उके मनखहुंण के लाय से झुळसावा को हक द्‍यो।
66016009	अने वी भयंकर ताप से झुळसी ग्या। तो उणने परमेसर का नाम की निंदा करी जेके इनी अबदाहुंण पे हक हे, पण लोगहुंण ने मन नी बदळ्यो अने नीज परमेसर की म्हेमा करी।
66016010	इका बाद पांचवा सरगदूत ने अपणो कटोरो उना जनावर का सिंगासण पे कुड़्यो अने उको राज इन्‍दारा माय डुबी ग्यो। लोगहुंण ने पीड़ा का मारे अपणी जीब काटी लाखी।
66016011	अपणी-अपणी पीड़ाहुंण अने छालाहुंण की वजासे उणने सरग का परमेसर की निंदा तो करी, पण अपणा करमहुंण सरु मन नी बदळ्यो।
66016012	फेर छटवां सरगदूत ने अपणा कटोरा के फरात नामकी बड़ी नद्दी पे कुड़ी लाख्यो, अने उको पाणी सुकी ग्यो। इका से उगणूं दिसा का राजाहुंण सरु मारग तय्यार हुई ग्यो।
66016013	फेर म्हने देख्यो के उना बड़ामेक अजगर का मुन्डा से, उना जनावर का मुन्डा से अने उना कपटी नबी का मुन्डा से तीन बायरबादाहुंण हिटी, जो डेंडकी सरीकी नगे अइरी थी।
66016014	ई सेतान की बायरबादाहुंण थी अने उणका माय चमत्कार दिखाड़्वा की ताकत थी। वी आखा जगत का राजाहुंण के सगळा से ताकत वाळा परमेसर का म्हान दन की लड़ई करवा सरु भेळा करवा हिटी पड़ी।
66016015	"होसियार रो! हूं दब्या पग अई के तमारे अचरज माय लाखी दूंवां। उ धन्‍य हे जो जागतो रे हे, अने अपणा लतराहुंण के अपणा साते राखे हे ताके उ नांगो-पुंगो नी फिरे अने लोगहुंण उके लाजे मरतो नी देखे।"
66016016	असतरा वी बायरबादाहुंण उना राजाहुंण के भेळा करिके उनी जगा पे ल‍इ-यई, जो इबराणी भासा माय हरमगिदोन जगा केवाय हे।
66016017	इका बाद सातवां सरगदूत ने अपणो कटोरो बायरा माय कुड़्यो, अने मन्‍दर माय का सिंगासण से पेदा हुई एक घणघोर अवाज या केता हुई हिटी, "यो खतम हुई ग्यो।"
66016018	जदेज बिजळी चळकवा लागी, घड़घड़ाट अने बादळाहुंण को गाजणो होवा लाग्यो अने एक बड़ो बरगोळ्‍यो बी आयो। मनख का इनी धरती पे परगटवा का बाद को यो सगळा से भयंकर बरगोळ्‍यो थो।
66016019	वा म्हान नगरी बाबुल तीन बटकाहुंण माय बटी गी अने सगळा देसहुंण का नगरहुंण ढळ्ळी ग्या। परमेसर ने बेबीलोन की म्‍हानगरी के सजा देवा सरु रियाद करी थी। ताके परमेसर उके अपणा भड़क्‍या करोध की दारु से भर्‌या कटोरा के उके दई दे।
66016020	सगळा टापू गायब हुई ग्या। कइंका परबत तक को पतो नी चली र्‌यो थो।
66016021	चाळीस चाळीस सेर की गारहुंण, असमान से लोगहुंण पे पड़ी री थी। गारहुंण का इना बड़ा बिनास की वजासे लोगहुंण परमेसर के कोसी र्‌या था क्योंके या एक भयंकर अबदा थी।
66017001	इका बाद उना सात सरगदूतहुंण माय से जेका कने सात कटोरा था, एक म्हारा कने आयो अने बोल्यो, "अई जा, हूं थारे नरी नद्दिहुंण का कराड़े बेठी उनी बड़ी बेस्या की सजा के दिखाड़ुंवां।
66017002	धरती का राजाहुंण ने उका गेले ब्योबिचार कर्‌यो हे अने वी जो धरती पे रे हे वी उकी ब्योबिचार की दारु से नसा माय हुई ग्या।"
66017003	फेर हूं पवित्तर आतमा का बस माय अई ग्यो अने उ सरगदूत म्हारे उठई के बियाबान मांळ माय लई ग्यो जां म्हने एक बइरा के लाल रंग का एक असा जनावर पे बेठी देखी, जो परमेसर का निंदा का नामहुंण से भर्‌यो थो। जनावर का सात माथा था अने दस सींग था।
66017004	उनी बइरा ने बेंगणी अने लाल रंग का लतरा पेर्‌या होया था। वा सुन्ना, किमती रतनहुंण अने मोतीहुंण से सजी-संवरी हुई थी। वा अपणा हात माय सुन्ना को कटोरो लई हुई थी जो बुरी बातहुंण अने उकी ब्योबिचार की असुद्द चीजहुंण से भर्‌यो होयो थो।
66017005	उका कपाळ पे एक नाम याने एक भेद लिख्यो थो: "म्हान बाबुल: बेस्याहुंण अने धरती की घिरणित चीजहुंण के पेदा करवा वाळी।"
66017006	म्हने देख्यो के उनी बइरा ने परमेसर का पवित्तर लोगहुंण अने उना मनखहुंण को जिणने ईसु पे बिसास करिके गवई देता होया अपणा पराण दई द्‍या लोई पीके नसा माय हुई। उके देखी के हूं घणो अचरज माय पड़ी ग्यो।
66017007	जदे उना सरगदूत ने म्हार से पुछ्‌यो, "तू अचरज माय क्यों पड़्यो हे? हूं थारे उनी बइरा का अने जेना जनावर पे वा बेठी हे, जेका सात माथाहुंण अने दस सींग हे, उको भेद बतउंवां।
66017008	जेना जनावर के तने देख्यो उ थो तो सई, पण अबे हयनी। उ पताळ माय से हिटवा वाळो हे अने उको नास होवा वाळो हे। पण धरती का रेवासी जिणका नाम जगत की रचणा से जीवन की पोथी माय लिख्या होया नी हे, उना जनावर के देखी के अचरज करेगा क्योंके कदी उ जीवतो थो, पण अबे जीवतो हयनी, पण फेर बी उ आवा वाळो हे।
66017009	"बुध्दि की बात तो या हे के वी सातीज माथा, सात परबत हे, जिणका पे वा बइरा बेठी हे। अने वी सात माथा, सात राजाहुंण के बी बताड़े हे,
66017010	जिणका माय से पांच को नास हुई ग्यो, एक अबी बी राज करी र्‌यो हे, अने सातवो राजो अबी तक आयो नी हे। पण जदे उ आयगा तो उको राज थोड़िक घड़ीज टिकी सकेगा।
66017011	उ जनावर जो फेर कदी जीवतो थो, पण अबे जीवतो हयनी, खुद आठवों राजो हे जो उना साती राजाहुंणज माय से एक हे। उको बी नास होवा वाळो हे।
66017012	"जो तने दस सींग देख्या हे, वी दस राजा हे। उणने अबी अपणो राज सुरु नी कर्‌यो हे, पण जनावर का साते घड़ी-भर राज करवा सरु उणके हक द्‍यो जायगा।
66017013	इना दसी राजाहुंण को मकसद एकज हे के वी अपणी ताकत अने अपणो हक उना जनावर के दई दे।
66017014	वी मेमणा से लड़ई करेगा पण मेमणो अपणा तेड़्या होया, छांट्‌या होया अने अपणा बिसास करवा वाळाहुंण का गेले मिळी के उणके हरई लाखेगा। क्योंके मेमणो राजाहुंण को राजो अने परभुहुंण को परभु हे।"
66017015	उना सरगदूत ने फेर-पाछो म्हार से क्यो, "वी नद्दिहुंण जिणके तने देखी थी, जां वा बेस्या बेठी थी, नरा कुळहुंण, दळहुंण, जातहुंण अने भासाहुंण के बताड़े हे।
66017016	वी दस सींग जिणके तने देख्या, अने उ जनावर उनी बेस्या से घिरणा करेगा अने उकासे सगळो छुड़ई के उके नांगी-पुंगी करी लाखेगा। वी उकी काया के खई जायगा अने उके भस्ते माय बाळी लाखेगा।
66017017	अपणा काम के पूरण करावा सरु परमेसर ने उना सगळा की एक मती करिके, उणका हिरदा माय यो बेठाड़ी द्‍यो के, जदत्तक परमेसर को बचन पूरण नी हुई जाय, तदत्तक राज करवा को अपणो हक वी उना जनावर के दई दे।
66017018	"वा बइरा जो तने देखी थी, वा म्‍हानगरी हे, जो धरती का राजाहुंण पे राज करे हे।"
66018001	इका बाद म्हने एक हजु सरगदूत के असमान से बड़ी ताकत का साते निच्चे उतरतो देख्यो। उकी म्हेमा से आखी धरती जगमगई गी।
66018002	उने तेज अवाज से चिल्‍लाड़ी के क्यो, "वा मिटी गी, म्‍हानगरी बाबुल मिटी गी! वा दानवहुंण की रेवा की जगा अने सगळी तरा की बुरी बायरबादाहुंण को अड्डो अने हरेक असुद्द अने घिरणित पखेरुहुंण को अड्डो बणी गी।
66018003	क्योंके सगळी जातहुंण ने उका ब्योबिचार की दारु पी हे, अने धरती का राजाहुंण ने उका गेले ब्योबिचार कर्‌यो हे। अने धरती का बेपारिहुंण उका भोग-बिलास का धन से धणी बणी ग्या हे।"
66018004	फेर म्हने असमान माय से एक हजु अवाज के या केता सुणी, "हे म्हारा लोगहुंण, तम वां से बायरे हिट्याव, असो नी होय के तम उका पापहुंण माय हिस्‍सादार बणी जाव अने उकी अबदा तमार पे अई पड़े।
66018005	क्योंके उका पापहुंण को ढेर असमान तक नरो उंचो पोंची ग्यो हे। परमेसर ने उका बुरा करमहुंण के रियाद कर्‌या हे।
66018006	जसो उने तमारा गेले बरताव कर्‌यो, वसो तम बी उका गेले बरताव करो। उका करमहुंण मुजब उके दूगणो बदळो दो जेना कटोरा माय उने मिळई उका मायज उका सरु दूगणी मिळाव।
66018007	उने जेना हद तक खुद की बड़ई करी अने भोग-बिलास कर्‌यो, उके उना हद तक यातणाहुंण अने पीड़ा दो, क्योंके वा अपणा हिरदा माय के हे, 'हूं राणी हुई ने बेठी, हूं रांडी हयनी तो फेर दुःख कायसरु मनउं?' "
66018008	इनी वजासे एकज दन माय उका पे अबदाहुंण अई पड़ेगा याने म्‍हामरी, दुःख, अने बिखो। अने वा लाय से भसम करी लाखी जायगा, क्योंके परभु परमेसर जो उको न्याव करे हे सगळा से सकतीमान हे।"
66018009	जदे धरती का राजा, जिणने उका गेले ब्योबिचार कर्‌यो अने उका भोग-बिलास माय बांटो बंटायो, उनी बाबुल नगरी के बळवा की वजासे हिटता होया धुंवांड़ा के देखेगा तो वी उका सरु रोयगा अने कळाप करेगा।
66018010	वी उकी पीड़ा से डरी के वां से नरी दूरी पे उबा हुई के केगा: "हाय! हाय! हे ताकत वाळी बाबुल नगरी! थारे घड़ी-भर मायज सजा मिळी गी!"
66018011	धरती का बेपारिहुंण उका सरु रोयगा अने कळ्‍पेगा क्योंके उणकी चीज अबे कईं को हजु मोल नी लेगा:
66018012	याने सुन्नो, चांदी, रतन, मोती, मलमल, बेंगणी, रेसमी, अने किरमिजी लतरा, हर तरा की सुगन वाळा लक्‍कड़ अने हातीदांत से बणी चीज, अनमोल लक्‍कड़, पीतळ, लुव्‍वो अने संगमरमर फत्तर से बणी चीजहुंण,
66018013	दाळचीणी, मुसाला, सुगन वाळी धुप, अतर, लुबान, अने दारु, जेतून को तेल, मेदो, गंउ, गाय-बेल, गाडर बोकड़ीहुंण, घोड़ाहुंण अने रथ, दास, हां, मनखहुंण की काया अने उणकी आतमाहुंण तक।
66018014	बेपारिहुंण बाबुल के केगा के "जेनी चीजहुंण के पावा सरु थारी घणी मन्‍सा थी, वी थार से छेटी हुई गी अने थारो सगळो भोग-बिलास वेभव बी आज हयनी। अबे वी थारे कदी नी मिळेगा।"
66018015	वी बेपारिहुंण जो बाबुल से इनी चीजहुंण को बेपार करता था अने उकासे धणी बणी ग्या था, वी दूराज उबा रेगा क्योंके वी उकी पीड़ा से डरी ग्या। वी रोता-बिलखता होया केगा:
66018016	"हाय! हाय! म्‍हानगरी जो मलमल, बेंगणी अने किरमिजी लतरा पेरती थी, अने सुन्ना का अनमोल रतन अने मोतीहुंण से सजी-संवरी थी!
66018017	घड़ी-भर मायज या आखी धन-सम्पत्ती मिटी गी।" फेर झाज को हरेक कपतान, अने हरेक जणो जो झाज से कइंबी जई सकता हे, अने सगळा केवट, अने वी सगळा लोग बी जो समन्दर से अपणी जीविका चलाय, उनी नगरी से दूराज उबा रेगा।
66018018	अने जदे उणने बाबुल नगरी के बळवा से उठता होया धुंवांड़ा के देख्यो तो वी चिल्‍लाड़ी उठ्या, "इनी बड़ीमेक नगरी का सरीकी हजु कां की नगरी हे?"
66018019	फेर उणने अपणा-अपणा माथा पे धूळो लाखता, चिल्लाता, रोता अने कळाप करता होया क्यो, "हाय! हाय! म्हान नगरी, जेका धन-सम्पत्ती से सगळा झाज वाळा धणी हुई ग्या था! अबे घड़ी-भर मायज वा उजड़ी गी!"
66018020	हे सरग! हे पवित्तर लोगहुंण, परेरितहुंण, अने नबिहुंण! उका सरु खुसी मनाव! क्योंके परमेसर ने उके बिलकुल वसीज सजा दई हे जसी सजा उने तमारे दई थी।
66018021	फेर एक ताकतवर सरगदूत ने घट्टी का मोटा पुड़ सरीकी एक बड़ीमेक सिल्ला उठाड़ी अने उके समन्दर माय फेंकता होया क्यो, "असतरा म्‍हानगरी बाबुल बी बड़ी जोर से पटकी लाखेगा। अने उको पतो बी नी चलेगा।
66018022	अने थारा माय वीणा बजावा वाळा, संगीतकारहुंण, बंसी बजावा वाळाहुंण अने तुरई फूंकवा वाळाहुंण की अवाज फेर कदी नी सुणई देगा। अने नी कइंका कलाकार थारा माय कदी मिळेगा, अने नी थारा माय कदी घट्टी की अवाज सुणई देगा।
66018023	नी सरावला को उजाळो फेर कदी थारा माय चळकेगा, अने नी लाड़ा-लाड़ी की अवाज थारा माय सुणई देगा। थारा बेपारी जगत का बड़ा म्हान जणा था, अने थारी जादूगरी से सगळी जातहुंण भरमई गी थी।
66018024	नबिहुंण, परमेसर का पवित्तर लोगहुंण अने धरती पे मार्‌या ग्या उना लोगहुंण को लोई उका माय लाद्‍यो हे।"
66019001	इनी बातहुंण का बाद म्हने सरग माय एक बड़ीमेक भीड़ की अवाज जो यो कई री थी: "हल्‍लिलुयाह! उध्दार, म्हेमा अने सामरत हमारा परमेसरीज का हे!
66019002	क्योंके उका न्याव हमेस्या सांचा अने नेकी का हे। उने उनी बड़ी बेस्या को न्याव कर्‌यो जेने अपणा ब्योबिचार से आखा जगत के भरस्ट करी लाख्यो थो। पण परमेसर ने अपणा सेवकहुंण की हत्या को पलटो उकासे लई ल्यो।"
66019003	उणने यो दूसरी कावा फेर क्यो: "हल्‍लिलुयाह! उको धुंवांड़ो हमेस्या-हमेस्या अदरे उठतो रेगा।"
66019004	तो चोविसीज सियाणाहुंण अने चारी पराणिहुंण ने सिंगासण पे बिराजमान परमेसर के नमी ने परणाम कर्‌यो अने उकी उपासणा करता होया गावा लाग्या: "आमीन! हल्‍लिलुयाह!"
66019005	अने सिंगासण से या अवाज अई जो कई री थी: "हे उका सगळा सेवकहुंण, चाये नाना होय या मोटा, जो उकासे डरता र्‌या हो, हमारा परमेसर की इसतुती करो।"
66019006	फेर म्हने एक बड़ीमेक भीड़ की अवाज अने समन्दर की लेरहुंण अने बादळा का भयंकर गाजवा की अवाज सरीकी के यो केता सुण्यो, "हल्‍लिलुयाह! क्योंके हमारो परभु परमेसर सगळा से सकती मान राज करे हे।
66019007	तो आव, हम खुस हुई के आनन्द मनावां अने उकी इसतुती करां, क्योंके अबे मेमणा का ब्‍याव को बखत अई ग्यो हे। उकी लाड़ी सजी-धजी के तय्यार हुई गी हे।
66019008	उके उजळो, साफ अने बारीक मलमल पेरवा सरु द्‍यो ग्यो।" (मलमल तो परमेसर का पवित्तर लोगहुंण का धारमिक करम हे।)
66019009	फेर उ सरगदूत म्हार से केवा लाग्यो, "लिखी ले, 'धन्‍य हे वी जिणके मेमणा का ब्‍याव का भोज माय तेड़्या ग्या हे।' " उने पाछो क्यो, "ई परमेसर का सांचा बचन हे।"
66019010	फेर हूं उकी उपासणा करवा सरु उका पग पे पड़ी ग्यो, पण उ म्हार से बोल्यो, "असो मती कर! हूं तो तमारो साती सेवक हूं, थारो अने थारा उना भई-बेनहुंण को, जो ईसु की गवई देवा माय ठावा र्‌या हे। परमेसर की उपासणा कर! क्योंके ईसु ने जो सन्‍देस परगट कर्‌यो उको यो परमाण हे के उका माय नबिहुंण की आतमा हे।"
66019011	फेर म्हने असमान के खुलतो होयो देख्यो अने वां म्हारा सामे एक धोळो घोड़ो थो। घोड़ा को सवार "बिसास लायक अने सांचो" केवातो थो क्योंके उ धरम से न्याव अने लड़ई लड़तो थो।
66019012	उकी आंख असी जसे बळती हुई ज्‍वाळा हो, उका माथा पे नरा राजमुगुट हे। उका पे एक नाम लिख्यो थो, जेके उका अलावा कइंका हजु नी जाणे।
66019013	उने असा लतरा पेर्‌या था जेके लोई माय डुबाड़्या ग्या था। उके नाम द्‍यो थो, "परमेसर को बचन।"
66019014	सरग की सेनाहुंण धोळा घोड़ाहुंण पे सवार हुई के उका पछड़े-पछड़े चली री थी। उणने सुद्द धोळा मलमल का लतरा पेर्‌या था।
66019015	अने गेर जातहुंण पे वार करवा सरु उका मुन्डा से एक तेज-धार की तरवार बायरे हिटी री थी। उ उणका पे लुव्वा की बल्‍लम से राज करेगा अने सगळी सकती से भर्‌या परमेसर का भयंकर करोध की दारु की घाणी माय अंगूरहुंण के रोंदेगा।
66019016	उका लतरा अने जांग पे यो नाम लिख्यो हे, "राजाहुंण को राजो अने परभुहुंण को परभु।"
66019017	इका बाद म्हने देख्यो के सूरज का अदरे एक सरगदूत उबो हे। उने उंचा असमान माय उड़वा वाळा सगळा पखेरुहुंण से क्यो, "अई जाव! परमेसर का महा-भोज सरु भेळा हुई जाव!
66019018	ताके तम सासकहुंण, सेनापतिहुंण, नामी लोगहुंण, घोड़ाहुंण अने उणका सवारहुंण, अने सगळा लोगहुंण - आजाद मनखहुंण अने सेवकहुंण, छोटा लोगहुंण अने खास लोगहुंण - उण सगळा की कायाहुंण के खई सको।"
66019019	फेर म्हने उना जनावर के अने धरती का राजाहुंण के उणका गेले उणकी सेनाहुंण के देखी। वी उना घुड़सवार अने उकी सेना से लड़वा सरु एक साते भेळा होया था।
66019020	उना जनावर के घेरी ल्यो थो। उका गेले उ झुंटो नबी बी थो जो उका सामे अचरज का काम कर्‌या करतो थो। (उ उणके छळतो थो जिणका पे उना जनावर की छाप लागी थी अने जो उकी मूरत की उपासणा कर्‌या करता था।) उना जनावर अने झुंटा नबी दोइज के बळता गंदक का भभकता दरियाव माय लाखी द्‍या था।
66019021	घोड़ा का सवार का मुन्डा से जो तरवार हिटी री थी, बाकी का सिपई के उने मारी लाख्या था। फेर पखेरुहुंण ने उणकी लासहुंण को मांस पेट भरिके खायो।
66020001	फेर असमान माय से म्हने एक सरगदूत के निच्चे उतरतो देख्यो। उका हात माय पताळ की कुन्‍ची अने एक बड़ी सांकळ थी।
66020002	उने उना जूना अजगर याने म्‍हानाग के पकड़ी ल्यो, जो इबलीस नामक सेतान हे, फेर एक हज्जार बरस सरु उके सांकळ से बान्दी लाख्यो।
66020003	अने उना सरगदूत ने उके बिना थाग का पताळ माय लाखी के बन्द करी-लाख्यो अने उका पे मोहर लगाड़ी ताके जदत्तक हज्जार बरस पूरण नी हुई जाय उ जातहुंण के धोको नी दई सके। हज्जार बरस पूरा होवा का बाद थोड़ाक बखत सरु उके छोड़्यो जाणो हे।
66020004	फेर म्हने सिंगासण देख्या अने लोगहुंण उणका पे बेठी ग्या अने उणके न्याव करवा को हक द्‍यो। म्हने उना लोगहुंण की आतमाहुंण के देख्या जिणका माथा ईसु की गवई देवा अने परमेसर का बचन की वजासे काटी लाख्या था। उणने उना जनावर अने उकी मूरत की उपासणा कदी नी करी थी, अने नी अपणा कपाळ या अपणा हातहुंण पे उकी छाप लगाड़ी थी। वी पाछा जीवता हुई ग्या अने उणने ईसु का गेले एक हज्जार बरस तक राज कर्‌यो।
66020005	(वी मर्‌या होया जो बाकी रई ग्या था हज्जार बरस पूरा होवा तक जीवता नी होया।) यो तो पेलो जीवतो होणो हे।
66020006	वी धन्‍य हे अने पवित्तर हे जिणके पेली खेप माय जीवता होवा को मोको मिळ्यो हे। इणका पे दूसरी मोत को कंई हक हयनी, पण वी परमेसर अने ईसु मसीह का पुरोहित रेगा, अने ईसु का गेले हज्जार बरस तक राज करेगा।
66020007	हज्जार बरस पूरण हुई चुकवा पे सेतान के जेळखाना से छोड़ी लाख्यो जायगा।
66020008	अने उ आखी धरती पे फेली जातहुंण के छळवा सरु निकळेगा, याने गोग अने मागोग जातहुंण के छळेगा। उ उणके लड़ई सरु भेळा करेगा। वी उतराज अणगिणत्या रेगा जितरा समन्दर का कराड़ा की रेत का कण।
66020009	सेतान की आखी सेना धरती पे फेली जायगा अने वी परमेसर के पवित्तर लोगहुंण की छावणी अने परमिली नगरी के घेरी लेगा। पण लाय उतरेगा अने उणके गिली जायगा।
66020010	इका बाद उना सेतान के जो भरमई र्‌यो थो गंदक का भभकता दरियाव माय लाखी देगा, जां उ जनावर अने झुंटो नबी, दोइज लाख्या ग्या था। हमेस्या-हमेस्या सरु दन-रात पीड़ा माय तड़फता रेगा।
66020011	फेर म्हने एक बड़ामेक धोळा सिंगासण अने उके जो उका पे बिराजमान थो, देख्यो। उका सामे से धरती अने असमान भागी ग्या, उणको पतो तक नी चल्यो।
66020012	फेर म्हने छोटा अने बड़ा, सगळा मर्‌याहुंण के देख्या। वी सिंगासण का अगड़े उब्या होया था। अने पोथीहुंण खोली गी। फेर एक हजु पोथी खोली गी, याज जीवन की पोथी हे। उना करमहुंण का मुजब जो पोथी माय लिख्या होया था, मर्‌या होया को न्याव कर्‌यो जायगा।
66020013	जो समन्दर माय मर्‌या था, उणके समन्दर ने दई द्‍या अने मोत अने अधोलोक ने बी अपणा-अपणा मर्‌या होया दई द्‍या। हरेक का न्याव उणका करम मुजब कर्‌या ग्या।
66020014	इका बाद मोत अने पताळ के भभकता दरियाव माय झोंकी लाखी। यो लाय को दरियाव दूसरी मोत हे।
66020015	अगर कइंका को नाम 'जीवन की पोथी' माय लिख्यो नी मिळ्यो, तो उके बी भभकता दरियाव माय धक्‍को दई द्‍यो।
66021001	फेर म्हने एक नवा सरग अने नवी धरती देखी। क्योंके पेलो सरग अने पेली धरती लोप हुई ग्या था अने समन्दर बी अबे नी र्‌यो थो।
66021002	म्हने वा पवित्तर नगरी बी याने नवा यरुसलेम असमान से बायरे निकळी के परमेसर आड़ी से निच्चे उतरती देखी। उनी नगरी के असी सजी-सवांरी गी थी जसेके कइंकी लाड़ी के उका लाड़ा सरु सजी-सवांरी गी होय।
66021003	जदे म्हने असमान माय एक उंची अवाज सुणी। वा कई री थी, "देखो, परमेसर को घर अबे मनखहुंण का अदाड़ माय हे! उ उणकाज अदाड़ माय घर बणई के र्‌या करेगा, अने वी उकी परजा रेगा। खुद परमेसर उणका गेले रेगा अने उणको परमेसर केवायगा।
66021004	उणकी आंख से उ हरेक आंसु पोंछी लाखेगा। अने वां अबे नी कदी मोत होयगा, नी दुःख की वजासे रोणो-धोणो अने नी कइंकी पीड़ा। क्योंके वी सगळी जूनी बातहुंण अबे खतम हुई गी हे।"
66021005	जदे उ सिंगासण पे जो बेठ्यो थो, उ बोल्यो, "देखो, हूं सगळो कंई नवो करिके दई र्‌यो हूं।" उने फेर क्यो, "इके लिखी ले, क्योंके ई बचन बिसास करवा लायक हे अने सांचा हे।"
66021006	उ म्हार से पाछो बोल्यो, "सगळो पूरण हुई चुक्यो हे। हूंज अलफा हूं अने हूंज ओमेगा हूं। हूंज सुरु हूं अने हूंज आखरी हूं। जो बी तिरस्यो हे हूं उके जीवन का पाणी का झरणा से मुफत माय पिवाड़ुंवां।
66021007	जो जितेगा उ सगळो पावेगा। हूं उको परमेसर रुंवां अने उ म्हारो बेटो रेगा।
66021008	पण कायरहुंण, बे-बिसासिहुंण, बुरा ज्ञान वाळा, हत्याराहुंण, ब्योबिचारिहुंण, जादू-टोणा करवा वाळाहुंण मूरत पुजवा-वाळाहुंण अने सगळा झुंट बोलवा वाळाहुंण के गंदक का भभकता दरियाव माय हिस्सो बंटाणो पड़ेगा। याज दूसरी मोत हे।"
66021009	फेर उना सात सरगदूतहुंण माय से, जेका कने सात आखरी बिनास से भर्‌या कटोरा था, एक अगड़े आयो अने म्हार से बोल्यो, "यां अई जा। हूं थारे उनी लाड़ी को दरसन करई दूं जो मेमणा की घराळी हे।"
66021010	अबे हूं पवित्तर आतमा का बस माय अई ग्यो अने उ सरगदूत म्हारे एक बड़ामेक अने उंचा परबत पे लई ग्यो। फेर उने म्हारे यरुसलेम याने पवित्तर नगरी को दरसन करायो। वा परमेसर आड़ी से असमान से निच्चे उतरी री थी।
66021011	वा नगरी परमेसर की म्हेमा से भरी हुई थी। उकी चळक घणा मोल का फत्तर, याने यसब, रतन सरीकी चळकी री थी।
66021012	नगरी का चारी-मेर बड़ोमेक उंचो परकोटो थो जेका माय बारा फाटक था। उना बारा फाटक पे बारा सरगदूत था। अने बारा फाटकहुंण पे इसराइल का बारा कुळहुंण का नाम खुद्‍या था।
66021013	इणका माय से तीन फाटक उगणूं दिसा आड़ी था, तीन फाटक धरउ दिसा आड़ी था, तीन फाटक दक्खणव दिसा आड़ी था, अने तीन फाटक आथणूं दिसा आड़ी था।
66021014	नगरी को परकोटो बारा नीमहुंण पे बणायो थो अने उणका पे मेमणा का बारा परेरितहुंण का नाम खुद्‍या था।
66021015	जो सरगदूत म्हार से बात करी र्‌यो थो, उका कने सुन्ना से बण्यो गज थो जेकासे उ नगर के, उका फाटकहुंण के अने उका परकोटा के नापी सकतो थो।
66021016	नगरी की बसावट असी थी के उका चारी कोणा बराबर रे। यो जितरो लम्‍बो थो उतरोज चोड़ो थो। उना सरगदूत ने उना गज से उनी नगरी के नापी तो वा साड़ा सात सो कोस की हिटी। उकी लम्‍बई चोड़ई अने उंचई एक सरीकी थी।
66021017	सरगदूत ने फेर उका परकोटा के नाप्यो। उ एक सो चुम्माळिस हात थो। उके मनख का हात की लम्‍बई से नाप्यो थो जो हात सरगदूत को बी हे।
66021018	नगरी को परकोटो यसब नामका रतन को बण्यो थो। अने नगरी के कांच सरीका चळकण्‍यां सुद्द सुन्ना से बणई गी थी।
66021019	नगरी का परकोटा की नीमहुंण हरतरा का अनमोल रतनहुंण से सजाड़ी गी थी। नीम को पेलो भाटो यसब नामका रतन को बण्यो थो, दूसरो नीळमणी रतन से, तीसरो सुलेमानी फत्तर से, चोथो पन्ना से,
66021020	पांचवो गोमेद से, छटवों माणिक्य से, सातवो पीतमणी से, आठवों पेरोज से, नोंवो पुखराज से, दसवों लहसणिया से, ग्यारवों धूम्रकांत से, बारवों चन्‍दरकान्‍त मणी से बण्यो थो।
66021021	बारा फाटक बारा मोतीहुंण से बण्या था, एक-एक फाटक एक-एक मोती से बण्यो थो। नगरी की सेरी-गळिहुंण कांच सरीका सुद्द सुन्ना से बणी थी।
66021022	नगरी माय म्हारे कईं को मन्‍दर नगे नी आयो, क्योंके सगळा से सकतीमान परभु परमेसर अने मेमणोज उनी नगरी को मन्‍दर थो।
66021023	उनी नगरी के कइंका सूरज अने चन्दरमा की जरुवत हयनी के वी उजाळो दे, क्योंके वा नगरी तो परमेसर का तेज से तेजोमान थी, अने मेमणोज उनी नगरी को दीयो हे।
66021024	सगळी जातहुंण का लोग उनी नगरी का उजाळा का सायरे चल्या-फिरेगा अने इनी धरती का राजाहुंण अपणा वेभव के उनी नगरी माय लायगा।
66021025	दन का बखत उका फाटक कदी बन्द नी रेगा अने वां रात तो कदी होयगाज नी।
66021026	जातिहुंण को खजानो अने धन-सम्पत्ती के उनी नगरी माय लायगा।
66021027	कइंकी असुद्द चीज तो उका माय जइज नी सकेगा अने लाज का काम करवा वाळा अने झुंट बोलवा वाळा उका माय जई नी सकेगा। अने नगरी माय तो सिरप उणकेज जावा के मिळेगा जिणका नाम मेमणा की जीवन की पोथी माय लिख्या हे।
66022001	इका बाद उना सरगदूत ने म्हारे जीवन देवा वाळी पाणी की एक नद्दी दिखाड़ी। वा नद्दी बिल्‍लोरी कांच की तरा चळकी री थी। वा परमेसर अने मेमणा का सिंगासण से हिटी के
66022002	नगरी की सेरी-गळिहुंण का अदाड़ माय से बइ री थी। नद्दी का दोई कराड़ा पे जीवन का झाड़ उग्या था। उणका पे हर बरस बारा तरा का फळ लागता था, वी हर मइना फळता था। अने इना झाड़का का पत्ताहुंण हर जात का लोगहुंण के निरोग करवा सरु थी।
66022003	फेर वां कईं को सराप नी रेगा। परमेसर अने मेमणा को सिंगासण वां बण्यो रेगा। अने उका सेवक उकी उपासणा करेगा।
66022004	वी उको मुन्‍डो देखेगा, अने उको नाम उणका कपाळहुंण पे गोद्‌यो रेगा।
66022005	वां कदी रात नी रेगा, अने नीज उणके सूरज की या दीया का उजाळा की कंई जरुवत रेगा, क्योंके उणका पे परभु परमेसर अपणो उजाळो लाखेगा अने वी हमेस्या-हमेस्या सासन करेगा।
66022006	फेर उना सरगदूत ने म्हार से क्यो, "ई बचन बिसास करवा लायक अने सांचा हे। परभु ने जो नबिहुंण की आतमाहुंण को परमेसर हे, अपणा सेवकहुंण के, जो कंई झट घटवा वाळो हे, उके बताड़वा सरु अपणो सरगदूत मोकल्यो हे।"
66022007	ईसु ने क्यो, "सुणो! हूं झट अई र्‌यो हूं। इनी पोथी माय भविसबाणी का बचनहुंण लिख्या हे। धन्‍य हे वी जो इना बचनहुंण के माने हे।"
66022008	हूं उज लिखवा वाळो योहन हूं। म्हने ई बातहुंण सुणी अने देखी हे। जदे म्हने ई बातहुंण देखी अने सुणी तो उना सरगदूत का पग माय पड़ी के म्हने उकी उपासणा करी जो म्हारे इण बातहुंण के दिखाड़तो थो।
66022009	पण उने म्हार से क्यो, "होसियार, तू असो मती कर! क्योंके हूं तो थारो, थारा भई-बेनहुंण याने नबिहुंण को अने सगळा को जो इनी पोथी माय लिख्या बचनहुंण के माने हे, गेले को सेवक हूं। सिरप परमेसरज की उपासणा कर!"
66022010	उने म्हार से पाछो क्यो, "इनी पोथी माय जो नबुवतहुंण दई हे, उणके छिपाड़ी के मती राख, क्योंके इनी बातहुंण के घटणे को बखत कनेज हे।
66022011	जो बुरा करता चल्या अई र्‌या हे, वी बुराज करता रे। जो अपवित्तर बण्या होया हे, वी अपवित्तरज बण्या रे। जो धरमी हे वी धरमज करता रे। जो पवित्तर हे वी पवित्तर बण्या रे।"
66022012	ईसु के हे, "देखो, हूं झट अई र्‌यो हूं अने अपणा गेले तमारा सरु फळ ल‍ई र्‌यो हूं। जेने जसा करम कर्‌या हे, हूं उणके उका मुजबीज दउंवां।
66022013	हूंज अलफा हूं अने हूंज ओमेगा हूं। हूंज पेलो हूं अने हूंज आखरी हूं। हूंज सुरु अने हूंज आखरी हूं।"
66022014	धन्‍य हे वी जो अपणा लतराहुंण के धोई ले हे। उणके जीवन का झाड़ का फळ खावा को हक रेगा। अने उण के फाटक से हुई के नगर माय जावा को हक रेगा।
66022015	पण कुतराहुंण, जादू-टोटका करवा वाळा, ब्योबिचारी, मूरत-पुजवा वाळा या हरेक वी जो झुंट पे चले हे अने झुंट से परेम करे हे, बायरेज पड़्या रेगा।"
66022016	ईसु के हे, "खुद म्हने तम लोगहुंण के मण्डळिहुंण सरु, इनी बातहुंण की गवई देवा सरु अपणो सरगदूत मोकल्यो हे। हूं दाऊद का कुळ को हूं। हूं परोड़ा माय को चळकतो होयो तारो हूं।"
66022017	पवित्तर आतमा अने लाड़ी के हे "अई जा!" जो इके सुणे हे उके बी केणो चइये, "अई जा!" जो तिरस्यो होय उ बी अई जाय अने जो चाये उ बी इना जीवन देवा वाळा पाणी का इनाम के मुफत लई ले।
66022018	हूं सोगन खई के उना लोगहुंण सरु घोसणा करी र्‌यो हूं जो इनी पोथी माय लिखी नबुवतहुंण का बचनहुंण के सुणे हे: उणका माय से अगर कईं को बी उका माय कइंबी हजु जोड़ेगा तो इनी पोथी माय लिख्या बिनासहुंण परमेसर उका पे जोड़ेगा।
66022019	अने अगर कईं को बी इनी नबुवतहुंण की पोथी माय लिख्या होया बचनहुंण माय से कईं को कंई घटाड़ेगा, तो परमेसर इनी पोथी माय लिख्या जीवन का झाड़ अने पवित्तर नगरी माय से उको हिस्सो उकासे छुड़ई लेगा।
66022020	ईसु जो इनी बातहुंण को गवा हे, के हे, "हां! हूं झट अई र्‌यो हूं।" आमीन! हे परभु ईसु, अई जा!
66022021	परभु ईसु की किरपा सगळा का गेले रे! आमीन।
