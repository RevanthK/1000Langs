40001001	Takarda mu dang kì̵ Jesu Kristi, Làa kì̵ Devid, làa ki̶ Abraham.
40001002	Abraham wuri làa Aizik, Aizik wuri làa Jekop, Jekop wuri làa Juda, mo ki̶ ɗyemni̶ghi̶n fi̶ri mo.
40001003	Juda wuri làa Peres, ki̶ Zera (ɗi ni̶ghi̶n furu a Tamar), Peres wuri làa Heziron, Heziron wuri làa Ram,
40001004	Ram wuri làa Aminadab, Aminadab wuri làa Nashon, Nashon wuri làa Salmon,
40001005	Salmon wuri làa Bowas (ɗi ni̶ghi̶n fi̶ri a Rahab), Bowas wuri làa Obed (ɗi ni̶ghi̶n fi̶ri a Ruf,) Obed wuri làa Jesse,
40001006	Jesse wuri làa mishkagham Devid, Devid wuri làa Solomon ɗi gyet ni̶ghi̶n fi̶ri ni a mat kì̵ Uriya.
40001007	Solomon wuri làa Rehoboam, Rehoboam wuri làa Abija, Abija wuri làa Asa,
40001008	Asa wuri làa Jehoshafat, Jehoshafat wuri làa Joram, Joram wuri làa Uziya,
40001009	Uziya wuri làa Jotam, Jotam wuri làa Ahaz, Ahaz wuri làa Hezekaya,
40001010	Hezekaya wuri làa Manasse, Manasse wuri làa Amon, Amon wuri làa Josiya,
40001011	Josiya wuri làa Jekoniya, mo ki̶ ɗyemni̶ghi̶n fi̶ri mo, ɗi mo hi̶r mo so ki̶ mo mBabilon.
40001012	Aɓwoon ɗi mo yaghal yit yil mBabilon ni, ɗangɓe Jekoniya wuri làa Shealtiyel, Shealtiyel wuri làa Zerubabel
40001013	Zerubabel wuri làa Abiyu, Abiyu wuri làa Eliyakim, Eliyakim wuri làa Azor,
40001014	Azor wuri làa Zadok, Zadok wuri làa Akim, Akim wuri làa Eliyu,
40001015	Eliyu wuri làa Eliyazar, Eliyazar wuri làa Mattan, Mattan wuri làa Jekop,
40001016	Jekop wuri làa Josep mish kì̵ Meeri, ɗi wura làa Jesu, ɗi moo pet wuri a Kristi. (Nguɓam ɗi Naan bi̶lip.)
40001017	Mpeemi̶ni gàngkàa ni mo jir, yaghal Abraham har so wul nDevid mo a kaghapaat baafeer. Yaghal nDevid har so wul parɗi mo hi̶r mo so ki̶ mo nyil mBabilon, ɓe a gàngkàa mo kaghapaat baafeer, ki̶ yaghal parɗi mo tong mBabilon ni baa j`i har so wul parɗi mo làa Kristi, ɓe a gàngkàa mo kaghapaat baafeer zak.
40001018	Mo làa Jesu a kaa ɗiisi si, kaaɗi Josep wuri kì̵ sheepo kì̵ Meeri ni̶ghi̶n kì̵ Jesu, ɓe kaaɗi ba wuri kì̵ lap wura kas, ɓe mo kat wura ki̶ aak mu Riin Ɗiiɓang.
40001019	Mpeeɗi Josep mish fi̶ra, wuri a mee ngo ɗin ndi̶re, ɓe ba wurii riɓet le ku wura ɗee a mbii shwar ngurum mo kas. Aasi ɓe wuri c`in pan mpee ɓwot wura a si̶sok.
40001020	Amma kaaɗi wuri nkaa pan mi̶ni, ɓe mee ngulop kì̵ Daa j`i kámshin nwuri ndi̶ghi̶n sughun. Ngulop ni wuri sat nee, "Josep làa kì̵ Devid, taji a ki̶i̶r mang Meeri mat fugha kas. Mpeeɗi aak ɗi wura ki̶ni a mu Riin Ɗiiɓang.
40001021	Wuran nlàa-làa ɗiimish, ɗang mon mpet sum fi̶ri a Jesu, mpeeɗi a wurin nyaghal ɓam nyem fi̶ri mo, mɓut shikbish furu mo."
40001022	Mbii ɗiisi mo c`in jir, a mpeku po ni gam ɗi, ɗi Daa wuri kì̵ ten sat ni nsar kì̵ ngusatpo fi̶ri nee:
40001023	"Wu naa, mee reep ɗi ba wura kì̵ man mish kas, wuran nlàa-làa ɗiimish, Ɗangɓe mon mpet sum fi̶ri a Immanuwel." (Shii kì̵ Immanuwel ni a nee, Naan ashak ki̶ mun.)
40001024	Kaaɗi Josep wuri mii nsaam ni, ɓe wuri c`in mbii ɗi ngulop kì̵ Daa sat nwuri. Wuri lap Meeri mat fi̶ri.
40001025	Amma ba wuri man wura kas, har parpuus ɗi wura làa-làa ɗiimish fi̶ra. Ɓe Josep wuri le sum nlàa ni a Jesu.
40002001	Aɓwoon ɗi mo làa Jesu ndi̶ghi̶n Betlehem, mu yil nJudiya, mɓít ɗi Herot wuri a mishkagham. Ɓe mee nyemman zar mo pwat nkoghop puuskàa mo j`i nJerusalem, ɓe
40002002	mo sat nee, "Ngo ɗi mo làa wuri a mishkagham mu nyem Yahudi mo si, wuri a neye? Mpeeɗi mun kì̵ naa zar fi̶ri nkoghop puuskàa, ki̶ mu j`i a mpeku mu seyil ɗi nwuri nɗiisi."
40002003	Kaaɗi mishkagham Herot ki̶ling po mi̶ni, ɓe ni daampee nwuri hakyeng, ki̶ ni daampee nyem Jerusalem mo jir aasi zak.
40002004	Wuri pi̶rep pris ɗiinan-nan ni mo jir, ki̶ nyemkám Waar ki̶ Mosis mo, ɓe wuri tal pu mo, nkaa peeɗi po Naan sat ne, mon nlàa Kristi ɗi.
40002005	Mo sat nwuri nee, "A mBetlehem ɗi ni a mu yil nJudiya, mpeeɗi mo kì̵ ten ran aasi nsar ki̶ ngusatpo kì̵ Naan nee:
40002006	Wii Betlehem mu yil nJudiya Ba wii a ɗiilee nyit kì̵ mishkagham nJudiya mo kas. Mpeeɗi mee mishkagham wurin ndung put a mɓut nwii. Ɗi wurin nɗee a ngukiyeer kì̵ nyem fi̶na Isreil mo."
40002007	Ɗangɓe Herot wuri pi̶rep nyemman zar ni mo caghat, ɓe wuri tal pu mo nkaa parɗi mo naa zar ni.
40002008	Ɗangɓe wuri lop mo so mBetlehem ni. Wuri sat mmo nee, "Wu so wu tang làa ɗiilee ni riret, katɗang wu kat wuri, ɓe wu baa wu j`i, wu sat nwan, mpeku wan son seyil ɗi nwuri shikáa fi̶na zak."
40002009	Kaaɗi mo ki̶ling po ki̶ mishkagham ni, ɓe mo so a ar furu. Zar ɗi mo naa nkoghop puuskì̵ kàa ni taa mmo ati̶leng, har ni so ɗar nkaa peeɗi làa ɗiilee ni ɗi.
40002010	Kaaɗi mo naa zar ni, ɓe mo kat retnyit ɗes hakyeng.
40002011	Mo ɗel ndi̶ghi̶n lu ni, ɓe mo naa làa ɗiilee ni, ashak ki̶ Meeri ni̶ghi̶n fi̶ri. Ɓe mo taa nyil mo seyil nwuri. Ɗangɓe, mo wang lée furu mo, ki̶ mo cín zughum mo nwuri, kaa zinariya ki̶ mbii ɗiiɗu shang-shang mo, kaa lubban, ki̶ mar si.
40002012	Ɗangɓe Naan wuri kám mmo ndi̶ghi̶n sughun nee, taji mo baaso pe Herot ɗi kas. Ɓe mo yaghal baa waa nyil furu mmee ar ɗiici.
40002013	Aɓwoon ɗi nyemseen mo kì̵ so waa, ɓe ngulop kì̵ Naan wuri j`i kámshin nJosep ndi̶ghi̶n sughun, wuri sat nee, "A yaghal, a mang làa ɗiilee ni ashak ki̶ ni̶ghi̶n fi̶ri, a su, a so nyil Ijip. A tong mpee mi̶ni, har parpuus ɗi wan sat nwugha, nee, a j`i, mpeeɗi Herot wuri ndung tang làa ni mpee tu."
40002014	Josep wuri yaghal mang làa ɗiilee ni, ashak ki̶ ni̶ghi̶n fi̶ri, ku mo so ɗi nyil Ijip.
40002015	Wuri tong ɗi a pee ni har muut kì̵ Herot, mpeku po ni gam ɗi, ɗi Daa wuri kì̵ sat ni nsar kì̵ ngusatpo fi̶ri nee, "Wan pet làa fi̶na put aku ndi̶ghi̶n nyil Ijip."
40002016	Ɗangɓe kaaɗi Herot wuri naa nyemseen ni mo ɓák wuri, ɓe wuri c`in tughup zam. Wuri lop ku mo twa jep ɗiimish ɗi mo ndi̶ghi̶n Betlehem, ki̶ ɗi mo neer nyil mi̶ni jir, ɗi ɓit furu mo wul vul, ki̶ ɗi ba mo ki̶ wul ɓit vul ni kas zak. Yaghal mparpuus ɗi wuri tal ɗi pu nyemseen ni mo ɓe a ɓit vul.
40002017	Ɗangɓe po ni gam mbii ɗi mo kì̵ ten sat ni nsar kì̵ Jeremiya ngusatpo Naan nee:
40002018	"Mo ki̶ling mee or ndi̶ghi̶n Rama, Maap ɗiiɗes, ki̶ putughup ɗiiwuwat hakyeng. Recel wura wal mpee jep fi̶ra mo, wura cíi nwaan, mpeeɗi ba jep fi̶ra mo ɗi kas."
40002019	Aɓwoon ɗi Herot muut, ɓe ngulop kì̵ Daa j`i sat nJosep ndi̶ghi̶n sughun, ɗi nyil Ijip ni nee,
40002020	"A yaghal, a mang làa ɗiilee ni ki̶ ni̶ghi̶n fi̶ri, a baa nyil Isreil, mpeeɗi nyem ɗi moo tang seen ki̶ làa ɗiilee ni, mo kì̵ murap jee."
40002021	Ɗangɓe Josep wuri yaghal, ɓe wuri mang làa ɗiilee ni ki̶ ni̶ghi̶n fi̶ri, wuri baa nyil Isreil.
40002022	Amma kaaɗi Josep wuri ki̶ling nee, Arkilayus wuri a mishkagham nJudiya a koppee kì̵ puun fi̶ri Herot, ɓe wuri ki̶i̶r so mpeemi̶ni. Amma kaaɗi Naan kám nwuri ndi̶ghi̶n sughun, ɓe wuri taa mer so nkoghop nyil nGalili.
40002023	Ɓe wuri so tong ndi̶ghi̶n yil ɗi moo pet ni a Nazaret, mpeku po ni gam mbii ɗi mo kì̵ ten sat nsar kì̵ nyemsatpo kì̵ Naan mo nee, "Mon mpet wuri a ngu Nazaret."
40003001	Ndi̶ghi̶n ɓit mi̶ni mo, ɓe Joon nguc`in baptisma wuri j`i, wuri satpo Naan a naar yil nJudiya.
40003002	Wuri sat nee, "Wu tuwap, mpeeɗi mulki kì̵ Naan ni kus."
40003003	A Joon wuri a ngo ɗi mo kì̵ ten satpo nkaa wuri nsar kì̵ ngusatpo Naan Aizaya nee: "Mee ngo ki̶ pi̶rep pee shi ɗoo ɗiiɗes a naar yil nee, Wu ɗak ar kì̵ Daa, Wu ɗak ar fi̶ri ndi̶re-ndi̶re."
40003004	Joon wuri lop nli̶r mu shoop raakumi, ki̶ wuri ɗiin beel mu shim mɓwoon fi̶ri, ki̶ mbiise fi̶ri ni a ciɓel ki̶ am nshii.
40003005	Ɗangɓe nyem Jerusalem mo, ki̶ nyem nJudiya mo jir, ki̶ yil ɗi mo neer dung nJodan jir, mo pwat so pe wuri ɗi.
40003006	Moo woo shikbish furu mo, ki̶ wuri c`in baptisma mmo ndi̶ghi̶n dung nJodan.
40003007	Amma kaaɗi Joon wuri naa pak nyem Farisi mo, ki̶ Saddusi mo ɗes, mo j`i mpeku wuri c`in baptisma ɗi mmo, ɓe wuri sat mmo nee, "Wun a kaa jep nw`oo pang mo si! A we ten sat nwun, ku wu swa ɗi aku mpee tughup kì̵ Naan ɗi nin ndung j`i ye?
40003008	Mpeemi̶ni wu c`in ɗak ɗi mon nkám tuwap fuu ni.
40003009	Taji wu lepan nee, Naan wurin nnook kar wun kas, mpeeɗi wuu sat ne puun fuu a Abraham. Azeen wan sat nwun nee, Naan wuri mak cighi̶r ki̶ nhi̶k ɗiisi mo, ku mo ɗee a jep kì̵ Abraham mo.
40003010	Yak-yaksi, mo kì̵ le sep nder kukting ni mo, mpeku mo saa mo ɗi mmi̶ni. Koo ting ɗiiɗang ye ɗi ba ni làa-làa ɗiiret kas, ɓe mon ncan mi̶ni vwet nwus.
40003011	Wan c`in baptisma nwun a shi am mpee langting mu tuwap, amma ngo ɗi wurin ndung j`i mɓwoon fi̶na, wuri a ɗiiɗes met nwan, ɗi har ba wan mak koo mpee mang kwaghazak fi̶ri kas. A wurin nc`in baptisma nwun shi Riin Ɗiiɓang ki̶ shi wus zak.
40003012	Wuri ki̶ kutut fi̶ri ndi̶ghi̶n sar fi̶ri, ki̶ wurin ndung fii ɗiɓen fi̶ri ku ni ɓang ɗi riret, mpeku wuri kok ɗiɓen ni le ɗi ndi̶ghi̶n ɗiyaar fi̶ri. Ɓe wurin nwus mukap ni shi wus ɗi ba ni mak pit kas."
40003013	Jesu wuri yaghal nGalili, ɓe wuri j`i nJodan pe Joon ɗi, ku Joon c`in baptisma ɗi nwuri.
40003014	Amma Joon wurii riɓet kwar c`in baptisma nin nJesu, har wuri sat nee, "Wan ɗi ki̶n riɓet ku a wugha c`in baptisma nwan, ɓe wugha waa baaj`i a pe wan ɗi aa?"
40003015	Amma Jesu lap nwuri nee, "A yit ku ni ɗee aasi yaksi, mpeeɗi ni ret ku mu gam mbii mo ɗin ndi̶re-ndi̶re jir." Ni aasi ɓe Joon c`in baptisma nwuri.
40003016	Kaaɗi Jesu wuri lap baptisma ni, ɓe wuri put mɓut am ni abet. Ɗangɓe mo wang ɗengnaan, ki̶ wuri naa Riin kì̵ Naan sham kaa mbul si, ni shamlang nkaa wuri.
40003017	Ki̶ zak, mo ki̶ling mee ɗoo ɗi ni put aɗeng, ɗi ni sat nee, "Ɗiisi a làa fi̶na ɗi wan wal nwuri, ɗi wan ki̶n kat retnyit ki̶ wuri hakyeng."
40004001	Ɗangɓe Riin Ɗiiɓang so ki̶ Jesu a naar yil, mpeku Shetan kyam wuri ɗi.
40004002	Aɓwoon ɗi wuri kì̵ wet, ki̶ c`in teer mo laarfeer nɗin nse mbiise zak, ɓe neenláa nwuri.
40004003	Shetan ngukyampee wuri j`i pe Jesu ɗi, ɓe wuri sat nJesu nee, "Katɗang wugha a Làa kì̵ Naan, ɓe a sat nhi̶k ɗiisi mo cighi̶r ɗee nwugha a mbiise."
40004004	Amma Jesu lap nwuri nee, "Mo kì̵ ran nee, 'Ba gurum wurin nkat seen a mpee se mbiise ɓejee ɗak kas, amma a shi koo po ɗiiɗang ye ɗi ni put mpo kì̵ Naan.' "
40004005	Ɗangɓe Shetan so ki̶ Jesu ndi̶ghi̶n Jerusalem birni kì̵ Naan. Wuri le ku Jesu ɗar aɗeng Lu kì̵ Naan ɗiiɗes.
40004006	Ɓe wuri sat nJesu nee, "Katɗang wugha a Làa kì̵ Naan, ɓe a met a sham nyil shikáa fugha. Mpeeɗi mo kì̵ ran nee, Naan wurin nsatpo nyemlop fi̶ri mo nkaa wugha. 'Ɓe mon ntaa fwang wugha shi sar furu mo, Mpeku taji a sham a shoor shii fugha mo nkaa jwak kas.' "
40004007	Jesu wuri sat nee, "Mo kì̵ baa ran zak nee, 'Taji a kyam Daa Naan fugha kas.' "
40004008	Shetan baaso ki̶ Jesu zak, ɓe wuri kàa ki̶ Jesu aɗeng jwak ɗiiwurang ɗes. Ɓe wuri kám mulki mu yil ni mo jir ki̶ ɗiiɗes furu mon nJesu.
40004009	Wuri sat nJesu nee, "wan ncín mbii ɗiisi mo nwugha jir, katɗang wugha lang nyil ku a seyil ɗi nwan."
40004010	Jesu sat nwuri nee, "A baa aku, Shetan, mpeeɗi mo kì̵ ran nee, 'A seyil nDaa Naan fugha, a wuri mmi̶shin ɗi a nc`in ɗak nwuri ɓejee ɗak.' "
40004011	Ɗangɓe Shetan yaghal yit Jesu, ɓe nyemlop kì̵ Naan mo j`i ɓam wuri.
40004012	Kaaɗi Jesu wuri ki̶ling ne mo kì̵ yaa Joon, ɓe wuri so nyil nGalili.
40004013	Wuri yit Nazaret, ɓe wuri j`i tong ndi̶ghi̶n Kaparnahum, ɗi ni pukom bahar nkoghop nZebulun ki̶ Naftali.
40004014	Mpeku po ni gam mbii, ɗi mo kì̵ ten sat ni nsar kì̵ ngusatpo Naan Aizaya nee:
40004015	"Yil nZebulun ki̶ yil nNaftali. Ar so mbahar canɗel mɓin Jodan ki̶ Galili mu nyemk`um mo.
40004016	Nyem ɗi moo tong a peenkoo. Mo naa peeɓang ɗiiɗes. Nyem ɗi moo tong ndi̶ghi̶n yil ɗiimumuut, ɓe peeɓang ni j`i put pe mo ɗi."
40004017	Yaghal mparmi̶ni, ɓe Jesu wuri ɗoghom satpo Naan ngurum mo nee, "Wu tuwap, mpeeɗi mulki kì̵ ɗengnaan ni kus."
40004018	Kaaɗi Jesu wuri mwaan pukom bahar mu Galili, ɓe wuri naa mee ɗyemni̶ghi̶nshak mo vul. Simon ɗi moo pet wuri a Pita ki̶ Andru ɗyemni̶ghi̶n fi̶ri, mo nkaa fwo shang ndi̶ghi̶n am ni, mpee yak pupwap mo.
40004019	Jesu wuri sat mmo nee, "Wu j`i ndang wan, ɓe wan nle ku wu wu ɗee a nyemsatpo kì̵ Naan, mpeku wu dul gurum mo j`i pe wan ɗi kaaɗi wuu yak pupwap mo si."
40004020	Abet ɓe mo yaghal yit shang furu mo, ku mo so ndang wuri.
40004021	Kaaɗi wuri gyes so ɗii lee, ɓe wuri naa mee ɗyemni̶ghi̶nshak mo vul zak, Jemis làa kì̵ Zeɓeɗi ki̶ Joon ɗyemni̶ghi̶n fi̶ri, moo tong ndi̶ghi̶n jirgi ashak ki̶ puun furu Zeɓeɗi, ki̶ mo nkaa ɗak shang furu mo, ɓe Jesu wuri pet mo.
40004022	Abet, ɓe mo yit jirgi ni ki̶ puun furu, ku mo so ɗi ndang wuri.
40004023	Jesu wuri mwaan shipee-shipee ndi̶ghi̶n Galili jir, ki̶ wuri c`in kám ngurum mo ndi̶ghi̶n lu Naan furu mo. Wuri satpo ɗiiret nkaa mulki kì̵ Naan ni. Wuri bar shwal mo shini-shini jir, nnaar ki̶ gurum mo.
40004024	Ɗangɓe po nkaa wuri ni put so ndi̶ghi̶n Siriya jir. Ɓe gurum mo j`i ki̶ nyemgok mo pe wuri ɗi jir, ɗi shwal furu mo shini-shini, ki̶ nyem ɗi moo shwaajeel mo, ki̶ nyem ɗi mo ki̶ riin ɗiibish mo, ki̶ nyem ɗi mo ki̶ kukwi mo, ki̶ nyem ɗi sut furu mo fii, ɓe Jesu wuri bar mo jir.
40004025	Ɗuu ki̶ gurum mo ɗes, ɗi mo pwat ndi̶ghi̶n Galili, ki̶ Dikapolis, ki̶ Jerusalem ki̶ Judiya, ki̶ yil ɗi mon mɓin dung nJodan mo so ndang wuri.
40005001	Kaaɗi Jesu wuri naa ɗuu kì̵ gurum mo, ɓe wuri kàa aɗeng guus, ɓe wuri tong ɗi, ɓe nyemso ndang wuri mo j`i pe wuri ɗi.
40005002	Ɗangɓe wuri ɗoghom kám mmo nee:
40005003	"Nyem ɗi mo kat ɗiiret, a nyem ɗi mo man yaksi nee, mo a nyemjeel mo ndi̶ghi̶n mbii ɗi mo a mu Naan, mpeeɗi mon nɗee a nyem kì̵ Naan mo ndi̶ghi̶n mulki fi̶ri.
40005004	"Nyem ɗi mo kat ɗiiret, a nyem ɗi mo nkaa maap yaksi, mpeeɗi a mon nyaghal kat ɓam pu Naan ɗi.
40005005	"Nyem ɗi mo kat ɗiiret, a nyem ɗi mo sham kì̵ káa furu mo yaksi, mpeeɗi a mon nyaghal sekop kì̵ mbii mo jir.
40005006	"Nyem ɗi mo kat ɗiiret, a nyem ɗi moo fes ɗen ki̶ kyaghar ndi̶ghi̶n putughup furu, mpee c`in mbii ɗin ndi̶re mo, mpeeɗi Naan wurin ngam mo ki̶ mbii ɗi moo riɓet jir.
40005007	"Nyem ɗi mo kat ɗiiret, a nyem ɗi mo c`in kussuk, ngurum mo yaksi, mpeeɗi mon nyaghal kat kussuk pe Naan ɗi zak.
40005008	"Nyem ɗi mo kat ɗiiret, a nyem ɗi putughup furu mo a ɗiiɓang, mpeeɗi a mon nyaghal naa Naan.
40005009	"Nyem ɗi mo kat ɗiiret, a nyem ɗi moo j`i ki̶ tongriyang nnaar kì̵ gurum mo yaksi, mpeeɗi Naan wurin nyaghal pet mo, a nyem fi̶ri mo.
40005010	"Nyem ɗi mo kat ɗiiret, a nyem ɗi mo nkaa shwaajeel yaksi, mpee c`in mbii ɗin ndi̶re mo, mpeeɗi mon nyaghal ɗee a nyem kì̵ Naan mo ndi̶ghi̶n mulki fi̶ri.
40005011	"Wu kat ɗiiret, katɗang gurum mo fulup wun, ki̶ mo lejeel nwun, ki̶ mo c`in ɗung mo ɗes nkaa wun, mpeeɗi wun a nyemso ndang wan mo.
40005012	Ɓe wu c`in retnyit. Wu c`in retnyit ɗes, mpeeɗi kwat fuu ni a ɗiiɗes ndi̶ghi̶n ɗengnaan. Mpeeɗi, gyet mo kì̵ lejeel nkaa nyemsatpo kì̵ Naan ɗi gyet mo shee j`i nwun nshee aasi zak"
40005013	"Wun a kaa ki̶i̶n mu yil ni si, amma katɗang ki̶i̶n ni kuɗii shang kas, ɓe mon mbaa ɗak ni a shi me, ku ni shang ɗi ye? Ba ni kuɗi ki̶ mee koghop ni kas, see mo ɓi̶ɓeer ɗak, mpeku gurum mo ti̶reng ni ɗi shi shii.
40005014	"Wun a kaa peeɓang mu yil ni si. Birni ɗi mo ɗik ni aɗeng gi̶i̶t ba ni mak ɗee a si̶sok kas.
40005015	Ba gurum mon mɓel wus ku mo paa ni shi ɗaa kas, amma moo le ni a ɗengpee, ku ni ɓangpee ɗi nyem ɗi mo ɗi ndi̶ghi̶n lu ni jir.
40005016	Wu yit ku ɗak c`in fuu mo ɗee kaa peeɓang si ntoghom ki̶ gurum mo, mpeku mo naa ɗak ɗiiret fuu mo, ɗangɓe mon nc`in ɗiiɗes mpuun fuu ɗi wurin ndi̶ghi̶n ɗengnaan."
40005017	"Taji wu pan nee wan j`i a mpee baa ki̶ Waar kì̵ Mosis ni mo, koo po kì̵ nyemsatpo kì̵ Naan mo kas. Ba wan j`i a mpee baa ki̶ Waar ni mo kas, see a mpee gam mo.
40005018	Azeen-nzeen wan sat nwun nee, koo ɗi ɗeng ki̶ yil mon nɗel so, ɓe ba mee dot, koo mee mbii ɗi mo ran diɓen ndi̶ghi̶n Waar ni mo, ɗi nin nɗel so buu kas, see mo gam mbii ni mo jir akuɗang.
40005019	Mpeemi̶ni, koo ngo ɗiiɗang ye, ɗi wuri yit memee ndi̶ghi̶n Waar ɗiilee met jir ndi̶ghi̶n Waar ɗiisi mo, har ku wuri kám gurum mo aasi zak, ɓe mon nle wuri a ɗiilee met jir ndi̶ghi̶n mulki kì̵ Naan. Amma ngo ɗi wuri c`in mo jir, ki̶ wuri kám ngurum mo aasi zak, ɓe mon nle wuri a ɗiiɗes ndi̶ghi̶n mulki kì̵ Naan.
40005020	Mpeeɗi wan sat nwun nee, katɗang ba nɗin ndi̶re fuu ni ɗes met ɗin ndi̶re mu nyemkám Waar kì̵ Mosis mo ki̶ nyem Farisi mo kas, ɓe ba wun nɗel ndi̶ghi̶n mulki kì̵ Naan kas koo diɓen."
40005021	"Wuu ten wu ki̶ling mbii ɗi mo sat nyemɗiiyam si mo nee, 'Taji a tukáa kas, ngo ɗi wuri tukáa, ɓe ɗiyeel ni yaa wuri.'
40005022	Amma wan sat nwun nee, ngo ɗi wuri langtughup ki̶ ɗyemni̶ghi̶n fi̶ri, ɓe ɗiyeel ni yaa wuri. Ngo ɗi wuri fulup ɗyemni̶ghi̶n fi̶ri nee, 'Wugha mwen', ɓe mon nso ki̶ wuri pe kuur nyemnan mo, mpeku mo ɓeetpo mi̶ni ɗi mmo. Ngo ɗi wuri sat nɗyemni̶ghi̶n fi̶ri zak nee, 'Wugha a mwen ɗiibuu', ɓe wuri le ku mo, so vwet wuri ndi̶ghi̶n aawus ɗiinaat hakyeng.
40005023	Katɗang ɓe wugha ɗoghom wus mbiizughum fugha a peewus mbiizughum nNaan, ɗangɓe wugha pan ne, mee ɗyemni̶ghi̶n fugha wuri ki̶ tughup nkaa wugha.
40005024	Ɓe a yit mbiizughum fugha ni ɗi a pee cín zughum nNaan ni, ku a so, a shee ɗak po ni ashak ki̶ ɗyemni̶ghi̶n fugha aku, ɗang a baa a j`i, a cín mbiizughum fugha.
40005025	Katɗang mee ngo ki̶ riɓet so ki̶ wugha nluɗiyeel, ɓe wu ɗakpo ni aku, baaɗang wurii so ki̶ po ni nluɗiyeel, mpeku taji shaarpo fugha ni wuri so kì̵ wugha nsar kì̵ ngutokɗiyeel kas. Kasɓe ngutokɗiyeel wurin nle ku laakám mo mang nwugha so shaghat.
40005026	Azeen-nzeen wan sat nwugha nee, ba wugha mmak put nlushaghat ni kas, see a kwat mbii ɗi wugha ki̶ni jir, ki̶ ba mee koɓo ɗee ɗi nwugha kas akuɗang!"
40005027	"Wuu ten wu ki̶ling mo sat nee, 'Taji a c`in ngaa kas!'
40005028	Amma wan sat nwun nee, koo ngo ɗiiɗang ye ɗi wuri naa mee mat, ɗang wuri kyaghar wura, ɓe wuri kì̵ c`in ngaa ki̶ wura ndi̶ghi̶n putughup fi̶ri mi̶ni.
40005029	Katɗang yit fugha ɗin nkoghop sarse ni le ku a c`in shikbish, ɓe a pun a vwet. Ngyal ɗeesi ɓe mee ɓeep mi̶ndong ni lagham, met aku ɗi mo vwet sak fugha jir ndi̶ghi̶n wus ɗiinaat hakyeng.
40005030	Katɗang sarse fugha ni le ku a c`in shikbish, ɓe a can ni a vwet. Ngyal ɗeesi ɓe mee ɓeep fugha mi̶ndong ni lagham, met aku sak fugha jir ni ɗel ndi̶ghi̶n wus ɗiinaat hakyeng."
40005031	"Mo kì̵ ten sat zak nee, 'Ngo ɗi wuri ceen mat fi̶ri, ɓe wuri cín takarda mu tuɗik ni nwura.'
40005032	Amma wan sat nwun nee, koo ngo ɗiiɗang ye ɗi wuri ceen mat fi̶ri, katɗang ba a mpeeɗi wura kì̵ c`in a ngaa kas, ɓe wuri le ku wura c`in a ngaa mmi̶ni, ki̶ zak koo ngo ɗiiɗang ye ɗi wuri lap mat ɗi mo kì̵ ceen wura, ɓe wuri c`in a ngaa mmi̶ni."
40005033	"Ki̶ zak, wuu baa wu ki̶ling mo sat nyemɗiiyam si mo nee, 'Taji a ɓi̶lemcuk ndi̶ghi̶n sum kì̵ Naan shi ɗung kas, amma a gung ku a cín nNaan mbii ɗi a ɓi̶lemcuk ndi̶ghi̶n sum fi̶ri mpee ni.'
40005034	Amma wan sat nwun nee, taji wu ɓi̶lemcuk ndi̶ghi̶n sum kì̵ Naan kas ki̶n ndi̶ng. Koo a ndi̶ghi̶n sum kì̵ ɗengnaan kas, mpeeɗi mi̶ni a peetong kì̵ Naan.
40005035	Ki̶ taji wu ɓi̶lemcuk ndi̶ghi̶n sum kì̵ yil kas, mpeeɗi mi̶ni a mbii leshii fi̶ri, koo ndi̶ghi̶n sum kì̵ Jerusalem kas, mpeeɗi ni a birni kì̵ mishkagham ɗiiɗes.
40005036	"Taji a ɓi̶lemcuk shi sum fugha kas, mpeeɗi ba wugha mak cighi̶r ki̶ mee shoopkáa fugha mi̶ndong, ku ni ɗee a ɗiipiyaa koo ɗiitup kas.
40005037	Amma wu yit ku koo a mbii ɗiiɗang ye ɗi wu sat jir, ɓe ni ɗee a 'Ii', koo 'waash'. Mpeeɗi mbii ɗi ni met nɗiisi, ɓe ni put a pe Shetan ɗi."
40005038	"Wuu ten wu ki̶ling mo sat nee, 'Yit a koppee kì̵ yit, ki̶ aghas a koppee kì̵ aghas.'
40005039	Amma wan sat nwun nee, taji wu kwat ɗiibish ngo ɗi c`in mbii ɗiibish nwun kas. Ngo ɗi wuri cut wugha nki̶pak ɗi nkoghop sarse, ɓe a cighi̶r ki̶ ki̶pak ɗi nkoghop sarkul ni nwuri zak.
40005040	Katɗang ɓe mee gurum riɓet so ki̶ wugha nluɗiyeel, mpeku wuri lap nli̶r fugha ɗi, ɓe a cín mbiisup fugha ɗiki̶ nwuri zak.
40005041	"Katɗang ɓe mee gurum leting nwugha, mpeku a sel wuri mpee meel mi̶ndong, ɓe a so a sel wuri mpee meel mo vul.
40005042	Katɗang mee gurum ɗang mee mbii pu wugha, ɓe a cín nwuri. Ngo ɗi wuri riɓet hop mee mbii pu wugha, ɓe taji a kwar hop ni nwuri kas."
40005043	"Wuu ten wu ki̶ling mo sat nee, 'A wal ngi̶nang fugha, ku a kwar shaarlek fugha ɗi.'
40005044	Amma wan sat nwun nee, Wu wal nshaarlek fuu mo, ki̶ wu c`in aduwa mpee nyem ɗi mo lejeel nwun zak.
40005045	Mpeku wu ɗee ɗi a jep kì̵ puun fuu ɗi wuri ndi̶ghi̶n ɗengnaan, a wurii le ku puus ni ɓangpee, nkaa nyemɗiibish mo, ki̶ nyemɗiiret mo. A wurii le ku fwan j`i nkaa nyem ɗin ndi̶re mo ki̶ nyemɗiibish mo zak.
40005046	Katɗang wuu wal a nyem ɗi mo wal nwun ɗak, ɓe cirang ɗang Naan wurin nle ɗiiret nkaa wun ye? Koo nyemlapwap mo, ɓe moo walnshak aasi zak.
40005047	Katɗang wuu tokshik, aa ɗyemni̶ghi̶n fuu mo ɓejee ɗak, ɓe wu c`in a me ɗi ni met nkaghar gurum mo ye? Koo a nyemk`um mo, ɓe moo tokshik ki̶ shak aasi zak.
40005048	Mpeemi̶ni ɓe ni a ting ku wu ɗee a nyem ɗin ndi̶re mo, kaaɗi puun fuu ɗi aɗeng wuri a ngo ɗin ndi̶re si zak."
40006001	"Wu tap, taji wu c`in ɗak fuu ɗiiret mo, a yit kì̵ gurum mo nki̶kàam, mpeku mo naa wun ɗi kas. Katɗang wu c`in aasi, ɓe ba wun ki̶ mee kwat pe Naan puun fuu ɗi wuri aɗeng kas.
40006002	Katɗang ɓe wugha nkaa cín zughum nyemjeel mo, ɓe taji a taa feer ku gurum mo man ɗi kas, kaaɗi nyem ɗi moo so ndang Naan shi putughup vul-vul moo c`in, ndi̶ghi̶n lu seyil nNaan mo, ki̶ a ar mo si, mpeku gurum mo kwoop mo ɗi. Azeen-nzeen ki̶n sat nwun, mo kì̵ ten lap kwat furu jee.
40006003	Amma katɗang ɓe wugha nkaa cín zughum nyemjeel mo, ɓe taji a yit ku shaar fugha ɗiikus ki̶ wugha wuri man mbii ɗi wugha nkaa cín ni kas.
40006004	Mpeku mbiizughum fugha mo ɗee ɗi a si̶sok. Ɗangɓe puun fugha ɗi wurii naa mbii mo a si̶sok wurin nkwat wugha."
40006005	"Katɗang wu ɗoghom c`in aduwa, ɓe taji wu ɗee kaa nyem ɗi moo so ndang Naan shi putughup vul-vul si kas, mpeeɗi mo riɓet ɗar c`in aduwa ndi̶ghi̶n lu kì̵ Naan mo, ki̶ mpo ar mo, mpeku gurum mo naa mo ɗi. Azeen-nzeen ki̶n sat nwun nee, mo kì̵ ten lap kwat furu jee.
40006006	Amma katɗang wugha ɗoghom c`in aduwa, ɓe a ɗel ndi̶ghi̶n lu fugha. Aɓwoon ɗi a shaghat polu ni, ɓe a c`in aduwa Naan puun fugha ɗi ba gurum ki̶ mak naa wuri kas, ɗangɓe puun fugha ɗi wurii naa mbii ɗi aa c`in mo a si̶sok, wurin nkwat wugha.
40006007	"Katɗang wu c`in aduwa zak, ɓe taji wu baa wu satpo ni ɗiki̶ nki̶shak-nki̶shak kas, kaaɗi nyemk`um moo c`in si. Mpeeɗi mo pan nee mon nki̶ling ɗun a mpeeɗi wuɗun satpo mo ɗes-ɗes.
40006008	Taji wu ɗee kaa mo si kas, mpeeɗi puun fuu wuri man mbii ɗi wuu riɓet, akuɗang wuu ɗang pu wuri.
40006009	"Mpeemi̶ni, wu c`in aduwa a kaa ɗiisi si nee: Puun, funu ɗi aɗeng, A yit ku mu lesum fugha a ɗiiɓang.
40006010	A yit ku mulki fugha ni j`i. A ɓam mun ku mu c`in ɗyen fugha a yil ɗiisi, kaaɗi moo c`in ndi̶ghi̶n ɗengnaan si.
40006011	A cín mun mbiise ɗi mun nse cicinsi, ku mu wet ɗi.
40006012	A fwo mmun mbii ɗi muu c`in mo bish-bish, kaaɗi mun muu fwo mbii ɗi gurum moo c`in ni mun bish-bish si.
40006013	Taji a yit ku mu so, a peeɗi mon njwaan mun ɗi kas. Amma a ɓam mun nsar kì̵ Shetan.
40006014	"Katɗang wuu fwo nyem ɗi mo c`in mbii ɗiibish nwun, ɓe puun fuu ɗi aɗeng wurin nfwo wuwun zak.
40006015	Amma katɗang ba wu fwo nyem ɗi mo c`in mbii ɗiibish nwun kas, ɓe ba puun fuu wurin nfwo shikbish fuu mo kas zak."
40006016	"Katɗang ɓe wu nook sese zak, ɓe taji wu le ku yit fuu mo ɗee jeel-jeel, kaaɗi nyem ɗi moo so ndang Naan shi putughup vul-vul moo c`in si kas. Mpeeɗi moo wat yit furu mo, mpeku gurum mo naa ɗi ne, mo nook a sese. Azeen ki̶n sat nwun, mo kì̵ ten lap kwat furu jee.
40006017	Amma katɗang ɓe wugha nook sese, ɓe a pwos mwoor nkáa fugha, ki̶ a vwang yit fugha.
40006018	Mpeku taji gurum mo naa ne, a wet aa neen kas. See a puun fugha ɗi ba gurum mak naa wuri kas, a wurin mman, ɗang puun fugha ɗi wurii naa mbii ɗi aa c`in mo a si̶sok, a wurin nkwat wugha."
40006019	"Taji wu lelong mpee suk fuu a yil ɗiisi kas, a peeɗi ndukup, ki̶ naat njileng moo wat ni. A peeɗi wat moo sulpee ku mo hi̶r ɗi.
40006020	Amma wu lelong mpee suk fuu mo ndi̶ghi̶n ɗengnaan, a peeɗi ba mee ndukup koo naat njileng mon nnwat ni kas. Ba mee wat mon nsulpee ku mo hi̶r ɗi kas.
40006021	Mpeeɗi peeɗi wu lelong fuu mo ɗi, ɓe pan kì̵ putughup fuu mo ɗee a mpee mi̶ni zak."
40006022	"Yit fugha ni a peeɓang kì̵ sak fugha, katɗang ɓe yit fugha nin nkagham, ɓe sak fugha jir ni ki̶ peeɓang.
40006023	Amma katɗang ɓe ba yit fugha nin nkagham kas, ɓe sak fugha jir nin ngam ki̶ peenkoo. Katɗang yit fugha ɗi ni a peeɓang ki̶ sak fugha ni ɗee a peenkoo, ɓe mi̶nin nɗee a ɗiirap shek-shek hakyeng."
40006024	"Ba mee gurum mak c`in ɗak ndaa mo vul kas. Mpeeɗi wurin nkwar mmemee, ku wuri wal ɗi memee. Koo wurin ncín ɗiiɗes mmemee, ɗangɓe wuri toklong mmemee. Ba wun mmak seyil nNaan ki̶ seyil nshaghal mo weet ntiit kas."
40006025	"Mpeemi̶ni, wan sat nwun nee, taji wu daampee nsuk ki̶ pan mpee seen fuu mo, nkaa mbii ɗi wunn nse, koo mbii ɗi wunn nshwaa. Ki̶ koo a mpee suk fuu mo, ki̶ koo a mpee lée ɗi wunn njwal mo kas. Ba seen fuu mo met mbiise kas aa? Ki̶ ba suk fuu mo met leelop mo kas aa?
40006026	Wu naa ny`er ɗi moo yaghal ncáap mo, ba moo kop mee mbiise kas, ki̶ ba moo ɗiip mee mbiise kas zak, ki̶ ba moo ɗiip mee mbii le nɗiyaar kas. Amma puun fuu ɗi wuri aɗeng wurii c`in mbiise mmo. Ba wun ki̶ koghop ni ɗes met ny`er mo kas aa?
40006027	A we ndi̶ghi̶n wun ɗi mpee pan fi̶ri, ɓe wurin mmak le ku teer fi̶ri ni gyes so ɗi a kiyeen, koo a mpee teer mi̶ndong ye?
40006028	"A me le ɗang wuu daampee nsuk mpee leelop mo ye? Wu pan pel ɗi moo kàa a yil, ba moo c`in mee ɗak kas, ki̶ ba moo ɗak mee lée mpee sut kas.
40006029	Jir ki̶si, ɓe wan sat nwun nee, koo gyet a Solomon ndi̶ghi̶n ɗiiɗes fi̶ri jir, ɓe ba wuri mak c`in jwat nshin kaa memee mi̶ndong ndi̶ghi̶n pel ɗiisi mo kas.
40006030	Katɗang ɓe Naan wuri c`in jwat nɗem ɗi mo a yil, ɗi mo ɗi cicinsi, amma daɗaar ɓe mon nfwo mon nwus, ɓe wu pan nee. Ba Naan wurin ncín leelop mo nwun ɗes met mpel ɗiisi mo kas aa? Kai wun! Cínzeen fuu ni a lee ɗak!
40006031	Mpeemi̶ni, taji wu daampee nsuk ki̶ pan kas, ne wun nse a meye? Koo wun nshwaa a meye?
40006032	A mbii ɗi nyemk`um moo tang mo mi̶ni jir. Puun fuu ɗi wuri aɗeng wuri man ne wuu riɓet mbii ɗiisi mo jir.
40006033	Amma mbii ɗi ni ret met jir ni nɗiisi, wu shee le putughup fuu mo nkaa mbii ɗi mo a mu mulki kì̵ Naan, ki̶ ɗin ndi̶re fi̶ri, ɗangɓe mon nc`in mbii ɗiisi mo ɗiki̶ wun jir zak.
40006034	Mpeemi̶ni, ɓe taji wu daampee nsuk ki̶ pan nkaa daɗaar kas, mpeeɗi katɗang gurum wul daɗaar ni, ɓe mbii daampee mu daɗaar ni mon nj`i. Wu yit ku mbii daampee mu puus mi̶ndong ni mak ki̶ puus mi̶ni."
40007001	"Taji wu tokɗiyeel mmee gurum kas, mpeku taji Naan tokɗiyeel nwun kas.
40007002	Mpeeɗi a shi ɗiyeel ɗi wuu tok ngurum mo, ɓe Naan wurin ntokɗiyeel nwun aasi zak. Ɗaa kám ɗiɓen ɗi wuu kám ngurum mo ɗishik, ɓe Naan wurin mbaa kám ni wun a ɗishik zak.
40007003	"A me le ɗang aa daampee nsak ki̶ rep shit ɗi ni ndi̶ghi̶n yit kì̵ ɗyemni̶ghi̶n fugha, amma ba a kak kuk yoghom ɗi ni ndi̶ghi̶n yit mugha kas ye?
40007004	Cirang ɗangɓe wughan mak sat nɗyemni̶ghi̶n fugha nee, 'A yit ku wan fii rep shit ɗi ni ndi̶ghi̶n yit fugha,' amma ba a kak kuk yoghom ɗi ni ndi̶ghi̶n yit mugha kas ye?
40007005	Wugha nguɓutbish, a shee shang kuk yoghom ɗi nin nyit fugha si aku. Ɗangɓe wughan mmak naapee riret, mpee fii rep shit ɗi nin ndi̶ghi̶n yit ki̶ ɗyemni̶ghi̶n fugha si.
40007006	"Taji wu cín mbii ɗiiɓang as mo kas, mpeku taji mo cighi̶r j`i mpee i̶rap wun kas. Taji wu vwet mbii ɗiiki̶rim ntughus mo kas, mpeku taji mo ti̶reng shi shii kas.
40007007	"Wu ɗang, ɗangɓe mon ncín nwun, wu tang, ɗangɓe wun nkat. Wu ɓwap polu, ɗangɓe mon nwang nwun.
40007008	Mpeeɗi koo ngo ɗiiɗang ye ɗi wuri ɗang mbii, ɓe mon ncín nwuri. Ngo ɗi wuri tang mbii, ɓe wurin nkat. Ngo ɗi wuri ɓwap polu ɓe mon nwang nwuri.
40007009	A we ndi̶ghi̶n wun ɗi katɗang làa fi̶ri tal bred pu wuri, ɓe wurin ncín nhi̶k làa ni me?
40007010	Koo katɗang làa ni tal pupwap pu puun ni, ɓe puun nin ncín nw`oo nwuri ye?
40007011	Katɗang wun ɗi wun a ɗiibish mo, wu man cín zughum ɗiiret njep fuu mo, ɗang j`iɗee a puun fuu ɗi wuri ndi̶ghi̶n ɗengnaan aa? Naan wurii cín mbii ɗiiret nyem ɗi mo tal pu wuri.
40007012	Mpeemi̶ni, koo a mbii ɗiiɗang ye ɗi wu riɓet ku gurum mo c`in nwun, ɓe wu c`in mmo aasi zak. Ɗiisi ni a Waar kì̵ Mosis ki̶ kám kì̵ nyemsatpo kì̵ Naan mo."
40007013	"Wu ɗel ndi̶ghi̶n polu ɗiiɗwat, mpeeɗi polu ɗiikaam ni ɗi, ki̶ ar ɗiikaam ni ɗi zak, ɗi nii so ki̶ gurum a peemúut. Gurum mo ɗes moo yaa a ɗi.
40007014	Amma polu mu seen ni a ɗiiɗwat, ki̶ ar ni a ɗiiɗwat, ɗi nii so ki̶ gurum a peeseen. A gurum mo lee-lee ɗi moo kat ni ɗak."
40007015	"Wu tap ki̶ nyemsatpo kì̵ Naan mu ɗung mo, ɗi mon nj`i pe wun ɗi ndi̶ghi̶n shoop kì̵ tum mo, amma ndi̶ghi̶n putughup furu mo, ɓe mo a kaa ncuwe ɗi neen fes láa mo si.
40007016	Wun mman mo a mpee ɗak furu mo. Gurum mmak tal làa ting anab mɓut tinghi̶r me? Koo làa tingkoon mɓut nkuultum me?
40007017	Aasi, koo a ting ɗiiret ɗiiɗang ye ɓe nii làa-làa ɗiiret. Amma ting ɗiibish, ɓe nii làa-làa ɗiibish.
40007018	Ba ting ɗiiret mmak làa-làa ɗiibish kas, ki̶ ba ting ɗiibish mmak làa-làa ɗiiret kas zak.
40007019	Koo ting ɗiiɗang ye ɗi ba ni làa-làa ɗiiret kas, ɓe mon ncan mi̶ni mo vwet nwus.
40007020	Mpeemi̶ni, ɓe wun mman nyemsatpo kì̵ Naan mu ɗung ni mo, a mpee ɗak furu mo.
40007021	"Ba a gurum mo jir ɗi moo sat nwan nee, 'Daa, Daa mon nɗel ndi̶ghi̶n mulki kì̵ Naan kas. Amma see a ngo ɗi wurii c`in ɗyen kì̵ puun fi̶na ɗi wurin ndi̶ghi̶n ɗengnaan.'
40007022	Katɗang parpuus ɗiyeel nin nwul, ɓe gurum mo ɗes mon nsat nwan nee, 'Daa, ba jí mun muu satpo Naan ndi̶ghi̶n sum fugha kas aa? Ba jí mun kì̵ ceen riin ɗiibish mo ndi̶ghi̶n sum fugha kas aa? Ba jí mun kì̵ c`in mbii lukshik mo ɗes ndi̶ghi̶n sum fugha kas aa?'
40007023	Ɗangɓe wan nsat mmo agaak nee, 'Ba wan ki̶n kyam man wun kas koo diɓen. Wu baa aku pe wan ɗi, wun nyem c`in ɗak ɗiibish mo.' "
40007024	"Koo ngo ɗiiɗang ye ɗi wuri ki̶lingpo fi̶na ɗiisi mo, ɗang wuri c`in mo zak, ɓe wuri a kaa nguseen, ɗi wuri ɓwot kuklu fi̶ri nkaa jwak si.
40007025	Fwan ni taa, ki̶ am ni kàa paa kuklu ni, ki̶ kut cut lu ni ɓal-ɓal, amma ba lu ni ship kas, mpeeɗi mo kì̵ ɓwot kuklu ni a nkaa jwak.
40007026	Koo ngo ɗiiɗang ye ɗi wuri ki̶lingpo fi̶na ɗiisi mo, ɗangɓe ba wuri c`in mo kas, ɓe wuri a kaa ngumwen, ɗi wuri ɓwot kuklu fi̶ri nkaa ɗiyees si.
40007027	Fwan ni taa, ki̶ am ni kàa paa kuklu ni, ki̶ kut cut lu ni ɓal-ɓal, ɓe lu ni ship. Ship kì̵ lu ni a ɗiiɗes hakyeng."
40007028	Kaaɗi Jesu wuri kyes satpo ɗiisi mo, ɓe ni aapo ngurum mo zam, mpee kám fi̶ri ni mo.
40007029	Mpeeɗi wuri kám mmo a kaa ngo ɗi wuri ki̶ iiko si, ba a kaa nyemkám Waar kì̵ Mosis mo si kas.
40008001	Kaaɗi Jesu wuri sham aɗeng jwak ni, ɓe ɗuu ki̶ gurum mo ɗes mo so ndang wuri.
40008002	Ɗangɓe mee nguloghom j`i pe Jesu ɗi, ɓe wuri kurum ntoghom kì̵ Jesu, ɓe wuri sat nee, "Daa, katɗang a riɓet, ɓe wughan mmak bar wan."
40008003	Ɗangɓe Jesu zan sar fi̶ri, wuri tuwaas gwar ni, ɓe wuri sat nee, "Wan riɓet, a ɗee a ɗiibi̶bar." Abet ɓe loghom fi̶ri ni kyes.
40008004	Ɗangɓe Jesu sat ngwar ni nee, "A tap, taji a sat mee mbii mmee gurum kas. Amma a so, a kám sak fugha mpris, ku wuri naa bar fugha ɗi. Aɓwoon mi̶ni, ɓe a cín zughum ɗi Mosis sat ni, mpee c`in langting ngurum mo ne aa ɗee a ɗiibi̶bar."
40008005	Kaaɗi Jesu ɗel ndi̶ghi̶n yil nKaparnahum, ɓe mee ngo ɗiiɗes nkaa sooja mo, wuri j`i pe Jesu ɗi. Ɓe wuri ɗang pu Jesu.
40008006	Wuri sat nee, "Daa, ki̶rom fi̶na wurii saam ntulu ki̶ shin ɗi ni kuram, ki̶ wurii shwaajeel zam."
40008007	Jesu sat nsooja ni nee, "Wan ndung j`i kun bar wuri ɗi."
40008008	Amma ngo ɗiiɗes nkaa sooja ni mo, wuri lap sat nJesu nee, "Daa, ba ɗin ndi̶re fi̶na ni mak ku wugha ɗel nlu fi̶na kas, amma a sat a po ɓejee, ɓe ki̶rom fi̶na wurin mbar.
40008009	Mpeeɗi wan zak, wan a nder ki̶ nyem ɗi mo ki̶ iiko met nwan, ki̶ wan ki̶ sooja mo nder fi̶na zak. Katɗang wan sat ngwar ɗiisi nee, 'A so,' ɓe wurin nso. Katɗang wan sat mmemee zak nee, 'A j`i', ɓe wurin nj`i. Katɗang wan sat ki̶rom fi̶na nee, 'A c`in mbii ɗiisi, ɓe wurin nc`in ni.' "
40008010	Kaaɗi Jesu wuri ki̶lingpo mi̶ni, ɓe ni aapo nwuri. Wuri sat nyem ɗi mon ndang wuri nee, "Azeen-nzeen ki̶n sat nwun, koo a ndi̶ghi̶n Isreil, ɓe ba wan kyam kat mee gurum cínzeen ɗiiɗes kaa gwar ɗiisi si kas.
40008011	Wan sat nwun nee, gurum mo ɗes nkoghop puuskàa, ki̶ nkoghop puusru, mon nj`i tong sese ashak ki̶ Abraham, ki̶ Aizik, ki̶ Jekop ndi̶ghi̶n mulki kì̵ Naan.
40008012	Amma nyem ɗi ni ret ku a mon nɗel ndi̶ghi̶n mulki kì̵ Naan, ɓe mon nfwo a mo ndi̶ghi̶n peenkoo ɗiirap shek-shek a peeɗi mon nwal ki̶ sum aghas ɗi, mi̶ni."
40008013	Jesu wuri sat ngo ɗiiɗes nkaa sooja ni mo nee, "A so waa, mbii ɗi a cínzeen nni, ɓe nin ngam ɗi nwugha." Ki̶rom fi̶ri ni bar ntiit ki̶ peeɗi Jesu satpo ni.
40008014	Kaaɗi Jesu wuri ɗel ntulu kì̵ Pita, ɓe wuri kat ni̶ghi̶nkaam kì̵ Pita wuraa saam agok ki̶ cilem.
40008015	Jesu wuri yaa sar fi̶ra, ɓe cilem ni kyes nwura. Wura yaghal c`in mbiise mmo.
40008016	Kaaɗi kansi̶ghi̶n c`in, ɓe gurum mo j`i ki̶ nyemgok mo ɗes pe Jesu ɗi, ɗi pak mo ki̶ riin ɗiibish mo. Jesu wuri ceen riin ɗiibish ni mo. Shi po ɓe wuri bar nyemgok ni mo jir.
40008017	Mpeku po ni gam mbii ɗi mo kì̵ ten sat ni nsar kì̵ ngusatpo kì̵ Naan Aizaya nee, "Wuri shikáa fi̶ri, wuri hi̶r jeel funu mo, ki̶ wuri hi̶r shwal funu mo zak."
40008018	Kaaɗi Jesu wuri naa ɗuu gurum mo ɗes, mo neer wuri cighi̶rkaat, ɓe wuri sat njeplop fi̶ri mo, ku mo can am ɗel mɓin ɗiisí.
40008019	Ɗangɓe mee ngukám Waar kì̵ Mosis, wuri j`i sat nwuri nee, "Ngukám, koo pee ɗiiɗang ye ɗi a so ɗi, ɓe wan nso ndang wugha."
40008020	Jesu sat nwuri nee, "Ngau mo ki̶ tughun furu mo, ki̶ ny`er mo, ki̶ tish furu mo, amma ba Làa kì̵ Gurum wuri ki̶ mee peeɗi wurin nle kaa fi̶ri ɗi kas."
40008021	Memee mɓut nyemso ndang Jesu ni mo, wuri sat nJesu nee, "Daa, a yit wan shee so ntulu, kun wum puun fi̶na ɗi aku,"
40008022	Amma Jesu sat wuri nee, "A j`i ndang wan. A yit ku nyem ɗi ba mo cínzeen kas mo wum nyemmuut furu mo ɗi."
40008023	Kaaɗi Jesu wuri ɗel ndi̶ghi̶n mee jirgi am, ɓe jeplop fi̶ri mo so ndang wuri.
40008024	Kaaɗi mo nkaa so ni, ɓe mee kut ɗiiɗes ni yaghal nkaa am ni, har am ni ɗel ɗoghom paa jirgi ni. Amma Jesu ɗee nsaam ndi̶ghi̶n jirgi ni.
40008025	Jeplop fi̶ri ni mo so mii wuri, mo sat nee, "Daa, a ɓam mun, mun ndung lagham nɗiisi", ɓe Jesu wuri yaghal.
40008026	Wuri sat mmo nee, "A me le ɗang, ki̶i̶rmuut yaa wun ye? Rep cínzeen fuu ni a lee-lee ɓejee ɗak." Ɗangɓe wuri gwak kut ni ki̶ am ni, ɓe mo ɗokshik titik.
40008027	Ni aapo ngurum mo, mo sat nee, "A mee gwar ɗiiɗang nɗiisi ye? Ɗi har kut ki̶ am moo c`in ɗyen fi̶ri ye?"
40008028	Kaaɗi Jesu wuri wul nkoghop mɓin ɗi̶ghi̶r mu yil kì̵ nyem Gadarin mo, ɓe mee das mo vul, ɗi mo ki̶ riin ɗiibish mo, mo kaat ki̶ wuri, mo pwat a ndi̶ghi̶n goghot ki̶cir. Moo le ki̶i̶rmuut gurum mo, har ba mee gurum ki̶ mak ɗel ar kus ki̶ ki̶cir mi̶ni mo kas.
40008029	Kaaɗi mo naa Jesu, ɓe mo le or shiɓal mo sat nee, "A me kaat mun ki̶ wugha ye? Wugha Làa kì̵ Naan. A j`i mpee ɗiisi mpeku a lejeel ɗi nkaa mun, ɓe ba pee ni kì̵ wul kas aa?"
40008030	Kus ki̶ mo, ɓe mee kuur kì̵ tughus mo nkaa se shit ɗi.
40008031	Ɗangɓe riin ɗiibish ni mo ɗang pu Jesu nee, "Katɗang a ceen mun pwat, ɓe a yit mmun, ku mu so mu ɗel ndi̶ghi̶n ɗuu kì̵ tughus si mo."
40008032	Jesu wuri sat mmo nee, "Wu so ɗak." Ɗangɓe mo pwat ndi̶ghi̶n das ɗiivul ni mo, mo so ɗel ndi̶ghi̶n tughus ni mo. Ɗuu kì̵ tughus ni mo jir, mo swa sham ɓeer ndi̶ghi̶n am bahar ni, har mo murap mɓut am ni.
40008033	Nyem naa tughus ni mo swa so ndi̶ghi̶n birni ni, mo sat ngurum mo mbii ɗi ni c`in jir, ki̶ kaaɗi Jesu wuri pwat ki̶ riin ɗiibish ndi̶ghi̶n das ɗiivul si mo.
40008034	Ɗangɓe nyem birni ni mo jir, mo pwat so kaat ki̶ Jesu, kaaɗi mo naa wuri, ɓe mo ɗang yaghal wuri, ku wuri put aku ndi̶ghi̶n yil furu.
40009001	Jesu wuri ɗel ndi̶ghi̶n mee jirgi am, ɓe wuri canɗel nkoghop nyil fi̶ri.
40009002	Ɓe mee das mo j`i ki̶ mee gwar ɗi shin fi̶ri ni fii, nkaa mbiisaam pe wuri ɗi. Kaaɗi Jesu naa cínzeen furu, ɓe wuri sat ngo ɗi shin fi̶ri fii ni nee, "Làa fi̶na a c`in retnyit, wan ki̶n fwo shikbish fugha mo nwugha."
40009003	Ɗangɓe pak nyemkám Waar kì̵ Mosis mo sat ndi̶ghi̶n putughup furu nee, "Gwar ɗiisi wurii satpo ɗiibish, mpeeɗi wuri leshin a kaa Naan si."
40009004	Jesu wuri man pan furu mo, ɓe wuri sat nee, "A me le ɗangɓe wuu pan mbii ɗiibish mo ndi̶ghi̶n putughup fuu mo ye?
40009005	A ɗiiɗang fiyeel met ye, ku wan sat nee, 'Mo kì̵ fwo shikbish fugha mo nwugha', aa koo, ɗi wan nsat nee 'A yaghal a mwaan ye?'
40009006	Amma mpeku wu man ɗi nee, Làa kì̵ Gurum, wuri ki̶ iiko nkaa yil ɗiisi, mpee fwo shikbish ngurum mo." Ɓe Jesu sat ngwar ɗi shin fi̶ri fii ni nee, "A yaghal, a mang mbiisaam fugha, a so waa."
40009007	Ngo ɗi shin fi̶ri fii ni wuri yaghal, ɓe wuri so ntulu fi̶ri.
40009008	Kaaɗi ɗuu kì̵ gurum ni mo naa mi̶ni, ɓe ni aapo mmo, har mo kwoop Naan, mpeeɗi Naan wuri cín iiko ɗiisi ngurum mo.
40009009	Kaaɗi Jesu wuri yit pee ni, wurin ndung ɗel so, ɓe wuri naa mee gwar ɗi moo pet sum fi̶ri a Matiyu, wurii tong a pee lapwap. Jesu sat Matiyu nee, "A j`i ndang wan" Ɓe Matiyu yaghal so ndang Jesu.
40009010	Kaaɗi Jesu tong a peese mbiise ntulu kì̵ Matiyu, ɓe nyemlapwap mo ki̶ nyemshikbish mo ɗes, ki̶ jeplop fi̶ri mo, mo j`i tong ashak ki̶ wuri.
40009011	Ɓe kaaɗi nyem Farisi mo naa mi̶ni, ɓe mo sat njeplop fi̶ri mo nee, "A me le ɗang ngukám fuu wurii sese ashak ki̶ nyemlapwap mo, ki̶ nyemshikbish mo ye?"
40009012	Amma kaaɗi Jesu wuri ki̶lingpo mi̶ni, ɓe wuri sat mmo nee, "Ba nyem ɗi mon nkagham mon ntang nguyen kas, amma a nyem ɗi mo a gok, a moo tang nguyen.
40009013	Wu so wu bi̶lip shii kì̵ mbii ɗi po Naan ni sat nee, 'Wan ki̶n riɓet a kussuk, ba a mbiizughum kas.' Ba wan j`i a mpee pet nyem ɗin ndi̶re mo kas, amma wan j`i a mpee pet nyemshikbish mo."
40009014	Nyemlop kì̵ Joon mo j`i pe Jesu ɗi, ɓe mo tal pu nee, "A me le ɗang mumun ki̶ nyem Farisi mo, muu wet ki̶ neen, amma ba jeplop fugha moo wet ki̶ neen kas ye?"
40009015	Jesu wuri sat mmo nee, "Kyet nin mmak c`in ku shaar kì̵ mish matpoo mo kat putughup ɗiiwuwat, ɓe mish kì̵ matpoo ni wuri kuɗi ashak ki̶ mo wa? Puus ni mon nj`i, ɗi mon mmang mish ni aku pe mo ɗi, ɗangɓe mon nwet ki̶ neen.
40009016	Ba mee gurum mak lus nli̶r ɗiisi̶ghi̶r shi fuwaat ɗiipoo kas, mpeeɗi fuwaat ɗiipoo, ɗi mo lus nli̶r ɗiisi̶ghi̶r ni ɗishik, nin nkur, ɓe nii nwaa tee nli̶r ɗiisi̶ghi̶r ni, ɓe tee mi̶ni nɗes met ɗin nshee.
40009017	Ba mon nɗoo am anab ɗiipoo ndi̶ghi̶n tughulshim ɗiisi̶ghi̶r mo kas. Katɗang mo c`in ki̶si, ɓe am anab ɗiipoo nin mpyan tughulshim ɗiisi̶ghi̶r ni mo, ɗangɓe am anab nin mɓeer, ki̶ tughul shim ni mon nɗee a ɗiiwuwat zak. Amma mon nɗoo am anab ɗiipoo a ndi̶ghi̶n tughulshim mu le am anab ɗiipoo mo. Katɗang mo c`in aasi, ɓe mon nfwang shim ni ki̶ am anab ni mo weet mmi̶ni."
40009018	Kaaɗi Jesu nkaa satpo ngurum mo, ɓe mee ngo ɗiiɗes nkaa mee lu kì̵ Naan wuri j`i pe wuri ɗi. Ɓe wuri kurum nfurum ntoghom fi̶ri. Wuri sat nee, "Làa fi̶na ɗiimat wura kì̵ muut yak-yaksi, amma a j`i a lesar fugha nkaa wura, ku wura baa kat seen ɗi."
40009019	Jesu wuri yaghal so ndang gwar ni ashak ki̶ jeplop fi̶ri mo zak.
40009020	Mee mat ɗi wura ki̶ ɓeer ntoghom mpee ɓit mo kaghapaat baavul wura tap j`i nkoghom mɓwoon kì̵ Jesu, ɓe wura tuwaas pukom nli̶r fi̶ri.
40009021	Wura kì̵ ten c`in pan ndi̶ghi̶n putughup fi̶ra nee, "Katɗang ɓe wan tuwaas koo a nli̶r fi̶ri ɓejee, ɓe wan mbar."
40009022	Jesu wuri cighi̶r naa wura, ɓe wuri sat nwura nee, "Làa fi̶na, yi c`in retnyit, mpeeɗi cínzeen fii ni le ku yi ɗee a ɗiibi̶bar." Abet ɓe mat ni wura ɗee a ɗiibi̶bar.
40009023	Kaaɗi Jesu wul ntulu kì̵ ngo ɗiiɗes nkaa mee lu kì̵ Naan ni. Ɓe wuri naa nyem taa njweng mo, a peemaap ni, ki̶ gurum mo ɗes mon mmaap.
40009024	Jesu wuri sat mmo nee, "Wu baa aku, mpeeɗi ba làa ni wura kì̵ muut kas, amma wura a nsaam." Gurum ni mo shwar wuri shi shwar ɗi ni a mu ɓakpee.
40009025	Kaaɗi mo pwat ki̶ ɗuu gurum ni mo ati̶leng, ɓe Jesu wuri ɗel ndi̶ghi̶n lu ni, wuri yaa laareep nin nsar, ɓe laareep ni wura yaghal ating.
40009026	Po nkaa mbii ɗi Jesu wuri c`in ni, ni so koo a mpee ɗiiɗang ye ndi̶ghi̶n yil ni jir.
40009027	Jesu wuri yit peemi̶ni, ɓe nyemvum mo vul mo so ndang wuri, ki̶ mo sat shiɓal nee, "Làa kì̵ Devid, kussuk, a naajeel funu."
40009028	Kaaɗi wuri ɗel ndi̶ghi̶n mee lu, ɓe nyemvum ni mo j`i pe wuri ɗi. Ɓe wuri tal pu mo ne, "Wu cínzeen nee, wan mak wang yit fuu mo me?" Mo lap nwuri nee, "Ii, Daa."
40009029	Ɗangɓe wuri tuwaas yit furu mo, ɓe wuri sat mmo nee, "Ni c`in nwun ntiit ki̶ cínzeen fuu ni."
40009030	Ɗangɓe yit furu mo wang. Ɓe Jesu wuri sat mmo shiɓal nee, "Wu tap, taji wu sat ngurum mo mbii ɗi wan c`in nwun ni kas."
40009031	Amma kaaɗi mo pwat, ɓe mo yaa satpo ni ngurum mo ndi̶ghi̶n yil ni jir.
40009032	Kaaɗi gurum ni mo ndung pwat, ɓe mee das mo j`i ki̶ mee ti̶ding ɗi wuri ki̶ riin ɗiibish pe Jesu ɗi.
40009033	Aɓwoon ɗi Jesu ceen riin ɗiibish ni, ɓe ti̶ding ni wuri katpo. Mbii ɗiisi ni aapo nɗuu gurum ni mo, har mo sat nee, "Ba muu kyam naa mbii kaa ɗiisi si ndi̶ghi̶n yil Isreil kas."
40009034	Amma nyem Farisi mo sat nee, "Jesu wurii ceen riin ɗiibish mo a shi iiko mu mishkagham kì̵ riin ɗiibish mo."
40009035	Jesu wuri mwaan ndi̶ghi̶n birni mo ki̶ jepyil mo jir. Wurin nkaa kám mmo, ki̶ satpo ɗiiret nkaa mulki kì̵ Naan ndi̶ghi̶n lu kì̵ Naan mo. Ki̶ wurii bar koo a shwal ɗiiɗang ye, ki̶ koo a gok ɗiiɗang ye zak.
40009036	Amma kaaɗi wuri naa ɗuu gurum ni mo, ɓe ni le an nwuri. Mpeeɗi mo nkaa shwaajeel, ki̶ mo a ɗiititiit kaa tum ɗi ba mo ki̶ ngunaa mo kas si.
40009037	Ɗangɓe Jesu wuri sat njeplop fi̶ri mo nee, "Ɗiɓen ni ɗes a yil hakyeng, amma nyem ɗiip ni mo a lee ɗak.
40009038	Mpeemi̶ni, wu c`in aduwa pee Daa, nguɗiɓen ni, mpeku wuri lop nyemɗiip ɗiɓen fi̶ri ni mo ɗi."
40010001	Jesu wuri pi̶rep jeplop fi̶ri ɗiikaghapaat baavul si mo, wuri cín iiko mmo mpee ceen riin ɗiibish mo, ki̶ mpeku mo bar koo a shwal ɗiiɗang ye, ki̶ koo a gok ɗiiɗang ye zak.
40010002	Sum kì̵ jeplop ɗiikaghapaat baavul ni mon nɗiisi. Ɗin nshee ni a Simon ɗi moo pet wuri a Pita, ki̶ Andru ɗyemni̶ghi̶n fi̶ri, kì̵ Jemis làa kì̵ Zeɓeɗi, ki̶ Joon ɗyemni̶ghi̶n fi̶ri,
40010003	ki̶ Filip, ki̶ Bartolomi, ki̶ Tomas ki̶ Matiyu ngulapwap, ki̶ Jemis làa kì̵ Alfiyas, ki̶ Taddawus.
40010004	Ki̶ Simon ɗi wuri a memee mɓut Zeelot (nyem ɗi gyet mo ɓàlkáa furu mpee tang mulki mu yil furu), ki̶ Judas Iskariyot ngo ɗi a wuri yaghal seet Jesu si.
40010005	Jesu wuri lop jeplop fi̶ri ɗiikaghapaat baavul ni mo, ɓe wuri satpo mmo nee, "Taji wu táa wu mer nyil kì̵ nyem ɗi ba mo a nyem Yahudi mo kas, ki̶ taji wu ɗel ndi̶ghi̶n mee birni kì̵ nyem Sameriya mo kas.
40010006	Amma see wu so pe nyem Isreil ɗi mo a kaa tum ɗiili̶lagham mo si.
40010007	Katɗang wun a ar so ni, ɓe wu satpo Naan ngurum mo nee, mulki kì̵ Naan ni kus.
40010008	Wu bar nyemgok mo. Wu yaghal ki̶ nyemmuut mo. Wu bar nyemloghom mo, ki̶ wu ceen riin ɗiibish mo. Kaaɗi wun kì̵ ten lap a shi zughum nsar kì̵ Naan si, ɓe ni ret ku wu cín ngurum mo nzughum zak.
40010009	Taji wu ɗyel mee shaghal zinariya koo azurfa koo boong ndi̶ghi̶n sar mbanti, fuu mo kas.
40010010	Taji wu ɗyel mee kuluk a ar mwaan fuu, koo nli̶r mo vul, koo a kwaghazak, koo kammwaan kas, mpeeɗi nyem ɗi wun nso wu satpo Naan ni mmo, ɓe nin ndi̶re ku mo cín mbiise nwun, ki̶ mbii ɗi wun nriɓet jir.
40010011	"Koo birni ɗiiɗang ye, ki̶ koo a laayil ɗiiɗang ye ɗi wu ɗel ndi̶ghi̶n ni, ɓe wu tang mee ngo ɗin ndi̶re ɗi wurin nlap wun, ɓe wu tong ashak ki̶ wuri, har parpuus ɗi wun nyit peemi̶ni.
40010012	Katɗang wu ɗel ndi̶ghi̶n mee tulu, ɓe wu tokshik ki̶ nyemtulu ni mo.
40010013	Katɗang nyemtulu ni mo lap wun, ɓe wu yit ku riyang mu tokshik fuu ni sham nkaa tulu mi̶ni. Katɗang ɓe ba nyemtulu ni mo lap wun kas, ɓe wu yit ku riyang mu tokshik fuu ni baa pe wun ɗi.
40010014	Koo a ngo ɗiiɗang ye ɗi ba wuri lap wun kas, ki̶ wuri kwar ki̶lingpo fuu, ɓe katɗang wun a ar put ntulu ni, koo mbirni ni, ɓe wu ɓwap i̶rong ɗi ni nkaa shii fuu mo.
40010015	Azeen-nzeen wan sat nwun nee, parpuus ɗiyeel, ɓe Naan naajeel kì̵ nyem yil nSodom mo ki̶ Gomora met mbirni mi̶ni."
40010016	Jesu wuri waa baa sat mmo nee, "Wu naa wan lop wun a kaa tum ɗi mon nnaar kì̵ ncuwe mo si. Mpeemi̶ni ɓe wu seen kaa nw`oo mo si, ki̶ wu ɗee a nyem ɗiiret mo kaa mbul mo si zak.
40010017	Amma wu tap ki̶ gurum mo, mpeeɗi mon nyaghal yak wun so ni pe nyemɗiyeel mo ɗi, ki̶ mon nfwo ngwam nwun ndi̶ghi̶n lu kì̵ Naan mo.
40010018	Ki̶ mon nso ki̶ wun pe nyem ɗiinan-nan furu mo ɗi, ki̶ pe mishkagham mo ɗi mpee sum fi̶na. Ɓe wun nsatpo ɗiiret ni mmo, ki̶ nyem ɗi ba mo a nyem Yahudi mo kas.
40010019	Katɗang mo yak wun, ɓe taji wu an suk mpee po ɗi wun nsat ni kas, koo mbii ɗi wun nlappo mmo kas, mpeeɗi Naan wurin ncín nwun mbii ɗi wun nsat parmi̶ni.
40010020	Po ɗi wun nsat ni, ba a muu kas, amma a mu riin kì̵ puun fuu ɗi wuri cín ni nwun.
40010021	"Ɗyemni̶ghi̶nshak mon nyaghal si̶rep shak har mpee muut, ki̶ puun wurin nseet làa fi̶ri, ki̶ jep mon nyaghal lek nkaa puun furu mo, har mon nle ku mo twa mo.
40010022	Gurum mo jir mon nyaghal kwar wun mpee sum fi̶na zak. Amma ngo ɗi wuri gung har peekyes, ɓe a wurin nkat ɓam ɗi.
40010023	Katɗang mo lejeel wun ndi̶ghi̶n mee birni, ɓe wu swa wu so mmee birni ɗiici, mpeeɗi azeen wan ki̶n sat nwun nee, Làa kì̵ Gurum wurin nten j`i akuɗang wuu kyes ɗak fuu mo ndi̶ghi̶n birni kì̵ nyem Isreil mo.
40010024	"Ba mee làa makaranta wurin nɗes met ngo ɗiikám nwuri kas, ki̶ ba ki̶rom wuri ɗes met daa fi̶ri kas.
40010025	Ni mak c`in ku làa makaranta wuri mwaan nɗang shiimwaan kì̵ ngukám fi̶ri, ki̶ nii mak c`in ku ki̶rom wuri ɗee kaa daa fi̶ri si zak. Katɗang mo pet ngulu ni a Beelzebul, ɓe mon mpet nyemlu fi̶ri mo a shi sum ɗiibish mmi̶ni."
40010026	"Mpeemi̶ni taji wu ki̶i̶r gurum mo kas, mpeeɗi ba mee mbii ɗi, ɗi ni a ɗiipi̶paa ɗi nin nnook put agaak kas. Ba mee mbii ɗi, ɗi ni a si̶sok ɗi ba gurum mon nnook man ni kas.
40010027	Mbii ɗi wan sat nwun mpar, ɓe wu sat nin mpuus. Mbii ɗi wu ki̶ling nkom caghat, ɓe wu satpo nkaa ni agaak.
40010028	Taji wu ki̶i̶r nyem ɗi mon ntu suk fuu mo kas, amma ba mon mmak tu seen fuu mo kas. Gyal wu ki̶i̶r a Naan, ɗi wuri mak tu seen fuu mo shi aawus, ɗi wuri kì̵ ɗak le mpee Shetan.
40010029	Ba moo seet ny`er kushing mo vul nkaa koɓo kas aa? Ba memee mi̶ndong mak taa nyil nɗin mman kì̵ puun fuu kas.
40010030	Amma pee wun, ɓe shoopkáa fuu mo a ɗiiti̶tang shimi̶ndong-shimi̶ndong.
40010031	Mpeemi̶ni ɓe taji ki̶i̶rmuut yaa wun kas, wun ki̶ koghop ni ɗes met ny`er kushing si mo."
40010032	Jesu wuri sat nee, "Koo ngo ɗiiɗang ye ɗi wuri sat agaak ntoghom kì̵ gurum mo nee, wuɗi a mi̶na, ɓe wan nsat agaak ntoghom kì̵ puun fi̶na ɗi wuri aɗeng nee, gwar mi̶ni a mi̶na aasi zak.
40010033	Koo ngo ɗiiɗang ye ɗi wuri cíipo fi̶na ntoghom kì̵ gurum mo, ɓe wan nciipo ki̶ ngo mi̶ni ntoghom kì̵ puun fi̶na ɗi wuri aɗeng zak."
40010034	"Taji wu pan nee, wan j`i a mpee leriyang nkaa yil ni kas, ba wan j`i a mpee leriyang kas, see mpee ɓàk gurum mo.
40010035	Amma wan j`i a mpee ɓàk làa mo ki̶ puun fi̶ri, reep mo ki̶ ni̶ghi̶n fi̶ra. Ni̶wel mo ki̶ noghonkaam fi̶ra.
40010036	Shaarlek kì̵ gurum, a nyemtulu fi̶ri mo.
40010037	"Ngo ɗi wuri wal mpuun, koo ni̶ghi̶n met wan, ɓe ba wuri mak ɗee a mi̶na kas. Ngo ɗi wuri wal nlàa fi̶ri ɗiimish koo làa ɗiimat met nwan, ɓe ba wuri mak ɗee a mi̶na kas.
40010038	Ki̶ ngo ɗi ba wuri mang shiyeepmúut fi̶ri ku wuri j`i ndang wan kas, ɓe ba wurin mmak ɗee a mi̶na kas zak.
40010039	Ngo ɗi wuri tap kyee seen fi̶ri, ɓe nin nlagham nkaa wuri, amma ngo ɗi wuri cín seen fi̶ri mpee wan, ɓe wurin nkat ni."
40010040	"Ngo ɗi wuri lap wun, ɓe wuri lap a wan mmi̶ni, amma ngo ɗi wuri lap wan, ɓe wuri lap a ngo ɗi wuri lop wan mmi̶ni zak.
40010041	Ngo ɗi wuri lap ngusatpo Naan, ɓe wurin nlap kwat ntiit ki̶ ngusatpo Naan. Ngo ɗi wuri lap ngo ɗin ndi̶re, ɓe wurin nlap pak kwat ntiit ki̶ ngo ɗin ndi̶re zak.
40010042	Koo ngo ɗiiɗang ye ɗi wuri cín rep ɗaa am ɗiizughum mpee, memee mi̶ndong ndi̶ghi̶n nyemso ndang wan si mo, ku wuri shwaa, mpeeɗi wuri a mee laalop fi̶na, ɓe azeen-nzeen wan ki̶n sat nwun nee, Naan wurin nkwat ngo ni."
40011001	Aɓwoon ɗi Jesu wuri kì̵ kyes po ki̶ jeplop fi̶ri ɗiikaghapaat baavul si mo, ɓe wuri yaghal yit peemi̶ni, ku wuri so kám, ki̶ satpo Naan ɗi ngurum mo ndi̶ghi̶n birni furu mo.
40011002	Joon wuri ɗi ndi̶ghi̶n lushaghat, wuri ki̶lingpo nkaa ɗak ɗi Kristi c`in mo. Ɓe Joon wuri lop nyemlop fi̶ri mo so pe wuri ɗi.
40011003	Ku mo tal ɗi pu wuri nee, "A wugha a ngo ɗin ndung j`i si aa? Koo mu gong j`i ki̶ mee ngo ɗiici ye?"
40011004	Jesu wuri lap mo nee, "Wu so wu sat nJoon, mbii ɗi wu ki̶ling ki̶ mbii ɗi wu naa zak.
40011005	Nyemvum mo naapee, kundung mo mwaan, nyemloghom mo bar, ki̶ komɗwaghar mo ki̶lingpee. Nyem ɗi mo kì̵ ten murap, mo yaghal a peemúut, ki̶ nyemjeel mo ki̶lingpo ɗiiret.
40011006	Nyem ɗi mon nkat ɗiiret, a mo a nyem ɗi ba mo ki̶ mee kyetwa nkaa wan kas."
40011007	Kaaɗi nyemlop kì̵ Joon ni mo kì̵ baa, ɓe Jesu wuri sat nɗuu kì̵ gurum ni mo nkaa Joon nee, "Wu pwat wu so a yil a mpee naa a meye? A mpee naa ɓel ɗi kut ki̶ cut ni me?
40011008	Wuu pwat a mpee so naa meye? A ngo ɗi wuri jwallée ɗiiret mo me? Nyem ɗi moo jwal nli̶r ɗiiret mo, moo tong a ntulu kì̵ mishkagham mo.
40011009	Wu sat nwan, jí wuu pwat wu so, ku wu naa a meye? Ku wu naa a mee ngusatpo Naan ɗi me? Ii, wan sat nwun nee, har Joon wuri met ngusatpo kì̵ Naan.
40011010	Mpeeɗi a wuri a ngo ɗi mo kì̵ ten ran po nkaa wuri ndi̶ghi̶n takarda kì̵ Naan nee: 'A naa, wan ndung lop ngulop fi̶na ati̶leng wugha. Ɗi wurin nɗak ar fugha akuɗang aa j`i.'
40011011	Azeen-nzeen wan sat nwun nee, ndi̶ghi̶n jep gurum mo jir ɗi mat mo làa mo, ɓe ba memee ɗes met Joon nguc`in baptisma kas. Jir ki̶si, ɓe ngo ɗi wuri a ɗiilee met jir ndi̶ghi̶n mulki kì̵ Naan wuri met nJoon.
40011012	Yaghal mɓít kì̵ Joon nguc`in baptisma har yaksi, ɓe mo nkaa c`in lek mpee mulki kì̵ Naan ni. Nyemlek ni moo gung mpeku mo kat ni ɗi shiɓal.
40011013	Nyemsatpo kì̵ Naan mo, ki̶ Waar mu Mosis mo, mo kì̵ ten satpo nkaa mbii ɗi mon nc`in har mɓít kì̵ Joon.
40011014	Katɗang ɓe wu riɓet lappo ni, ɓe Joon wuri a Ilaija, ɗi mo kì̵ ten satpo nkaa wuri.
40011015	Ngo ɗi wuri ki̶ kom mu ki̶lingpee, ɓe ni ret ku wuri ki̶lingpee.
40011016	"Wan nsat a me nyem ɗi mon ny`iicinsi ye? Mo a kaa jep ɗi moo tong mpokasuwa, ɗi moo pet shaartan furu mo nee.
40011017	Mu taa nvelang wun, ɓe ba wu c`in kook ni kas. Mun mmaap, ɓe ba wu wal kas.
40011018	Jí Joon wuri j`i, ɓe wuri tong ki̶ neen mpee rep teer mo, ki̶ ba wuri shwaa am anab kas, ɓe wu sat nee, wuri ki̶ riin ɗiibish.
40011019	Amma Làa kì̵ Gurum wuri j`i, ɓe wu sat nee. Wu naa, ngusepee, ki̶ ngushwaapee. Shaar kì̵ nyemlapwap mo, ki̶ shaar kì̵ nyemshikbish mo. Muu man seen kì̵ Naan azeen-nzeen a mpee ɗak fi̶ri mo."
40011020	Ɗangɓe Jesu wuri gwak nyem ɗi mon ndi̶ghi̶n birni ɗi wuri kì̵ c`in ɗak fi̶ri ɗiinan-nan mo ɗes ndi̶ghi̶n mo, mpeeɗi ba mo tuwap kas. Ɓe wuri sat nee,
40011021	"Jeel ntaa nkaa wii, Korazin! Jeel ntaa nkaa wii, Betseda! Mpeeɗi katɗang ɗi mo kì̵ ten c`in ɗak ɗiinan-nan si mo a ndi̶ghi̶n yil nTaya ki̶ Sidon, kaaɗi mo kì̵ c`in ndi̶ghi̶n wun si, ɓe ɗi puji mo kì̵ tuwap ɗi shi tong mɓut fwat kì̵ shi goklee.
40011022	Amma wan sat nwun nee, parpuus ɗiyeel, ɓe Naan wurin naajeel ki̶ Taya ki̶ Sidon met nwun.
40011023	Wun nyem Kaparnahum mo. Wuu riɓet ku mo ɗiyeep wun har kàa wul ɗengnaan me? Mon nsham ki̶ wun har aawus. Mpeeɗi katɗang ɗi mo kì̵ c`in ɗak ɗiinan si mo a ndi̶ghi̶n Sodom, kaaɗi mo kì̵ c`in ndi̶ghi̶n wun si, ɓe ɗi yil nSodom ɗi har cicinsi.
40011024	Amma wan sat nwun nee, parpuus ɗiyeel, ɓe Naan naajeel kì̵ nyem Sodom mo met nwun."
40011025	A mpeemi̶ni, ɓe Jesu wuri sat nee, "Wan pi̶lang wugha, Daa, puun fi̶na, ngule ɗengnaan ki̶ yil, mpeeɗi wugha kì̵ sok mbii ɗiisi mo nyemman mo, ki̶ nyemman mbii mo, amma wugha woo ni nlàa nlaanjuu mo.
40011026	Ii, puun fi̶na, ni a ɗyen fugha, mpeku mbii ni mo ɗee aasi.
40011027	A puun fi̶na wuri le mbii mo nsar fi̶na jir. Ba mee gurum man Làa ni kas, see a puun ɓejee, ki̶ zak, ba mee gurum man puun ni kas, see a Làa ni ɓejee, ki̶ see ngo ɗi Làa ni wuri bi̶lip mpeku wuri woo puun ɗi nwuri.
40011028	Wu j`i pe wan ɗi jir, wun nyem ɗi wuu c`in ɗak, ki̶ lee nii toghon nwun zak, ɓe wan ncín nookɗi nwun.
40011029	Wu ɗel mɓut ɗak fi̶na, ku wu kám shiimwaan fi̶na ɗi, mpeeɗi wan a ngusham ki̶ káa fi̶na, ki̶ wan ki̶n tap c`in mbii mo a mɓut ɗyen. Katɗang wu ɗel mɓut ɗak fi̶na, ɓe wun nkat nookɗi mpee seen fuu mo.
40011030	Mpeeɗi ba ɗak fi̶na ni luk kas, ki̶ lée fi̶na ni a ɗiifiyeel zak."
40012001	Ntiit ki̶ teer mi̶ni mo, ɓe Jesu ki̶ jeplop fi̶ri mo, mo mwaan so ɗel mɓut mmaar ɗiɓen mo parpuus Nookɗi. Neenláa njeplop fi̶ri mo, ɓe mo ɗoghom ti̶lang ɗiɓen mpeku mo se.
40012002	Amma kaaɗi nyem Farisi mo naa mi̶ni, ɓe mo sat nJesu nee, "A naa! Jeplop fugha mo nkaa c`in mbii ɗi ba ni ret ku mo c`in parpuus Nookɗi kas."
40012003	Jesu lap mmo nee, "Ba wuu kyam tang mbii ɗi mo ran ndi̶ghi̶n takarda kì̵ Naan nkaa mbii ɗi gyet Devid ki̶ nyem ɗi mo ashak ki̶ wuri mo c`in, kaaɗi neenláa mo si kas aa?
40012004	Kaaɗi gyet wuri ɗel ndi̶ghi̶n Lu kì̵ Naan ɗiiɗes, ɓe wuri se bred ɗi mo kì̵ ten c`in ni nNaan, ki̶ wuri c`in pak nyem ɗi mo ashak ki̶ wuri zak. Bred ɗi ba a mee gurum buu mak se ni kas, see a pris mo ɗak.
40012005	Koo ba wu tang ndi̶ghi̶n Waar kì̵ Mosis kas aa? Ɗi pris moo tep Waar mu puus Nookɗi, kaaɗi moo c`in ɗak Lu kì̵ Naan ɗiiɗes parpuus Nookɗi, amma ba mo c`in a shikbish kas.
40012006	Wan sat nwun nee, mee ngo ɗi wuri a ɗiiɗes met nLu kì̵ Naan ɗiiɗes wuri ɗi mpesi.
40012007	Katɗang ɓe ɗi wu manshii kì̵ po ɗi mo kì̵ ten ran ni ndi̶ghi̶n takarda kì̵ Mosis nee. 'Wan riɓet a kussuk, ba a zughum kas' ɓe ba ɗi wun ncanɗiyeel ɗiibish nkaa nyem ɗin ndi̶re mo kas,
40012008	Làa kì̵ Gurum a wuri a Daa mu parpuus Nookɗi ni."
40012009	Jesu wuri yaghal yit peemi̶ni, ɓe wuri ɗel ndi̶ghi̶n mee lu kì̵ Naan furu.
40012010	Ɓe mee gwar ɗi sar fi̶ri ni fii, wuri ɗi nlu ni. Pak gurum mo tal pu Jesu nee, "Kyet nin ndi̶re ku mo bar gurum parpuus Nookɗi wa?" Mo c`in tal mi̶ni, mpeku mo katpee c`in mwaanaa ɗi nkaa Jesu.
40012011	Jesu wuri lap mmo nee, "A we ndi̶ghi̶n wun, ɗi wuri ki̶ mee tum, katɗang ɓe tum ni taa ndi̶ghi̶n tughun parpuus Nookɗi, ɓe ba wurin nso shang ni kas ye?
40012012	Azeen gurum ki̶ koghop ni met ntum. Nin ndi̶re ku mo c`in mbii ɗiiret ngurum parpuus Nookɗi."
40012013	Ɓe Jesu wuri sat ngwar ɗi sar fi̶ri fii ni nee, "A zan sar fugha" Ɓe gwar ni wuri zan sar ni, ɓe sar ni zughum, har ni ɗee kaa sar ɗiivul ni si.
40012014	Amma nyem Farisi mo pwat ɗi nlu ni, ku mo yaa ɓeetpo ashak nkaa ar ɗi mon nc`in ku mo katpee tu Jesu ɗi.
40012015	Kaaɗi Jesu wuri man po ɗi mo ɓeet mpeku mo tu wuri ɗi, ɓe wuri yaghal yit peemi̶ni. Ɓe gurum mo ɗes mo so ndang wuri. Jesu bar nyem ɗi mo a gok jir.
40012016	Wuri sat mo shiɓal nee, taji mo le ku gurum mo man wuɗi kas.
40012017	Wuri satpo mi̶ni a mpeku po ni gam mbii ɗi mo kì̵ ten sat ni nsar ki̶ ngusatpo kì̵ Naan Aizaya nee:
40012018	"Wu naa, a ki̶rom fi̶na ɗi wan bi̶lip wuri nɗiisi! Ɗi wan wal nwuri, ɗi wuri tong ɗyen wan ɗes zam. Wan nle Riin fi̶na nkaa wuri, wurin ntokɗiyeel mu zeen pee nyem ɗi ba mo a nyem Yahudi mo kas.
40012019	Ba wurin nɗee mɓeetshik kas, ki̶ ba wurin nle or kas zak. Ba mee gurum nki̶ling ɗoo fi̶ri a ar mo, koo ndi̶ghi̶n birni kas.
40012020	Wurin ntap fwang nyem ɗi ba cínzeen furu ni ɓal kas mɓut ɗyen, ki̶ wurin naajeel kì̵ nyem ɗi ba mo ki̶ mee ɓal kas. Wurin ngung har wuri le zeen nkaa zeen ɗee a koghorong.
40012021	A ndi̶ghi̶n sum fi̶ri, ɓe gurum mo jir mon nle canciin furu ɗi."
40012022	Mee das mo j`i ki̶ mee nguvum ɗi wuri a ti̶ding, wuri ki̶ riin ɗiibish zak, pe Jesu ɗi. Jesu wuri bar gwar ni, har gwar ni katpo, ki̶ wuri naapee zak.
40012023	Mbii ɗi Jesu c`in ni aapo nɗuu kì̵ gurum ni mo jir, har mo sat nee, "Kyet gwar ɗiisi a làa kì̵ Devid wa?"
40012024	Amma kaaɗi nyem Farisi mo ki̶lingpo mi̶ni, ɓe mo sat nee, "Gwar ɗiisi wurii ceen riin ɗiibish ni mo a shi iiko mu Beelzebul, mishkagham kì̵ riin ɗiibish mo."
40012025	Mpeeɗi Jesu wuri man pan ɗi mo nkaa c`in ni, ɓe wuri sat mmo nee, "Koo mulki ɗiiɗang ye ɗi ni ɓàk sat vul, ɓe nin nwat. Koo a nyem birni ɗiiɗang ye, ki̶ koo a nyemtulu ɗiiɗang ye ɗi mo ɓàk sut vul, ɓe birni ni, koo tulu mi̶ni nwat.
40012026	Katɗang Shetan wuri ceen nyem fi̶ri mo, ɓe wuri ɓàkshin a vul mmi̶ni. Ɓe cirang ɗangɓe mulki fi̶ri nin mmak ɗar ye?
40012027	Katɗang wan ki̶n ceen riin ɗiibish mo a shi iiko mu Beelzebul, ɓe nyemso ndang kám fuu moo ceen riin ɗiibish ni mo a shi iiko mu weye? Mpeemi̶ni, ɓe a nyem fuu mon ncanɗiyeel nee wuu c`in a ɗung, nee wan ki̶n ceen Shetan a shi iiko mu Beelzebul.
40012028	Amma katɗang wan ki̶n ceen riin ɗiibish mo a shi iiko mu Riin kì̵ Naan, ɓe mulki mu Naan ni j`i pe wun ɗi nɗiisi.
40012029	Cirang gurum mmak ɗel nlu kì̵ mee nguɓal, ku wuri hi̶r long kì̵ nguɓal ni, katɗang ba wuri kì̵ shee ɓwaghat nguɓal ni akuɗang kas ye? Aɓwoon mi̶ni, ɓe wurin mmak hi̶r long nlu kì̵ nguɓal ni.
40012030	"Ngo ɗi ba wuri ashak ki̶ wan kas, ɓe wuri a shaarlek fi̶na mmi̶ni. Ngo ɗi ba wurin mɓam wan mpee j`i kì̵ gurum mo ɓe Naan ɗi kas, ɓe wurii waa titiit mo so jong kì̵ Naan.
40012031	Mpeemi̶ni wan sat nwun nee, koo a shikbish ɗiiɗang ye, ki̶ koo a po ɗiibish ɗiiɗang ye ɗi gurum moo sat nkaa Naan, ɓe mon nfwo mi̶ni ngurum mo, amma po ɗiibish nkaa Riin kì̵ Naan, ɓe ba mon nfwo mi̶ni ngurum kas.
40012032	Jir ngo ɗiiɗang ye ɗi wuri sat po ɗiibish nkaa Làa kì̵ Gurum, ɓe mon nfwo mi̶ni nwuri. Amma ngo ɗi wuri sat mee po ɗiibish nkaa Riin kì̵ Naan, ɓe ba mon nfwo mi̶ni nwuri kas, koo a yaksi, ki̶ koo yil ɗi ni ɗung j`i."
40012033	"See wu le ting ni a ɗiiret, ɗangɓe làa ni mon nɗee a ɗiiret. Koo wu le ting ni a ɗiibish, ɗangɓe làa ni mon nɗee a ɗiibish zak. Mpeeɗi mon mman ting a mpee làa fi̶ra mo.
40012034	Wun a kaa jep nw`oo pang mo si! Cirang ɗang wun ɗiibish, wun mmak sat mee mbii ɗiiret ye? Mpeeɗi a mbii ɗi nin mputughup kì̵ gurum, a nii kàa put mpo fi̶ri zak.
40012035	Ngo ɗiiret, wurii put ki̶ mbii ɗiiret mo ndi̶ghi̶n long fi̶ri ɗiiret, ɗi wuri kì̵ tap sok mo ndi̶ghi̶n putughup fi̶ri. Ngo ɗiibish, wurii put ki̶ mbii ɗiibish mo, ndi̶ghi̶n long fi̶ri ɗiibish, ɗi wuri kì̵ tap sok mo ndi̶ghi̶n putughup fi̶ri.
40012036	Wan sat nwun nee, koo a po ɗiibish ɗiiɗang ye ɗi gurum mo kì̵ ten sat ni, ɓe mon nyakshii ni shimi̶ndong- shimi̶ndong parpuus ɗiyeel.
40012037	A shi mbii ɗi a sat shi po fugha, ɗangɓe mon mman ɗin ndi̶re fugha, a shi mbii ɗi a sat, ɗangɓe mon ncanɗiyeel ɗiibish nwugha zak."
40012038	Ɗangɓe pak mo mɓut nyemkám Waar kì̵ Mosis mo ki̶ Farisi mo, mo sat nwuri nee, "Ngukám, muu riɓet naa mee mbii aapo nsar fugha."
40012039	Jesu wuri lap mmo nee, "Nyemɗiibish ɗi mo kwar Naan ny`iicinsi, moo riɓet naa mee mbii aapo. Amma ba mon nkám mee mbii aapo mmo kas, see a mbii aapo mu Joona ngusatpo kì̵ Naan ɓejee.
40012040	Kaaɗi gyet Joona wuri wet puus kun, ki̶ teer kun ndi̶ghi̶n ɓut ki̶ pupwap, ɓe ni aasi zak, mon nwum Làa kì̵ Gurum mpee puus kun, ki̶ teer kun ndi̶ghi̶n yil ni.
40012041	Parpuus tokɗiyeel ni, ɓe gurum mon nkám ɗak kì̵ nyem Ninevi mo, ki̶ ɗak kì̵ nyem ɗin ny`iicinsi mo, ɓe ɗak kì̵ nyem Ninevi mo, nin nret met nɗak mumo ni, mpeeɗi gyet nyem Ninevi mo tuwap mpee po Naan ɗi gyet Joona sat. Amma nyem ɗin ny`iicinsi mo kwar ki̶ling kám kì̵ ngo ɗiiɗes met Joona ɗi wuri mpesi.
40012042	Parpuus tokɗiyeel ni, ɓe gurum mon nkám ɗak kì̵ mishkagham ɗiimat, ki̶ ɗak mu nyem ɗin ny`iicinsi mo, ɓe mon nnaa ɗak kì̵ mi̶ra nin nret met mumo, ɓe wuran ncanɗiyeel ɗiibish mo, mpeeɗi gyet wura put nyil fi̶ra jong-jong, mpeku wura j`i naa seen mu Solomon ɗi. Amma nyem ɗin ny`iicinsi mo kwar ki̶ling kám kì̵ ngo ɗiiɗes met Solomon ɗi wuri mpesi."
40012043	"Katɗang riin ɗiibish ni put ndi̶ghi̶n mee gurum, ɓe ni mwaan a naar yil a peeɗi ba mee am ɗi kas, mpee tangpee nookɗi, amma ba ni kat mee pee nookɗi kas.
40012044	Ɗangɓe ni sat nee, 'wan mbaa ntulu fi̶na, a peeɗi jí wan put ɗi'. Kaaɗi ni baaj`i, ɓe ni kat lu nin nfii, mpeeɗi mo kì̵ fet lu ni kì̵ mo ɗak ni zak.
40012045	Ɗangɓe ni so j`i ki̶ pak riin ɗiibish mo povul, ɗi mo bish met nni, ki̶ mo ɗel tong ɗi ndi̶ghi̶n lu ni. Ɓe yaksi tong kì̵ gwar ɗiisi ni waa bish met nɗin nshee. A mbii ɗi nin nc`in nyemɗiibish ɗi mon ny`iicinsi aasi zak."
40012046	Kaaɗi Jesu wuri kuɗi nkaa katpo ki̶ ɗuu gurum ni mo, ɓe ni̶ghi̶n fi̶ri ki̶ ɗyemni̶ghi̶n fi̶ri mo, mo j`i ɗar ati̶leng, ki̶ mo riɓet katpo ki̶ wuri.
40012047	Mee gurum sat nJesu nee, "A naa ni̶ghi̶n fugha, ki̶ ɗyemni̶ghi̶n fugha mo, moo ɗar ati̶leng, ki̶ moo riɓet katpo ki̶ wugha."
40012048	Jesu lap ngwar ni nee, "A we a ni̶ghi̶n fi̶na ye? Ki̶ a we mo a ɗyemni̶ghi̶n fi̶na ye?"
40012049	Ɗangɓe wuri sel sar fi̶ri nkoghop peeɗi jeplop fi̶ri mo ɗi, ɓe wuri sat nee, "Wu naa, a ni̶ghi̶n fi̶na ki̶ ɗyemni̶ghi̶n fi̶na mon nɗiisi.
40012050	Mpeeɗi koo ngo ɗiiɗang ye ɗi wuri c`in ɗyen kì̵ puun fi̶na ɗi wurin ndi̶ghi̶n ɗengnaan, ɓe a gwar mi̶ni a ɗyemni̶ghi̶n fi̶na, ki̶ ɗyemni̶ghi̶n fi̶na ɗiimat, ki̶ ni̶ghi̶n fi̶na zak."
40013001	Parpuus mi̶ni, ɓe Jesu wuri put ndi̶ghi̶n lu ni, wuri so tong mpo bahar.
40013002	Ɗuu kì̵ gurum mo j`i pe wuri ɗi ɗes zam, har wuri ɗel tong ndi̶ghi̶n mee jirgi am. Ɓe ɗuu kì̵ gurum ni mo ɗar pukom am ni.
40013003	Jesu wuri satpo mmo ɗes shi sumpo mo nee, "Mee ngumaar wuri put so mpee ɓwot cirem mɓut mmaar.
40013004	Kaaɗi wuri nkaa ɓwot cirem ni mɓut mmaar fi̶ri, ɓe pak cirem ni mo taa a ar, ɓe ny`er mo sham kyak ni.
40013005	Pak cirem ni mo taa nkaa kwaghap a peeɗi ba ni ki̶ yil ɗes kas. Abet ɓe cirem ni mo cighi̶r kàa.
40013006	Amma kaaɗi puuskàa, ɓe cirem ni mo kàa caan, har mo fii, mpeeɗi ba mo kat yil ɗes mpee sham seen kas.
40013007	Pak cirem ni mo taa mɓut nhi̶r mo, ɓe mo kàa wurang ndi̶ghi̶n hi̶r, ɓe hi̶r ti̶reng kaa mmo.
40013008	Amma pak cirem ni mo taa nkaa yil ɗiiret, mo kàa, ɓe mo le àa, memee le àa mo ɗari, memee le mo laarpeemee, ki̶ memee le mo laarkun.
40013009	Ngo ɗi wuri ki̶ kom, mpee ki̶lingpee, ɓe ni ret ku wuri ki̶ling."
40013010	Jeplop Jesu mo j`i tal pu wuri nee, "A me le ɗang aa satpo ngurum mo a shi sumpo ye?"
40013011	Wuri lap mmo nee, "Naan kì̵ cín man nwun, mpeku wu manshii kì̵ mbii ɗi mo a si̶sok mu mulki kì̵ Naan, amma ba Naan wuri kì̵ cín man mi̶ni mmo kas.
40013012	Mpeeɗi ngo ɗi wuri ki̶ mbii, ɓe mon mbaa cín ɗiki̶ nwuri zak, har wuri kat ɗiki̶ ɗes. Ngo ɗi ba wuri ki̶ mee mbii kas, ɓe koo rep mbii ɗi wuri ki̶ ni, ɓe mon nsi̶ghi̶t yaa wuri ki̶ ni.
40013013	Mbii ɗi ni le ɗang wan ki̶n satpo mmo shi sumpo mo, 'a mpeeɗi koo ɗi mo ki̶ yit mpee naapee, ɓe ba mon nnaapee kas. Koo ɗi mo ki̶ kom mpee ki̶lingpee, ɓe ba mon nki̶lingpee kas, ki̶ ba mon mmanshii kì̵ mbii mo kas zak.'
40013014	Po ɗi gyet Aizaya wuri kì̵ ten sat ni nkaa mo, ɗi nee: 'Nyem ɗiisi mon nki̶ling har mon nki̶lingpee, amma ba mon mmanshii kì̵ ni kas, koo diɓen. Mon nnaapee har mon nnaa, amma ba mon mmak naa mee mbii kas koo diɓen.
40013015	Mpeeɗi putughup kì̵ nyem ɗiisi mo kì̵ ɗee a ɗiiɓal, ki̶ mo dwaghar kom furu mo, ki̶ mo kup yit furu mo, mpeku taji mo naapee shi yit furu mo kas, ki̶ taji mo ki̶lingpee shi kom furu mo kas. Ki̶ taji mo manshii kì̵ mbii mo shi putughup furu mo kas. Mpeku taji mo cighi̶r pe Naan ɗi, mpeku wuri bar mo ɗi kas.'
40013016	Amma ni ɓang nwun, mpeeɗi yit fuu moo naapee, ki̶ kom fuu moo ki̶lingpee zak.
40013017	Azeen-nzeen, ki̶n sat nwun nee, gyet nyemsatpo kì̵ Naan mo ɗes, ki̶ nyem kì̵ Naan mo ɗes, gyet mo fes riɓet naa mbii ɗi wun nkaa naa ni si, ɓe ba mo naa kas, ki̶ gyet mo fes riɓet ki̶ling mbii ɗi wun nkaa ki̶ling ni si, ɓe ba mo ki̶ling ni kas."
40013018	"Wu ki̶ling shii kì̵ sumpo nkaa nguɓwot cirem si.
40013019	Koo ngo ɗiiɗang ye ɗi wuri ki̶lingpo nkaa mulki kì̵ Naan, ɗang ba wuri manshii kì̵ ni kas, ɓe gwar mi̶ni a kaa cirem ɗi mo táa nkaa ar si. Ngo ɗiibish wuri j`i toghot cirem ɗi mo kop ni ndi̶ghi̶n putughup kì̵ ngo ni ki̶lak.
40013020	Cirem ɗi mo táa nkaa kwaghap si, mo a kaa ngo ɗi wuri ki̶lingpo kì̵ Naan, ɓe wuri lap ni shi retnyit ki̶lak-ki̶lak.
40013021	Amma ba po ni sham seen ndi̶ghi̶n putughup fi̶ri kas, ki̶ ba ni teer vul ndi̶ghi̶n wuri kas. Katɗang mee luk yaghal, koo gurum mo cínjeel nwuri mpee po Naan, ɓe a abet wurin mbaa aɓwoon.
40013022	Cirem ɗi mo taa mɓut nhi̶r si mo a kaa ngo ɗi wuri ki̶lingpo Naan ni, ɓe pan ki̶ mbii mo, ki̶ kyaghar mu long ɗii mu yil ɗiisi mo vwen po ni, har ba mo làa-làa kas.
40013023	Amma cirem ɗi mo ɓwot nkaa mmaar ɗiiret ni a kaa ngo ɗi wuri ki̶lingpo Naan ni, ɓe wuri manshii ni, har wuri làa-làa azeen-nzeen, pak mo làa-làa har ɗari, ki̶ pak mo har laarpeemee ki̶ pak mo laarkun."
40013024	Jesu wuri sat mee sumpo mmo zak nee, "Mulki kì̵ Naan ni a kaa mee ngumaar ɗi wuri ɓwot cirem ɗiiret ndi̶ghi̶n bong fi̶ri.
40013025	Kaaɗi gurum mo so nsaam jir, ɓe mee shaarlek fi̶ri j`i ɓwot cirem ɗiibish nkaa cirem ɗiiret ɗi ngumaar ni kì̵ ten ɓwot ni.
40013026	Kaaɗi ɗiɓen ni kàa, ki̶ ni ɗoghom putkáa, ɓe cirem ɗiibish ni kàa zak.
40013027	Ɗangɓe ki̶rom kì̵ ngumaar ni mo j`i sat nwuri nee, 'Daa, ba jí wugha ɓwot a cirem ɗiiret ndi̶ghi̶n bong fugha kas aa? Cirang ɗang shit ɗiibish ni kàa ɗi zak ye?'
40013028	Wuri lap mmo nee, 'A mee shaarlek fi̶na wuri c`in mi̶ni.' Ki̶rom ni mo sat nwuri nee, 'Kyet a riɓet ku mu so mu toghot shit ɗiibish ni mu fwo wa?'
40013029	Wuri lap mmo nee, 'Waash, katɗang wu so wu toghot shit ɗiibish ni, ɓe wun nwaa wu toghot ɗiɓen ni ashak ki̶ shit ni zak.
40013030	Wu yit mo wurang ɗi ashak, har tar ɗiip ni wul. Katɗang parpuus ɗiip nin nwul, ɓe wan nsat nyem ɗiip ni mo nee. Wu shee ɗiip cirem ɗiibish ni, wu ak sar ni mo ashak aku, mpeku wu ɓwot wus ɗiki̶. Amma wu ɗiip ɗiɓen ni wu so wu ɗoo nwan nɗiyaar' "
40013031	Jesu wuri sat mee sumpo mmo zak nee, "Mulki kì̵ Naan ni a kaa àas ki̶ mee ting ɗi moo pet ni a mustad, ɗi mee gwar wuri so kop ndi̶ghi̶n bong fi̶ri.
40013032	`Aas kì̵ mustad ni a ɗiikat met kaghar cirem mo jir, amma, katɗang ni kàa, ɓe ni wurang, ki̶ ni ɗes met kaghar ting mo jir, har ny`er mo shini-shini mo j`i le tish furu mo ndi̶ghi̶n song ni."
40013033	Jesu wuri sat mee sumpo mmo zak nee, "Mulki kì̵ Naan ni a kaa yist, ɗi mee mat wura mang riyeep ki̶ áas, har áas ni yaghal wu, ki̶ ni gam ɗaa mo kun."
40013034	Jesu wuri sat mbii ɗiisi mo jir, nɗuu ki̶ gurum ni mo a shi sumpo. Ba wuri sat mee po mmo kas, see a shi sumpo mo.
40013035	Wuri kám mmo shi sumpo mo, mpeku ni gam mbii ɗi mo kì̵ ten sat ni nsar kì̵ ngusatpo kì̵ Naan nee: "Wan nsatpo ngurum mo a shi sumpo mo, wan nwoo mo, mbii ɗi mo a si̶sok, ɗi pugyet Naan shee leyil ɗi."
40013036	Ɗangɓe Jesu wuri yit ɗuu kì̵ gurum ni mo, ɓe wuri ɗel ndi̶ghi̶n mee lu. Ɓe jeplop fi̶ri mo j`i pe wuri ɗi, ɓe mo sat nee, "A kámshii kì̵ sumpo nkaa shit ɗiibish ɗi ni ndi̶ghi̶n mmaar ni mmun."
40013037	Wuri lap mmo nee, "Ngo ɗi wuri ɓwot cirem ɗiiret ni, wuri a Làa kì̵ Gurum.
40013038	Maar ni, a yil ɗiisi. Cirem ɗiiret ni, ni a nyem ɗi mulki mu Naan ni a mumo. Shit ɗiibish ni a nyem mu Shetan mo.
40013039	Shaarlek ɗi wuri ɓwot shit ɗiibish ni a Shetan. Parpuus ɗiip ni, a kyes kì̵ yil ni mi̶ni. Nyemɗiip ni mo, a nyemlop kì̵ Naan mo.
40013040	"Kaaɗi mo kok shit ɗiibish ni mo fwo nwus, ɓe nin nc`in aasi parkyes kì̵ yil ni zak.
40013041	Làa kì̵ Gurum wurin nlop nyemlop fi̶ri mo, ɗangɓe mon nkyak nyem ɗi mo le ku gurum mo c`in shikbish jir, ki̶ nyem ɗi mo c`in mbii ɗiibish, mon mpwat ki̶ mo aku mɓut mulki fi̶ri.
40013042	Ɗang mon nfwo mo ndi̶ghi̶n aawus. A peeɗi mon nwal ki̶ sum aghas ɗi mi̶ni.
40013043	Amma nyem mu Naan mon mɓangpee kaa puus si ndi̶ghi̶n mulki kì̵ Naan puun furu. Ngo ɗi wuri ki̶ kom mpee ki̶lingpee, ɓe ni ret ku wuri ki̶ling."
40013044	"Mulki kì̵ Naan ni a kaa mee long ɗiiki̶rim ɗi ni a si̶sok ndi̶ghi̶n mee bong, ɗi mee gurum wuri so kat ni. Ɓe wuri waa baa tap paa ni ɗi, mpee retnyit, ɓe wuri so seet long ɗin nlu fi̶ri mo jir, mpeku wuri seet bong ni ɗi.
40013045	"Aasi zak, mulki kì̵ Naan ni a kaa mee ngunwor ɗi wuri ndung tang mbii ɗiiret mo ɗi mo ki̶rim zam.
40013046	Ɗangɓe kaaɗi wuri kat memee mɓut mbii ɗi mo c`in ki̶rim zam ni, ɓe wuri so si̶rep long fi̶ri mo jir, ɓe wuri kat shaghal, har wuri so seet ni."
40013047	"Mulki kì̵ Naan ni a kaa mee shàng ɗi mo mɓwot ndi̶ghi̶n am bahar, ɗi ni yak pupwap mo shini-shini.
40013048	Katɗang ni gam, ɓe mo dul ni kàa a ɗi̶ghi̶r. Ɓe mon ntong, mpeku mo waghar ɗiiret ni mo le ndi̶ghi̶n bi̶rong furu mo, amma mon nfwo ɗiibish ni mo.
40013049	Nin nc`in aasi parkyes kì̵ yil ni zak. Nyemlop kì̵ Naan mon mpwat, mpeku mo kyak nyemɗiibish mo pwat aku mɓut nyem ɗin ndi̶re mo.
40013050	Mon nfwo nyemɗiibish ni mo mɓut aawus, a peeɗi mon nwal ki̶ sum aghas ɗi mi̶ni."
40013051	Jesu wuri tal pu mo nee, "Wu manshii kì̵ mbii ɗiisi mo jir aa?" Mo lap nwuri nee, "Ii, mu man."
40013052	Wuri sat mmo nee, "Mpeemi̶ni, ɓe koo a ngukám Waar kì̵ Mosis ɗiiɗang ye ɗi moo le wuri ɗee a ngulop mu mulki kì̵ Naan, ɓe wuri a kaa mee ngulu ɗi wuri put ki̶ mbii ɗiipoo mo ki̶ mbii ɗiisi̶ghi̶r mo, mɓut nlusok long fi̶ri mo."
40013053	Kaaɗi Jesu wuri kyes sat sumpo ɗiisi mo, ɓe wuri yaghal yit peemi̶ni.
40013054	Kaaɗi wuri baaj`i wul nyil fi̶ri, ɓe wuri ɗel mmee lu kì̵ Naan furu, ɓe wuri c`in kám mmo, har kám fi̶ri ni aapo ngurum ni mo, har mo sat nee, "Gwar ɗiisi wuri kat seen mpee c`in mbii lukshik ɗiisi mo a neye?
40013055	Ba a wuri a làa kì̵ nguám si kas aa? Ba sum kì̵ ni̶ghi̶n fi̶ri a Meeri kas aa? Ba a ɗyemni̶ghi̶n fi̶ri mo a Jemis, ki̶ Josep ki̶ Simon, ki̶ Judas kas aa?
40013056	Ba ɗyemni̶ghi̶n fi̶ri ɗiimat si moo tong a pe mun ɗi kas aa? Gwar ɗiisi wuri kat mbii ɗiisi mo jir a neye?"
40013057	Mo, langtughup ki̶ wuri, ɓe Jesu wuri sat mmo nee, "Ba gurum moo kwar cín ɗiiɗes ngusatpo kì̵ Naan kas, see a nyemyil fi̶ri mo ki̶ nyemtulu fi̶ri mo."
40013058	Ba Jesu wuri c`in mee mbii aapo mo ɗes ndi̶ghi̶n yil nNazaret kas, mpeeɗi ba gurum mo cínzeen nwuri kas.
40014001	Ndi̶ghi̶n shiiteer mi̶ni mo, ɓe Herot ɗi wurii c`in mulki nkaa yil nGalili, wuri ki̶lingpo nkaa putsum kì̵ Jesu.
40014002	Ɓe wuri sat nyemɗak fi̶ri mo nee, "A Joon nguc`in baptisma ɗi mo kì̵ yaghal ki̶ wuri a peemúut. A ni le ɗangɓe wuri ki̶ iiko mpee c`in mbii aapo ɗiisi mo."
40014003	Jí Herot wuri kì̵ yaa Joon ɓwaghat, har wuri le wuri nlushaghat, mpee Herodiyas, mat kì̵ ɗyemni̶ghi̶n fi̶ri Filip.
40014004	Jí Joon wuri kì̵ cíi nHerot nee, "Ba nin ndi̶re ku wuri lap wura kas."
40014005	Jí Herot wuri kì̵ riɓet tu Joon nguc`in baptisma, amma wuri ki̶i̶r nyem Yahudi mo, mpeeɗi mo man nee, Joon wuri a ngusatpo kì̵ Naan.
40014006	Amma parɗi moo pan puuslàa kì̵ Herot ni wul, ɓe reep kì̵ Herodiyas wura metkook nnaar kì̵ ɗuu gurum ni mo, har ni ret Herot nyit zam.
40014007	Ɓe wuri tuwoorpo shi ɓi̶lemcuk nreep ni wura nee, "Koo a meye ɗi yi ɗang pu wan, ɓe wan ncín yi."
40014008	Amma mpee kar kì̵ ni̶ghi̶n fi̶ra, ɓe wura sat nHerot nee, "A cín káa kì̵ Joon nguc`in baptisma nwan ndi̶ghi̶n kong si."
40014009	Putughup kì̵ Herot ni wat zam. Amma mpee po ɗi wuri kì̵ tuwoor nreep ni shi bi̶lemcuk, ki̶ mpee mi̶zep ɗi moo tong ashak ki̶ wuri, ɓe wuri sat ne, mo cín káa kì̵ Joon ni nwura.
40014010	Wuri lop mo so can káa kì̵ Joon ndi̶ghi̶n lushaghat.
40014011	Mo j`i ki̶ káa ni ndi̶ghi̶n kong, ɓe mo cín nreep ni, ɓe wura so ki̶ nin nni̶ghi̶n fi̶ra.
40014012	Jeplop kì̵ Joon mo j`i mang kúm fi̶ri so wum, ɗangɓe mo so sat nJesu.
40014013	Kaaɗi Jesu wuri ki̶lingpo nkaa tu kì̵ Joon, ɓe wuri yaghal yit pee ni, wuri ɗel ndi̶ghi̶n jirgi am, ku wuri so a peeɗi ba mee gurum ɗi kas, mmi̶shin. Amma kaaɗi ɗuu kì̵ gurum ni mo ki̶ling, ɓe mo pwat ndi̶ghi̶n birni mo, mo so ndang wuri nshii.
40014014	Kaaɗi Jesu wuri put ndi̶ghi̶n jirgi am ni, ɓe wuri naa ɗuu gurum ni mo ɗes. Ɓe wuri naajeel kì̵ mo, har wuri bar nyem ɗi moo shwal mo.
40014015	Kaaɗi kansi̶ghi̶n c`in, ɓe jeplop fi̶ri mo j`i pe wuri ɗi, mo sat nee, "Pee ɗiisi ni a naar yil, ki̶ puus ni ndung ru yaksi zak. A sel ɗuu kì̵ gurum ni mo, mpeku mo so seet mbiise furu ɗi ndi̶ghi̶n jepyil si mo."
40014016	Jesu wuri lap mmo nee, "Ba ni a ting ku mo so kas. Wun wu cín mbiise mmo."
40014017	Mo sat wuri nee, "Mun ki̶ bred mo paat, ki̶ pupwap mo vul mpesi ɓejee ɗak."
40014018	Jesu wuri sat nee, "Wu j`i ki̶ mo wan mpesi."
40014019	Wuri sat nɗuu kì̵ gurum ni mo tong nyil nkaa ɗem. Ɓe wuri mang bred ɗiipaat ni mo ki̶ pupwap ɗiivul ni mo zak, ɓe wuri ɗiyeep yit kàa aɗeng, ɓe wuri c`in aduwa mu pi̶lang nkaa ni. Ɓe wuri yilang bred ni mo, ɓe wuri cín nyemso ndang wuri mo, mpeku mo swap nɗuu kì̵ gurum ni mo.
40014020	Ɗuu gurum ni mo se, har mo hi̶ɓi̶l jir. Ɗangɓe nyemso ndang wuri ni mo kyak kaghar mbiise ɗi ni ɗee ɗi, har ni gam kacik mo kaghapaat baavul.
40014021	Mish ɗi mo se mbiise ni, mo wul duɓu paat. Ba mo tang mat mo ki̶ jep mo ɗiki̶ kas.
40014022	Ɗangɓe Jesu wuri le ku nyemso ndang wuri mo ɗel ndi̶ghi̶n jirgi am, mpeku mo so ɗi a ti̶leng nwuri, mpee canɗel mɓin ɗii si. Aku wuri sel ɗuu ki̶ gurum ni mo ɗi.
40014023	Aɓwoon ɗi wuri kì̵ sel ɗuu gurum ni mo, ɓe wuri kàa aɗeng jwak mmi̶shin, mpee c`in aduwa, har pee ni ɗoghom rii, ɓe wuri ɗi a jwak ni mmi̶shin.
40014024	Amma ntiit ki̶ peemi̶ni, ɓe jirgi ni kì̵ so wul nnaar kì̵ am bahar ni, ki̶ am nii taat ki̶ mo ɗes, mpeeɗi kut ki̶ baa ki̶ mo shiɓwoon.
40014025	Amma naar karfe kun ɗii mu puɓit, ɓe Jesu wuri mwaan so pe nyemso ndang wuri mo ɗi, nkaa am ni.
40014026	Kaaɗi nyemso ndang wuri mo naa wurii mwaan nkaa am bahar ni, ɓe ki̶i̶rmuut yaa mo ɗes zam har mo sat nee, "A mee shon!" Mo le or mpee ki̶i̶rmuut.
40014027	Abet ɓe Jesu wuri katpo ki̶ mo, wuri sat mmo nee, "Wu ɓwot putughup fuu mo, a wan. Taji ki̶i̶rmuut yaa wun kas."
40014028	Ɗangɓe Pita wuri lap, wuri sat nee, "Daa, katɗang a wugha, ɓe a yit ku wan mwaan so pe wugha ɗi nkaa am ni."
40014029	Jesu sat nee, "A j`i." Ɗangɓe Pita wuri put ndi̶ghi̶n jirgi ni sham, ki̶ wuri yaa mwaan nkaa am ni, so pe Jesu ɗi.
40014030	Amma kaaɗi wuri naa kut ni yaghal, ɓe ki̶i̶rmuut yaa wuri, har wuri ɗoghom ru ndi̶ghi̶n am ni. Ɗangɓe wuri le or, nee, "Daa, a ɓam wan!"
40014031	Abet Jesu wuri zan sar fi̶ri, ɓe wuri yaa Pita, ɓe wuri sat nwuri nee, "Wugha gwar ɗi cínzeen fugha ni a lee-lee ɗak, mpeme, wugha ki̶ pan kyetwa ndi̶ghi̶n putughup ye?"
40014032	Kaaɗi mo weet mo ɗel ndi̶ghi̶n jirgi ni, ɓe kut ni ɗar.
40014033	Nyem ɗi mo ndi̶ghi̶n jirgi ni, mo seyil nwuri, mo sat nee, "Azeen-nzeen wugha a Làa kì̵ Naan."
40014034	Kaaɗi mo canɗel, ɓe mo wul nkoghop nyil nGenesaret.
40014035	Ɓe nyemyil ni mo naa wuri man, ɓe mo lop-lop ndi̶ghi̶n yil ni cighi̶rkaat jir, har mo j`i ki̶ nyemgok mo pe wuri ɗi jir.
40014036	Mo ɗang pu wuri, mpeku wuri yit ku mo tuwaas koo a pukom nli̶r fi̶ri ɓejee. Nyem ɗi mo tuwaas nli̶r fi̶ri ni, ɓe mo bar jir.
40015001	Ɗangɓe pak nyem Farisi mo ki̶ nyemkám Waar kì̵ Mosis, mo pwat nJerusalem mo j`i pe Jesu ɗi, ɓe mo tal nee,
40015002	"A me le ɗangɓe jeplop fugha mo ɗel aki̶ po kì̵ nyemnan ɗiiyam mo ye? Ba moo vwang sar furu mo akuɗang mo se mbiise kas."
40015003	Jesu wuri lap mmo nee, "A me le ɗang wuu tep Waar kì̵ Naan, mpeku wu tap ɗi ki̶ mbii ɗi puun fuu mo loghot ki̶ c`in ni ɗi ye?
40015004	Naan wuri sat nee, 'A cín ɗiiɗes mpuun fugha ki̶ ni̶ghi̶n fugha,' ki̶ zak nee, 'ngo ɗi wuri satpo ɗiibish nkaa puun, koo ni̶ghi̶n fi̶ri, ɓe mon ntu wuri ting.'
40015005	Amma wuu kám ngurum mo nee, 'Koo ngo ɗiiɗang ye ɗi wuri sat mpuun, koo ni̶ghi̶n fi̶ri nee, ɓam ɗi wun nkat pu wan ɗi, ɓe wan ki̶n cín ni nNaan.
40015006	Ɓe ba ni a ting ku wuri cín ɗiiɗes mpuun fi̶ri kas.' Wuu lepo ɗi Naan sat nee, wu c`in mo a ɗiibuu, mpeku wu tap po kì̵ puun fuu mo ɗi.
40015007	Wun nyemso ndang Naan shi putughup vul-vul mo, gyet Aizaya wuri satpo nkaa wun a ndi̶re nee:
40015008	'Nyem ɗiisi moo cín ɗiiɗes nwan a shi mi̶shpoo furu mo. Amma putughup furu mo jong ki̶ wan.
40015009	Moo seyil nwan a buu, kám ɗi moo kám ni a Waar kì̵ gurum mo.' "
40015010	Jesu wuri pet ɗuu kì̵ gurum ni mo jir j`i pe shin ɗi, ɓe wuri sat mmo nee, "Wu lekom ku wu ki̶ling mbii ɗi nwan nsat ɗi, ku wu manshii kì̵ ni ɗi zak.
40015011	Ba a mbii ɗi gurum ki̶ se mpo, a mon nle gurum ɗee a ɗiibish nyit kì̵ Naan kas, amma a mbii ɗi moo kàa put mpo kì̵ gurum, a mi̶ni moo le gurum ɗee a ɗiibish."
40015012	Ɗangɓe jeplop kì̵ Jesu mo j`i sat nwuri nee, "Ba a man ne ni láa nyem Farisi mo mɓut kaaɗi mo ki̶lingpo mi̶ni kas aa?"
40015013	Jesu wuri sat nee, "Koo a mbii ki̶kop ɗiiɗang ye ɗi ba a puun fi̶na ɗi wuri aɗeng wuri kop ni kas, ɓe mon ntoghot ni fwo jir.
40015014	Wu yit mo ɗi kawe. Mo a nyemsel ɗi mo a vum mo. Katɗang ɓe mee nguvum yaakam nguvum, ɓe mo mon ntaa ntughun weet."
40015015	Amma Pita sat wuri nee, "A kámshii kì̵ sumpo ɗiisi mmun."
40015016	Jesu wuri sat nee, "Har yaksi, ɓe ba wun, wu manshii kì̵ ni kas aa?
40015017	Wu man nee, koo a mbii ɗiiɗang ye ɗi ni ɗel mpo kì̵ gurum, ɓe nii ɗel sham a ndi̶ghi̶n ɓut fi̶ri, ki̶ har ni waa ɗel sham put nɗyes zak.
40015018	Amma a mbii ɗi moo kàa put mpo kì̵ gurum, moo kàa put a ndi̶ghi̶n putughup kì̵ ngo ni, a mi̶ni moo le gurum ɗee a ɗiibish.
40015019	Mpeeɗi pan ɗiibish moo pwat a ndi̶ghi̶n putughup kì̵ gurum. Mbii mo kaa tukáa si, ki̶ ngaa, ki̶ wat, ki̶ langting ɗii mu ɗung, ki̶ po ɗiibish mo.
40015020	A mbii ɗiisi moo le gurum ɗee a ɗiibish. Amma se mbiise shi sar nɗin nvwang, ba nin mmak le gurum ɗee a ɗiibish kas."
40015021	Jesu wuri yaghal a peemi̶ni, ɓe wuri so nkoghop nyil nTaya ki̶ Sidon.
40015022	Ɗangɓe mee mat yil nKenaan wura ɗiyeep ɗoo fi̶ra shiɓal, wura sat nee, "A naajeel fi̶na, Daa, Làa kì̵ Devid. Reep fi̶na wuraa shwaajeel, ki̶ riin ɗiibish."
40015023	Amma ba Jesu wuri lap mee po nwura kas. Ɗangɓe jeplop fi̶ri mo j`i ɗang pu wuri nee, "A ceen wura so waa, mpeeɗi wura ɗwaghar kom mmun, ki̶ wal ndang mun."
40015024	Jesu wuri lap mmo nee, "Mo lop wan j`i a mpee tang nyem Isreil ɗiili̶lagham mo ɓejee ɗak."
40015025	Amma mat ni wura j`i kurum ntoghom fi̶ri, ki̶ wura sat nee, "Daa, a ɓam an!"
40015026	Jesu wuri sat nee, "Ba ni ret ku mo mang mbiise mu jep mo ku mo fwo as mo kas."
40015027	Amma mat ni wura sat nee, "Ii, ni aasi, Daa, amma as ni moo se a rep pak mbiise ɗi ni ɗyong nyil, nder peetong mu sese kì̵ puun furu mo zak."
40015028	Ɗangɓe Jesu wuri sat nwura nee. "Kai naa! Cínzeen fii ni a ɗiiɗes hakyeng! Ɓam ɗi yi ɗang ni, wan ki̶n cín nyi." Ntiit ki̶ peemi̶ni, ɓe abet reep fi̶ra ni bar.
40015029	Jesu wuri yaghal a peemi̶ni, ɓe wuri ɗel so nkoghop am canɗar ɗiiɗes nyil nGalili. Wuri kàa aɗeng jwak, ɓe wuri tong ɗi.
40015030	Ɗangɓe ɗuu gurum mo ɗes mo j`i ki̶ kiɓel mo, ki̶ kundung mo, ki̶ vum mo, ki̶ komɗwaghar mo, ki̶ pak mo ɗi ɗes zak, mo j`i le mo ntoghom kì̵ Jesu, ɓe wuri bar mo.
40015031	Mpeemi̶ni, ni aapo nɗuu kì̵ gurum ni mo zam, kaaɗi mo naa ti̶ding mo katpo, ki̶ kundung mo bar, kì̵ kiɓel mo mwaan, vum mo naapee, ɓe mo kwoop Naan kì̵ nyem Isreil mo.
40015032	Jesu wuri pet nyemso ndang wuri mo j`i pe shin ɗi, ɓe wuri sat mmo nee, "Wan naajeel kì̵ ɗuu gurum ni mo, mpeeɗi mo kì̵ c`in teer kun ashak ki̶ wan, ɓe ba mo kì̵ se mee mbiise kas. Ba wan riɓet sel mo so ki̶ neen kas, mpeku taji mo táa muutleet a ar kas."
40015033	Ɗangɓe jeplop fi̶ri mo sat nwuri nee, "Mun nkat mbiise a ne, a naar yil ɗiisi, ɗi ɗuu gurum si mon nse, ku ni mak hi̶ɓi̶l mo ɗi ye?"
40015034	Jesu wuri talpu mo nee, "Wun ki̶ bred mo a kong ye?" Mo lap nee, "Mun ki̶ mo povul, ki̶ rep pak pupwap ɗiiɗween mo kong ɗak."
40015035	Jesu wuri sat nɗuu kì̵ gurum ni mo tong nyil.
40015036	Ɓe wuri mang bred ɗiipovul ni mo, ki̶ pupwap ni mo, ɓe wuri c`in aduwa mu pi̶lang Naan, ɓe wuri yilang bred ni mo, wuri cín nyemso ndang wuri mo, mpeku mo swap ɗi nɗuu kì̵ gurum ni mo.
40015037	Ɗuu kì̵ gurum ni mo se, har mo hi̶ɓi̶l jir. Ɗangɓe nyemso ndang Jesu mo kyak kaghar mbiise ɗi ni ɗee ɗi, har ni gam kacik mo povul.
40015038	Nyem ɗi mo se ni, ɓe a mish mo duɓu feer, ba mo tang mat mo ki̶ jeplop mo ɗiki̶ kas.
40015039	Jesu wuri sel ɗuu kì̵ gurum ni mo so, ɓe wuri ɗel ndi̶ghi̶n jirgi am, mpeku wuri so ɗi nyil mMagadan.
40016001	Pak nyem Farisi mo kì̵ nyem Saddusi mo j`i pe Jesu ɗi, mpeeɗi moo riɓet kyam wuri ku mo naa ɗi. Ɓe mo ɗang pu wuri Jesu ne, wuri kám mee mbii aapo ɗi ni put aɗeng sham mmo.
40016002	Jesu wuri sat mmo nee, "katɗang kansi̶ghi̶n c`in, ɓe wuu sat nee, 'Pee ni naat aɗeng, ɓe pee ni ɓang.'
40016003	Mɓít-mɓít, ɓe wuu sat nee, 'Fwan nj`i cicinsi mpeeɗi ɗeng ni rap shek-shek ki̶ nluu, ki̶ nii ngummbit zak.' Wu mak man mpee ɓàkyit nluu ɗi aɗeng mo shini-shini, amma ba wu mak man mpee ɓàkyit mbii aapo ɗii mu ɓit ni mo kas.
40016004	Wun nyem ɗin ny`iicinsi mo, ɗi wun a ɗiibish mo. Nyemngaa mo, ɗi moo riɓet naa mee mbii aapo, ba mon nkám mee mbii aapo mmo kas, see a mbii aapo mu Joona ɓejee ɗak." Ɗangɓe wuri yaghal yit mo ɗi, ku wuri so a ar fi̶ri.
40016005	Kaaɗi jeplop kì̵ Jesu mo ɗel wul mɓin ɗiisi, ashee mo mander mang bred pán.
40016006	Jesu wuri sat mmo nee, "Wu tap ki̶ yist mu nyem Farisi mo, ki̶ mu nyem Saddusi mo."
40016007	Mo ɓeet ki̶ shak nee, "Wuri satpo mi̶ni a mpeeɗi ba mu j`i ki̶ bred kas."
40016008	Jesu wuri man mbii ɗi moo pan ni, ɓe wuri sat mmo nee, "Wun nyemcínzeen lee-lee mo. A me le ɗang wuu ɓeetshik ki̶ shak ne, ba wun ki̶ bred kas ye?
40016009	Ashee, har yaksi ɓe ba wu manshii kì̵ ni kas me? Ba wu pan bred ɗiipaat si mo, ɗi jí wan cín ngurum mo duɓu paat mo se si kas me? Jí wu hi̶r kaghar mbiise ɗi ni ɗee ɗi, a kacik mo kong ye?
40016010	Koo a bred ɗiipovul si mo, ki̶ gurum ɗii duɓu feer si mo, ɓe jí wu hi̶r kaghar mbiise ɗi jí ni ɗee ɗi a kong ye?
40016011	A me le ɗangɓe ba wu mak manshii kì̵ mbii ɗiisi mo kas ye? Ba wan ki̶n sat a po nkaa bred kas, amma wu tap aa kám mu nyem Farisi mo, kì̵ nyem Saddusi mo."
40016012	Ɗangɓe mo manshii ni nee, ba wurii satpo mmo, ku mo tap aa yist mu bred kas, amma mo tap aa kám mu nyem Farisi mo ki̶ mu nyem Saddusi mo.
40016013	Kaaɗi Jesu wuri ɗel ndi̶ghi̶n yil nSizariya mu Filipi, ɓe wuri tal pu jeplop fi̶ri mo nee, "Gurum moo sat ne wan a Làa kì̵ weye?"
40016014	Jeplop fi̶ri mo lap nee, "Pak gurum moo sat ne wugha a Joon nguc`in baptisma, ki̶ pak mo ne, wugha a Ilaija, pak mo ne wugha a Jeremiya, koo a memee mɓut nyemsatpo kì̵ Naan mo."
40016015	Jesu wuri talpu mo nee, "Amma wuwun, wuu sat ne wan a weye?"
40016016	Simon Pita wuri lap nee, "A wugha a Kristi nguɓam, Làa kì̵ Naan ɗi wuri ɗi mmeen."
40016017	Jesu wuri sat mPita nee, "Wugha kat ɗiiret Simon làa kì̵ Joona! Mpeeɗi ba a gurum kám mbii ɗiisi ni nwugha kas, amma a puun fi̶na ɗi wuri aɗeng.
40016018	Wan sat nwugha nee, A wugha Pita, aa nhi̶k ɗi wan ndung ɗik kuk kì̵ Eki̶lisya fi̶na nkaa ni. Ki̶ ba mee iiko mu tughun aawus mak ɗee a koghorong nkaa ni kas.
40016019	Wan nc`in mbii wang polu mu mulki kì̵ Naan nwugha. Koo a mbii ɗiiɗang ye ɗi a ɓwaghat ni a yil ɗiisi, ɓe mon mɓwaghat ni aɗeng zak. Koo mbii ɗiiɗang ye ɗi a fwoon ni a yil ɗiisi, ɓe mon nfwoon ni aɗeng zak."
40016020	Ɗangɓe Jesu wuri sat njeplop fi̶ri mo shiɓal hakyeng nee, "Taji mo sat mmee gurum ne wuɗi a Kristi kas."
40016021	Aɓwoon mi̶ni, ɓe Jesu wuri yaakám nyemso ndang wuri mo, nee. Ting wurin nso nJerusalem, ku ɗi shwaajeel mo ɗes ɗi nsar kì̵ nyem ɗiinan mo, ki̶ pris ɗiinan mo, ki̶ nyemkám Waar kì̵ Mosis mo, har mon ntu wuri. Amma shii ɗiikun ɓe wurin nyaghal a peemúut.
40016022	Ɗangɓe Pita so ki̶ Jesu mmee nkoghop, ɓe wuri jighi̶r Jesu nee, "Naan daam mi̶ni nwugha Daa! Ba mi̶ni mmak kyam kat wugha kas koo diɓen."
40016023	Amma Jesu wuri cighi̶r sat mPita nee, "A baku pu wan ɗi, wugha Shetan. Wugha a mbii le canshii nwan, mpeeɗi ba wugha aa pan a mbii ɗi mo a mu Naan kas. Amma pan fugha ni a mu gurum ɓejee."
40016024	Jesu sat nyemso ndang wuri mo nee, "Katɗang mee gurum riɓet j`i ndang wan, ɓe see wuri kwar shin fi̶ri, mpeku wuri ɗak shin ɗi mpee shwaajeel, nin nɗee a kaa wurii mang shiyeepmúut fi̶ri, ku wuri j`i ndang wan.
40016025	Mpeeɗi koo ngo ɗiiɗang ye ɗi wuri riɓet ɓam seen fi̶ri, ɓe nin nlagham aki̶ wuri. Amma koo ngo ɗiiɗang ye ɗi wuri cín seen fi̶ri mpee sum fi̶na, ɓe a gwar mi̶nin nkat seen.
40016026	Gurum nkat a li̶ɓet ɗiiɗang ye, katɗang wuri kat mbii ɗii mu yil ni mo jir, amma katɗang ba wuri ki̶ seen kas, ɓe koghop mi̶ni a meye? Koo gurum ncín a me a koppee kì̵ seen fi̶ri ye?
40016027	Mpeeɗi Làa kì̵ Gurum wurin ndung j`i ndi̶ghi̶n ɗiiɗes kì̵ puun ashak ki̶ nyemlop fi̶ri mo. Ɗangɓe wurin nkwat koo ngo ɗiiɗang ye ntiit ki̶ ɗak ɗi ngo ni kì̵ ten c`in.
40016028	Azeen-nzeen, wan sat nwun nee, pak moo ɗirang ɗi mɓut nwun yaksi, ɗi ba mon mmuut kas, see mo shee naa Làa kì̵ Gurum j`i ndi̶ghi̶n mulki fi̶ri."
40017001	Aɓwoon kì̵ shiiteer mo peemee ɓe Jesu wuri mang Pita, kì̵ Jemis, ki̶ Joon ɗyemni̶ghi̶n kì̵ Jemis, ɓe wuri kàa ki̶ mo a mee ɗeng jwak ɗiiwurang, mo mmusut.
40017002	Ɓe shin fi̶ri ni cighi̶r ndi̶ghi̶n ɗiiɗes fi̶ri a yit furu. Yit fi̶ri ni ɓangpee kaa puus si, ki̶ nli̶r fi̶ri ni cighi̶r ɗee a ɗiipiyaa peng-peng har ni mang yit.
40017003	Ɗangɓe nyemso ndang wuri mo naa Mosis, ki̶ Ilaija mon nkaa katpo ki̶ Jesu.
40017004	Ɓe Pita sat nJesu nee, "Daa, ni ret kaaɗi mun ɗi mpesi, katɗang a riɓet, ɓe wan ɗik b`it mo kun mpesi. Memee mpee wugha, ki̶ memee mpee Mosis, ki̶ memee mpee Ilaija"
40017005	Kaaɗi wuri kuɗi nkaa satpo mi̶ni, ɓe mee nluu ɗii ɓangpee j`i paa mo. Ɗangɓe mo ki̶ling mee ɗoo put ndi̶ghi̶n nluu ni, ni sat nee, "Ɗiisi a Làa fi̶na ɗi wan wal nwuri, ɗi wan ki̶n kat retnyit ki̶ wuri zam. Wu ki̶ling wuri."
40017006	Kaaɗi jeplop fi̶ri mo ki̶ling mi̶ni, ɓe ki̶i̶rmuut yaa mo, har mo sham zum ki̶ yit furu mon nyil.
40017007	Jesu wuri j`i tuwaas mo, wuri sat mmo nee, "Wu yaghal, taji ki̶i̶rmuut yaa wun kas."
40017008	Kaaɗi mo ɗiyeep yit furu, ɓe mo naa a Jesu mmi̶shin ɗak.
40017009	Kaaɗi mo a ar sham aɗeng jwak ni, ɓe Jesu wuri satpo mo shiɓal nee, "Taji wu sat mbii ɗi wu naa ni mmee gurum kas, see Làa kì̵ Gurum wuri yaghal a peemúut akuɗang."
40017010	Jeplop fi̶ri mo tal pu wuri nee, "A me le ɗangɓe nyemkám Waar kì̵ Mosis mo sat nee, Ting see Ilaija wuri shee j`i akuɗang ye?"
40017011	Jesu wuri lap mmo nee, "Ilaija wurin nshee j`i, mpeku wuri baa ɗak mbii mo ɗi ndi̶re jir.
40017012	Amma wan sat nwun nee, Ilaija wuri kì̵ ten j`i, amma ba mo man wuri kas, har mo c`in mbii ɗi mo riɓet ki̶ wuri. Làa kì̵ Gurum wurin nshwaajeel nsar furu aasi zak."
40017013	Ɗangɓe jeplop fi̶ri mo manshii ni nee wurii satpo ni mo a nkaa Joon nguc`in baptisma.
40017014	Kaaɗi mo sham pe ɗuu kì̵ gurum ni mo ɗi, ɓe mee gwar wuri j`i kurum ntoghom kì̵ Jesu. Gwar ni wuri sat nee,
40017015	"Daa, a naajeel kì̵ làa fi̶na, mpeeɗi wuri ki̶ kukwi, ki̶ wurii shwaajeel zak. Wurii naa ntaa nwus yit ɗes ki̶ wurii taa am zak.
40017016	Wan j`i ki̶ wuri pe jeplop fugha mo ɗi, amma ba mo mak bar wuri kas."
40017017	Jesu wuri sat mmo nee, "Kai! Wun nyem ɗin ny`iicinsi, ɗi ba wun ki̶ cínzeen kas. Wun a nyem ɗin nkan mo. Wan ntong ashak ki̶ wun har vit me? Wan nsat a gung ki̶ wun vit aa? Wu j`i ki̶ làa ni nwan mpesi"
40017018	Ɗangɓe Jesu wuri ceen riin ɗiibish ni put aku mɓut làa ni. Abet ɓe làa ni bar.
40017019	Aɓwoon mi̶ni ɓe jeplop kì̵ Jesu mo j`i pe wuri ɗi a si̶sok, ɓe mo tal nee "A me le ɗang ɗi ba mun mu mak ceen riin ɗiibish ni kas ye?"
40017020	Jesu wuri lap mmo nee, "A mpeeɗi ba cínzeen fuu ni mak kas. Azeen-nzeen, ki̶n sat nwun, katɗang ɓe ɗi wun ki̶ cínzeen, koo a diɓen kaa àas kì̵ mustad si. Ɓe ɗi wun mmak sat njwak ɗiisi nee, 'Ni yaghal aku mpesi, ni so a kiyeen si, ɓe nin nyaghal so.' [
40017021	Ba mbii kaa ɗiisi nin mmak c`in kas, see shi aduwa ki̶ wet ki̶ neen.]"
40017022	Kaaɗi mo j`i kaat ashak ndi̶ghi̶n yil nGalili, ɓe Jesu wuri sat mmo nee, "Mon nyaghal cín Làa kì̵ Gurum ndi̶ghi̶n sar kì̵ nyemɗiyeel mo.
40017023	Ɓe mon ntu wuri, amma wurin nyaghal a peemúut parpuus ɗiikun." Ni le an jeplop fi̶ri mo zam.
40017024	Kaaɗi Jesu ki̶ jeplop fi̶ri mo j`i wul nyil nKaparnahum, ɓe nyemtul wap mu Lu kì̵ Naan ɗiiɗes mo j`i pe Pita ɗi, mo sat nee, "Kyet Ngukám fuu wurii kwat wap wa?"
40017025	Ɓe Pita lap nee, "Ii, wurii kwat" Kaaɗi Pita wuri ɗel nlu, ɓe Jesu ten tal pu Pita nee, "Mishkagham mu yil ni moo lapwap a pu we mo ye? A pu jep furu mo aa? Koo a pu mi̶zep mo ye?"
40017026	Pita wuri sat nee, "A pu mi̶zep mo." Jesu wuri sat nwuri nee, "Katɗang aasi, ɓe jep ni mon nnook kwat ni mmi̶ni.
40017027	Jir ki̶si, mpeku taji mu le ku gurum mo nook kwat ni kas, a son am canɗar ɗiiɗes, ku a yaa pupwap ɗi, ɓe pupwap ɗi a shee yaa ni, a wang po ni, ɓe a nkat shaghal ɗi nin ntap mak mpee kwat wap ni ndi̶ghi̶n ni. A mang shaghal ni a kwat wap mu Lu kì̵ Naan ɗiiɗes ni ɗi, mpee wan ki̶ wugha."
40018001	Ndi̶ghi̶n teer mi̶ni mo, ɓe jeplop kì̵ Jesu mo j`i pe wuri ɗi, mo tal pu wuri nee, "A we a ɗiiɗes met jir ndi̶ghi̶n mulki kì̵ Naan ye?"
40018002	Jesu wuri pet mee làa ɗiilee j`i pe wuri ɗi, ɓe wuri le làa ni ɗar a naar furu.
40018003	Ɓe wuri sat nee, "Azeen-nzeen, ki̶n sat nwun, katɗang ba wu sham ki̶ káa fuu mo, ku wu ɗee ɗi kaa jep ɗiiɗween mo si kas, ɓe ba wun mmak ɗel ndi̶ghi̶n mulki kì̵ Naan kas.
40018004	Koo ngo ɗiiɗang ye ɗi wuri sham ki̶ káa fi̶ri kaa làa ɗiilee si, ɓe a wurin nɗee a ɗiiɗes ndi̶ghi̶n mulki kì̵ Naan.
40018005	Ki̶ koo ngo ɗiiɗang ye ɗi wuri lap mee làa ɗiilee, kaa ɗiisi si ndi̶ghi̶n sum fi̶na, ɓe gwar ni lap a wan mmi̶ni.
40018006	Amma koo ngo ɗiiɗang ye ɗi wuri le ku memee mi̶ndong ndi̶ghi̶n ɗiiɗween si mo, ɗi mo cínzeen nwan, wuri c`in shikbish, ɓe ɗi ni ret met ngwar mi̶ni, ku mo ɗiin mee fin ɗiitoghon ntook fi̶ri, ku mo vwet wuri ndi̶ghi̶n am bahar ɗiijurung."
40018007	"Jeel ɗi ndi̶ghi̶n yil ni, mpee mbii ɗi moo le ku gurum mo c`in shikbish, amma jeel ntaa nkaa ngo ɗi wuri le ku gurum mo c`in shikbish.
40018008	Katɗang ɓe sar fugha koo shii fugha mo le ku a c`in shikbish, ɓe a can a vwet. Gyal ɗeesi ɓe a ɗel ndi̶ghi̶n peeseen ki̶ sar mi̶ndong koo shii mi̶ndong, ni ret met aku ɗi mon nvwet wugha ndi̶ghi̶n aawus ɗiiso ngaa-ngaa, ɓe wugha ki̶ sar mo vul koo shii mo vul.
40018009	Katɗang ɓe yit fugha ni le ku a c`in shikbish, ɓe a pun a vwet. Gyal ɗeesi ɓe a ɗel ndi̶ghi̶n peeseen ki̶ yit mi̶ndong, met aku ɗi mon nvwet wugha ndi̶ghi̶n aawus ɗiiso ngaa-ngaa, ɓe wugha ki̶ yit mo vul."
40018010	"Wu tap, ku taji wu ɓák memee mi̶ndong ndi̶ghi̶n jep ɗiilee si mo kas. Mpeeɗi wan sat nwun nee, nyemlop furu mo, mo ɗi ashak ki̶ puun fi̶na ɗi wuri aɗeng shidaar-shidaar. [
40018011	Mpeeɗi Làa kì̵ Gurum wuri j`i a mpee ɓam nyem ɗi mo kì̵ lagham.]
40018012	"Wun wu pan a meye? Katɗang ɓe mee gurum wuri ki̶ tum mo ɗari mi̶ndong, ɗangɓe memee lagham, ɓe ba wurin nyit ɗii laarpofeer baapofeer si mo shitughur jwak, ku wuri so tang ɗi ni lagham ni ɗi kas aa?
40018013	Azeen-nzeen ki̶n sat wun, katɗang wuri kat ni, ɓe wurin nc`in retnyit mpee ni, met ɗii laarpofeer baapofeer si mo, ɗi ba mo kì̵ kyam lagham kas.
40018014	Ni aasi zak, ba ni a ɗyen kì̵ puun fi̶na ɗi wuri aɗeng, ku memee mi̶ndong ndi̶ghi̶n jep ɗiiɗween si mo lagham kas."
40018015	"Katɗang ɓe ɗyemni̶ghi̶n fugha wuri c`in shikbish nwugha, ɓe a so a sat shikbish ɗi wuri c`in nwugha ni, wun mmusuk. Katɗang wuri ki̶ling wugha, ɓe a baaj`i ki̶ ɗyemni̶ghi̶n fugha aki̶ ar ɗiiret ni.
40018016	Amma katɗang ba wuri ki̶ling wugha kas, ɓe a pet mee gurum mi̶ndong, koo mo vul ashak ki̶ wugha, mpeku wu so pe wuri ɗi, mpeku mo man zeen kì̵ po ɗi ni nnaar fuu ni ɗi, katɗang langting mo vul, koo mo kun mo ki̶ling, ɓe
40018017	katɗang wuri cíi ki̶ling mo zak, ɓe a sat nEki̶lisya. Katɗang ba wuri ki̶ling Eki̶lisya kas zak, ɓe a yit ku wuri ɗee kaa mee nguk`um, koo ngulapwap si pe wugha ɗi.
40018018	"Azeen-nzeen, wan sat nwun nee, koo a mbii ɗiiɗang ye ɗi wu ɓwaghat a yil si, ɓe mon nɗee a ɗii ɓuɓwaghat ndi̶ghi̶n ɗengnaan zak. Ki̶ koo mbii ɗiiɗang ye ɗi wu fwoon a yil si, ɓe mon nɗee a ɗii fufwoon ndi̶ghi̶n ɗengnaan zak.
40018019	Wan baa sat nwun zak nee, katɗang mee das mo vul ndi̶ghi̶n wun, mo lepo furu ashak ndi̶ghi̶n yil ɗiisi nkaa mee mbii ɗi mo riɓet ɗang ni, ɓe puun fi̶na ɗi wuri ndi̶ghi̶n ɗengnaan wurin ncín mmo.
40018020	A peeɗi gurum mo vul, koo mo kun mo kuur ashak ndi̶ghi̶n sum fi̶na, ɓe wan ɗi ashak ki̶ mo, mpee mi̶ni."
40018021	Ɗangɓe Pita wuri j`i tal pu Jesu nee, "Daa, ɗyemni̶ghi̶n fi̶na wurin nc`in shikbish nwan a yit mo kong, ɓe wan nsat a nfwo ni wuri ɗak ye? Har yit povul aa?"
40018022	Jesu wuri lap mPita nee, "Wan sat nwugha, ba a yit povul ɓejee ɗak kas, amma a povul yit laarpovul.
40018023	Mpeeɗi mulki kì̵ Naan ni a kaa mee mishkagham ɗi wuri riɓet tal long fi̶ri nsar kì̵ ki̶rom fi̶ri mo.
40018024	Kaaɗi mishkagham wuri ɗoghom tal ni, ɓe mo j`i ki̶ mee ki̶rom fi̶ri pe wuri ɗi. Ki̶rom ɗiisi ni wuri sekaat shaghal mmishkagham ni har daam duɓu kaghapaat.
40018025	Mpeeɗi ba ki̶rom ni wuri kat mee mbii mpee kwat ni kas. Ɓe mishkagham ni wuri sat ne mo seet ki̶rom ni, ki̶ mat fi̶ri, ki̶ jeplop fi̶ri mo, ki̶ mbii ɗi wuri ki̶ ni jir. Mpeku wuri kwat shaghal ni ɗi.
40018026	Ɗangɓe ki̶rom ni wuri taa ntoghom kì̵ mishkagham ni, wuri seyil mmishkagham ni, wuri sat nee, Daa, a gung ki̶ wan, wan nkwat shaghal ni nwugha jir.
40018027	Mishkagham ni wuri naajeel kì̵ ki̶rom ni, har wuri c`in kussuk nki̶rom ni. Wuri ɓwot ki̶rom ni, ki̶ zak wuri fwo kaat ni nwuri jir.
40018028	Amma kaaɗi ki̶rom ni wuri put, ɓe wuri kaat ki̶ mee gi̶ni̶ghi̶n ki̶rom ɗi wuri kì̵ ten sekaat nwuri mu zinariya mo ɗari. Wuri yaa ngusekaat fi̶ri nin nfeel, ki̶ wuri sat nee, A kwat kaat shaghal fi̶na nwan.
40018029	Ɓe ngusekaat ni wuri táa nyil, wuri ɗang pu ngo ɗi wuri lap shaghal nwuri ni. Ngusekaat ni sat nee, 'A gung ki̶ wan, wan nkwat shaghal ni jir.'
40018030	Amma ngushaghal ni wuri kwar, wuri so le ngusekaat ni nlushaghat, har see ngusekaat ni wuri kwat kaat ni jir.
40018031	Kaaɗi niyee fi̶ri ki̶rom mo naa mbii ɗi wuri c`in ni, ɓe ni wat putughup mmo zam, har mo so sat mmishkagham.
40018032	Ɓe mishkagham wuri pet ki̶rom ni, wuri sat ki̶rom ni nee, 'Wugha a ki̶rom ɗiibish! Wan fwo kaat shaghal fi̶na nwugha jir, mpeeɗi wugha ɗang pu wan.
40018033	Ba ni ret ku wugha naajeel, ki̶ gwar ɗi wuri kì̵ sekaat nwugha, kaaɗi wan kì̵ naajeel mugha si kas aa?'
40018034	Mbii ɗi ki̶rom ni cín ni fes wat putughup mishkagham ni zam. Wuri cín ki̶rom ni nsar kì̵ nyemshaghat gurum mo, har parɗi wuri kyes kwat kaat fi̶ri jir.
40018035	A mbii ɗi puun fi̶na ɗi wuri ndi̶ghi̶n ɗengnaan, wurin ncín koo a weye ndi̶ghi̶n wun mmi̶ni. Katɗang ba wu fwo nɗyemni̶ghi̶n fuu mo shi putughup mi̶ndong kas."
40019001	Ɗangɓe kaaɗi Jesu wuri si̶ghi̶t satpo ɗiisi mo, ɓe wuri yaghal yit Galili, ki̶ wuri j`i nkoghop nyil nJudiya ɗi ni nkoghop mɓin dung nJodan.
40019002	Ɗuu kì̵ gurum mo ɗes mo so ndang wuri, har wuri bar nyem ɗi mo a gok jir, a peemi̶ni.
40019003	Ɗangɓe pak nyem Farisi mo j`i pe wuri ɗi, mpeku mo kyam wuri ɗi, ɓe mo tal nee, "Kyet Waar kì̵ Mosis ni sat nee, gurum mak ceen mat fi̶ri, mpee koo a rep mbii ɗiibish ɗiiɗang ye ɗi wura c`in wa?"
40019004	Jesu wuri lap mmo nee, "Ashee, ba wuu kyam tang mbii ɗi mo kì̵ ran ndi̶ghi̶n takarda kì̵ Naan kas aa? Nee, 'a Naan wuri le mish ki̶ mat, pugyet ɗin nshee kì̵ yil ni kas me?'
40019005	Naan sat zak nee, 'Mpeemi̶ni ɓe gurum wurin nyit puun ki̶ ni̶ghi̶n fi̶ri mo, mpeku wuri ɓàlkáa fi̶ri ɗi ashak ki̶ mat fi̶ri. Ɗangɓe mo weet mon nɗee a nan ɗiimi̶ndong.'
40019006	Aɓwoon ɗiisi ɓe ba mo kuɗi a vul kas, amma mo kì̵ ɗee a nan ɗiimi̶ndong mi̶ni. Mpeemi̶ni ɓe nyem ɗi Naan wuri kì̵ ten ɓàl mo ashak, ɓe taji mee gurum ɓàk mo kas."
40019007	Nyem Farisi mo tal pu wuri nee, "A me le ɗang Mosis wuri cínpee ngurum ku wuri cín takarda mu tuɗik ɗi mpee ceen mat fi̶ri ye?"
40019008	Jesu wuri lap mmo nee, "Mosis wuri cínpee nwun mpeku wu ceen mat fuu mo, a mpeeɗi ba wuu ki̶lingpee kas. Pugyet ɗin nshee, ɓe ba ni aasi kas.
40019009	Amma wan sat nwun zak nee, koo ngo ɗiiɗang ye ɗi wuri ceen mat fi̶ri, katɗang ba a mpeeɗi wura kì̵ c`in a ngaa kas, ɗangɓe wuri lap mee mat ɗiici ɗi, ɓe ngo mi̶ni c`in a ngaa mmi̶ni. [Ki̶ ngo ɗi wuri lap mat ɗi mo kì̵ ceen wura, ɓe ngo mi̶ni c`in a ngaa mmi̶ni zak.]"
40019010	Jeplop fi̶ri mo sat nwuri nee, "Katɗang po nkaa mish ki̶ mat ni aasi, ɓe gyal gurum mo nook lap mat."
40019011	Amma Jesu wuri lap mmo nee, "Ba a gurum mo jir mo mak lap kám ɗiisi kas, amma see a nyem ɗi Naan wuri kì̵ ten cín kám ni mmo.
40019012	Pak gurum mo ɗi, ɗi mo a miyeermuut, mpeeɗi mo kì̵ làa mo aasi, ki̶ pak mo a miyeermuut, mpeeɗi a gurum mo le mo, ki̶ pak mo a miyeermuut, mpeeɗi a mo lesut furu aasi mpee mulki kì̵ Naan. Ngo ɗi wuri mak lap kám ɗiisi, ɓe wuri lap ni."
40019013	Pak gurum mo j`i ki̶ jep ɗiiɗween mo pe Jesu ɗi, mpeku wuri lesar fi̶ri ɗi nkaa mo, ki̶ wuri c`in aduwa ɗi nkaa mo zak. Ɓe jeplop fi̶ri mo gwak gurum ni mo.
40019014	Amma Jesu wuri sat mmo nee, "Wu yit ku jep ɗiiɗween-ɗween mo j`i pe wan ɗi. Taji wu daam mo kas, mpeeɗi mulki kì̵ Naan ni a mpee nyem ɗi mo ki̶ mi̶se kaa mu jep ɗiiɗween-ɗween mo si."
40019015	Wuri lesar fi̶ri nkaa mo ɓe wuri yaghal yit peemi̶ni.
40019016	Mee zi̶lang wuri j`i tal pu Jesu nee, "Ngukám, wan nc`in a ɗak ɗiiret ɗiiɗang, mpeku wan kat seen ɗiiso ngaa-ngaa ɗi ye?"
40019017	Jesu lap nwuri nee, "A me le ɗang wugha tal pu wan nkaa ɗak ɗiiret ye? A Naan a ngo ɗiiret ɓejee. Katɗang aa riɓet kat seen ɗiiso ngaa-ngaa, ɓe a tap Waar ni mo."
40019018	Ɗangɓe gwar ni tal nee, "A Waar ɗiiɗang mo ye?" Jesu wuri lap nee, "Taji a tukáa kas. Taji a c`in ngaa kas. Taji a c`in wat kas. Taji a c`in langting mu ɗung kas.
40019019	A cín ɗiiɗes mpuun fugha ki̶ ni̶ghi̶n fugha, ki̶ a wal ngi̶nang fugha kaa sak fugha si zak."
40019020	Zi̶lang ni sat wuri nee, "Wan ki̶n ten tap Waar ɗiisi mo jir. A me ɗee ɗi nwan zak ye?"
40019021	Jesu sat nwuri nee, "Katɗang wugha riɓet ɗee a ngo ɗin ndi̶re-ndi̶re, ɓe a so a si̶rep long fugha mo jir, ku a ɓàk shaghal ni ɗi nyemjeel mo, ɗangɓe a nkat long ɗes ndi̶ghi̶n ɗengnaan. Aɓwoon kì̵ mi̶ni, ɓe a j`i ndang wan."
40019022	Kaaɗi zi̶lang ni wuri ki̶lingpo mi̶ni, ɓe ni wat putughup nwuri zam, har wuri yaghal baa waa shi putughup ɗiiwuwat, mpeeɗi wuri a ngulong zam.
40019023	Ɗangɓe Jesu wuri sat nyemso ndang wuri mo nee, "Azeen-nzeen, ki̶n sat nwun, nin nluk ku ngulong wuri ɗel ndi̶ghi̶n mulki ki̶ ɗengnaan.
40019024	Wan baa sat nwun zak nee. Gyal ɗeesi ɓe raakumi nki̶lak ɗel ndi̶ghi̶n fung kì̵ luɓi̶ra, met aku, ɗi ngulong wurin nɗel mulki ki̶ ɗengnaan."
40019025	Kaaɗi jeplop mo ki̶lingpo mi̶ni, ɓe ni aapo mmo zam, har mo tal nee, "Katɗang mbii ni aasi, ɓe a we mmak kat ɓam ye?"
40019026	Jesu wuri lyap mo, ɓe wuri sat mmo nee, "Ba gurum mak c`in mbii ɗiisi mo kas, amma Naan wurii mak c`in mbii mo jir."
40019027	Ɗangɓe Pita wuri sat nee, "A naa, mun kì̵ yit mbii mo jir, mpeku mu so ɗi ndang wugha, ɓe mun nkat a meye?"
40019028	Jesu sat mmo nee, "Azeen-nzeen ki̶n sat nwun. Wun ɗi wu j`i ndang wan si, kat parɗi Làa kì̵ Gurum, wurin ntong nkaa mbiitong mu mulki kì̵ ɗiiɗes fi̶ri, parɗi Naan wurin ncighi̶r ki̶ mbii mo ɗee a ɗiipoo jir. Ɓe wun ntong nkaa mbiitong mu mulki mo kaghapaat baavul, ku wu tokɗiyeel ɗi nsaghan kì̵ nyem Isreil ɗiikaghapaat baavul si mo.
40019029	Koo ngo ɗiiɗang ye ɗi wuri yit tulu fi̶ri, ki̶ koo a ɗyemni̶ghi̶n ɗiimish mo, koo a ɗyemni̶ghi̶n ɗiimat mo, koo puun, koo ni̶ghi̶n, koo jep mo, koo a maar mo, mpee sum fi̶na, ɓe wurin nkat li̶ɓet mo ɗari, ki̶ seen ɗiiso ngaa-ngaa zak.
40019030	Amma pak gurum ɗin nshee mo ɗes, mon nyaghal ɗee a nyem ɗin mɓwoon mo, ki̶ nyem ɗin mɓwoon mo, mon nyaghal ɗee a nyem ɗin nshee mo zak."
40020001	"Mulki kì̵ Naan ni a kaa mee ngulu, ɗi wuri put mɓít-mɓít mpee tang gurum mo mpee so c`in ɗak ndi̶ghi̶n bong anab fi̶ri.
40020002	Wuri le kwat ni ashak ki̶ nyemɗak ni mo, nkaa zinariya mi̶ndong mpee wet mi̶ndong, ɓe wuri lop mo so nɗak ndi̶ghi̶n bong anab fi̶ri.
40020003	Kaaɗi karfe pofeer c`in, ɓe wuri baa put zak, wuri naa mee das moo ɗirang buu ndi̶ghi̶n kasuwa.
40020004	Wuri sat mmo nee, 'Wu so wu c`in ɗak nwan ndi̶ghi̶n bong anab fi̶na, ɗangɓe wan ncín mbii ɗin naa ni ret nwun'.
40020005	Das ni mo so mbong ni. Aɓwoon mi̶ni, ɓe wuri baa put ɗi mpuus a naar, ki̶ kaaɗi puus kì̵ cighi̶r tep zak, ɓe wuri kat mee das moo ɗar ɗi zak.
40020006	Ki̶ kaaɗi karfe paat c`in, ɓe wuri baa put zak, ɓe wuri kat mee das moo ɗirang buu zak, ɓe wuri tal pu mo nee, 'A me le ɗang wuu wet wu ɗar ki̶si buu ye?'
40020007	Mo lap nwuri nee, 'Mpeeɗi ba mee gurum cín ɗak mmun kas'. Wuri sat mmo nee, 'Wu so wu c`in ɗak ndi̶ghi̶n bong anab fi̶na.'
40020008	"Kaaɗi kansi̶ghi̶n c`in, ɓe ngubong anab ni wuri sat ngo ɗiiɗes nkaa nyemɗak fi̶ri mo nee. A pet nyemɗak ni mo j`i ashak, ku a kwat mo ɗi. A shee kwat nyem ɗi mo j`i mɓwoon met jir, har a j`i a kyes shi nyem ɗi mo shee j`i mɓít-mɓít.
40020009	Ɗangɓe nyem ɗi mo j`i yaa ɗak ni kus ki̶ yak puus nru si, mo j`i lap zinariya mi̶ndong.
40020010	Kaaɗi nyem ɗi mo shee j`i mɓít-mɓít si mo j`i, mo pan ne wuɗun nlap shaghal ɗi ni ɗes met mu das ɗi mo j`i mɓwoon ni mo. Amma koo weye ndi̶ghi̶n mo, ɓe wuri j`i lap a zinariya mi̶ndong ɓejee ɗak.
40020011	Aɓwoon ɗi mo lap shaghal ni, ɓe mo satpo nɗagham-nɗagham nkaa ngulu ni.
40020012	Mo sat nee, 'Nyem ɗi mo j`i mɓwoon met jir si, mo c`in ɗak a mpee awa mi̶ndong ɗak, har ɓe wugha j`i a kwat mo ntiit-ntiit ki̶ mun ɗi mu wet mu shwaajeel nkaa puus.' "
40020013	Amma ngulu ni wuri lap wuri sat mmemee ndi̶ghi̶n mo nee, "Shaar fi̶na ba wan seen a wun kas. Ba ɗi mu le kwat ni ki̶ wun a nkaa zinariya mi̶ndong mpee wet kas me?
40020014	A mang zinariya fugha, ku a so hi̶ha ɗi. A shi riɓet fi̶na ɗangɓe wan kwat nyem ɗi mo j`i mɓwoon ntiit-ntiit ki̶ wun zak.
40020015	Ba ni a ndi̶re ku wan c`in mbii ɗi wan ki̶n riɓet shi shaghal fi̶na kas aa? Aa koo aa c`in a zughur ki̶ ɗiiret ɗi wan cín ni ye?
40020016	Mpeemi̶ni nyem ɗi mon mɓwoon, ɓe mon nyaghal ɗee a ɗin nshee, ki̶ nyem ɗi mo a ɗin nshee, ɓe mon nyaghal ɗee a ɗin mɓwoon zak."
40020017	Kaaɗi Jesu wuri a ar kàa nJerusalem, ɓe wuri mang jeplop fi̶ri ɗiikaghapaat baavul ni mo so mmee koghop mmusut kaaɗi mo nwaan ni, ɓe wuri sat mo nee,
40020018	"Wu naa, mun a ar kàa nJerusalem nɗiisi, katɗang mu wul, ɓe mon nseet Làa kì̵ Gurum nsar kì̵ pris ɗiinan mo, ki̶ nsar kì̵ nyemkám Waar kì̵ Mosis mo, ɗang mon ncanɗiyeel mu muut nwuri.
40020019	Mon ncín wuri nsar kì̵ nyem ɗi ba mo a nyem Yahudi mo kas. Mon nshwar wuri, ki̶ mon nfwo ngwam nwuri, ki̶ mon mpwas wuri nkaa shiyeepyoghom. Amma parpuus ɗiikun ɓe wurin mbaa yaghal a peemúut zak."
40020020	Mat kì̵ Zeɓeɗi wura j`i pe Jesu ɗi ashak ki̶ jep fi̶ra mo. Wura j`i kurum nfurum ntoghom fi̶ri, ɓe wura ɗang mee mbii pu wuri.
40020021	Jesu tal pu wura nee, "Yii riɓet a meye?" Wura lap nwuri nee, "A tuwoorpo nwan ne jep fi̶na ɗiivul si mon ntong ashak ki̶ wugha ndi̶ghi̶n mulki fugha. A le memee nsarse fugha, ki̶ memee nsarkul fugha wa?"
40020022	Amma Jesu wuri lap nwura nee, "Ba wu man mbii ɗi wuu ɗang ni kas. Wun mmak shwaajeel ɗi wan nshwaa ni me?" Mo lap nwuri nee, "Ii, Mun mmak."
40020023	Ɗangɓe Jesu sat mmo nee, "Wun mmak shwaajeel mpee sum fi̶na, amma mpee cínpee nwun tong nsarse fi̶na ki̶ nsarkul fi̶na, ba wan ki̶ iiko ɗi wan ncín mi̶ni kas. Amma ni a mpee nyem ɗi puun fi̶na wuri kì̵ ten ɗak ni le mpee mo."
40020024	Kaaɗi jeplop ɗiikaghapaat si mo ki̶lingpo ɗang mi̶ni, ɓe mo langtughup ki̶ ɗyemni̶ghi̶nshak ɗiivul si mo zam.
40020025	Amma Jesu wuri pi̶rep mo ashak jir, ɓe wuri sat mmo nee, "Wu man ne mishkagham kì̵ nyem ɗi ba mo a nyem Yahudi mo kas. Moo lesut furu a ɗiiɗes nkaa nyem furu mo, ki̶ nyemnan furu mo, moo kám iiko furu mmo zam, nkaa gurum ni mo zak.
40020026	Ba nin nɗen nnaar fuu aasi kas. Amma koo ngo ɗiiɗang ye ɗi wuri riɓet ɗee a ɗiiɗes nnaar fuu, ɓe ni a ting ku wuri sham ki̶ káa fi̶ri mpee c`in ɗak wun.
40020027	Koo ngo ɗiiɗang ye ɗi wuri riɓet ɗee a ɗin nshee nnaar fuu, ɓe ni a ting ku wuri ɗee a ki̶rom fuu.
40020028	Kaaɗi Làa kì̵ Gurum wuri j`i si, ba a mpeku gurum mo c`in ɗak ɗi nwuri kas, amma a mpeku wuri c`in ɗak ɗi ngurum mo, ki̶ wuri cín seen fi̶ri ɗi mpee ang gurum mo ɗes mɓut shikbish furu mo zak."
40020029	Kaaɗi Jesu ki̶ jeplop fi̶ri mo a ar put nJeriko, ɓe ɗuu kì̵ gurum mo ɗes mo so ndang mo.
40020030	Ɓe mee nyemvum mo vul, ɗi moo tong a pukom ar, mo ki̶ling ne a Jesu wuri a ar j`i ɗel so, ɓe mo ɗiyeep ɗoo furu mo shiɓal, mo sat nee, "Daa Làa kì̵ Devid a naajeel funu"
40020031	Ɗuu kì̵ gurum ni mo gwak mo ne, mo ɗok titik. Amma mo waa si̶ghi̶t ɗiyeep ɗoo shiɓal nee, "A naajeel funu, wugha Làa kì̵ Devid!"
40020032	Jesu wuri ɗar, ɓe wuri pet nyemvum ni mo, wuri sat nee, "Wu riɓet ku wan c`in a me nwun ye?"
40020033	Mo lap nwuri nee, "Daa, a le ku yit funu mo naapee!"
40020034	Jesu wuri naajeel furu, har wuri tuwaas yit furu mo. Abet ɓe yit furu mo naapee. Aɓwoon kì̵ mi̶ni, ɓe mo so ndang wuri.
40021001	Kaaɗi Jesu ki̶ jeplop fi̶ri mo j`i kus ki̶ Jerusalem, ɓe mo j`i wul mBetfaji, nkoghop Jwakpaat. Ɓe Jesu wuri lop jeplop fi̶ri mo vul.
40021002	Wuri sat mmo nee, "Wu so ndi̶ghi̶n laayil ɗi ni a kiyeen fuu si, katɗang wu wul, ɓe wun nkat mee njaaki a ɗiɗiin ashak ki̶ làa fi̶ra. Wu shwat mo, wu j`i ki̶ mo nwan.
40021003	Katɗang mee gurum sat po nwun, ɓe wu sat nee, a Daa wurii riɓet mo. Ɓe wurin nwaa lop mo j`i abet."
40021004	Mbii ɗiisi mo c`in a mpeku po ni gam mbii ɗi mo kì̵ ten sat ni nsar kì̵ ngusatpo kì̵ Naan nee:
40021005	"Wu sat nyem birni nZayon mo nee, Wu naa, mishkagham fuu wuri j`i pe wun ɗi. Ngusham ki̶ káa fi̶ri, ki̶ wurii lang a nkaa làa njaaki."
40021006	Ɗangɓe jeplop ni mo so, mo c`in a kaaɗi Jesu wuri sat mmo si.
40021007	Mo so j`i ki̶ njaaki ni ki̶ làa fi̶ra. Gurum mo fwo nli̶r furu mo nkaa njaaki ni mo, ɓe Jesu wuri lang nkaa ni.
40021008	Pak gurum mo ɗes mo paa ar ni shi nli̶r furu mo, ki̶ pak mo saa kom ki̶kar mo, mo j`i paa ar ni ɗishik zak.
40021009	Ɗuu gurum ɗi mo a ti̶leng ki̶ ɗi mon mɓwoon kì̵ Jesu, mo ɗiyeep ɗoo, mo sat nee: "Hosana mpee Làa kì̵ Devid, Naan le ɗiiret nkaa ngo ɗi wurii j`i ndi̶ghi̶n sum ki̶ Daa! Hosana pe Naan ɗi."
40021010	Kaaɗi Jesu wuri ɗel ndi̶ghi̶n Jerusalem, ɓe gurum ɗi mo ndi̶ghi̶n birni ni mo yaghal jir, ɓe mo tal nee, "A we nɗiisi ye?"
40021011	Ɗuu kì̵ gurum ni mo sat nee, "A ngusatpo kì̵ Naan, Jesu ɗi wuri put nNazaret mu yil nGalili si."
40021012	Kaaɗi Jesu wuri ɗel ndi̶ghi̶n Lu kì̵ Naan ɗiiɗes ni, ɓe wuri ceen nyemnwor, ɗi mon nkaa seet mbii mo ndi̶ghi̶n Lu kì̵ Naan ɗiiɗes ni, wuri bi̶rep teebul ki̶ nyem pi̶ring shaghal mo, ki̶ peetong mu nyemsi̶rep mbul mo zak.
40021013	Jesu wuri sat mmo nee? "Mo kì̵ ten ran ndi̶ghi̶n takarda kì̵ Naan nee, 'Mon mpet lu fi̶na a lu aduwa, amma wun kì̵ cighi̶r ki̶ ni, ku ni ɗee a goghot mu wat mo.' "
40021014	Vum mo ki̶ kiɓel mo, mo j`i pe wuri ɗi ndi̶ghi̶n Lu kì̵ Naan ɗiiɗes ni, ɓe wuri bar mo.
40021015	Amma kaaɗi pris ɗiinan mo, ki̶ nyemkám Waar kì̵ Mosis mo naa mbii aapo ɗi Jesu c`in mo, ki̶ kaaɗi jeplop moo ɗiyeep ɗoo ndi̶ghi̶n Lu kì̵ Naan ɗiiɗes ni nee, "Hosana mpee Làa kì̵ Devid!" Ɓe ni láa mmo mɓut zam.
40021016	Mo sat nJesu nee, "Aa ki̶ling mbii ɗi jep ɗiisi moo sat aa?" Jesu wuri lap mmo nee, "Ii, wan ki̶ling. Ba wun wuu kyam tangpo ɗi mo kì̵ ten ran ni ndi̶ghi̶n takarda kì̵ Naan kas me? Ɗi ni sat nee, 'Wugha satpo jep ɗiiɗween mo, ki̶ làa nlaanjuu mo, mpeku mo kwoop wugha ɗi.' "
40021017	Jesu wuri yaghal yit mo, ɓe wuri put yit birni ni, wuri so teer mBetani.
40021018	Daɗaar ni ɓe, kaaɗi Jesu wuri a ar baa ɗel ndi̶ghi̶n birni ni mɓít, ɓe neenláa nwuri.
40021019	Kaaɗi wuri naa mee tingkoon mpo ar, ɓe wuri so ɗi, amma ba wuri kat tingkoon ni ki̶ mee làa kas, see a kom ni ɓejee. Ɓe wuri sat ntingkoon ni nee, "Ba yin nkuɗi yii làa mee làa kas." Abet ɓe tingkoon ni fii.
40021020	Kaaɗi jeplop fi̶ri mo naa mi̶ni, ɓe ni aapo mmo. Mo sat nee, "A me le ɗangɓe tingkoon ni cighi̶r fii abet ye?"
40021021	Jesu wuri lap mmo nee, "Azeen-nzeen ki̶n sat nwun nee, katɗang wun ki̶ cínzeen ba ashak ki̶ nkyetwa kas, ɓe wun nc`in mbii aapo mo ɗes met ɗi mo c`in ntingkoon si, har koo ɗi wu sat a njwak ɗiisi nee, 'A yaghal, a taa ndi̶ghi̶n am bahar si', ɓe nin nso táa am ni.
40021022	Katɗang wu cínzeen ɓe koo a meye ɗi wu ɗang ndi̶ghi̶n aduwa ɓe wun nkat."
40021023	Jesu wuri baa ɗel ndi̶ghi̶n Lu kì̵ Naan ɗiiɗes, wurin nkaa kám ngurum mo. Ɓe pris ɗiinan mo, ki̶ nyemti̶leng kì̵ gurum mo, mo j`i pe wuri ɗi, ɓe mo tal pu wuri nee, "Wugha, aa c`in mbii ɗiisi mo a shi iiko ɗiiɗang ye? A we cín iiko ɗiisi nwugha ye?"
40021024	Jesu wuri lap mmo nee, "Wan ki̶n riɓet tal mee mbii pe wun ɗi zak. Katɗang wu lap nwan, ɓe wan nsat nwun iiko ɗi wan ki̶n c`in mbii aapo ɗiisi mo ɗishik zak.
40021025	Jí Baptisma mu Joon ni put a neye? Kyet, jí a Naan lop Joon mpeku wuri j`i c`in baptisma ɗi ngurum mo aa? Aa koo a gurum mo lop wuri ye?" Mo ɓeet ki̶ sut nee, "Katɗang ɓe mu lap nwuri nee, 'A Naan lop wuri j`i', ɓe wurin ntal pu mun nee, 'A me le ɗang ba wu cínzeen nwuri kas ye?'
40021026	Amma katɗang mu sat nee, 'A gurum mo lop j`i', ɓe muu ki̶i̶r gurum ni mo, mpeeɗi gurum mo jir mo cínzeen nee, Joon wuri a ngusatpo kì̵ Naan."
40021027	Ɗangɓe mo lap nJesu nee, "Ba mu man kas." Jesu wuri sat mmo nee, "Ba wan nsat nwun ngo ɗi cín iiko nwan, mpee c`in mbii aapo si mo kas zak."
40021028	"Wun mpan a me nkaa po ɗiisi ye? Mee gwar wuri ki̶ jep ɗiimish mo vul. Wuri so pe làa ɗin nshee ni, ɓe wuri sat nee, 'Làa fi̶na, a so a c`in ɗak ndi̶ghi̶n bong anab fi̶na cicinsi.' "
40021029	Làa ni lap nee, " 'Ba wan nso kas.' Amma lang ɗiilee ɓe wuri tuwap, har wuri yaghal so c`in ɗak ndi̶ghi̶n bong ni.
40021030	Ɗangɓe puun ni wuri so pe ɗyem ɗiivul ni, ɓe wuri sat ɗi kaaɗi wuri sat nlàa ɗi nshee ni si. Ɓe ɗyem ni lap mpuun fi̶ri nee, 'Ii, wan nso, daa'. Amma ba wuri yaghal so kas.
40021031	To, a we ndi̶ghi̶n jep ɗiivul si mo c`in ɗyen ki̶ puun furu ye?" Mo lap nee, "A làa ɗin nshee ni." Jesu wuri sat mmo nee, "Azeen-nzeen, ki̶n sat nwun nee. Nyemlapwap mo, ki̶ mat ngaa mo, mon ntaa ti̶leng nwun mpee ɗel ndi̶ghi̶n mulki kì̵ ɗengnaan.
40021032	Mpeeɗi jí Joon wuri j`i kám ar ɗin ndi̶re ni nwun, ɓe ba wu cínzeen nwuri kas. Amma nyemtulwap mo, ki̶ mat ngaa mo, mo cínzeen nwuri. Koo ɗi wun ki̶ naa mi̶ni, ɓe ba wu tuwap aɓwoon ku wu cínzeen ɗi nwuri kas."
40021033	Jesu wuri sat mmo nee, "Wu ki̶ling, mee sumpo ɗiki̶ zak. Gyet mee ngulu wuri ɗi, ɗi wurii mee bong anab fi̶ri, ɓe wuri neer ni cighi̶r kaat shi guu, ki̶ wuri ɓwan mee tughun mpee ɗwat làa kì̵ ting anab ni, ki̶ zak, wuri ɗik mee ɗengpee, mpee naa anab ni. Ɗangɓe wuri le bong ni nsar ki̶ mee nyemnaa bong mo, mpeku mo naa ɗi nwuri. Aɓwoon mi̶ni, ɓe wuri yaghal so mwaan mmee yil.
40021034	Kaaɗi tar nung kì̵ làa anab ni kus, ɓe wuri lop ki̶rom fi̶ri mo so pe nyemnaa bong anab ni mo ɗi, mpeku mo lap pak làa kì̵ anab ni so ki̶ ni ɗi nwuri.
40021035	Amma nyemnaa bong ni mo yak ki̶rom ni mo. Mo ni̶ram memee, ki̶ mo tu memee, ki̶ mo car memee zak.
40021036	Ngulu ni wuri waa baa lop pak ki̶rom ni mo ɗi zak, ɗes met nɗi nshee si mo. Nyemnaa bong ni mo cínjeel mo, a kaaɗi mo cínjeel ki̶rom ɗin nshee ni mo si zak.
40021037	Aɓwoon ɓe ngulu ni wuri lop làa fi̶ri pu nyemnaa bong ni mo ɗi. Wuri pan nee, nyemnaa bong ni mon nnaa ɗiiɗes kì̵ làa fi̶ɗi.
40021038	Amma kaaɗi nyemnaa bong ni mo naa làa nii j`i. Ɓe mo sat ki̶ shak nee, 'A làa ɗi wurin nyaghal hi̶r kop kì̵ puun ni nɗiisi. Wu j`i mmun, ku mu tu wuri, mpeku kop fi̶ri ni ɗee ɗi a munu.'
40021039	Mo yaa làa ni, ɓe mo vwet wuri cighi̶r aɓwoon bong ni, har mo tu wuri.
40021040	"Katɗang ɓe ngubong ni wuri j`i, ɓe wurin nc`in a me ki̶ nyemnaa bong ni mo ye?"
40021041	Mo lap nee, "Wurin ntwa nyemɗiibish si mo, ɗangɓe wurin nle bong ni nsar kì̵ mee nyemnaa bong ɗiici mo, ɗi mon mmak cín laating anab ni nwuri, katɗang tar nung kì̵ làa anab ni wul."
40021042	Jesu wuri sat mmo nee, "Ashee, ba wuu kyam tangpo ɗi mo kì̵ ten ran ndi̶ghi̶n takarda kì̵ Naan kas me? Ɗi ni sat nee: 'Jwak ɗi nyemɗiklu mo kwar ni. Ɓe a ni ɗee a ɗiiɗes ndi̶ghi̶n kwang ki̶ lu ni. Ɗiisi ni a ɗak ɗi Daa wuri kì̵ ten c`in. Ni a mbii aapo pe mun ɗi.'
40021043	Mpeemi̶ni wan sat nwun nee, Mon mang mulki kì̵ Naan nkaa wun, mpeku mo cín ɗi mmee nyem ɗiici mo, ɗi mon mmak c`in ɗak ɗiiret ki̶ ni. [
40021044	Ngo ɗi wurin ntaa nkaa jwak ɗiisi ni, ɓe wurin mpyan kash-kash! Amma ngo ɗi jwak ɗiisi nin ntaa nkaa wuri, ɓe nin nɗiyees wuri kaa áas si.]"
40021045	Kaaɗi pris ɗiinan mo ki̶ nyem Farisi mo ki̶ling sumpo ɗiisi, ɓe mo man nee, Jesu wurii sat a mo mmi̶ni.
40021046	Amma kaaɗi mo riɓet yaa wuri, ɓe mo ki̶i̶r ɗuu kì̵ gurum ni mo, mpeeɗi gurum ni mo cínzeen nee, Jesu wuri a ngusatpo kì̵ Naan pe mo ɗi.
40022001	Jesu wuri baa sat mee sumpo ngurum mo zak nee,
40022002	"Mulki kì̵ Naan ni a kaa mee mishkagham, ɗi wuri cet gwommat mpee làa fi̶ri.
40022003	Wuri lop ki̶rom fi̶ri mo so mpee pet nyem ɗi wuri kì̵ ten sat mmo, mpeku mo j`i ɗi a pee seriɓet mu ɗik ni, amma mo kwar j`i.
40022004	Mishkagham ni wuri baa lop pak ki̶rom fi̶ri mo so ɗi zak ki̶ lop ɗiisi nee, Wu so wu sat nyem ɗi muu ten mu pi̶rep mo mpee ɗik ni nee, wan ki̶n ten nfet randong fi̶na, ki̶ pak long fi̶na ɗiimwaghal mo, ki̶ wan ki̶n kyes c`in mbii mo jir. Mpeemi̶ni ɓe wu j`i mpee seriɓet mu ɗik ni ɗak.
40022005	Amma ba mo kak kas, har koo weye so a ar fi̶ri. Memee so mmaar ki̶ memee so nwor fi̶ri.
40022006	Amma kaghar ni mo yak ki̶rom kì̵ mishkagham ni mo, mo lejeel mo ɗes, har mo twa mo.
40022007	Ni wat putughup mmishkagham ni zam, har wuri lop sooja fi̶ri mo, mpeku mo so twa nyemtukáa ni mo, ki̶ mo caan yil furu ni zak.
40022008	Ɗangɓe mishkagham ni wuri sat nki̶rom fi̶ri mo nee, 'Muu kyes ɗak mbiise mu ɗik ni jir, amma nyem ɗi muu ten mu pi̶rep mo, ɓe mo kwar j`i mpee seriɓet mu ɗik ni.'
40022009	Mpeemi̶ni wu pwat wu so a ar mo, ku koo ngo ɗiiɗang ye ɗi wu kat, ɓe wu pet wuri j`i, ku wuri se mbiise mu ɗik ni ɗi.
40022010	Ki̶rom ni mo pwat so a ar mo, mo pi̶rep koo weye ɗi mo kat, nyemɗiibish mo ki̶ ɗiiret mo, har lu se mbiise mu ɗik ni gam ki̶ mi̶zep mo.
40022011	"Kaaɗi mishkagham ni wuri ɗel ndi̶ghi̶n lu seriɓet ni, mpee naa mi̶zep mo, ɓe wuri naa mee gwar wuri ɗi a pee ni, ɗi ba wuri lop nli̶r ɗi moo lop mpee ɗik kas.
40022012	Ɓe wuri sat ngwar ni nee, 'Shaar fi̶na, a me le ɗangɓe a ɗel ndi̶ghi̶n pee ɗiisi ɗin nli̶r ɗi moo lop mpee ɗik ni ye?' Ɓe gwar ni ɗok titik.
40022013	Mishkagham ni wuri sat nyemɗak fi̶ri mo nee, 'Wu ɓwaghat wuri sar ki̶ shii, ku wu mang wuri wu put wu vwet a ti̶leng mɓut nkoo, a peeɗi wurin nwal ki̶ sum aghas ɗi mmi̶ni.'
40022014	Moo pi̶rep gurum mo ɗes, amma mo bi̶lip mo a lee-lee ɗak."
40022015	Ɗangɓe nyem Farisi mo so lepo furu ashak, mpeku mo tang ar ɗi mon nyaa Jesu ɗi, shi mbii ɗi ni put mpo fi̶ri.
40022016	Mo lop nyemlop mo so pe wuri ɗi ashak ki̶ pak nyem kì̵ Herot mo, ɓe mo tal pu wuri nee, "Ngukám, mu man ne wugha a nguzeen, ki̶ aa kám ar kì̵ Naan ngurum mo azeen-nzeen, ba wugha kì̵ kak mee gurum kas.
40022017	A sat pan fugha mmun, kyet nin ndi̶re ku mu kwat wap nSiza, (mishkagham ɗiiɗes mu nyem Rom mo) aa koo mu nook kwat ni ye?"
40022018	Mpeeɗi Jesu wuri man pan ɗiibish mu putughup furu mo, ɓe wuri lap mmo nee, "A me le ɗang wuu kyam wan ye? Wun nyemso ndang Naan shi putughup vul-vul mo.
40022019	Wu cín mee shaghal ɗi wuu kwat wap ni ɗi nwan naa." Ɓe mo cín mee shaghal nwuri.
40022020	Jesu wuri tal pu mo nee, "A foto mukáa kì̵ we, ki̶ a sum kì̵ we a riran nkaa shaghal ni ye?"
40022021	Mo lap nee, "A mu Siza." Jesu wuri sat mmo nee, "Wu cín nSiza mbii ɗi ni a mu Siza, ki̶ wu cín nNaan mbii ɗi ni a mu Naan zak."
40022022	Kaaɗi mo ki̶ling lappo mi̶ni, ɓe ni aapo mmo, har mo yaghal yit wuri ɗi, ku mo so ɗi a ar furu.
40022023	Parpuus mi̶ni, ɓe pak nyem Saddusi, ɗi moo sat ne, ba mee gurum mmak yaghal a peemúut ki̶ seen kas. Mo tal pu Jesu nee,
40022024	"Ngukám, Mosis wuri sat nee, 'katɗang mee gurum muut yaghal yit mat fi̶ri ɗi, ɗi ba wuraa làa kas, ɓe ne, mee ɗyemni̶ghi̶n fi̶ri lap matkáa ni, mpeku wura làa-làa mo ɗin ɗyemni̶ghi̶n fi̶ri ɗi wuri kì̵ ten muut ni.'
40022025	Gyet mun ɗi ki̶ mee ɗyemni̶ghi̶nshak mo povul, gwar ɗin nshee ni wuri lapmat, ɓe wuri muut nɗin nlàa mee làa, wuri yit matkáa ni pe ɗyemni̶ghi̶n fi̶ri ɗi.
40022026	Gwar ɗiivul ni wuri muut aasi zak, ki̶ ɗiikun ni wuri muut aasi zak, har so wul ngwar ɗiipovul ni.
40022027	Kyes kì̵ ni, ɓe har mat ni wura nyaghal muut zak.
40022028	To, katɗang parpuus ɗi mon yaghal a peemúut ni, ɓe wuran nɗee a mat kì̵ we ndi̶ghi̶n mo povul si ye? Mpeeɗi mo jir mo kì̵ lap wuran mmat."
40022029	Jesu wuri lap mmo nee, "Wun wuu ɗel ɗiki̶, mpeeɗi ba wu man mbii ɗi mo kì̵ ten ran ndi̶ghi̶n takarda kì̵ Naan kas, ki̶ ba wu man ɗiiɗes kì̵ Naan kas zak.
40022030	Mpeeɗi parpuus ɗi nyem ɗi mon nyaghal a peemúut, ɓe mon nɗee a kaa nyemlop kì̵ Naan ɗi aɗeng mo si. Ba mee lapmat ɗi, koo yaghal ɗik ɗi kas.
40022031	Ba wuu kyam tangpo ɗi Naan wuri kì̵ ten sat ni nwun, nkaa yaghal a peemúut si kas aa? Ɗi ni sat nee,
40022032	'Wan a Naan kì̵ Abraham, ki̶ Naan kì̵ Aizik, ki̶ Naan kì̵ Jekop.' " Ɗiisi ni kám mmun nee, koo ɗi mo kì̵ ten murap ɓe mo ki̶ seen pu Naan ɗi.
40022033	Ba wuri a Naan mu nyemmuut mo kas, amma a mu nyem ɗin mmeen mo. Ɗiisi ni kám mmun nee, koo ɗi mo kì̵ ten murap ɓe mo ki̶ seen pu Naan ɗi.
40022034	Kaaɗi nyem Farisi mo ki̶ling nee, Jesu wuri kì̵ le ku nyem Saddusi mo ɗok titik, ɓe mo kuur ashak.
40022035	Ɗangɓe memee ndi̶ghi̶n nyem Farisi ni mo, ɗi wuri a nguman Waar kì̵ Mosis, wuri tang ar ɗi wurin nkyam Jesu ɗi shi tal nee,
40022036	"Ngukám, a Waar ɗiiɗang a ɗiiɗes met jir mɓut Waar kì̵ Mosis mo ye?"
40022037	Jesu lap nwuri nee, "A wal nDaa Naan fugha shi putughup fugha jir, ki̶ shi seen fugha jir, ki̶ shi pan fugha jir.
40022038	A ɗiisi a Waar ɗin nshee ɗiiɗes met jir.
40022039	Ɗiivul ni a kaa mi̶ni si zak, nee, 'A wal gi̶nang fugha kaa sak fugha si.'
40022040	Mo lang kaghar Waar kì̵ Mosis ni mo jir ki̶ po kì̵ nyemsatpo Naan mo a nkaa Waar ɗiivul si mo."
40022041	Kaaɗi nyem Farisi mo kuur ashak, ɓe Jesu wuri tal pu mo, nee,
40022042	"Wu pan ne Kristi wuri a weye, wuri a làa kì̵ weye?" Mo lap nwuri nee, "Wuri a làa kì̵ Devid."
40022043	Jesu wuri tal pu mo nee, "Cirang ɗangɓe Riin kì̵ Naan le ku Devid pet wuri a Daa ye? Har Devid sat nee,
40022044	Daa wuri sat nDaa fi̶na nee, 'A tong nsarse fi̶na, har parɗi wan le shaarlek fugha mo tong nder shii fugha.'
40022045	Katɗang gyet Devid pet Kristi a Daa fi̶ri, ɓe cirang ɗangɓe Kristi wuri waa ɗee a làa kì̵ Devid ye?"
40022046	Ba mee gurum waa mak baa lap mee po ɗi nJesu kas. Yaghal mpar puusmi̶ni, ɓe baa mee gurum mak baa tal mee mbii ɗi pu wuri zak kas.
40023001	Ɗangɓe Jesu wuri satpo nɗuu kì̵ gurum ni mo ashak ki̶ jeplop fi̶ri mo nee,
40023002	"Nyemkám Waar kì̵ Mosis mo ki̶ nyem Farisi mo, moo kám ngurum mo a koppee kì̵ Mosis.
40023003	Mpeemi̶ni koo a mbii ɗiiɗang ye ɗi mo sat nwun, ɓe ni ret ku wu c`in ni, ki̶ wu tap ki̶ ni zak, amma taji wu mwaan ndi̶ghi̶n shiimwaan kì̵ mo ni kas. Mpeeɗi mbii ɗi moo kám ngurum mo, ɓe ba moo c`in ni kas.
40023004	Mpeeɗi moo ɓwaghat lée ɗiitoghon mo, ɗi mo luk mang, ki̶ mo le lee ni mo nkaa ki̶gong kì̵ gurum mo. Amma mo shikáa furu, ba mo riɓet tuwaas lee ni mo shi ni̶kongsar furu mo kas.
40023005	Moo c`in mbii furu mo jir a mpeku gurum mo naa mo ɗi. Moo ran rep pak po Naan nkaa takarda ku mo ɓwaghat nkaa pukiyeen, ki̶ baal furu mo, ki̶ moo taan fuwaat yaa nli̶r furu mo kaam-kaam.
40023006	Ki̶ moo fes riɓet tong a peetong ɗiiret mo a pee seriɓet mo, ki̶ peetong ɗiinan-nan mo ndi̶ghi̶n lu kì̵ Naan mo.
40023007	Moo fes riɓet ku gurum mo tok ki̶ mo ndi̶ghi̶n kasuwa, ki̶ moo riɓet ku gurum mo pet mo a, 'Ngukám.'
40023008	Amma wun, taji wu riɓet ku gurum mo pet wun a 'Ngukám' kas! Mpeeɗi 'Ngukám' fuu a mi̶ndong, ki̶ wun jir a ɗyemni̶ghi̶nshak mo.
40023009	Taji wu pet mee gurum a puun a yil ɗiisi kas, mpeeɗi wun ki̶ puun a mi̶ndong, aɗeng.
40023010	Taji mo pet wun a nyemsel mo kas, mpeeɗi ngusel fuu a Kristi mi̶ndong ɗak.
40023011	Ngo ɗi wuri a ɗiiɗes met jir ndi̶ghi̶n wun, ɓe a wurin nɗee a ki̶rom fuu.
40023012	Koo ngo ɗiiɗang ye ɗi wuri ɗiyeepkáa fi̶ri, ɓe mon nsham ki̶ wuri, ki̶ koo ngo ɗiiɗang ye ɗi wuri sham ki̶ káa fi̶ri, ɓe mon nɗiyeep wuri zak.
40023013	"Amma jeel ntaa nkaa wun nyemkám Waar kì̵ Mosis mo, ki̶ nyem Farisi mo. Wun nyemso ndang Naan shi putughup vul-vul mo. Mpeeɗi wuu shaghat ar ɗel mmulki kì̵ Naan ngurum mo, ki̶ ba wun shikáa fuu wu ɗel ɗi kas zak. Nyem ɗi moo riɓet ɗel ɗi, ɓe ba wu yit mmo ɗel ɗi kas.
40023014	Jeel ntaa nkaa wun, wun nyemkám Waar kì̵ Mosis mo, ki̶ wun nyem Farisi mo, wun nyemso ndang Naan shi putughup vul-vul mo, mpeeɗi wun wuu hi̶r lu kì̵ matkáa mo, ki̶ wuu c`in aduwa ɗiishwal mo shi nyang. Mpeemi̶ni mon nyaghal cín kwat ɗiishwal-shwal nwun.
40023015	Jeel ntaa nkaa wun, wun nyemkám Waar kì̵ Mosis mo, ki̶ wun nyem Farisi mo, wun nyemso ndang Naan shi putughup vul-vul mo. Mpeeɗi wuu ɗel am bahar, ki̶ yil mo shini-shini, ku wu tang mee gurum ɗi mi̶ndong, ɗi wurin nso ndang kám fuu, ɗangɓe a mɓwoon ɗi wuri ki̶ so ndang kám fuu ni, ɓe wu waa wu le ku wuri cighi̶r ɗee a nguso ntughun aawus, met nwun kaa yit vul si.
40023016	"Jeel ntaa nkaa wun, wun nyemkám ar ɗi wun a vum mo, ɗi wuu sat nee, koo ngo ɗiiɗang ye ɗi wuri tuwoorpo shi sum kì̵ Lu kì̵ Naan ɗiiɗes, ɓe ba mi̶ni nc`in mee mbii nwuri kas, amma koo ngo ɗiiɗang ye ɗi wuri tuwoorpo shi sum kì̵ zinariya ɗi ni ndi̶ghi̶n Lu kì̵ Naan ɗiiɗes ni, ɓe po ɗi wuri kì̵ ten tuwoor nin nyaa wuri.
40023017	Wun vum ɗi wun a mwen mo! A ɗiiɗang ki̶ koghop ni met ye? A zinariya ni aa, koo a Lu kì̵ Naan ɗiiɗes ɗi nii le zinariya ni ɗee a ɗiiɓang ye?
40023018	Wuu kám zak nee, 'koo a ngo ɗiiɗang ye ɗi wuri tuwoorpo shi sum kì̵ pee wus mbiizughum nNaan, ɓe ba mi̶nin nc`in mee mbii wuri kas. Amma koo a ngo ɗiiɗang ye ɗi wuri tuwoorpo shi mbiizughum ɗi mo le ni nkaa pee wus mbiizughum ni, ɓe po ɗi wuri kì̵ ten tuwoor nin nyaa wuri.'
40023019	Wun vum mo. A ɗiiɗang ki̶ koghop ni met ye? A mbiizughum ni aa, koo a peeɗi moo wus mbiizughum ni ɗi, ɗi ni le ku mbiizughum ni ɗee a ɗiiɓang ye?
40023020	Mpeemi̶ni, ngo ɗi wuri tuwoorpo shi sum kì̵ peewus mbiizughum ni, ɓe wuri tuwoor ni ɓàl aa mbiizughum ɗi mo le nkaa ni zak.
40023021	Ngo ɗi wuri tuwoorpo shi sum kì̵ Lu kì̵ Naan ɗiiɗes, ɓe wuri tuwoor ni ɓal aa ngo ɗi wurii tong ndi̶ghi̶n lu ni zak.
40023022	Ngo ɗi wuri tuwoorpo shi sum kì̵ ɗengnaan, ɓe wuri tuwoorpo ni aa mbiitong mu mulki kì̵ Naan, ki̶ ngo ɗi wurii tong nkaa ni zak.
40023023	"Jeel ntaa nkaa wun, wun nyemkám Waar kì̵ Mosis mo, ki̶ wun nyem Farisi mo, nyemso ndang Naan shi putughup vul-vul mo. Wuu cín mi̶ndong ndi̶ghi̶n kaghapaat mu pumbwan ɗi moo le mbiise mo shang kaa min, ki̶ dill, ki̶ lamsi̶r mo si. Amma wuu yit mbii ɗiinan-nan mo, ɗi moo koghop ni met, ndi̶ghi̶n Waar ni mo, kaa tokɗiyeel nkaa zeen, ki̶ naajeel mu c`in kussuk, ki̶ cínzeen. Ni ret ku wu c`in mbii ɗiisi mo, ki̶ taji wu nook c`in kaghar ni mo kas.
40023024	Wun nyemkám ar ɗi wun a vum mo, wuu ɗeet ndishii mo pwat aku mɓut mbii shwaa fuu mo, ku wu ɗal raakumi ɗi.
40023025	"Jeel ntaa nkaa wun, wun nyemkám Waar kì̵ Mosis ki̶ wun nyem Farisi mo, wun nyemso ndang Naan shi putughup vul-vul mo. Wuu vwang ɓwoon kì̵ laaɗaa mo ki̶ ɗaa mo, amma ɗi̶ghi̶n kì̵ mo ni gam ki̶ mbii ɗiibish ɗi wuu yak gurum mo kì̵ mo shiɓal, ki̶ wuu seen a mo zak.
40023026	Wugha ngu Farisi, wugha vum, see a shee vwang ɗi̶ghi̶n kì̵ laaɗaa ni, ki̶ ɗaa ni, ɗangɓe ɓwoon nin nɗee a ɗiiɓang zak.
40023027	"Jeel ntaa nkaa wun nyemkám Waar kì̵ Mosis mo, ki̶ wun nyem Farisi mo, wun nyemso ndang Naan shi putughup vul-vul mo. Wun a kaa ki̶cir ɗi mo pwos ɓwoon ni mo shi tuwoop si, ɗi mo ret naa mɓwoon, amma ɗi̶ghi̶n ni mo gam ki̶ ɗyes ɗiiwam mo.
40023028	Wun aasi zak mɓwoon ɓe gurum moo naa wun a kaa nyem ɗin ndi̶re mo si, amma ndi̶ghi̶n putughup fuu, ɓe wu gam ki̶ c`in nyang, ki̶ shikbish mo.
40023029	"Jeel ntaa nkaa wun, wun nyemkám Waar kì̵ Mosis mo, ki̶ nyem Farisi mo, wun nyemso ndang Naan shi putughup vul-vul mo. Wuu ɗik ki̶cir ɗiiret nyemsatpo kì̵ Naan mo, ki̶ wuu tap wu c`in jwat nki̶cir ki̶ nyem ɗin ndi̶re mo.
40023030	Wuu sat nee, katɗang ɓe ɗi gyet mun ɗi mɓít kì̵ puun funu mo, ɓe ba gyet mun mɓàlkáa ashak ki̶ mo mpee twa nyemsatpo kì̵ Naan mo kas.
40023031	Mbii ɗi wuu c`in ni mo, ɓe wuu lap a ii, ne, wun a jep kì̵ nyem ɗi gyet mo twa nyemsatpo kì̵ Naan mo.
40023032	To, see wu sekiyeen ku wu gam ɗak ɗi gyet puun fuu mo shee yaa ni ɗi.
40023033	Wun a kaa nw`oo mo si, jep kì̵ pang mo, cirang ɗangɓe wun mmak put mɓut canɗiyeel ɗiibish mu ɗel ndi̶ghi̶n tughun aawus ye?
40023034	Mpeemi̶ni wan ndung lop nyemsatpo kì̵ Naan mo nwun, ki̶ nyemseen mo, ki̶ nyemkám mo, ɓe wun ntwa pak mo, ki̶ wu pwas mo nkaa shiyeepyoghom, ki̶ wun nfwo ngwam mpak mo ndi̶ghi̶n lu kì̵ Naan fuu mo, ki̶ wun nso shiyil-shiyil, mpeku wu cín jeel ɗi mmo.
40023035	Mpeemi̶ni, ɓe toghom kì̵ nyem ɗin ndi̶re mo jir, ɗi mo kì̵ twa mo ndi̶ghi̶n yil ɗiisi, mon nɗee ɗi nkáa fuu, yaghal ntoghom kì̵ Ebel ngo ɗin ndi̶re, har so wul ntoghom kì̵ Zakariya làa kì̵ Barakiya, ɗi wu tu wuri nnaar kì̵ Lu kì̵ Naan ɗiiɗes, ki̶ pee wus mbiizughum nNaan.
40023036	Azeen-nzeen, ki̶n sat nwun nee, kwat mpee nyem tukáa ɗiisi mo jir, mon nj`i a nkaa nyem ɗin ny`iicinsi mo."
40023037	"Wun nyem Jerusalem mo! Wun nyem Jerusalem mo! Wu twa nyemsatpo kì̵ Naan mo, ki̶ wu car nyem ɗi Naan lop mo pe wun ɗi! Yit mo ɗes, ɓe wan riɓet kok jep fuu mon nle nder fi̶na, kaaɗi kwee wuraa kok jep fi̶ra mo le nder cáap fi̶ra si, ɓe wu kwar.
40023038	Wu naa, mo yit tulu fuu mo ɗee nwun nfii!
40023039	Wan ki̶n sat nwun nee, aɓwoon ɗiisi, ɓe ba wun nkuɗi wuu naa wan kas, har parɗi wu sat nee, Naan le ɗiiret nkaa wuri, ɗi wuri j`i ndi̶ghi̶n sum kì̵ Daa."
40024001	Jesu wuri put ndi̶ghi̶n Lu kì̵ Naan ɗiiɗes, ɓe kaaɗi wuri a ar so, ɓe jeplop fi̶ri mo satpo nwuri nkaa ɗik Lu kì̵ Naan ɗiiɗes ni.
40024002	Amma Jesu wuri sat mmo nee, "Wuu naa mbii ɗiisi mo jir aa? Azeen-nzeen, ki̶n sat nwun nee, ba mon nyit mee nhi̶k tong nkaa hi̶k mpee ɗiisi kas. Mon nshirip mo jir."
40024003	Ɗangɓe kaaɗi Jesu wuri tong nkaa Jwakpaat, ɓe jeplop fi̶ri mo j`i pe wuri ɗi a si̶sok, ɓe mo sat nwuri nee, "A sat mmun, mbii ɗiisi mon, nyaghal c`in a pi̶rang ye? Ki̶ mun nnaa a mbii aapo ɗiiɗang mu baaj`i fugha, ki̶ parkyes kì̵ yil ɗiisi ye?"
40024004	Jesu wuri lap mmo nee, "Wu tap, ku taji mee gurum num wun kas.
40024005	Mpeeɗi gurum mo ɗes, mon nj`i ndi̶ghi̶n sum fi̶na, ki̶ mon nsat ne wuɗun a Kristi, har mon nnum gurum mo ɗes.
40024006	Ɗangɓe wun nyaghal wu ki̶lingpo nkaa lek mo, ki̶ po kyetwa nkaa lek mo. Ɓe wu tap taji ni le ki̶i̶rmuut nwun kas. Mpeeɗi ting mbii ɗiisi mon nyaghal c`in aasi, amma parkyes kì̵ yil ni kuɗi.
40024007	Pak yil mon nyaghal lek nkaa pak yil mo, ki̶ mee saghan mon nyaghal lek nkaa mee saghan ɗiici mo. Neen nin ntaa nkaa yil ni. Yil nin ntungpee shipee-shipee.
40024008	Amma mbii ɗiisi mo jir mo a shee kì̵ jeel, kaaɗi aak ki̶ shee se mat si.
40024009	Ɗangɓe mon nyaghal seet wun, ki̶ mon nlejeel nwun, ki̶ mon ntwa wun zak. Gurum mo jir mon nkwar wun mpee sum fi̶na.
40024010	Gurum mo ɗes mon mbaa shiɓwoon ndi̶ghi̶n cínzeen furu mo, mon nsi̶repshak, ki̶ mon nkwarshak zak.
40024011	Nyemkám mu ɗung mon nj`i put ɗes, ki̶ mon nnum gurum mo ɗes zak.
40024012	Ɓe shikbish nin mbul ndi̶ghi̶n yil ni. Ɓe wal kì̵ gurum mo ɗes nin nzughum.
40024013	Amma ngo ɗi wuri gung har peekyes ni, ɓe wurin nkat ɓam.
40024014	Mon nsatpo ɗiiret, nkaa mulki kì̵ Naan ɗi ndi̶ghi̶n yil ni jir, ku ni ɗee ɗi a langting ɗi nyil ni mo jir. Ɗangɓe peekyes kì̵ yil nin nwul."
40024015	"Mpeemi̶ni katɗang wu naa mbii ɗiibish ɗi ni watpee ɗee buu, ɗi gyet ngusatpo kì̵ Naan Daniyel wuri kì̵ ten satpo nkaa ni, nii ɗar ndi̶ghi̶n pee ɗiiɓang, (Ngo ɗi wurii tangpo ɗiisi ni, ɓe ni ret ku wuri manshii ni).
40024016	Ɓe nyem ɗi mon ndi̶ghi̶n Judiya mo swa so mɓut njwak mo.
40024017	Ngo ɗi wuri nkaa ɗenglu, ɓe taji wuri sham ɗel ndi̶ghi̶n lu ni mpee mang lée fi̶ri kas.
40024018	Ngo ɗi wuri a peemaar a yil, ɓe taji wuri baaso ntulu mpee mang mbiisup fi̶ri kas zak.
40024019	Amma jeel nin nsi̶ghi̶t naat nkaa mat aak mo, ki̶ mat ɗi mon nkaa cín wur njep mo ndi̶ghi̶n teer mi̶ni mo.
40024020	Wu c`in aduwa nNaan, mpeku taji swa fuu ni ɗen a ntar kut, koo parpuus Nookɗi kas.
40024021	Mpeeɗi jeel ɗiiɗes nin nj`i táa nkaa gurum mo parmi̶ni, ɗi ba gurum mo kì̵ kyam naa ni kas, pugyet Naan shee leyil ni ɗi har cicinsi, ki̶ ba gurum mon mbaa naajeel mi̶ni ɗi zak kas, har mpee vit.
40024022	Katɗang ba a mpeeɗi Naan wuri kì̵ baa ki̶ pak shiiteer ɗiisi ni mo kas, ɓe ba ɗi mee gurum mmak kat bar kas. Amma a mpee sum kì̵ nyem ɗiibi̶bi̶lip ni mo, ɓe Naan wuri baa ki̶ pak shiiteer ni mo.
40024023	"Katɗang mee gurum sat nwun nee, 'Wu naa Kristi wuri mpesi,' koo ne, 'Wuri akiyeen sí.' Ɓe taji wu cínzeen mpo mi̶ni kas.
40024024	Mpeeɗi nyem ɗi moo c`in ɗung, ne wuɗun a Kristi, ki̶ nyemsatpo kì̵ Naan mu ɗung mon nj`i pwat ɗes. Mon nc`in mbii aapo ɗiiɗes mo, ki̶ mbii lukshik mo zak. Mpeku katɗang ni mak c`in, ɓe mo num nyem ɗi Naan wuri kì̵ ten bi̶lip mo ɗi.
40024025	Wu naa, wan ki̶n ten satpo ɗiisi mo wun nshee, baaɗang pee nii wul.
40024026	"Mpeemi̶ni katɗang gurum mo sat nwun nee, 'Wu naa, Kristi wuri a yil,' ɓe taji wu so ɗi kas. Katɗang ɓe mo sat nwun nee, wuri sok shin ndi̶ghi̶n lu ɗin ndi̶ghi̶n-ndi̶ghi̶n, ɓe taji wu cínzeen kas.
40024027	Mpeeɗi j`i kì̵ Làa kì̵ Gurum nin nɗee a kaa ɗi pee ki̶ mi̶lep aɗeng yaghal nkoghop puus ki̶kàa, har so wul nkoghop puusru si.
40024028	Mpeeɗi koo a pee ɗiiɗang ye ɗi kúm kì̵ mbii ɗi, ɓe nvurshi moo kuur a mpee mi̶ni."
40024029	"Aɓwoon kì̵ jeel mi̶ni mo, ɓe puus nin ncighi̶r ɗee a pee nkoo, ki̶ ba tar nin mɓangpee kas zak. Ki̶ zar ɗi aɗeng mon mɓeer sham nyil, ki̶ mbii ɗiiɓal ɗi aɗeng mon ntungpee zak.
40024030	Ɗangɓe gurum mon nnaa mbii ɗi nin nkám j`i mu Làa kì̵ Gurum ni mput aɗeng, ɓe gurum ɗi mo ndi̶ghi̶n yil ni jir mon nwal maap, ki̶ mon nnaa Làa kì̵ Gurum, wuri sham put ndi̶ghi̶n nluu ɗi aɗeng mo, shi iiko ki̶ ɗiihai ɗiiɗes.
40024031	Wan nlop nyemlop mo shi tàa feer, ɗi ni ki̶ ɗoo ɗiiɓal, mpeku mo so kyak nyem ɗi wuri kì̵ ten bi̶lip mo kuur ashak ndi̶ghi̶n kwang ɗiifeer mu yil ni. Yaghal mpee ɗar kì̵ yil ni jir, har kàa wul mpee ɗar kì̵ ɗeng ni zak."
40024032	"Wu yit ku tingkoon ni ɗee a mbiikám pe wun ɗi. Katɗang song kì̵ tingkoon ni mo ɗoghom put kompee ɗiipoo, ɓe wu man ne tarlok ni kus mmi̶ni.
40024033	Aasi zak, katɗang wu naa mbii ɗiisi mo c`in jir, ɓe wu man nee, wan ki̶n j`i wul kus-kus mmi̶ni.
40024034	Azeen-nzeen, ki̶n sat nwun nee, ba gurum ɗiiyaksi mon murap jir kas, see mbii ɗiisi mon ngam jir akuɗang.
40024035	Ɗeng ki̶ yil mon nɗel so weet, amma ba po fi̶na mon mmak kyam ɗel so kas."
40024036	"Ba mee gurum mak man parpuus mi̶ni, ki̶ pee ni kas. Koo a nyemlop kì̵ Naan ɗi aɗeng mo, ki̶ koo a Làa ni shikáa fi̶ri, ɓe ba wuri man kas, amma see a puun mindong ɓejee ɗak.
40024037	Mpeeɗi baaj`i mu Làa kì̵ Gurum nin nɗee a kaa gyet mbii ɗi ni c`in mɓít kì̵ Nowa si.
40024038	Gyet akuɗang am paa yil ɗiiɗes ni ki̶ j`i, ɓe gyet gurum mo nkaa sese ki̶ shwaapee, ki̶ lapmat mo, ki̶ soɗik, har parpuus ɗi Nowa wuri ɗel ndi̶ghi̶n jirgi am ni.
40024039	Baa gyet mo man mbii ɗi nii c`in kas, har parpuus ɗi am paa yil ni j`i twa gurum mo jir. J`i kì̵ Làa kì̵ Gurum nin nɗee aasi zak.
40024040	Parpuus mi̶ni, ɓe gurum mo vul mon mmaar a yil, ɓe mon mmang memee, ki̶ mon nyit memee ɗee ɗi.
40024041	Katɗang mat mo vul mon nkaa ɗiyees shiit, ɓe mon mmang memee, ki̶ mon nyit memee ɗee ɗi.
40024042	"Mpeemi̶ni wu tong shi gongpee, mpeeɗi ba wu man parpuus ɗi Daa fuu wurin nj`i ɗi kas.
40024043	Amma wu man nee, katɗang ɓe ɗi ngulu wuri man parpuus ɗi wat nj`i ɗi, ɓe wurin ntappee, mpeku taji wat sul lu fi̶ri kas.
40024044	Mpeemi̶ni wu ɗak suk fuu mo, mpeeɗi Làa kì̵ Gurum wurin nj`i a parpuus ɗi ba wun wu le mee pan ne wurin nj`i kas."
40024045	"A we a ki̶rom ɗin ndi̶re, ɗiiseen ɗes ye? Ki̶rom ɗin ndi̶re ɗiiseen ɗes ni, a ngo ɗi ngulu fi̶ri le wuri a ɗiiɗes nkaa tulu fi̶ri. Mpeku wuri tap cín mbiise ɗi nyemtulu ni mo shidaar-shidaar.
40024046	Ki̶rom mi̶ni wurin nkat ɗiiret, parpuus ɗi ngulu fi̶ri wurin nj`i wul, ɓe wuri kat ki̶rom ni wurin nkaa c`in ɗak fi̶ri mon ndi̶re-ndi̶re.
40024047	Azeen-nzeen, ki̶n sat nwun nee, ngulu fi̶ri wurin nle wuri a ɗiiɗes nkaa long fi̶ri mo jir.
40024048	Amma katɗang ki̶rom ni wuri a ɗiibish, ɗang wuri pan ndi̶ghi̶n putughup fi̶ri nee, ba ngulu fi̶na wuri j`i ki̶lak kas.
40024049	Ɓe wuri yaghal ɗoghom ni̶ram niyee ki̶rom fi̶ri mo. Wuri se ki̶ shwaa ashak ki̶ nyemshwaa yughur mo.
40024050	Katɗang ɓe ngulu kì̵ ki̶rom ni wurin nj`i, parmee puus ɗi ba ki̶rom ni wuri man kas, koo le mee pan kas.
40024051	Ɓe ngulu ni wurin nsaa ki̶rom ni shi ngwam hakyeng, ɗangɓe wurin nle mo shaghat ki̶rom ni ashak ki̶ nyemso ndang Naan shi putughup vul-vul mo. A peeɗi mon nwal ki̶ sum aghas ɗi mmi̶ni.
40025001	"Katɗang teer mi̶ni mo kus, ɓe mulki kì̵ Naan nin nɗee a kaa jiraap mo kaghapaat si, ɗi mo mang fitila furu mo, mpeku mo so kaat ngulapmat ɗi.
40025002	Jiraap mo paat ndi̶ghi̶n a mwen mo, ki̶ ɗiipaat mo a ɗiiseen.
40025003	Mpeeɗi kaaɗi ɗiimwen ni mo mang fitila furu mo, ɓe ba mo pan mee mwoor kas.
40025004	Amma ɗiiseen ni mo pan mwoor ndi̶ghi̶n been ashak ki̶ fitila furu mo.
40025005	Kaaɗi ngulapmat ni wuri kuɗi, ɓe yit furu mo toghon shi saam, har saam mang mo jir.
40025006	"Ɗangɓe nnaar par, ɓe mo ki̶ling or nee, 'Wu naa, ngulapmat ni wurii j`i. Wu pwat ku wu kaat wuri ɗi!'
40025007	Jiraap ni mo yaghal a peesaam jir, mo ɗoghom ɗak fitila furu mo.
40025008	Ɓe jiraap ɗiimwen ni mo sat nɗiiseen ni mo nee, 'Wu cín pak mwoor fuu mo mmun wa? Mpeeɗi fitila funu mon ndung pit.'
40025009	Amma ɗiiseen ni mo lap mmo nee, 'Meeɓe ba nin mmak mun ki̶ wun jir kas. Ɓe ngyal wu so pe nyemwor mo, ku wu seet ɗi shikáa fuu.'
40025010	Kaaɗi jiraap ɗiimwen ni mo kì̵ so mpee seet mwoor ni, ɓe ngulapmat ni wuri j`i wul. Ɗangɓe jiraap ɗiiseen ɗi mo kì̵ ten ɗak sut furu, mo ɗel ashak ki̶ wuri ndi̶ghi̶n luse mbiise lapmat ni. Ɓe mo shaghat polu ni.
40025011	"Aɓwoon mi̶ni, ɓe jiraap ɗiimwen si mo j`i wul, mo sat nee, 'Daa, Daa, a wang polu ni mmun.'
40025012	Nguɗik ni wuri lap mmo nee, 'Azeen-nzeen, wan sat nwun nee, ba wan man wun kas.'
40025013	Mpeemi̶ni wu tong shi gongpee, mpeeɗi ba wu man parpuus ni koo pee ni kas."
40025014	"Katɗang teer mi̶ni mon nwul kus, ɓe mulki kì̵ Naan nin nɗee a kaa mee gurum ɗi wuri yaghal mpee so mwaan jong-jong, ɓe wuri pi̶rep ki̶rom fi̶ri mo, ki̶ wuri lelong fi̶ri mo nsar furu.
40025015	Wuri cín talent mo paat memee, ki̶ wuri cín talent mo vul memee, ki̶ wuri cín talent mi̶ndong memee zak, ntiit ki̶ ɓal kì̵ koo weye ndi̶ghi̶n mo. Ɗangɓe wuri yaghal so mwaan ni.
40025016	Abet ɓe ki̶rom ɗi wuri lap talent paat si, wuri so c`in nwor shi mo, har wuri kat li̶ɓet talent mo ɗiki̶ paat zak.
40025017	Ki̶rom ɗi wuri lap talent vul si, wuri so c`in nwor ɗishik aasi zak, har wuri kat li̶ɓet talent mo ɗiki̶ vul.
40025018	Amma ki̶rom ɗi wuri lap talent mi̶ndong si, wuri so ɓwan yil, ku wuri sok shaghal kì̵ ngulu fi̶ri ni ɗi.
40025019	"Aɓwoon ki̶ shiiteer mo ɗes, ɓe ngulu kì̵ ki̶rom ni mo, wuri baaj`i wul ntulu, ɗangɓe wuri tal shaghal fi̶ri pe ki̶rom ni mo.
40025020	Ki̶rom ɗi wuri lap talent mo paat si, wuri j`i sat nee, 'Daa, jí wugha cín talent mo wan a paat. A naa, wan ki̶n kat li̶ɓet talent mo ɗiki̶ paat zak.'
40025021	Ɓe ngulu kì̵ ki̶rom ni sat nwuri nee, 'Ni ret zam. Wugha a ki̶rom ɗin ndi̶re, ɗi wan mak cínzeen nwugha. Wugha kì̵ c`in mbii ɗi mon mmak cínzeen nwugha ndi̶ghi̶n mbii ɗiilee-lee si mo. Wan nle wugha nkaa mbii mo ɗes zak. A j`i a ɗel mɓut retnyit kì̵ daa fugha.'
40025022	"Ki̶rom ɗi wuri lap talent mo vul si, wuri j`i zak. Wuri sat nee, 'Daa, j`i wugha cín talent mo nwan a vul, a naa, wan kì̵ kat li̶ɓet talent mo ɗiki̶ vul zak.'
40025023	Ngulu kì̵ ki̶rom ni sat nwuri nee, 'Ret zam, wugha a ki̶rom ɗiiret, ɗi wan mak cínzeen nwugha. Wugha kì̵ c`in mbii ɗi mon mak cínzeen nwugha ndi̶ghi̶n mbii ɗiilee-lee mo. Wan nle wugha nkaa mbii mo ɗes zak. A j`i a ɗel mɓut retnyit kì̵ daa fugha.'
40025024	"Ki̶rom ɗi wuri lap talent mi̶ndong si, wuri j`i zak, wuri sat nee, 'Daa, wan man nee, wugha a ngo ɗiiɓiyaal. Wugha ki̶ ɗiip a mmaar ɗi ba wugha kop kas, ki̶ wugha ki̶ l`ee ɗiɓen a maar ɗi ba a wugha ɓwot cirem ni kas zak.
40025025	A ni le ɗangɓe ki̶i̶rmuut yaa wan, har wan so nsok fugha ni ndi̶ghi̶n yil a lap shaghal fugha.'
40025026	"Amma ngulu kì̵ ki̶rom ni sat nwuri nee, 'Wugha ki̶rom ɗiibish ɗi wugha a seer! Ashee, a man nee, wan ki̶n ɗiip a mmaar ɗi ba a wan kop kas, ki̶ wan ki̶n l`ee ɗiɓen a mmaar ɗi ba a wan ɓwot cirem ni kas zak wa?
40025027	Jí ni ret ku a so a le talent fi̶na ni mbank, ɓe kaaɗi wan j`i si, ɓe ɗi wan nlap mbi̶na ashak ki̶ li̶ɓet nkaa ni!'
40025028	Mpeemi̶ni, wu yaa wuri ki̶ talent ni, ku wu cín ngo ɗi wuri ki̶ talent mo kaghapaat si.
40025029	Mpeeɗi koo ngo ɗiiɗang ye ɗi wuri ki̶ mbii, ɓe mon mbaa cín ɗiki̶ nwuri zak, har wuri kat ɗes. Amma ngo ɗi ba wuri ki̶ mee mbii kas, ɓe rep mbii ɗi wuri ki̶ ni, mon nsi̶ghi̶t waa yaa wuri ki̶ ni.
40025030	Wu vwet ki̶rom ɗiibuu si ati̶leng ndi̶ghi̶n pee nkoo. A peeɗi gurum moo wal ki̶ sum aghas ɗi."
40025031	"Parɗi Làa kì̵ Gurum wurin nj`i ndi̶ghi̶n ɗiiɗes fi̶ri, ashak ki̶ nyemlop kì̵ Naan mo jir. Ɓe wurin ntong nkaa mbiitong mu mulki fi̶ri ɗiiɗes.
40025032	Mon nkuur gurum ɗin ndi̶ghi̶n yil si mo jir ntoghom fi̶ri. Ɗangɓe wurin mɓàk mo gang vul, kaa ɗi ngukiyeer long wurii ɓàk tum mo ki̶ hi̶i̶ mo si.
40025033	Wurin nle nyem ɗin ndi̶re-ndi̶re mon nsarse, ki̶ nyemɗiibish mon nsarkul fi̶ri.
40025034	Ɗangɓe Mishkagham ni wurin nsat nyem ɗi mon nsarse fi̶ri nee, 'Wu j`i. Wun ɗi puun fi̶na wuri le ɗiiret nkaa wun, wu lap mulki ɗi mo kì̵ ɗak ni mpee wun pugyet ɗin nshee kì̵ yil ni.
40025035	Mpeeɗi gyet neenláa nwan, ɓe wu cín mbiise nwan, ki̶ gyet amtu wan, ɓe wu cín am nwan shwaa. Gyet wan a mi̶zep, ɓe wu lap wan ntulu fuu mo.
40025036	Gyet wan ngum, ɓe wu cín nli̶r mo nwan lop. Gyet wan a gok, ɓe wu so wu tap ki̶ wan. Gyet wan ndi̶ghi̶n lushaghat, ɓe wu j`i wu tok ki̶ wan.'
40025037	Ɗangɓe nyem ɗin ndi̶re ni mo lap nwuri nee, 'Daa, a pi̶rang ɗi mu naa neenláa nwugha, ɗang mu cín mbiise nwugha ye? Koo amtu wugha, ɗang mu cín am nwugha shwaa ye?
40025038	A pi̶rang ɗi mu naa wugha a mi̶zep, ɗang mu lap wugha ntulu funu ye? Koo a ngum, ɓe mu cín nli̶r nwugha lop ye?
40025039	A pi̶rang ɗi mu naa wugha agok, koo ndi̶ghi̶n lushaghat ɗang, ɓe mu so mu tok ki̶ wugha ye?'
40025040	Ɗangɓe Mishkagham ni wurin nlap mmo nee, 'Azeen-nzeen ki̶n sat nwun, a mpeeɗi wuu ten wu c`in mbii ɗiisi mo mpee memee mi̶ndong ndi̶ghi̶n ɗyemni̶ghi̶n fi̶na ɗiilee si mo, ɓe wu c`in a nwan mmi̶ni.'
40025041	"Ɗangɓe Mishkagham ni wurin nsat nyem ɗi mon nsarkul fi̶ri si nee, 'Wu baa aku pe wan ɗi, wun ɗi wun a mbii fulup mo, wu so ndi̶ghi̶n aawus ɗin ngaa-ngaa, ɗi mo kì̵ ten ɗak ni le mpee Shetan ki̶ nyemlop fi̶ri mo.
40025042	Mpeeɗi gyet neenláa nwan, ɓe ba wu cín mbiise nwan kas. Gyet amtu wan, ɓe ba wu cín am nwan shwaa kas.
40025043	Gyet wan a mi̶zep, ɓe ba wu lap wan ntulu fuu mo kas. Gyet wan ngum, ɓe ba wu cín nli̶r nwan lop kas. Gyet wan agok, ki̶ wan ndi̶ghi̶n lushaghat, ɓe ba wu so wu tok ki̶ wan kas.'
40025044	Ɗangɓe mon nlap nwuri zak nee, 'Daa, a pi̶rang ɗi mu naa neenláa nwugha, koo amtu wugha, koo wugha a mi̶zep, koo wugha ngum, koo wugha a gok, koo wugha ndi̶ghi̶n lushaghat, ɗangɓe mu kwar ɓam wugha ye?'
40025045	Ɗangɓe mishkagham ni wurin nlap mmo nee. Azeen-nzeen, ki̶n sat nwun nee, a mpeeɗi gyet wu kwar c`in mbii ɗiisi mo, mpee memee mi̶ndong ndi̶ghi̶n ɗyemni̶ghi̶n fi̶na ɗiilee si mo, ɓe gyet wu kwar c`in ni a nwan mmi̶ni.
40025046	Nyem mi̶ni mon nso a peeɗi mon nshwaajeel ɗiingaa-ngaa ɗi. Amma nyem ɗin ndi̶re mon nso a peeɗi mon nkat seen ɗiiso ngaa-ngaa ɗi."
40026001	Kaaɗi Jesu wuri kyes satpo ɗiisi mo jir, ɓe wuri sat njeplop fi̶ri mo nee,
40026002	"Wu man nee, ɗee teer mo ɗi vul, ɓe mon nc`in retnyit mu Canɗel. Ɗangɓe mon ncín Làa kì̵ Gurum, mpeku mo pwas wuri ɗi nkaa shiyeepyoghom."
40026003	Pris ɗiinan-nan mo, ki̶ nyemnan kì̵ gurum ni mo, mo kuur ashak ndi̶ghi̶n tulu kì̵ pris ɗiiɗes met jir, ɗi moo pet sum fi̶ri a Kayafas.
40026004	Mo ɓwaghatpo furu ashak, mpeku mo tang ar ɗi mon nyaa Jesu ɗi shi seen, mpeku mo tu wuri ɗi.
40026005	Amma mo waa sat nee, "Ba mun nyaa wuri a ndi̶ghi̶n shiiteer mu retnyit si kas, mpeku taji gurum ni mo yaghal lek nkaa mun kas."
40026006	Jesu wuri so nyil mBetani, ɓe wuri ɗel ndi̶ghi̶n lu kì̵ Simon nguloghom.
40026007	Kaaɗi wuri nkaa se mbiise, ɓe mee mat j`i pe wuri ɗi, ki̶ been mwoor ɗiiki̶rim zam. Wura ɗoo mwoor ni nJesu nkáa.
40026008	Kaaɗi jeplop fi̶ri mo naa mi̶ni, ɓe ni làa mmo mɓut, har mo sat nee, "A me le ɗangɓe mo ti̶kook ki̶ mwoor ni ye?
40026009	Mpeeɗi mon mmak seet mwoor ɗiisi ni ki̶ shaghal ɗes, mpeku mo cín shaghal ni ɗi nyemjeel mo."
40026010	Amma kaaɗi Jesu man pan furu, ɓe wuri sat mmo nee, "A mee le ɗang wuu daampee mmat ɗiisi wura ye? Wura c`in a ɗak ɗiiret nwan hakyeng.
40026011	Wun ɗi ashak ki̶ nyemjeel mo shidaar-shidaar, amma ba wun nkat wan ashak ki̶ wun shidaar-shidaar kas.
40026012	Mwoor ɗi wura ɗoo ni nkaa san fi̶na si, wura c`in mi̶ni a mpee ɗak san fi̶na mpee wum.
40026013	Azeen-nzeen ki̶n sat nwun nee, koo a pee ɗiiɗang ye ndi̶ghi̶n yil ɗiisi jir ɗi mon nsatpo ɗiiret ɗiisi ni, ɓe mbii ɗi mat ɗiisi wura c`in ni nwan, ɓe mon nki̶i̶ sat ni mpee pan wura."
40026014	Ɗangɓe memee ndi̶ghi̶n jeplop kì̵ Jesu ɗiikaghapaat baavul si mo, ɗi moo pet wuri a Judas Iskariyot, wuri so pe pris ɗiinan-nan mo ɗi.
40026015	Wuri tal pu mo nee, "Wun ncín a me nwan, mpeku wan seet Jesu ɗi nwun ye?" Mo tang shaghal Azurfa mo laarkun mo cín nwuri.
40026016	Yaghal mparmi̶ni, ɓe Judas Iskariyot tang ar ɗi wurin nseet Jesu ɗi mmo.
40026017	Parpuus ɗin nshee ɗi mu bred ɗi ba nii yist kas, ɓe jeplop kì̵ Jesu mo j`i pe wuri ɗi, mo tal pu wuri nee, "A riɓet ku mu ɗak peese mbiise mu retnyit mu Canɗel ni nwugha a neye?"
40026018	Jesu wuri lap mmo nee, "Wu ɗel ndi̶ghi̶n birni ni, pe mee gwar si ɗi, ɓe wu sat wuri nee, 'Daa wuri sat ne, pee fi̶ri ni kus, ɓe wurin nse mbiise mu retnyit mu Canɗel a ndi̶ghi̶n lu fugha, ashak ki̶ jeplop fi̶ri mo.' "
40026019	Jeplop ni mo ɗak mbiise mu retnyit mu Canɗel ni nlu kì̵ gwar ni, kaaɗi Jesu wuri kì̵ ten sat mmo si.
40026020	Kaaɗi kansi̶ghi̶n c`in, ɓe Jesu wuri tong mpee se mbiise ni ashak ki̶ jeplop fi̶ri ɗiikaghapaat baavul ni mo.
40026021	Mon nkaa se mbiise, ɓe Jesu wuri sat mmo nee, "Azeen-nzeen, ki̶n sat nwun, memee ndi̶ghi̶n wun, wurin nseet wan."
40026022	Po ɗi wuri sat ni wat putughup mmo zam, har mo ɗoghom tal pu wuri shimi̶ndong, nee, "Daa, a wan aa?"
40026023	Jesu wuri lap mmo nee, "Ngo ɗi wuri sham ki̶ sar nɗaa ashak ki̶ wan, ɓe a wurin nseet wan.
40026024	Làa kì̵ Gurum wurin mmuut, a kaaɗi mo kì̵ ten ran ndi̶ghi̶n takarda kì̵ Naan nkaa wuri si. Amma jeel ntaa nkaa ngo ɗi wuri seet Làa kì̵ Gurum, ngyal ɗeesi ɓe jí mon nnook làa gwar mi̶ni, ɓe ɗi nin nret nwuri met."
40026025	Judas Iskariyot ngo ɗin nseet Jesu ni wuri tal nee, "Ngukám a wan me?" Jesu lap nwuri nee, "Wugha kì̵ ten sat jee."
40026026	Kaaɗi mo nkaa sese ni, ɓe Jesu wuri mang bred, ɓe wuri c`in aduwa mu pi̶lang Naan nkaa ni, ɓe wuri yilang bred ni, ɓe wuri cín njeplop fi̶ri mo. Wuri sat mmo nee, "Wu lap, wu se. Ɗiisi a san fi̶na."
40026027	Wuri mang mee laaɗaa, ɓe wuri c`in aduwa mu pi̶lang Naan nkaa ni, ɓe wuri cín ni jeplop ni mo. Wuri sat mmo nee, "Wu lap wu shwaa jir.
40026028	Ɗiisi ni a toghom fi̶na, mu tuwoorpo shi toghom ɗiipoo mu Naan, ɗi mon mɓeer ni mpee fwo shikbish kì̵ gurum mo ɗes.
40026029	Wan sat nwun nee, ba wan mbaa shwaa am anab ɗi kas, see parɗi wan nshwaa am anab ɗiipoo ashak ki̶ wun ndi̶ghi̶n mulki kì̵ puun fi̶na."
40026030	Kaaɗi mo kì̵ c`in kook, ɓe mo pwat so nJwakpaat.
40026031	Jesu wuri sat mmo nee, "Mpar ɗiicicinsi, ɓe wun jir wun nswa, ku wu yit wan ɗi. Mpeeɗi mo kì̵ ten ran ndi̶ghi̶n takarda kì̵ Naan nee, 'Naan wurin ntu ngukiyeer tum ni mo, ɗangɓe ɗuu kì̵ tum ni mon ntiit shini-shini.'
40026032	Amma aɓwoon ɗi Naan wurin mbaa yaghal ki̶ wan a peemúut, ɓe wan nso nwun akiyeen nyil nGalili."
40026033	Pita sat nJesu nee, "Koo ɗi mo jir mon nswa yit wugha ɗi, ɓe ba wan nkyam yit wugha kas."
40026034	Jesu wuri sat mPita nee, "Azeen-nzeen ki̶n sat nwugha mpar cicinsi, akuɗang deel ki̶ táa ɗoo, ɓe wugha nciipo yit kun ne, ba wughan man wan kas."
40026035	Pita sat wuri nee, "Koo ɗi ni a ting ku wan muut ashak ki̶ wugha, ɓe ba wan nkyam cíipo kas." Kaghar jeplop ni mo sat aasi zak.
40026036	Jesu wuri so ashak ki̶ jeplop fi̶ri mo, mmee peeɗi moo pet ni a Getsamani. Ɓe wuri sat mmo nee, "Wu tong mpesi, ku wan so ɗi akiyeen sí mpee c`in aduwa."
40026037	Wuri so ashak ki̶ Pita, ki̶ jep kì̵ Zabadi ɗiivul si mo, ɓe putughup fi̶ri ni wat, ki̶ ni daampee nwuri hakyeng.
40026038	Wuri sat mmo nee, "putughup fi̶na ni wat zam, har kaa nin ntu wan si. Wu tong mpesi, ku wu gongpee ɗi ashak ki̶ wan."
40026039	Wuri gyes so ɗi akiyeen lee, ɓe wuri so kurum nyil, ɓe wuri c`in aduwa nee, "Puun fi̶na, katɗang nin nc`in, ɓe a baa ki̶ laaɗaa mu jeel ɗiisi aku pe wan ɗi. Ba a kaa ɗi wan ki̶n riɓet si kas, amma see a kaa ɗi wugha riɓet si."
40026040	Wuri baaso pe jeplop fi̶ri ɗiikun ni mo ɗi, ɓe wuri kat mo nkaa saam. Ɓe wuri sat mPita nee, "Ashee, ba wu mak gongpee ashak ki̶ wan mpee awa mi̶ndong kas aa?
40026041	Wu tong shi gongpee, ki̶ wu c`in aduwa, mpeku taji wu ɗel mɓut jwaan kas. Riin ni riɓet ɗak, amma nan ni kwar, mpeeɗi ba nii ɓal kas."
40026042	Jesu wuri waa baaso ɗiivul ɗi a pee aduwa ni, ɓe wuri c`in aduwa, nee, "Puun fi̶na, katɗang ba ni mak c`in mpeku laaɗaa mu jeel ɗiisi ni ɗel aku pe wan ɗi kas, katɗang ni a ting kun shwaa ni, ɓe a yit kun c`in a ɗyen fugha."
40026043	Wuri waa baaj`i kat jeplop ɗiikun ni mo ɗi nsaam zak, mpeeɗi yit furu mo toghon ki̶ saam.
40026044	Jesu wuri waa baa yit mo zak, wuri baaso ɗi a pee aduwa ni, wuri c`in aduwa ɗiikun, wuri baa satpo ni ɗi a kaaɗi wuri shee sat ni si.
40026045	Ɗangɓe wuri j`i pee jeplop fi̶ri mo ɗi, wuri sat mmo nee, "Har yaksi, ɓe wun ɗi nsaam, ki̶ nookɗi aa? To, wu naa, pee ni kus. Mo kì̵ seet Làa kì̵ Gurum nsar kì̵ nyemshikbish mo.
40026046	Wu yaghal mmun nso. Wu naa, ngo ɗi wuri kì̵ seet wan, wurii j`i wul."
40026047	Kaaɗi Jesu wuri kuɗi nkaa katpo, ɓe Judas Iskariyot, ɗi wuri a memee ndi̶ghi̶n jep ɗiikaghapaat baavul si mo, wuri j`i wul ashak ki̶ ɗuu kì̵ gurum mo ɗes ndang wuri. Gurum ni mo ki̶ kwai mo, ki̶ kam mo. A pris ɗiinan mo, ki̶ nyemnan mo, a mo lop gurum ni mo.
40026048	Ngo ɗi wuri seet Jesu, wuri kì̵ ten cín mee alama mmo nee, "Ngo ɗi wan tok ki̶ wuri, ɗang wan tuwaas wuri shi mi̶shpoo, ɓe a gwar ni mmi̶ni. Ɓe wu yaa wuri."
40026049	Abet Judas j`i pe Jesu ɗi, ɓe wuri sat nJesu nee, "Muu tok ki̶ wugha, Ngukám!" Ɓe wuri tok kì̵ Jesu, ɗangɓe wuri tuwaas Jesu shi mi̶shpoo fi̶ri zak.
40026050	Jesu sat nwuri nee, "Shaar fi̶na, a c`in mbii ɗi ni j`i ki̶ wugha ni ki̶lak-ki̶lak." Ɗangɓe mo j`i yaa Jesu.
40026051	Memee ndi̶ghi̶n nyem ɗi mo ashak ki̶ Jesu, wuri shang kwai fi̶ri, ɓe wuri can kom kì̵ ki̶rom, mu pris ɗiiɗes met jir ni, vwet nyil.
40026052	Ɓe Jesu sat nwuri nee, "A baa lop kwai fugha ɗi ndi̶ghi̶n pat fi̶ra. Mpeeɗi nyem ɗi mo hi̶r kwai jir, ɓe mon mmurap a shi kwai zak.
40026053	Wu pan nee, ba wan ki̶ iiko mpeku wan ɗang ɓam ɗi pu puun fi̶na kas aa? Koo a yaksi, ɓe wurin nlop ɗuu kì̵ nyemlop fi̶ri mo ɗes, ɗi mo met kaghapaat baavul kas aa?
40026054	Cirang ɗangɓe po ɗi mo kì̵ ten ran ni ndi̶ghi̶n takarda kì̵ Naan nin ngam ɗi ye?"
40026055	A mpeemi̶ni, ɓe Jesu sat nɗuu kì̵ gurum ni mo nee, "Wun wu, pwat wu j`i ki̶ kwai mo, ki̶ ndughul mo, mpeku wu yaa wan ɗi, kaa wan a mee kus wat si aa? Shidaar-shidaar ɓe wan ki̶n tong mpee kám ndi̶ghi̶n Lu kì̵ Naan ɗiiɗes, ɓe ba wu yaa wan kas.
40026056	Amma mbii ɗiisi mo c`in aasi jir, a mpeku po ni gam ɗi, ɗi nyemsatpo kì̵ Naan mo kì̵ ten ran ni." Ɗangɓe jeplop fi̶ri mo jir mo swa yit wuri mmi̶shin.
40026057	Nyem ɗi mo yaa Jesu, mo so ki̶ wuri ntulu kì̵ Kayafas, pris ɗiiɗes met jir, a peeɗi nyemkám Waar kì̵ Mosis mo, ki̶ nyemnan-nan moo kuur ɗi ashak.
40026058	Pita wuri tap so ndang Jesu mɓwoon jong-jong, har ntulu kì̵ pris ɗiiɗes met jir ni. Kaaɗi wuri ɗel, ɓe wuri tong ashak ki̶ nyemtappee mo, mpeku wuri naa kyes kì̵ mbii ɗi mon nc`in ɗi ki̶ Jesu.
40026059	Pris ɗiinan-nan mo, ki̶ ɗuu kì̵ nyemnan mo jir, mo tang langting mu ɗung mo nkaa Jesu, mpeku mo katpee tu wuri ɗi.
40026060	Amma ba mo kat kas, koo ɗi nyemlangting mu ɗung ni mo j`i ɗes a kaa me siye. Amma mee das mo vul, mo yaghal j`i.
40026061	Mo sat nee, "Gwar ɗiisi wuri sat ne, wuɗin mmak ship Lu kì̵ Naan ɗiiɗes si, ɗangɓe wuɗin mbaa ɗik ni ɗi ndi̶ghi̶n shiiteer mo kun zak."
40026062	Pris ɗiiɗes met jir ni wuri yaghal ɗar ating, wuri sat nJesu nee, "Ba wugha ki̶ mee mbii ɗi a nlap nkaa po ɗiisi mo kas aa? A sat a me nkaa langting ɗi das ɗiisi mo sat nkaa wugha ye?"
40026063	Amma Jesu wuri ɗok titik. Ɓe pris ɗiiɗes met jir ni wuri waa baa sat nJesu zak nee, "Wan riɓet ku a sat mmun ndi̶ghi̶n sum kì̵ Naan ɗi wurii seen. Kyet wugha a Kristi Nguɓam Làa kì̵ Naan wa?"
40026064	Jesu lap nwuri nee, "Wugha kì̵ ten sat. Amma wan sat nwun nee. Aɓwoon ɗiisi, ɓe wun nnaa Làa kì̵ Gurum wuri tong nsarse kì̵ Naan ɗiiɓal met jir, ki̶ wun nnaa wuri j`i ndi̶ghi̶n nluu aɗeng."
40026065	Kaaɗi pris ɗiiɗes met jir ni wuri ki̶lingpo mi̶ni, ɓe wuri yilang nli̶r fi̶ri mo, ki̶ wuri sat nee, "Wugha kì̵ satpo ɗiibish nkaa Naan! Muu tang a langting ɗiiɗang ɗiki̶ zak ye? Yaksi wuu ki̶lingpo ɗiibish ɗi wuri sat nkaa Naan ni!
40026066	Wu naa arang nkaa po mi̶ni ye?" Mo lap nwuri nee, "Wurii ɗel ɗiki̶, ki̶ po mi̶ni mak muut nwuri"
40026067	Ɗangɓe mo twas lii nwuri nyit, ki̶ mo nas wuri. Pak mo nas wuri shi sar,
40026068	mo sat nee, "Wugha Kristi, A woo mmun ngo ɗi cut wugha ni!"
40026069	Kaaɗi Pita wuri tong a fur ndi̶ghi̶n tulu kì̵ pris ɗiiɗes met jir ni, ɓe mee reep ɗi wura a ki̶rom kì̵ pris ɗiiɗes met jir ni, wura j`i sat mPita nee, "Wugha ashak ki̶ Jesu ngu Galili si zak."
40026070	Amma Pita cíipo ntoghom kì̵ mo jir, wuri sat nee, "Ba wan man mbii ɗi yii sat ni kas."
40026071	Kaaɗi Pita wuri put mpo shiyeepki̶pang ni, ɓe mee reep ɗiici ɗi wura a ki̶rom wura naa Pita, ɓe wura sat nyem ɗi moo ɗar mpo shiyeepki̶pang ni nee, "Gwar ɗiisi wuri ashak ki̶ Jesu ngu Nazaret."
40026072	Amma Pita waa baa cíipo, har wuri ɓi̶lemcuk shi sum kì̵ Naan nee, "Ba wan man gwar mi̶ni kas."
40026073	Lang ɗiilee ɓe nyem ɗi moo ɗar ɗi a pee ni, mo j`i, mo sat mPita nee, "Azeen-nzeen wugha a memee mɓut nyem kì̵ Jesu ni mo zak, mpeeɗi liispo fugha ni woo wugha."
40026074	Ɗangɓe Pita ɗal wus nee, "Naan cín kar nwan, katɗang wan man gwar ɗi wuu satpo nkaa wuri ni. Ba wan man gwar mi̶ni kas." Abet, ɓe deel taa ɗoo.
40026075	Ɓe Pita panpo ɗi Jesu sat nwuri si nee, kat baa deel ki̶ taa ɗoo, ɓe wughan nciipo yit kun ne, ba a man wan kas. Pita wuri put so a ti̶leng, ɓe wuri yaa maap ɗi ni a ɗiinaat hakyeng.
40027001	Kaaɗi ɓit mang, ɓe pris ɗiinan-nan mo ki̶ nyemnan mu gurum ni mo, mo kuur ashak mpee ɓwaghatpo nkaa Jesu, mpeku mo tang ar ɗi mon ntu wuri ɗi.
40027002	Mo ɓwaghat wuri, ɓe mo so ki̶ wuri, ntoghom kì̵ Pailet ɗi wuri a gofna.
40027003	Kaaɗi Judas Iskariyot ɗi wuri seet Jesu, wuri naa mo kì̵ canɗiyeel muut nJesu, ɓe wuri tuwap, wuri baaj`i ki̶ shaghal azurfa ɗiilaarkun ni mmo pe pris ɗiinan-nan mo ki̶ nyemnan mo.
40027004	Wuri sat mmo nee, "Wan ki̶n c`in shikbish, mpeeɗi wan kì̵ seet ngo ɗi nsar fi̶ri mo paat." Mo sat nwuri nee, "A me a munu ɗiɓut ye? A wugha nnaa ki̶ mbugha."
40027005	Ɗangɓe Judas Iskariyot wuri fwo shaghal azurfa ɗiisi ni ndi̶ghi̶n Lu kì̵ Naan ɗiiɗes ni, wuri put ɓe wuri so langshin.
40027006	Amma pris ɗiinan-nan mo kyak shaghal azurfa ni, ɓe mo sat nee, "Ba nin ndi̶re ku mu le ni ashak ki̶ shaghal mu mbiizughum nNaan kas, mpeeɗi ni a shaghal mu toghon."
40027007	Mo ɓeet ashak, ɓe mo seet bong kì̵ nguɗik tughul shi shaghal ni, mpee wum mi̶zep mo.
40027008	Mpeemi̶ni, moo pet bong ɗiisi ni a Ɓongtoghom har cicinsi.
40027009	Ɗangɓe po ɗi ngusatpo kì̵ Naan Jeremiya wuri kì̵ ten sat ni gam ɗi nee, "Mo mang shaghal azurfa ɗiilaarkun si mo, ɗi ni a shaghal seet kì̵ ngo ɗi pak nyem Isreil mo seet wuri.
40027010	Ku mo seet bong kì̵ nguɗik tughul ɗishik, kaaɗi Daa wuri kì̵ sat ne wan c`in si."
40027011	Jesu wuri ɗar ntoghom kì̵ gofna, ɓe gofna tal pu nee, "A wugha a mishkagham kì̵ nyem Yahudi mo me?" Jesu lap nee, "Wugha kì̵ ten sat."
40027012	Amma kaaɗi pris ɗiinan-nan mo ki̶ nyemnan mo, mo j`i ki̶ langting mu ɗung mo nkaa Jesu, ɓe ba wuri sat mee po kas.
40027013	Ɗangɓe Pailet sat nwuri nee, "Ba a ki̶lingpo mo ɗes ɗi moo sat nkaa wugha kas aa?"
40027014	Amma ba Jesu lap mee po nwuri kas koo mi̶ndong, har ni fes aapo ngofna zam.
40027015	Pugyet ɗi, ɓe koo a parpuus mu retnyit, mu Canɗel ɗiiɗang ye ɓe gofna wurii loghot ki̶ ɓwot mee gurum ɗii ɓuɓwaghat mi̶ndong, ɗi ɗuu kì̵ gurum ni moo riɓet.
40027016	Nteer mi̶ni mo, ɓe mee kus wat ɗi gurum mo man wuri, ɗi sum fi̶ri a Barabbas, wuri ɗi a ɓuɓwaghat nlushaghat.
40027017	Kaaɗi gurum ni mo kuur ashak, ɓe Pailet tal pu mo nee, "Wuu riɓet ku wan ɓwot a we nwun ye? A Barabbas aa? koo a Jesu ɗi moo pet wuri a Kristi ye?"
40027018	Mpeeɗi gofna wuri man nee, mo j`i ki̶ Jesu ntoghom fi̶ri a mpee zughur.
40027019	Kaaɗi Pailet wurii tong nkaa mbiitong mu tokɗiyeel, ɓe mat fi̶ri wura lop mo sat nwuri nee, "Taji a c`in mee mbii ki̶ ngo ɗin ndi̶re si kas, mpeeɗi doghon mpar ɓe sughun daampee nwan, mpee gwar ɗiisi ni."
40027020	Amma pris ɗiinan-nan mo, ki̶ nyemnan mo, mo kar ɗuu kì̵ gurum ni mo, mpeku mo ɗang Pailet, ku wuri ɓwot a Barabbas ɗi mmo, ku mo tu Jesu ɗi.
40027021	Gofna ni wuri waa baa sat nee, "Wuu riɓet ku wan ɓwot a we nwun, ndi̶ghi̶n das ɗiivul si mo ye?" Mo lap nwuri nee, "A ɓwot a Barabbas mmun!"
40027022	Pailet wuri sat mmo nee, "Wuu riɓet ku wan c`in a me ki̶ Jesu ɗi moo pet wuri a Kristi ye?" Mo jir mo lap nee, "A le ku mo pwas wuri nkaa shiyeep!"
40027023	Pailet wuri sat mmo nee, "A mpee meye? Wuri c`in a mbii ɗiibish ɗiiɗang ye?" Amma mo waa si̶ghi̶t le or shi ɓal nee, "A le ku mo pwas wuri nkaa shiyeep." Gurum ni mo waa si̶ghi̶t yiyaghal ki̶ or shi ɓal ɗak.
40027024	Kaaɗi Pailet wuri naa ne, ba wuri mak le ku gurum ni mo ɗok titik kas, ɓe wuri mang am, wuri vwang sar ɗishik ɗi a yit kì̵ ɗuu kì̵ gurum ni mo, ki̶ wuri sat mmo nee, "Sar fi̶na mo paat, wan shang sar fi̶na mɓut ntoghom kì̵ ngo ɗin ndi̶re si. Wun wu naa mbii ɗi wun nc`in ki̶ wuri."
40027025	Ɗangɓe ɗuu kì̵ gurum ni mo lap jir, mo sat nee, "A yit ku toghom fi̶ri ni ɗee nkaa mun ki̶ jep funu mo!"
40027026	Ɗangɓe Pailet wuri ɓwot Barabbas mmo, ki̶ wuri fwo ngwam nJesu ɓe wuri cín wuri mmo, mpeku mo so pwas wuri ɗi nkaa shiyeep.
40027027	Ɗangɓe sooja mu Pailet ni mo mang Jesu ɗel ki̶ wuri ndi̶ghi̶n lu kì̵ gofna ni, ɓe sooja ɗin mpee mi̶ni mo jir, mo j`i kuur pe wuri ɗi.
40027028	Mo shwat nli̶r fi̶ri mo, ɗangɓe mo lop mee nli̶r ɗiiɗes ɗiinaat nwuri.
40027029	Ki̶ mo ráa mee mbiikáa hi̶r mo lop nwuri nkáa. Mo le mee kam nwuri nsarse. Ɗangɓe mo kurum ntoghom fi̶ri, mo shwar ki̶ ɓák wuri, ki̶ mo sat nee, "Muu tok ki̶ wugha, mishkagham mu nyem Yahudi mo."
40027030	Ki̶ mo twas lii nkaa wuri. Ɗang mo yaa wuri ki̶ kam ni, ɓe mo cut wurin nkáa ɗishik.
40027031	Kaaɗi mo kì̵ shwar kì̵ ɓák wuri, ɓe mo shang nli̶r ɗiiɗes ni baa ki̶ni, ɓe mo lop nli̶r fi̶ri mo nwuri. Ɗangɓe mo so ki̶ wuri mpeku mo pwas wuri ɗi.
40027032	Kaaɗi mo a ar put, ɓe mo taa kaat ki̶ mee ngu Sairin, ɗi moo pet sum fi̶ri a Simon, ɓe sooja ni mo le wuri mang shiyeepmúut kì̵ Jesu ni ting.
40027033	Kaaɗi mo so wul mee peeɗi moo pet ni a Golgofa, (shii kì̵ Golgofa ni a ɗyeskáa.)
40027034	Ɓe mo cín am anab ɗi mo riyeep ni ashak ki̶ njaam, ɗi ni fes ɗeet zam, mpeku wuri shwaa ɗi, amma kaaɗi wuri kyam, ɓe wuri kwar shwaa ni.
40027035	Kaaɗi mo pwas wuri nkaa shiyeep ni, ɓe mo koospaa mpeku mo man nyem ɗi mon mɓàk nli̶r fi̶ri ni mo ɗi.
40027036	Aɓwoon mi̶ni, ɓe mo tong nyil, ku moo naa wuri ɗi nkaa shiyeepyoghom ni.
40027037	Mo ran mee po le nkaa shiyeepyoghom ni aɗeng nkáa fi̶ri, ɗi ni sat nee, "A Jesu mishkagham mu nyem Yahudi mo nɗiisi."
40027038	Mo pwas mee kus wat mo vul ashak ki̶ Jesu. Mo pwas memee nkoghop nsarse fi̶ri, ki̶ memee nkoghop nsarkul fi̶ri zak.
40027039	Nyem ɗi mo ɗel ar a pee ni, mo zi̶kkáa furu mo, ki̶ mo satpo ɗiibuu mo nwuri.
40027040	Mo sat nee, "Kwegwa! Wugha ɗi jí a sat ne, wughan nshirip Lu kì̵ Naan ɗiiɗes, ɗangɓe a baa ɗik ni ɗi ndi̶ghi̶n shiiteer mo kun zak. A ɓam sak shing! Katɗang wugha a Làa kì̵ Naan azeen-nzeen, ɓe a sham nyil aku nkaa shiyeepyoghom ni."
40027041	Pris ɗiinan-nan mo, ki̶ nyemkám Waar kì̵ Mosis mo, ki̶ nyemnan mo, mo shwar ki̶ ɓák wuri zak, mo sat nee,
40027042	"Wugha ɓam gurum mo, amma ba wugha mak ɓam sak kas. Katɗang a wugha a mishkagham kì̵ nyem Isreil mo azeen-nzeen, ɓe a sham nyil nkaa shiyeepmúut ni yaksi, ɓe mun ncínzeen nwugha.
40027043	Wugha gangkáa fugha nkaa Naan. A sat nNaan wuri ɓam wugha yaksi, ku mu naa ɗi, katɗang Naan wurii wal nwugha, mpeeɗi jí wugha sat nee, wugha a Làa kì̵ Naan."
40027044	Wat ɗi mo pwas mo ashak ki̶ wuri, mo satpo ɗiibuu nwuri aasi zak.
40027045	Yaghal mpuus a naar, ɓe pee ni rii ndi̶ghi̶n yil ni jir, har so wul nkarfe kun.
40027046	Kaaɗi karfe kun ni c`in, ɓe Jesu wuri petpee shi ɗoo ɗiiɗes, wuri sat nee, "Eloi, Eloi, Lama Sabaktani?" Shii kì̵ mi̶ni nee, "Naan fi̶na, Naan fi̶na, a mpeme ɗang a yit wan ye?"
40027047	Kaaɗi pak gurum mo mɓut nyem ɗi moo ɗar ɗi a pee ni, mo ki̶ling petpee mi̶ni, ɓe mo sat nee, "Gwar ɗiisi wurii pet a Ilaija."
40027048	Abet ɓe memee ndi̶ghi̶n mo, wuri su so mang tuvuk wuri lop ni ndi̶ghi̶n am anab ɗiiɗwang, wuri lop ni nkaa mee kam wuri lop kàa nJesu, mpeku wuri shwaa ɗi.
40027049	Amma kaghar gurum ni mo sat nee, "Wu ɗar aku mu naa mbii ɗi nin nc`in ɗi ɗe, kyet Ilaija wurin nj`i ɓam wuri wa?"
40027050	Jesu wuri waa baa le or shi ɗoo ɗiiɗes, ɓe wuri ɓwot riin fi̶ri, mpeku wuri muut.
40027051	Ɗangɓe fuwaat ɗi ni ndi̶ghi̶n Lu kì̵ Naan ɗiiɗes, ni tee sham a naar, har ni ɓàk vul zak. Yil ni tungpee ki̶ jwak mo pyan.
40027052	Mo wang ki̶cir mo, ki̶ kúm mu nyem kì̵ Naan mo ɗes ɗi mo kì̵ ten murap, mo yaghal a peemúut, mo pwat ɗi ndi̶ghi̶n ki̶cir ni mo.
40027053	Amma aɓwoon ɗi Jesu wuri kì̵ yaghal a peemúut, ɓe nyem kì̵ Naan ni mo so ɗel ndi̶ghi̶n birni ɗiiɓang ni, ɓe gurum mo ɗes mo naa mo.
40027054	Kaaɗi ngo ɗiiɗes nkaa sooja mo ɗari mi̶ndong, ki̶ nyem ɗi mo ashak ki̶ wuri, ɗi moo tap ki̶ Jesu, mo naa yil ni tungpee, ki̶ mbii ɗi ni c`in jir, ɓe ki̶i̶rmuut yaa mo ɗes, har mo sat nee, "Azeen-nzeen gwar ɗiisi, wuri a Làa kì̵ Naan."
40027055	Mat Galili mo ɗes, ɗi jí moo c`in ɗak nJesu, ɗi mo j`i ndang wuri a peeɗi mo pwas wuri ni ɗi. Mo pan ɗar jong-jong ku mo naapee mbii ɗiisi moo c`in ɗi.
40027056	Ndi̶ghi̶n mat ni mo, ɓe Meeri Makdalin wura ɗi, ki̶ Meeri ni̶ghi̶n kì̵ Jemis ki̶ Josep, ki̶ mat kì̵ Zeɓeɗi zak.
40027057	Kaaɗi kansi̶ghi̶n c`in, ɓe mee ngulong wuri j`i ɗi, wuri a ngu Armafiya, ɗi sum fi̶ri a Josep, ɗi wuri a memee ndi̶ghi̶n nyemso ndang Jesu mo zak.
40027058	Wuri so pe Pailet ɗi, mpeku wuri ɗang kúm kì̵ Jesu ɗi. Ɓe Pailet sat ku mo so mang kúm kì̵ Jesu ni cín nJosep.
40027059	Josep wuri mang kúm ni, ɓe wuri ɓwaghat ni shi fuwaat ɗiipiyaa-piyaa.
40027060	Ki̶ wuri so le kúm kì̵ Jesu ni ndi̶ghi̶n ki̶cir ɗiipoo, ɗi wuri kì̵ sul ni a mpee shin ndi̶ghi̶n jwak. Ɓe wuri tup mee nhi̶k ɗiiɗes paa po ki̶cir ni ɗi, ɓe wuri so waa.
40027061	Meeri Makdalin, ki̶ Meeri ɗiisí, moo tong ɗi kus ki̶ ki̶cir ni.
40027062	Ɗangɓe daɗaar ni, ɗi ni a puus Nookɗi, ɓe pris ɗiinan-nan mo, ki̶ nyem Farisi mo, mo so pe Pailet ɗi.
40027063	Ɓe mo sat nwuri nee, "Daa, mun mu pan, kaaɗi jí ngunumpee si wuri kuɗi mmeen, ɓe wuri sat nee, shii ɗiikun, ɓe wuɗin mbaa yaghal a peemúut.
40027064	Mpeemi̶ni, a le ku mo tap ki̶cir ni riret, har mpee teerkun ni mo, mpeku taji jeplop fi̶ri mo so mang kúm fi̶ri ni kas, mpeku mo yaghal sat ɗi ngurum mo nee, wuri kì̵ yaghal a peemúut. Ɓe ɗung ɗin mɓwoon nin nwaa ɗee a ɗiiɗes met nɗin nshee ni mmi̶ni."
40027065	Pailet wuri sat mmo nee, "Wu sat nyemtappee mu sooja mo, wu so ki̶ mo, ku mo tap ki̶cir ni kaaɗi mo mak si."
40027066	Ɗangɓe mo so lus nhi̶k ɗi mo shaghat ki̶cir ni ɗi, shi stam mu mishkagham, ki̶ mo le sooja mo tap ki̶cir ni riret.
40028001	Aɓwoon kì̵ parpuus Nookɗi mu nyem Yahudi mo, ɓe mɓít-mɓít, parpuus ɗin nshee mu teer ɗiipovul si mo, ɓe Meeri Makdalin, ki̶ Meeri ɗiisí, mo so ɗi a ki̶cir ni.
40028002	Nɗin mman, ɓe yil ni tungpee ɓal-ɓal ɗes. Mee ngulop mu Daa wuri sham aɗeng, ɓe wuri j`i bet nhi̶k ɗi mo paa ki̶cir ni ɗishik baa ki̶ ni, ki̶ wuri tong nkaa ni.
40028003	Yit fi̶ri ni ɓangpee kaa pee ɗiimi̶lep si. Nli̶r fi̶ri ni mo piyaa kaa ɗaghar si.
40028004	Mpee ki̶i̶r kì̵ ngulop ni, ɓe ni le ku sooja ɗi mo tap ki̶cir ni mo ɗaar ki̶ ki̶i̶rmuut, har mo ɗee a kaa kúm mo si.
40028005	Amma ngulop ni wuri sat mmat ni mo nee, "Taji ki̶i̶rmuut yaa wun kas, mpeeɗi wan man ne, wuu tang a Jesu, ngo ɗi mo kì̵ pwas wuri nkaa shiyeep si.
40028006	Ba wuri ɗi mpesi kas, mpeeɗi wuri kì̵ yaghal a peemúut, kaaɗi jí wuri kì̵ ten sat si. Wu j`i, wu naapee ɗi jí mo kì̵ le wuri ni ɗi.
40028007	Wu so nkyen wu sat njeplop fi̶ri mo nee, 'wuri kì̵ yaghal a peemúut, ki̶ yaksi, wuri a ar so nGalili a ti̶leng nwun. Wun nso wu naa wuri a mpee mi̶ni.' Wu panpo ɗi wan sat nwun ni."
40028008	Ɗangɓe mat ni mo yaghal yit ki̶cir ni nkyen ki̶ ki̶i̶rmuut ki̶ mo gam ki̶ retnyit ɗes. Mo swa so ki̶lak-ki̶lak mpee satpo ni njeplop fi̶ri mo.
40028009	Ɗangɓe nɗi mman, ɓe Jesu wuri kaat ki̶ mo, wuri satpo mo nee, "Riyang pe wun ɗi!" Ɓe mo j`i kurum ntoghom fi̶ri, ki̶ mo yaa shii fi̶ri mo ki̶ mo seyil nwuri.
40028010	Jesu wuri sat mmo nee, "Taji ki̶i̶rmuut yaa wun kas. Wu so wu sat nɗyemni̶ghi̶n fi̶na mo, ku mo so kat wan ɗi nGalili."
40028011	Kaaɗi mat ni mo a ar so ni, ɓe pak sooja ɗi mo tap ki̶cir ni, mo ɗel ndi̶ghi̶n yil ni, ki̶ mo sat mpris ɗiinan-nan ni mo, mbii ɗi ni c`in jir.
40028012	Ɗangɓe pris ɗiinan-nan ni mo kaat ashak ki̶ nyemnan mo, ɓe mo ɓwaghatpo ashak, ɓe mo tupo nsooja ni mo shi shaghal ɗes zam.
40028013	Mo sat mmo nee, "Wu sat ngurum mo nee, 'A jeplop fi̶ri mo j`i mang kúm fi̶ri ni nwat mpar, kaaɗi mun mu ɗee nsaam.
40028014	Katɗang ɓe po ɗiisi ni wul nkom kì̵ gofna, ɓe mun nsat nwuri nee, sar fuu mo paat, mpeku taji po ni yaa wun kas.' "
40028015	Sooja ni mo lap shaghal ni, ɓe mo so satpo ni kaaɗi mo sat mmo si. Po ɗiisi ni so koo niye, nnaar kì̵ nyem Yahudi mo har cicinsi.
40028016	Jeplop ɗiikaghapaat baami̶ndong ni mo so a jwak nGalili, a peeɗi Jesu wuri kì̵ ten sat mmo.
40028017	Kaaɗi mo naa wuri, ɓe mo seyil nwuri, koo ɗi pak mo ki̶ putughup vul-vul.
40028018	Jesu wuri j`i kus ki̶ mo, ɓe wuri sat mmo nee, "Mo kì̵ cín iiko nwan jir ndi̶ghi̶n ɗengnaan ki̶ ndi̶ghi̶n yil ni jir zak.
40028019	Mpeemi̶ni, ɓe wu so, wu le ku gurum mo jir mo ɗee a nyemso ndang wan mo. Wu c`in baptisma mo ndi̶ghi̶n sum kì̵ puun, ki̶ Làa, ki̶ Riin Ɗiiɓang.
40028020	Wu kám mmo, mpeku mo tap ki̶ mbii ɗi wan ki̶n sat nwun, ku mo c`in mo jir. Wu naa wan ɗi ashak ki̶ wun shidaar-shidaar har parpuus ɗi yil nin nkyes."
41001001	Ɗiisi a shee po ɗiiret nkaa Jesu Kristi Nguɓam, Làa kì̵ Naan.
41001002	Kaaɗi gyet mo kì̵ ten ran ndi̶ghi̶n takarda mu Aizaya ngusatpo kì̵ Naan si nee: "Naan wuri sat nee, wan nlop ngulop fi̶na so a ti̶leng nwugha, mpeku wuri ɗak ar fugha ɗi.
41001003	Mee ngo ki̶ pi̶reppee shi ɗoo ɗiiɗes a naar yil nee, 'Wu ɗak ar kì̵ Daa. Wu aar ar fi̶ri so ndi̶re-ndi̶re.' "
41001004	Joon nguc`in mbaptisma, a wuri a gwar ɗi gyet mo kì̵ ten satpo nkaa wuri. A wuri j`i put a naar yil. Wuri satpo kì̵ Naan ngurum mo, mpeku mo tuwap ɗi, ku wuri c`in mbaptisma ɗi mmo, mpee fwo kì̵ shikbish furu mo.
41001005	Nyemyil nJudiya mo, ki̶ nyem Jerusalem mo ɗes, mo pwat so pe Joon ɗi, ɓe mo woo shikbish furu mo, ɓe wuri c`in mbaptisma mmo ndi̶ghi̶n dung nJodan.
41001006	Joon wuri lop a lee ɗi mo ɗak shi shoop raakumi, ki̶ wuri ɗiin beel ɗi mo ɗak shi shim cighi̶r mɓwoon fi̶ri. Wurii se a ciɓel, ki̶ am nshii ɗi mo a yil.
41001007	Wurii sat ngurum mo nee, "Mee gwar wurin ndung j`i mɓwoon fi̶na, wuri ɗes met nwan, ki̶ ba ɗin ndi̶re fi̶na ni mak, ku wan ɗoghom mpeku wan fwoon teng kwaghazak fi̶ri kas.
41001008	Wan ki̶n c`in baptisma nwun a shi am, amma gwar ni wurin nj`i ɓe wuri c`in mbaptisma nwun a shi Riin Ɗiiɓang."
41001009	Ndi̶ghi̶n shiiteer mi̶ni mo, ɓe Jesu wuri yaghal nyil nNazaret mu Galili, ku wuri so pu Joon ɗi dung nJodan, ɓe Joon c`in mbaptisma nwuri ndi̶ghi̶n dung nJodan ni.
41001010	Kaaɗi Jesu wuri nkaa put ndi̶ghi̶n am ni, ɓe abet, wuri naa mo wang ɗengnaan. Ɓe Riin sham kaa mbul si, ni sham lang nkaa wuri.
41001011	Ki̶ zak, mee ɗoo ni put ndi̶ghi̶n ɗengnaan ɗi ni sat nee, "Wugha a Làa fi̶na ɗi wan wal nwugha, ki̶ wan ki̶n kat retnyit ki̶ wugha hakyeng."
41001012	Abet-abet, ɓe Riin kì̵ Naan so ki̶ Jesu a naar yil.
41001013	Jesu wuri c`in teer laarfeer ɗi a naar yil ni, a peeɗi Shetan kyam wuri ɗi. Wuri nyem ashak ki̶ luwa ɗi a yil mo. Nyemlop kì̵ Naan mo j`i ɓam wuri.
41001014	Aɓwoon ɗi mo kì̵ yaa Joon le ndi̶ghi̶n lushaghat, ɓe Jesu wuri so wul nGalili, wuri nkaa satpo ɗiiret mu Naan.
41001015	Wuri sat ngurum mo nee, "Pee ni kì̵ wul, ki̶ mulki kì̵ Naan ni kus zak. Wu tuwap, ki̶ wu cínzeen mpo ɗiiret ni."
41001016	Kaaɗi Jesu wuri a ar ɗel mpo am bahar mu Galili, ɓe wuri naa Simon Pita ki̶ ɗyemni̶ghi̶n fi̶ri Andru, mon nkaa fwo shang mo mɓut am, mpee yak pupwap mo.
41001017	Ɓe Jesu wuri sat mo nee, "Wu j`i ndang wan, ɓe wan nle ku wu yaghal wu ɗee a nyemsatpo kì̵ Naan, mpeku wu dul gurum mo j`i pe wan ɗi kaaɗi wuu yak pupwap si."
41001018	Abet, ɓe mo yaghal yit shang furu mo, ɓe mo so ndang wuri.
41001019	Kaaɗi wuri gyes so ɗi a kiyeen lee, ɓe wuri naa Jemis làa kì̵ Zeɓeɗi, ki̶ ɗyemni̶ghi̶n fi̶ri Joon, mon ndi̶ghi̶n jirgi am zak. Mon nkaa ɗak shang furu mo.
41001020	Abet, ɓe wuri pet mo. Ɓe mo yaghal yit puun furu Zeɓeɗi ndi̶ghi̶n jirgi am ni, ashak ki̶ nyem ɗi moo c`in ɗak mmo. Ɓe mo so ndang Jesu.
41001021	Mo so ndi̶ghi̶n Kaparnahum, ɓe Jesu wuri ɗel ndi̶ghi̶n mee lu kì̵ Naan parpuus Nookɗi. Ɓe wuri yaa kámpo Naan ngurum mo.
41001022	Har kám fi̶ri ni aapo mmo zam, mpeeɗi wuri kám a kaa ngo ɗi wuri ki̶ iiko si, ba a kaa nyemkám Waar kì̵ Mosis mo si kas.
41001023	Mee gwar wuri ɗi ki̶ riin ɗiibish, ndi̶ghi̶n lu kì̵ Naan furu ni, ɓe gwar ni le or.
41001024	Wuri sat nee, "Jesu ngu Nazaret, a me kaat mun ki̶ wugha ye? A j`i mpesi a mpee twa mun aa? Wan man nee, wugha a ngo ɗiiɓang mu Naan."
41001025	Jesu wuri gwak riin ɗiibish ni, nee, "A ɗok titik! A put aku ndi̶ghi̶n gwar ni!"
41001026	Kaaɗi riin ɗiibish ni yoghon gwar ni ɓal-ɓal, ɓe ni le or shiɓal, ɓe ni put aku ndi̶ghi̶n gwar ni.
41001027	Ni aapo gurum ni mo jir, har mo ɗoghom tal pushak nee, "A me nɗiisi ye? A mee kám ɗiipoo nɗiisi! Wuri satpo shi iiko, ɓe har riin ɗiibish mo c`in mbii ɗi wuri sat."
41001028	Po nkaa Jesu ni put so ndi̶ghi̶n yil ni jir, ki̶ yil ɗi mo neer Galili cighi̶r kaat jir zak.
41001029	Kaaɗi mo pwat ndi̶ghi̶n lu kì̵ Naan ni, ɓe mo so ɗel ntulu kì̵ Simon Pita ki̶ Andru, ashak ki̶ Jemis ki̶ Joon.
41001030	Ɓe mo kat ni̶ghi̶nkaam kì̵ Pita wuraa saam ki̶ cilem. Abet ɓe mo sat nJesu.
41001031	Ɓe wuri j`i yaa sar fi̶ra, kì̵ wuri ɗiyeep wura tong a ting, ɓe cilem ni kyes nwura, har wura c`in nɗak mbiise mmo.
41001032	Nkansi̶ghi̶n, kaaɗi puus ni ɗoghom taa nlu, ɓe gurum mo j`i ki̶ nyemgok mo ɗes, ki̶ nyem ɗi mo ki̶ riin ɗiibish mo pe Jesu ɗi.
41001033	Nyem birni ni mo jir, mo j`i kuur mpolu ni.
41001034	Jesu wuri bar nyemgok mo ɗes, ki̶ shwal mo shini-shini, ki̶ wuri pwat ki̶ riin ɗiibish mo ɗes zak. Ba wuri yit ku riin ɗiibish ni mo katpo kas, mpeeɗi mo ki̶ man wuri.
41001035	Daɗaar ni, ɓe Jesu wuri yaghal put mpar-mpar, ɓe wuri so a peeɗi ba mee gurum ɗi kas, mpee c`in aduwa.
41001036	Pita ki̶ nyem ɗi mo ashak ki̶ wuri, mo pwat so mpee tang wuri.
41001037	Kaaɗi mo kat wuri, ɓe mo sat nwuri nee, "Gurum mo jir mo nkaa tang wugha."
41001038	Jesu wuri sat mmo nee, "Wu yit ku mu so njep yil ɗi mo akiyeen si, mpeku wan son nsatpo kì̵ Naan ɗi nyil mi̶ni mo zak. Mpeeɗi wan j`i a mpee satpo kì̵ Naan ni."
41001039	Mpeemi̶ni, ɓe wuri so ndi̶ghi̶n yil nGalili jir, wuri satpo Naan ngurum mo ndi̶ghi̶n lu kì̵ Naan furu mo, ki̶ wurii pwat ki̶ riin ɗiibish mo zak.
41001040	Mee nguloghom wuri j`i kurum nfurum ntoghom kì̵ Jesu, ɓe wuri ɗang pu Jesu nee, "Katɗang a riɓet, ɓe wugha mak bar wan kun ɗee a ɗiiɓang."
41001041	Jesu naajeel kì̵ gwar ni, ɓe wuri zan sar fi̶ri, wuri tuwaas gwar ni, ki̶ wuri sat ngwar ni nee, "Wan riɓet, a ɗee a ɗiibi̶bar."
41001042	Abet, ɓe loghom ni kyes, ki̶ gwar ni ɗee a ɗiibi̶bar.
41001043	Jesu wuri satpo ngwar ni shiɓal. Ɓe wuri sel gwar ni so abet-abet.
41001044	Wuri sat ngwar ni nee, "A tap, taji a sat mee mbii mmee gurum kas. Amma a so a kám sak fugha mpris, mpeku wuri naa wugha ɗi, ku a cín zughum ɗi zak, kaaɗi gyet Mosis sat si, nee, nyem ɗi mo ɗee a ɗiibi̶bar, ɓe mo cín mbiizughum, mpeku gurum mo man ɗi ne moo ɗee a ɗiibi̶bar."
41001045	Amma gwar ni wuri put, ɓe wuri yaa satpo ni gurum mo ɗes, ɓe po ni kaatpee ni jir, har ni le ku ba Jesu wuri mak baa ɗel ndi̶ghi̶n yil ni agaak kas. Amma wuri tong a peeɗi ba mee gurum mo ɗi kas. Jir ki̶si, ɓe gurum mo pwat shipee-shipee, mo so pe wuri ɗi.
41002001	Aɓwoon kì̵ teer mo kong, ɓe Jesu wuri baa ɗel ndi̶ghi̶n Kaparnahum, ɓe gurum mo ki̶ling nee, wurii baaj`i ntulu.
41002002	Gurum mo ɗes mo gam lu ni, har mpolu, ɗi ba mee pee leshii ɗee ɗi kas. Jesu wuri nkaa satpo Naan mmo.
41002003	Ɓe mee das mo feer, mo j`i ki̶ mee gwar ɗi shin fi̶ri ni fii, pe Jesu ɗi.
41002004	Mpee ɗuu kì̵ gurum ni mo, ɓe ba mo mak so ki̶ gwar ni kus pe Jesu ɗi kas. Amma mo kàa tap wang ɗenglu ɗi Jesu wuri ndi̶ghi̶n ni. Kaaɗi mo wang ɗenglu ni, ɓe mo lop gwar ni sham nkaa mbiisaam, ɗi gwar nii saam nkaa ni.
41002005	Kaaɗi Jesu wuri naa cínzeen kì̵ das ni mo, ɓe wuri sat ngwar ɗi shin fi̶ri fii ni nee, "Làa fi̶na, yaksi mo kì̵ fwo shikbish fugha mo nwugha."
41002006	Amma pak nyemkám Waar kì̵ Mosis mo, ɗi moo tong ɗi, mo nkaa pan ndi̶ghi̶n putughup furu mo nee,
41002007	"A me le ɗang gwar ɗiisi wuri satpo mi̶ni ye? Wurii leshin a kaa Naan si! Ba mee gurum mak fwo shikbish kas, see Naan mmi̶shin ɓejee ɗak."
41002008	Abet, ɓe Jesu wuri man mbii ɗi moo pan ni ndi̶ghi̶n putughup furu mo, ɓe wuri sat mmo nee, "A me le ɗang wuu pan mbii ɗiisi mo ndi̶ghi̶n putughup fuu mo ye?
41002009	A ɗiiɗang fiyeel met ye? Ɗi wan nsat ngugok ni nee, mo kì̵ fwo shikbish fugha mo nwugha, aa koo ɗi wan nsat wuri nee, 'A yaghal a mang mbiisaam fugha a mwaan ye?'
41002010	Amma mpeku wu man ɗi nee, Làa kì̵ Gurum, wuri ki̶ iiko nkaa yil ni, mpee fwo shikbish mo." Ɓe Jesu wuri sat ngwar ɗi shin fi̶ri fii ni nee,
41002011	"Wan sat wugha, a yaghal, a mang mbiisaam fugha a so waa"
41002012	Abet, ɓe gwar ni wuri yaghal, wuri mang mbiisaam fi̶ri, ɓe wuri put so waa a yit kì̵ mo jir. Ɓe ni aapo mo jir, har mo kwoop Naan, ki̶ mo sat nee, "Ba muu kyam naa mee mbii kaa ɗiisi si kas."
41002013	Jesu wuri baa put so mpo am bahar zak, ɓe gurum mo ɗes, mo j`i kuur pe wuri ɗi. Ɓe wuri yaa kámpo Naan mmo.
41002014	Ɓe kaaɗi wuri a ar ɗel so, ɓe wuri naa Livai làa kì̵ Alfiyas, wurii tong a peelap shaghal wap. Jesu sat nwuri nee, "A j`i ndang wan." Ɓe Livai wuri yaghal so ndang Jesu.
41002015	Kaaɗi Jesu wuri so tong a peese mbiise nlu kì̵ Livai, ɓe nyemlapwap mo ɗes, ki̶ nyemshikbish mo, nyem ɗi ba moo tap kì̵ Waar kì̵ Mosis kas, ki̶ pak gurum mo ɗes, mo j`i tong ashak ki̶ Jesu ki̶ jeplop fi̶ri mo, a peese mbiise ni.
41002016	Ɓe nyemkám Waar kì̵ Mosis mo, ki̶ nyem Farisi mo, mo naa Jesu wuri nkaa sese ashak ki̶ nyemshikbish mo, ki̶ nyemlapwap mo. Ɓe mo sat jeplop mo nee, "A me le ɗang Jesu wurii sese ashak ki̶ nyemlapwap mo, ki̶ nyemshikbish mo ye?"
41002017	Kaaɗi Jesu wuri ki̶lingpo mi̶ni, ɓe wuri lap mmo nee, "Ba nyem ɗi mon nkagham, mon ntang nguyen kas, amma nyem ɗi mo a gok. Ba wan j`i a mpee pet nyem ɗin ndi̶re mo kas, amma wan j`i a mpee pet nyemshikbish mo."
41002018	Nyemlop kì̵ Joon mo, ki̶ nyem Farisi mo, moo wet ki̶ neen. Pak gurum mo j`i pe Jesu ɗi, mo tal pu wuri nee, "A me le ɗangɓe nyemlop Joon mo, ki̶ mu nyem Farisi mo, moo wet ki̶ neen, amma ba jep fugha, moo wet ki̶ neen kas ye?"
41002019	Jesu wuri lap mmo nee, "Wu pan nee, nin mmak c`in ku mi̶zep ɗi mo a pee seriɓet mu ɗik, mon ntong ki̶ neen, ɓe mish kì̵ matpoo ni wuri ɗi ashak ki̶ mo me? Katɗang mish kì̵ matpoo ni wuri kuɗi ashak ki̶ mo, ɓe ba mon mmak wet ki̶ neen kas.
41002020	Amma puus ni mon nj`i, ɗi mon mmang mish ni nkaa mo. Ɗangɓe, mon ntong ki̶ neen ndi̶ghi̶n teer mi̶ni mo.
41002021	Ba mee gurum mak lus nli̶r ɗiisi̶ghi̶r shi fuwaat ɗiipoo kas, katɗang wuri c`in ki̶si, ɓe fuwaat ɗiipoo, ɗi wuri lus nli̶r ɗiisi̶ghi̶r ni ɗishik, nin nkur, ɓe nin nwaa tee nli̶r ɗiisi̶ghi̶r ni, ɓe tee mi̶nin nɗes met nɗin nshee.
41002022	Ki̶ zak, ba mee gurum mak ɗoo am anab ɗiipoo ndi̶ghi̶n tughulshim ɗiisi̶ghi̶r mo kas. Katɗang wuri c`in ki̶si, ɓe am anab ɗiipoo nin mpyan tughulshim ɗiisi̶ghi̶r ni mo, ki̶ am anab nin mɓeer, ki̶ tughulshim ni mon ntee zak. Amma moo ɗoo am anab ɗiipoo a ndi̶ghi̶n tughulshim ɗiipoo mo."
41002023	Mee parpuus Nookɗi, ɓe Jesu wuri yaa ar ɗel mɓut mmaar ɗiɓen. Kaaɗi mo a ar ɗel ni, ɓe nyemso ndang Jesu mo ɗoghom ti̶lang pak ɗiɓen ni.
41002024	Nyem Farisi mo sat nJesu nee, "A naa jeplop fugha mo nkaa c`in mbii ɗi ba ni ret ku mo c`in mi̶ni parpuus Nookɗi kas."
41002025	Jesu wuri lap mmo nee, "Ashee, ba wuu kyam tang mbii ɗi mo kì̵ ran ndi̶ghi̶n takarda kì̵ Naan nkaa mbii ɗi gyet Devid, ki̶ nyem ɗi mo ashak ki̶ wuri mo c`in, kaaɗi gyet neenláa wuri ki̶ nyem ɗi mo ashak ki̶ wuri kas me?
41002026	Gyet wuri ɗel ndi̶ghi̶n Lu kì̵ Naan ɗiiɗes, ɓe wuri mang bred ɗi mo kì̵ ten cín nin nNaan, wuri se, ki̶ wuri cín pak nyem ɗi mo ashak ki̶ wuri. Bred ɗi ba a mee gurum buu mak se ni kas, see a pris mo ɗak. Gyet wuri ɗel Lu kì̵ Naan ɗiiɗes ni a mɓít ɗi Abiyafar wuri a pris ɗiiɗes met jir."
41002027	Jesu wuri sat mmo nee, "Mo le parpuus Nookɗi ni a mpee gurum, ba mo le a gurum mpee parpuus Nookɗi ni kas.
41002028	Ɗiisi ni kám nee, Làa kì̵ Gurum, wuri a Daa mu puus Nookɗi ni zak."
41003001	Jesu wuri waa baa ɗel ndi̶ghi̶n mee lu kì̵ Naan. Ɓe mee gwar ɗi nlu ni, ɗi sar fi̶ri fii.
41003002	Pak gurum mo leyit furu mo nkaa Jesu, mpeku mo naa ɗi. Kyet wurin mbar gwar ni parpuus Nookɗi wa? Mpeku mo kat mbii c`in mwaanaa ɗi.
41003003	Jesu wuri sat ngo ɗi sar fi̶ri ni fii nee, "A yaghal a j`i a ɗar si agaak."
41003004	Ɓe wuri tal pu mo nee, "Kyet Waar kì̵ Mosis ni sat nee, mu c`in a mbii ɗiiret parpuus Nookɗi, aa koo mu c`in a mbii ɗiibish ye? Mu ɓam seen kì̵ gurum aa, koo mu tutu seen ni ye?" Amma mo ɗok titik.
41003005	Jesu wuri naa mo shi tughup, mpeeɗi ni shwal nwuri mɓut mpee ɓálnkáa kì̵ mo ni, ɓe wuri sat ngwar ni nee, "A zan sar fugha." Ɓe gwar ni zan sar ni, ɓe sar fi̶ri ni zughum.
41003006	Nyem Farisi mo pwat, ɓe abet, mo so ɓwaghatpo ashak ki̶ nyem Herot mo, mpeku mo tang ar ɗi mon ntu Jesu ɗi.
41003007	Jesu wuri yaghal so mpo am bahar, ashak ki̶ nyemso ndang wuri mo, ɓe nyem Galili mo, ki̶ nyem Judiya mo ɗes, mo so ndang wuri.
41003008	Ki̶ nyem ɗi mon nkoghop Jerusalem, ki̶ nkoghop Idumiya, ki̶ canɗel nkoghop Jodan, ki̶ nkoghop yil nTaya ki̶ Sidon zak. Gurum mo ɗes mo j`i pe Jesu ɗi. Mpeeɗi mo ki̶ling mbii ɗi wuri c`in mo jir.
41003009	Jesu wuri sat njeplop fi̶ri mo, ku mo tang mee jirgi am le nwuri kus, mpeku taji ɗuu kì̵ gurum ni mo gyar j`i ɗwat wuri kas.
41003010	Mpeeɗi wuri kì̵ bar gurum mo ɗes, ɓe nyemgok mo ɗi nkaa j`i, mpeku mo tuwaas wuri ɗi.
41003011	Ki̶ nyem ɗi mo ki̶ riin ɗiibish mo, katɗang mo naa wuri, ɓe mo taa ntoghom fi̶ri, ɓe mo fwo or nee, "Wugha a Làa kì̵ Naan."
41003012	Ɗangɓe Jesu wuri sat nriin ɗiibish ni mo shiɓal hakyeng, nee, "Taji mo woo wuɗi kas."
41003013	Jesu wuri kàa aɗeng jwak, ɓe wuri pi̶rep nyem ɗi wuri riɓet mo, ɓe mo j`i pe wuri ɗi.
41003014	Wuri bi̶lip gurum mo kaghapaat baavul, mpeku mo ɗee ɗi a jeplop fi̶ri mo, ku wuri lop mo ɗi mpee satpo kì̵ Naan.
41003015	Wuri cín iiko mo mpee ceen riin ɗiibish mo zak.
41003016	Sum kì̵ nyem ɗi wuri bi̶lip mo kaghapaat baavul ni, mo a Simon, ɗi Jesu lesum nwuri a Pita.
41003017	Ki̶ Jemis làa kì̵ Zeɓeɗi, ki̶ Joon ɗyemni̶ghi̶n kì̵ Jemis, wuri lesum mo a Bowanarjis, ɗi shii ki̶ mi̶ni nee, (moo c`in mbii a kaa nluu ɗi nii petpee si.)
41003018	Ki̶ Andru, ki̶ Filip, ki̶ Bartolomi, ki̶ Matiyu, ki̶ Tomas, ki̶ Jemis làa kì̵ Alfiyas, ki̶ Taddawus, ki̶ Simon, ɗi moo pet wuri a Zeelot.
41003019	Ki̶ Judas Iskariyot, ngo ɗi a wuri yaghal seet Jesu si.
41003020	Jesu wuri baaso ntulu zak. Ɓe gurum mo ɗes mo waa baaj`i kuur pe wuri ɗi zak, har ni le ku ba Jesu ki̶ jeplop fi̶ri mo mak se mbiise kas.
41003021	Kaaɗi nyem fi̶ri mo ki̶ling nee, ba wuri mak katpee mpee se mbiise kas, ki̶ mo ki̶ling gurum moo sat nee, Jesu wuri kì̵ ti̶tar, ɓe mo so mpee yaa wuri.
41003022	Pak nyemkám Waar kì̵ Mosis ɗi mo pwat nJerusalem mo sat zak nee, "Jesu wuri ki̶ Beelzebul, ɗi ni a mishkagham mu riin ɗiibish mo, ki̶ wurii ceen riin ɗiibish mo a shiɓal mu mishkagham kì̵ riin ɗiibish mo."
41003023	Jesu wuri pi̶rep mo j`i kus, ɓe wuri sat sumpo mo nee, "Cirang ɗangɓe Shetan nwaa ceen Shetan put ye?
41003024	Katɗang ɓe mee mulki ɓàk sat vul, mpee c`in lek ki̶ sat, ɓe mulki mi̶nin nwat.
41003025	Katɗang ɓe mee nyemtulu mo ɓàk sut vul, mpee c`in lek ki̶ shak, ɓe tulu mi̶nin nwat.
41003026	Katɗang ɓe Shetan wuri ɓàk mulki fi̶ri vul, mpee c`in lek ki̶ shin, ɓe ba mulki fi̶ri nin nɗar kas, ɓe a kyes fi̶ri ni mmi̶ni.
41003027	Ba mee gurum mak ɗel ntulu kì̵ mee nguɓal, mpeku wuri hi̶r long ni kas, see koo wuri shee ɓwaghat nguɓal ni akuɗang, ɓe wurin mmak hi̶r long fi̶ri ni.
41003028	"Azeen-nzeen, ki̶n sat nwun nee, shikbish ɗi gurum moo c`in, ki̶ po ɗiibish ɗi moo sat, ɓe Naan wurin nfwo shikbish mi̶nin ngurum mo.
41003029	Amma katɗang mee ngo c`in shikbish, nkaa Riin kì̵ Naan, ɓe ba Naan nfwo ngo mi̶ni kas, har mpee vit. Mpeeɗi wuri c`in a shikbish ɗi ba Naan nkyam fwo ni nwuri kas har ngaa-ngaa."
41003030	Jesu wuri satpo ɗiisi a mpeeɗi pak gurum moo sat nee, "Wuri ki̶ riin ɗiibish."
41003031	Ni̶ghi̶n kì̵ Jesu ki̶ ɗyemni̶ghi̶n fi̶ri mo j`i ɗar ati̶leng, ɓe mo lop mee gurum ɗel pet wuri.
41003032	Gurum mo ɗes moo tong neer Jesu cighi̶rkaat, mo sat nwuri nee, "Ni̶ghi̶n fugha, ki̶ ɗyemni̶ghi̶n fugha moo riɓet naa wugha ati̶leng."
41003033	Jesu wuri sat mmo nee, "A we a ni̶ghi̶n fi̶na, ki̶ a we mo a ɗyemni̶ghi̶n fi̶na ye?"
41003034	Ɓe wuri lyap nyem ɗi moo tong neer wuri cighi̶rkaat, ɓe wuri sat mmo nee, "Wu naa, a ni̶ghi̶n fi̶na, ki̶ ɗyemni̶ghi̶n fi̶na mon nɗiisi!
41003035	Ngo ɗi wuri c`in ɗyen kì̵ Naan, ɓe a ngo mi̶ni a ɗyemni̶ghi̶n fi̶na ɗiimish, ki̶ ɗyemni̶ghi̶n fi̶na ɗiimat, ki̶ ni̶ghi̶n fi̶na zak."
41004001	Jesu wuri waa baa yaa kám ɗi ngurum mo mpo bahar ni. Ɓe gurum mo ɗes mo j`i kuur pe wuri ɗi. Mpee ɗuu kì̵ gurum ni mo, ɓe Jesu wuri ɗel tong ndi̶ghi̶n jirgi nkaa am ni, ɓe ɗuu kì̵ gurum ni mo j`i ɗar pukom bahar ni.
41004002	Jesu wuri kám mbii mo ngurum mo ɗes shi sumpo mo. Ndi̶ghi̶n kám fi̶ri ni mo, ɓe wuri sat mmo nee,
41004003	"Wu lekom! Gyet mee ngumaar wuri put so mpee ɓwot cirem mɓut mmaar.
41004004	Ɓe kaaɗi wuri nkaa ɓwot cirem ni, ɓe pak cirem ni mo taa nkaa ar, ɓe ny`er mo sham kyak cirem ni se.
41004005	Pak cirem ni mo taa nkaa kwaghap, a peeɗi ba ni ki̶ yil ɗes kas. Abet, ɓe cirem ni mo cighi̶r kàa.
41004006	Kaaɗi puuskàa ɓe mo caan har mo fii, mpeeɗi ba mo kat yil ɗes mpee sham seen kas.
41004007	Pak cirem ni mo taa mɓut nhi̶r mo, ɓe mo kàa wurang ndi̶ghi̶n hi̶r ni mo, ɓe hi̶r ni mo ti̶reng káa mmo, har ba mo le mee aa kas.
41004008	Pak cirem ni mo taa nkaa yil ɗiiret, ɓe mo kàa wurang riret, ki̶ mo le àa ɗes. Memee le àa mo laarkun, ki̶ memee le mo laarpeemee, ki̶ memee le mo ɗari."
41004009	Jesu wuri sat nee, "Ngo ɗi wuri ki̶ kom mu ki̶lingpee, ɓe ni ret ku wuri ki̶ling."
41004010	Kaaɗi Jesu wuri ɗee mmi̶shin, ɓe pak nyem ɗi mo ki̶ling sumpo ni, mo j`i ashak kì̵ jeplop fi̶ri ɗiikaghapaat baavul si mo. Mo j`i tal pu wuri, mpeku wuri sat shii kì̵ sumpo ni ɗi mmo.
41004011	Jesu wuri sat mmo nee, "Naan cín man nwun, mpeku wu manshii kì̵ mbii ɗi mo a si̶sok mu mulki kì̵ Naan, amma pe nyem ɗi ati̶leng mo, ɓe moo ki̶ling mbii ɗiisi mo jir a shi sumpo.
41004012	Mpeku koo ɗi mo naa, ɓe mon nnaa shi yit ɗak, amma ba mon nnaashii kì̵ ni kas. Pe nyem ɗi mo ki̶ling, ɓe mon nki̶ling a shi kom ɗak, amma ba mon mmanshii kì̵ ni kas, mpeku taji mo cighi̶r, ku Naan fwo shikbish furu mo ɗi."
41004013	Jesu wuri tal pu mo nee, "Ba wu manshii kì̵ sumpo ɗiisi ni kas aa? Cirang ɗang wun mmanshii kì̵ kaghar sumpo ni mo ye?
41004014	Shii kì̵ sumpo ni nɗiisi, ngumaar ni wuri a kaa ngusatpo kì̵ Naan si.
41004015	Pak gurum mo a kaa cirem ɗi mo taa a ar si, ɗi katɗang mo ki̶lingpo kì̵ Naan ni, ɓe abet, Shetan wuri j`i hi̶r po ɗi mo ki̶ling ni ndi̶ghi̶n putughup furu mo.
41004016	Pak gurum mo a kaa cirem ɗi mo ɓwot a kwaghap si, ɗi katɗang mo ki̶lingpo kì̵ Naan ni, ɓe mo lap ni shi retnyit ki̶lak-ki̶lak.
41004017	Amma ba ni sham seen jurung-jurung, ndi̶ghi̶n mo kas, ki̶ ba mon nteer vul kas. Katɗang mee luk yaghal koo gurum mo cín jeel mmo, mpee po kì̵ Naan ni, ɓe abet, mo baa shiɓwoon ki̶lak-ki̶lak.
41004018	Pak gurum mo a kaa cirem ɗi mo taa mɓut nhi̶r mo si, ɗi katɗang mo ki̶lingpo kì̵ Naan ni,
41004019	ɓe, mpee pan kì̵ mbii mo, ki̶ kyaghar mu long mu yil ɗiisi mo, ki̶ numpee mu long mo, ki̶ hime mu pak mbii mo, mo vwen po ni, har ba mo làa-làa kas.
41004020	Pak gurum mo a kaa cirem ɗi mo ɓwot mo nkaa yil ɗiiret si, ɗi mo ki̶lingpo kì̵ Naan ni. Ɓe mo lap ni, ɓe po Naan ni c`in ɗak ɗes ndi̶ghi̶n putughup furu mo, kaa cirem ɗi ni làa-làa mo ɗes si. Pak mo làa-làa laarkun, ki̶ pak mo laarpeemee ki̶ pak mo ɗari."
41004021	Jesu wuri sat mmo nee, "Kyet mee gurum nle wus nfitila, ɗang wuri waa mang ɗaa ɗiiɗes paa ɗi wa? Koo wuri waa le ni nder peesaam wa? Amma wurin nle ni a ɗengpee, a pee le fitila.
41004022	Ba mee mbii ɗi, ɗi ni a si̶sok ɗi nin nook put agaak kas, ki̶ ba mee mbii ɗi, ɗi ni a pi̶paa, ɗi mon nook put ki̶ ni agaak kas.
41004023	Ngo ɗi wuri ki̶ kom mu ki̶lingpee, ɓe ni ret ku wuri ki̶ling."
41004024	Wuri sat mmo zak nee, "Wu c`in pan nkaa mbii ɗi wuu ki̶ling mo. Shi ɗaa ɗi wuu kám mbii ɗi ngurum mo, ɓe mon nkám mbii mo wun a ɗishik zak, har nin ngam met mumo ni zak.
41004025	Koo weye ɗi wuri ki̶ mbii, ɓe mon ncín ɗiki̶ nwuri. Amma ngo ɗi ba wuri ki̶ mee mbii kas, ɓe mon nsi̶ghi̶t nwaa yaa wuri ki̶ rep mbii ɗi wuri ki̶ ni."
41004026	Jesu wuri sat zak nee, "Mulki kì̵ Naan ni a kaa mee ngo ɗi wuri ɓwot cirem ɗiɓen mɓut mmaar si.
41004027	Ɓe wuri saam mpar, ki̶ wurii yaghal mɓít, ɓe ɗiɓen nii kàa nii wurang. Ɓe ba wuri man kaaɗi nii wurang si kas.
41004028	Yil ni shikáa fi̶ra, nii kì̵ le mbii ki̶kop mo kaa làa-làa. Nshee, ɓe ni wurang kàa pyan kom, ɓe ni putkáa, ki̶ ni le àa.
41004029	Kaaɗi ɗiɓen ni nung, ɓe wuri mang cuk so ɗiip ɗiɓen ni abet, mpeeɗi pee mak ɗiip ni."
41004030	Jesu wuri sat nee, "Mun nkám mulki ki̶ Naan ni a kaa me si ye? Ki̶ mun nkám ni a shi sumpo ɗiiɗang ye?
41004031	Ni a kaa àas kì̵ mee ting, ɗi moo pet ni a mustad si, ɗi ni kat met àas kì̵ cirem mo jir, amma katɗang mo kop ni nyil,
41004032	ɓe ni yaghal wurang, ɓe ni ɗee a ting ɗiiɗes zam. Nii put song ɗiinan-nan mo, har ny`er mo j`i le tish furu mo mɓut riin ni."
41004033	Jesu wuri satpo ngurum mo, nkaa mulki kì̵ Naan shi sumpo mo shini-shini, kaaɗi mo mak manshii ni si.
41004034	Ba Jesu wuri satpo ngurum ni mo kas, see a shi sumpo mo. Amma katɗang wuri ɗee mmi̶shin ashak ki̶ jeplop fi̶ri mo, ɓe wuri tap yakshii kì̵ sumpo ni mmo jir.
41004035	Parpuus mi̶ni, nkansi̶ghi̶n, ɓe Jesu wuri sat njeplop fi̶ri mo nee, "Wu yaghal mmun, ku mu canɗel mu so mɓin ɗiisí."
41004036	Mo yaghal yit ɗuu kì̵ gurum ni mo, ɓe mo so ashak ki̶ Jesu ndi̶ghi̶n jirgi am ɗi wuri tong ndi̶ghi̶n ni. Pak jirgi am ni mo yaghal so ndang wuri zak.
41004037	Mee kut ɗiiɗes ni yaghal nkaa am ni, har am ɗel ndi̶ghi̶n jirgi ni. Ɓe jirgi ni ɗoghom gam ki̶ am.
41004038	Amma Jesu wurin nsaam mɓwoon ndi̶ghi̶n jirgi ni. Ɓe jeplop fi̶ri mo so mii wuri. Mo sat nee, "Ngukám, a naa mun ndung murap mpesi kas aa?"
41004039	Jesu wuri mii, ɓe wuri gwak kut ni, ki̶ wuri sat am bahar ni nee, "A ɗok titik. A saam caghat." Ɓe kut ni ɗar, pee ɗokshik titik.
41004040	Jesu wuri sat njeplop fi̶ri mo nee, "A me le ɗang ki̶i̶rmuut yaa wun ye? Har yaksi, ɓe ba wun kì̵ cínzeen kas aa?"
41004041	Ni aapo mmo ɗes zam, har mo sat nshak nee, "Gwar ɗiisi wuri a weye? Ɗi har kut ki̶ am bahar, mo c`in nɗyen fi̶ri ye?"
41005001	Jesu ki̶ jeplop fi̶ri mo can am bahar ɗel, ɓe mo j`i wul mɓin ɗi̶ghi̶r mu yil nGarasin.
41005002	Kaaɗi Jesu wuri put ndi̶ghi̶n jirgi ni abet ɓe wuri kaat ki̶ mee gwar ɗi wuri ki̶ riin ɗiibish, ki̶ wurii tong a ndi̶ghi̶n goghot ki̶cir mo.
41005003	A peetong kì̵ gwar ni mmi̶ni. Ba mee gurum kat ɓal ɗin mmak yaa wuri ɓwaghat kas. Koo ɗi mo ɓwaghat wuri a shi ti̶sek, ɓe wuri saa ti̶sek ni.
41005004	Jí moo naa njwal shii fi̶ri mo mɓut nfut, ki̶ mo ɓwaghat sar fi̶ri mo shi ti̶sek, amma wurii roghop nfut ni, ki̶ wurii ki̶ram ti̶sek ni fwo. Ba mee gurum mak c`in mee mbii nwuri kas.
41005005	Par ki̶ puus, ɓe wurii tong a ndi̶ghi̶n ki̶cir, ki̶ ndi̶ghi̶n jwak mo, ki̶ wurii le or, ki̶ wurii koon shin fi̶ri nkaa jwak ni mo.
41005006	Kaaɗi wuri naa Jesu ki̶ j`i jong-jong, ɓe wuri yaghal su so kurum nfurum ntoghom fi̶ri.
41005007	Ɓe wuri le or shiɓal nee, "A me kaat mun ki̶ wugha? Jesu Làa kì̵ Naan Ɗiihai! Wan ɗang pu wugha mpee sum kì̵ Naan, taji a lejeel nwan kas."
41005008	Gwar ni sat ki̶si, a mpeeɗi Jesu kì̵ sat nriin ɗiibish ni nee, "A put aku mɓut ngwar ni, wugha riin ɗiibish."
41005009	Jesu tal pu gwar ni nee, "Sum fugha a weye?" Gwar ni lap nee, "Sum fi̶na ni a Lijiyon, ɗi shii kì̵ mi̶ni nee, mun ɗi ɗes."
41005010	Riin ɗiibish ni mo ɗang pu Jesu hakyeng, mpeku taji wuri ceen mo pwat ndi̶ghi̶n yil mi̶ni kas.
41005011	Kus ki̶ peemi̶ni, ɓe kuur kì̵ tughus mo ɗi ɗes, mo nkaa se shit shitughur jwak.
41005012	Riin ɗiibish ni mo ɗang pu Jesu, ku wuri cínpee mmo, ku mo so ɗel ɗi ndi̶ghi̶n tughus ni mo.
41005013	Jesu wuri cínpee mmo, ɓe riin ɗiibish ni mo pwat aku ndi̶ghi̶n gwar ni, ɓe mo so ɗel ndi̶ghi̶n tughus ni mo. Ɗuu kì̵ tughus ni mo wul duɓu vul, mo yaghal swa sham a shitughur jwak, ɓe mo sham ɓeer ndi̶ghi̶n am canɗar ni, har mo murap jir.
41005014	Nyemnaa tughus ni mo swa so sat ngurum mo ndi̶ghi̶n birni, ki̶ jepyil mo jir. Gurum mo pwat j`i mpee naa mbii ɗi ni kì̵ c`in.
41005015	Mo j`i pe Jesu ɗi, ɓe mo naa gwar ɗi jí wuri ki̶ riin ɗiibish mo si, wurii tong, ki̶ nli̶r a li̶lop, ki̶ wuri ndi̶ghi̶n ɗyen fi̶ri riret, ɓe ki̶i̶rmuut yaa mo.
41005016	Nyem ɗi mo c`in mbii ɗiisi ni a yit furu, ɓe mo yakshii ni ngurum mo, kaaɗi Jesu bar gwar ɗi jí wuri ki̶ riin ɗiibish mo si, ki̶ kaaɗi tughus ni mo murap si.
41005017	Ɗangɓe nyemyil ni mo ɗang pu Jesu, ku wuri yaghal put aku ndi̶ghi̶n yil furu.
41005018	Kaaɗi Jesu wurin ndung ɗel ndi̶ghi̶n jirgi am, ɓe gwar ɗi, wuri ki̶ riin ɗiibish si, wuri ɗang pu Jesu nee, "A yit wan so ɗi ndang wugha."
41005019	Amma ba Jesu riɓet kas. Wuri sat ngwar ni nee, "A baaso ntulu, pe ɗyemni̶ghi̶n fugha mo ɗi, mpeku a satpo ɗi mmo nkaa mbii ɗiiɗes ɗi Naan kì̵ c`in wugha, ki̶ ɗi wuri kì̵ naajeel fugha."
41005020	Gwar ni wuri baa waa, ɓe wuri taa satpo ni nyem ɗin nkoghop nyil nDikapolis mo, nkaa mbii ɗiiɗes ɗi Jesu kì̵ c`in nwuri. Mbii ɗi gwar ni sat ni aapo ngurum mo.
41005021	Jesu wuri waa baa canɗel nkoghop mɓin ɗiisi, ndi̶ghi̶n am, ɓe gurum mo ɗes mo j`i kuur pe wuri ɗi, mpo am bahar ni.
41005022	Mee gwar ɗi moo pet sum fi̶ri a Jairus, wuri a memee ndi̶ghi̶n nyemnan-nan mu mee lu kì̵ Naan, wuri j`i kurum ntoghom kì̵ Jesu.
41005023	Wuri ɗang pu Jesu hakyeng, wuri sat nee, "Reep fi̶na ɗiilee wuran ndung muut. A j`i a lesar fugha mo nkaa wura, mpeku wura kat seen ɗi."
41005024	Jesu wuri yaghal so ashak ki̶ Jairus, ɓe gurum mo ɗes mo so ndang wuri, har mo neer wuri cighi̶rkaat kus-kus.
41005025	Mee mat wura ɗi zak, ɗi wura kì̵ ɓeer toghom mpee ɓit mo kaghapaat baavul.
41005026	Wura kì̵ kyes long fi̶ra mo jir pu nyemyen mo, jir ki̶si, ɓe ba memee mak bar wura kas. Amma shwal fi̶ra nii waa si̶ghi̶t cicíi nni.
41005027	Kaaɗi wura ki̶lingpo nkaa mbii ɗi Jesu wurii c`in mo, ɓe wura so ɗel mɓut ɗuu kì̵ gurum ni mo. Ɓe wura tap so mɓwoon kì̵ Jesu, ɓe wura tung pukom nli̶r fi̶ri.
41005028	Mpeeɗi wura kì̵ ten pan ndi̶ghi̶n putughup fi̶ra nee, "Katɗang ɓe wan tung koo a pukom nli̶r fi̶ri ɓejee ɗak, ɓe wan mbar."
41005029	Aasi ɓe, wura tung pukom nli̶r fi̶ri ni, ɓe abet, toghom fi̶ra ni ɗar. Wura man ndi̶ghi̶n sat fi̶ra nee, shwal fi̶ra ni kì̵ kyes jee.
41005030	Abet Jesu wuri man nee; iiko ki̶ put ndi̶ghi̶n shin fi̶ri, ɓe wuri cighi̶r tal pu gurum ni mo, nee, "A we tung nli̶r fi̶na ye?"
41005031	Jeplop fi̶ri mo lap nwuri nee, "A naa ɗuu kì̵ gurum ni mo neer wugha cighi̶r kaat, ɓe a sat nee, 'A we tung wugha ye aa?' "
41005032	Jesu wuri cighi̶r mpeku wuri naa ngo ɗi tung pukom nli̶r fi̶ri ni ɗi.
41005033	Mat ni wura man kagham ɗi wura kì̵ kat ni, ɓe wura j`i shi ki̶i̶rmuut ki̶ ɗaar, wura kurum nyil ntoghom kì̵ Jesu, ɓe wura sat zeen nwuri jir mbii ɗi ni ki̶ c`in.
41005034	Jesu wuri sat nwura nee, "Reep fi̶na, cínzeen fii ni le ku yi ɗee a ɗiibi̶bar. Shwal fii ni kyes. Yi so yiyi riyang."
41005035	Kaaɗi Jesu wuri kuɗi nkaa satpo mi̶ni, ɓe mee das mo tong ntulu kì̵ Jairus j`i, ɓe mo sat wuri nee, "Reep fugha wura kì̵ muut, mpeemi̶ni ɓe taji a lejeel Ngukám wuri kas."
41005036	Amma Jesu wuri lekom kaa baa wuri ki̶lingpo ɗi mo sat ni kas si. Ɓe wuri sat nJairus nee, "Taji putughup fugha wat kas, amma a cínzeen ɓejee."
41005037	Ba Jesu wuri yit ku mee gurum so ndang wuri kas, see a Pita, ki̶ Jemis ki̶ Joon ɗyemni̶ghi̶n kì̵ Jemis ɓejee ɗak.
41005038	Kaaɗi mo j`i wul ntulu kì̵ Jairus ni, ɓe Jesu wuri naa gurum mo nkaa fwo ruruu, ki̶ mo nkaa wal, ki̶ mo nkaa maap zak.
41005039	Wuri ɗel ndi̶ghi̶n lu ni ɓe, wuri sat mmo nee, "A me le ɗang, wuu fwo ruruu ki̶ wun mmaap ye? Ba laareep ni wura kì̵ muut kas, amma wura a nsaam ɓejee."
41005040	Amma gurum ni mo jir, mo shwar wuri shi shwar mu ɓakpee. Kaaɗi wuri le ku gurum ni mo pwat ati̶leng jir. Ɓe wuri le ku puun ki̶ ni̶ghi̶n kì̵ reep ni, ki̶ nyem ɗi mo ashak ki̶ wuri, mo ɗel ndi̶ghi̶n lu ɗi laareep ni wuraa saam ɗi.
41005041	Ɓe wuri yaa sar kì̵ laareep ni, ɓe wuri sat wura nee, "Talifa kumi" (ɗi shii kì̵ mi̶ni a nee,) "Apa, wan sat yi, yi yaghal."
41005042	Abet ɓe reep ni wura yaghal ɗar, ki̶ wura yaa mwaan. Ɓitlàa fi̶ra ni mo a kaghapaat baavul. Ni aapo ngurum mo ɗes hakyeng.
41005043	Jesu wuri satpo mmo shiɓal nee, "Taji wu satpo mmee gurum nkaa ni kas." Wuri sat zak nee, "wu cín mbiise nwura se."
41006001	Jesu wuri yaghal yit peemi̶ni, ɓe wuri baaj`i ndi̶ghi̶n yil fi̶ri. Jeplop fi̶ri mo j`i ndang wuri.
41006002	Kaaɗi parpuus Nookɗi ni wul, ɓe wuri yaa kám ngurum mo, ndi̶ghi̶n lu kì̵ Naan. Gurum mo ɗes mo ki̶ling wuri, ki̶ ni aapo mmo, har mo sat nee, "Gwar ɗiisi wurii kat mbii ɗiisi mo jir a neye? Mo cín a seen ɗiiɗang ngwar ɗiisi ye? Ɗi ni le ku wuri c`in mbii aapo ɗiinan-nan si mo ye?
41006003	Ba a nguám yoghom si nɗiisi kas aa? Ɗyem kì̵ Meeri, ɗi ɗyemni̶ghi̶n fi̶ri mo a Jemis, ki̶ Josep, ki̶ Judas, ki̶ Simon kas aa? Ɗi ɗyemni̶ghi̶n fi̶ri ɗiimat si mo, ashak kì̵ mu zak, kas aa?" Mpeemi̶ni ɓe mo langtughup ki̶ wuri.
41006004	Jesu wuri sat mmo nee, "Ba gurum moo kwar cín ɗiiɗes ngusatpo Naan kas, see a pu nyemyil fi̶ri mo, ki̶ dang fi̶ri mo, ki̶ nyemtulu fi̶ri mo, aa moo kwar cín ɗiiɗes wuri ɓejee ɗak."
41006005	Ba wuri c`in mee mbii aapo ɗiinan-nan mo mpeemi̶ni kas, amma wuri lesar nkaa pak nyemgok mo lee ɗak, ki̶ wuri bar mo.
41006006	Ni aapo nJesu zam, mpeeɗi ba gurum ni mo cínzeen kas.
41006007	Jesu wuri mwaan neer jepyil ni mo, mpeku wuri kámpo Naan ɗi ngurum mo. Wuri pi̶rep jeplop fi̶ri ɗiikaghapaat baavul si mo, ɓe wuri lop mo so vul-vul. Wuri cín iiko mmo nkaa riin ɗiibish mo.
41006008	Wuri sat mmo shiɓal nee, "Taji wu mang mee mbii mpee mwaan ni kas, koo bred, koo daam, koo shaghal ndi̶ghi̶n cabo fuu mo kas.
41006009	Amma wu mak mang kammwaan, ki̶ wu jwal kwaghazak nshii fuu mo ɓejee ɗak. Ki̶ taji wu lop nli̶r mo vul kas.
41006010	Koo tulu ɗiiɗang ye, ɗi wu ɗel ɗi, ɓe wu tong ntulu mi̶ni, har par ɗi wun nyaghal wu yit pee ni.
41006011	Koo pee ɗiiɗang ye ɗi ba mo lap wun kas, ki̶ ba mo ki̶lingpo fuu kas zak, ɓe katɗang wun a ar put mpee ni, ɓe wu ɓwap i̶rong ɗi nin nkaa shii fuu mo, mpeku ni ɗee ɗi a langting nkaa nyemyil ni mo nee, mo kwar lap wun."
41006012	Ɗangɓe mo pwat so yaa satpo Naan ngurum mo, mpeku gurum mo tuwap ɗi.
41006013	Mo ceen riin ɗiibish mo ɗes, ki̶ mo pwos nyemgok mo ɗes shi mwoor, ki̶ mo bar mo zak.
41006014	Mishkagham Herot wuri ki̶lingpo nkaa Jesu, mpeeɗi sum kì̵ Jesu ni ɗee a ɗiimi̶man ngurum mo jir, mpee mbii aapo ɗi wuri c`in mo, har ni le ku pak gurum moo sat nee, "A Joon nguc`in baptisma wuri ki̶ yaghal a peemúut. A ni le ɗangɓe wuri ki̶ iiko mpee c`in mbii aapo ɗiisi mo."
41006015	Amma pak gurum moo sat nee, "A Ilaija j`i kámshin agaak." Ki̶ pak mo sat nee, "wuri a ngusatpo kì̵ Naan, kaa memee ndi̶ghi̶n nyemsatpo Naan ɗi gyet yam mo si."
41006016	Kaaɗi Herot wuri ki̶ling mi̶ni, ɓe wuri sat nee, "A Joon ɗi jí wan ki̶n le ku mo can káa fi̶ri sí. A wuri kì̵ baa yaghal a peemúut."
41006017	Jí Herot shikáa fi̶ri, wuri kì̵ lop gurum mo so yaa Joon ɓwaghat le nlushaghat, mpee Herodiyas mat kì̵ ɗyemni̶ghi̶n fi̶ri Filip, ɗi Herot wuri kì̵ lap wuran mmat.
41006018	Mpeeɗi jí Joon wurii naa nsat Herot nee, "Ba ni ret ku a lap mat kì̵ ɗyemni̶ghi̶n fugha kas."
41006019	A mpeemi̶ni ɓe Herodiyas wura fes naa Joon nyit bi̶bish, har wura riɓet tu Joon, ɗang ba wura kat ar ni kas.
41006020	Herot wurii ki̶i̶r Joon, mpeeɗi wuri man nee, Joon wuri a nguzeen, ki̶ ngo ɗin ndi̶re. Ni le ku Herot tap ki̶ Joon riret ndi̶ghi̶n lushaghat ni. Herot wurii ki̶lingpo ɗi Joon kì̵ sat mo shi retnyit amma po ni moo daampee nwuri zam.
41006021	Aɓwoon mi̶ni, ɓe Herodiyas wura katpee mpee tu Joon, a parpuus ɗi mishkagham Herot wuri cet mbiise riɓet, mpee pan parpuus ɗi gyet mo làa wuri ɗi. Ɓe wuri pi̶rep mishkagham ɗi mon nder fi̶ri, ki̶ nyem ɗiinan-nan nkaa sooja fi̶ri mo, ki̶ nyem ɗiinan-nan ɗi mo ndi̶ghi̶n Galili, mpeku mo j`i ɗi mpee seriɓet ni.
41006022	Ɓe reep kì̵ Herodiyas wura ɗel met ceer, ɓe ni ret Herot nyit zam, ki̶ nyem ɗi moo tong a pee sese ashak ki̶ wuri zak. Mishkagham Herot wuri sat nreep ni wura nee, "Koo mbii ɗiiɗang ye, ɗi yii riɓet, ɓe yi ɗang, ɓe wan ncín nyi."
41006023	Wuri waa baa tuwoorpo nwura shiɓal zak nee, "Koo a meye ɗi yi ɗang pu wan jir, ɓe wan ncín nyi. Koo ni a kaghar mu mulki fi̶na, ɓe wan ncín nyi."
41006024	Reep ni wura so tal pu ni̶ghi̶n fi̶ra nee, "Wan nɗang a meye?" Ni̶ghi̶n ni wura sat nee, "Yi so yi sat wuri cín káa kì̵ Joon nguc`in baptisma nyi."
41006025	Reep ni wura waa baaso pu mishkagham ɗi ki̶lak-ki̶lak, ɓe wura sat nwuri nee, "A cín kaa kì̵ Joon nguc`in baptisma nwan ndi̶ghi̶n kong si."
41006026	Mbii ɗi wura ɗang ɗiisi ni wat putughup mmishkagham zam, amma mpeeɗi wuri kì̵ ten tuwoorpo nreep ni wura shi ɓi̶lemcuk, ntoghom kì̵ mi̶zep fi̶ri ni mo, ɓe ni ɗee nwuri a ting, ku wuri cín káa kì̵ Joon nwura.
41006027	Abet-abet mishkagham Herot wuri lop mee sooja mɓut nyem gongpee fi̶ri mo so can káa kì̵ Joon j`i ki̶ ni. Sooja ni wuri so can káa kì̵ Joon ndi̶ghi̶n lushaghat.
41006028	Ɓe wuri j`i ki̶ káa ni ndi̶ghi̶n kong. Ɓe wuri cín nwura. Ɓe wura so cín nni̶ghi̶n fi̶ra.
41006029	Kaaɗi jeplop kì̵ Joon mo ki̶ling nee, mo ki̶ tu Joon, ɓe mo j`i mang kúm fi̶ri, so wum ndi̶ghi̶n ki̶cir.
41006030	Jeplop kì̵ Jesu mo baaj`i pu wuri ɗi, ɓe mo sat nwuri mbii ɗi mo so c`in mo, ki̶ mbii ɗi mo kì̵ kám ngurum mo zak.
41006031	Mpeeɗi gurum mo ɗes moo j`i, ki̶ pak moo waa baaso zak, har ni le ku ba Jesu ki̶ jeplop fi̶ri mo katpee ɗi mon nse mbiise ɗi kas. Ɓe Jesu wuri sat mmo nee, "Wu j`i mmun, mu so mmusun a peeɗi ba gurum mo ɗi kas."
41006032	Ɓe mo so mmusut ndi̶ghi̶n mee jirgi am, a peeɗi ba gurum mo ɗi kas.
41006033	Amma gurum ni mo naa moo so, ki̶ mo man nee, a mo. Ɓe gurum ni mo yaghal mbirni mo jir, mo yaa ar a ɗi̶ghi̶r nshii, har mo so taa ti̶leng nJesu kì̵ jeplop fi̶ri mo.
41006034	Kaaɗi Jesu wuri put ndi̶ghi̶n jirgi am ni, ɓe wuri naa gurum mo kuur ɗes. Ɓe wuri naa mo jeel wurin nyit, ki̶ mo ɗee a kaa tum ɗi ba mo ki̶ ngunaa kas si. Wuri ɗoghom kám mbii mo mmo ɗes.
41006035	Kus yak puus nru, ɓe jeplop fi̶ri mo j`i sat nwuri nee, "A naa puus ni kus ki̶ ru, ki̶ pee ɗiisi ni a naaryil ɗi ba tulu kì̵ gurum mo ɗi kas.
41006036	A sat ngurum ni mo so, mpeku mo so ɗi ndi̶ghi̶n tulu kì̵ nyemmaar mo, ki̶ jepyil ɗi mo neer pee ɗiisi cighi̶rkaat, ku mo seet mbiise ɗi shikáa furu."
41006037	Amma Jesu wuri lap mmo nee, "Wu cín mbiise mmo se." Mo lap nwuri nee, "Mun nso mu seet bred mu shaghal zinariya ɗari vul, ku mu cín mo se aa?"
41006038	Jesu wuri tal pu mo nee, "Wun ki̶ bred mo a kong ye? Wu so wu naa ɗe." Kaaɗi mo so naa, ɓe mo sat nee, "Mun ki̶ bred mo paat, ki̶ pupwap mo vul."
41006039	Ɓe Jesu wuri sat njeplop fi̶ri mo ɓàk gurum ni mo tong nyil, shikuur-shikuur nkaa ɗem ɗiimi̶lep ni.
41006040	Aasi ɓe gurum ni mo tong nyil shikuur-shikuur, pak mo ɗari-ɗari, ki̶ pak mo laarpaat-laarpaat.
41006041	Jesu wuri mang bred ɗiipaat ni mo, ki̶ pupwap ɗiivul ni mo, ɓe wuri ɗiyeep yit fi̶ri aɗeng, ɓe wuri c`in aduwa mu pi̶lang Naan. Ɓe wuri yilang bred ni cín nyemso ndang wuri mo, ku mo swap ɗi ngurum ni mo se, ki̶ zak, wuri ɓàk pupwap ɗiivul ni mo aasi zak.
41006042	Gurum ni mo jir, mo se hi̶ɓi̶l.
41006043	Har nyemso ndang wuri ni mo kyak kaghar bred ki̶ pupwap ɗi mo ɗee ɗi, ɓe ni gam ki̶cik mo kaghapaat baavul.
41006044	Mish ɗi mo se mbiise ni, mo wul duɓu paat.
41006045	Abet, ɓe Jesu wuri le ku nyemso ndang wuri mo ɗel ndi̶ghi̶n jirgi am, mpeku mo so ɗi nwuri ati̶leng, mpee canɗel mɓin Betseda, ku wuri sel ɗuu kì̵ gurum ni mo ɗi akuɗang.
41006046	Aɓwoon ɗi wuri kì̵ sel mo, ɓe wuri kàa aɗeng jwak mpee c`in aduwa.
41006047	Kaaɗi jirgi ni kì̵ wul a naar kì̵ am bahar ni, ɓe pee kì̵ shaal. Jesu wuri ɗee ɗi a ɗi̶ghi̶r mmi̶shin.
41006048	Wuri naa mo nkaa shwaajeel, mpee tung jirgi ni, mpeeɗi mee kut ɗiiɗes nii baa ki̶ mo shiɓwoon. Ɓe wuri mwaan nkaa am bahar ni so pe mo ɗi, naar ki̶ karfe kun so mpeemee. Kaaɗi wuri so wul pe mo ɗi, ɓe wuri c`in kaa wurin nɗi̶ɗel mo si.
41006049	Ɓe, kaaɗi mo naa wurii mwaan nkaa am ni, ɓe mo pan nee a mee nshon, har mo fwo or.
41006050	Mpeeɗi mo jir mo naa wuri, ki̶ ki̶i̶rmuut fes yaa mo ɗes. Abet, ɓe Jesu wuri katpo ki̶ mo, wuri sat mmo nee, "Wu bwot putughup fuu mo, a wan. Taji ki̶i̶rmuut yaa wun kas."
41006051	Ɓe wuri kàa ɗel ndi̶ghi̶n jirgi ni ashak ki̶ mo, ɗangɓe kut ni ɗar caghat. Ɓe ni aapo mmo zam.
41006052	Mpeeɗi ba mo manshii kì̵ po nkaa mbii aapo ɗi jí Jesu wuri c`in nkaa bred, har wuri cín ngurum mo duɓu paat mo se si kas. Mpeeɗi ba putughup furu mo mak manshii ni riret kas.
41006053	Kaaɗi mo can am ni ɗel, ɓe mo j`i wul nkoghop nyil nGenesaret, ɓe mo ɗiin jirgi am ni pukom ɗi̶ghi̶r.
41006054	Kaaɗi mo pwat ndi̶ghi̶n jirgi ni, ɓe abet-abet gurum mo man nee, a Jesu.
41006055	Mo yaghal swa so ɗel ndi̶ghi̶n yil ni jir, ɓe mo hi̶r nyemgok mo nkaa mbiisaam furu mo, mo so ki̶ mo mpee ɗi mo ki̶ling ne Jesu ɗi.
41006056	Peeɗi Jesu wuri ɗel ɗi jir, koo ndi̶ghi̶n jepyil mo, koo ndi̶ghi̶n birni mo, ki̶ koo a peemaar mo, ɓe gurum mo hi̶r nyemgok furu mo, mo le mo mpokasuwa, ki̶ mo ɗang pu Jesu, katɗang wuri riɓet, ɓe wuri yit ku mo tuwaas koo a pukom nli̶r fi̶ri ɓejee ɗak. Nyem ɗi mo tuwaas nli̶r fi̶ri ni jir, ɓe mo bar.
41007001	Nyem Farisi mo, ki̶ pak nyemkám Waar kì̵ Mosis mo, ɗi mo tong nJerusalem, mo j`i kuur pe Jesu ɗi.
41007002	Ɓe mo naa pak jeplop kì̵ Jesu moo se mbiise shi sar ɗii ba ni ɓang kas, shii ki̶ mi̶ni nee, ba mo vwang sar furu mo kaaɗi nyem Farisi mo sat ne, mo c`in si kas.
41007003	Ba nyem Farisi mo ki̶ nyem Yahudi mo jir, moo see mbiise kas, see mo shee vwang sar furu mo riret akuɗang. Moo tap aa mbii ɗi gyet puun furu moo loghot ki̶ c`in ni.
41007004	Katɗang mo tong nkasuwa j`i, ɓe ba mon nse mee mbii kas, see mo shee vwang sut riret akuɗang. Pak mbii mo ɗi ɗes, ɗi moo c`in, ɗi mo kám a pu puun furu mo, kaa vwang laaɗaa mo, ki̶ tughul mo, ki̶ ɗaa boong mo si.
41007005	Nyem Farisi mo, ki̶ nyemkám Waar kì̵ Mosis mo tal pu Jesu nee, "A me le ɗangɓe ba jeplop fugha moo tap ki̶ kám kì̵ puun funu mo kas ye? Har moo se mbiise shi sar ɗi ba mo ɓang kas."
41007006	Jesu wuri lap mmo nee, "Wun nyemso ndang Naan shi putughup vul-vul mo. Gyet Aizaya wuri satpo nkaa wun a ndi̶re nee: 'Nyem ɗiisi moo cín ɗiiɗes nwan a shi mi̶shpoo furu mo. Amma putughup furu mo jong ki̶ wan.
41007007	Moo seyil nwan a buu. Kám ɗi moo kám ni a Waar mu gurum mo.'
41007008	Wun kì̵ yit Waar kì̵ Naan, ku wu ɗyel a Waar ɗi gurum moo loghot ki̶ c`in ni."
41007009	Wuri sat mmo zak nee, "Wun ki̶ mee ar seen mpee kwar Waar kì̵ Naan mo, mpeku wu ɗyel kám fuu mo ɗi.
41007010	Mosis wuri sat nee, 'A cín ɗiiɗes mpuun fugha ki̶ ni̶ghi̶n fugha,' ki̶ zak nee, 'ngo ɗi wuri satpo ɗiibish nkaa puun koo ni̶ghi̶n fi̶ri, ɓe mon ntu wuri ting.'
41007011	Amma wuu kám ngurum mo nee, 'Katɗang gurum wuri ki̶ mee mbii ɗi ni ret ku wuri ɓam puun fi̶ri, koo ni̶ghi̶n fi̶ri ɗishik, ɗangɓe wuri sat nee, ni a Korban,' (ɗi shii ki̶ mi̶ni ne, ni a mu Naan).
41007012	Ɓe ba wu kuɗi wuu yit nwuri c`in mee mbii mpee ɓam puun fi̶ri ki̶ ni̶ghi̶n fi̶ri kas.
41007013	A mpee kám fuu ɗiisi mo, ɓe wuu lepo kì̵ Naan ɗee a mbii ɗiibuu, ki̶ mbii mo ɗes ɗi wuu c`in mo aasi zak."
41007014	Jesu wuri waa baa pet ɗuu kì̵ gurum ni mo, ɓe wuri sat mmo nee, "Wu lekom, ku wu ki̶ling mbii ɗi wan nsat ɗi, ku wu manshii kì̵ ni ɗi zak.
41007015	Ba mee mbii ɗi gurum kì̵ se mpo, nin nle ku gurum ɗee a ɗiibish nyit kì̵ Naan kas, amma a mbii ɗi moo kàa pwat mpo kì̵ gurum, a mi̶ni moo le gurum ɗee a ɗiibish nyit kì̵ Naan." [
41007016	Katɗang mee ngo ki̶ kom mpee ki̶lingpee, ɓe wuri ki̶ling.]
41007017	Kaaɗi Jesu wuri yaghal yit ɗuu kì̵ gurum ni mo, ɓe wuri so ɗel ndi̶ghi̶n lu. Ɓe jeplop fi̶ri mo tal shii kì̵ sumpo mi̶ni pu wuri.
41007018	Jesu wuri sat mmo nee, "Ba wun wu manshii kì̵ ni kas zak aa? Wu man nee; koo a mbii ɗiiɗang ye ɗi gurum se, ɓe ba nin mmak le gurum ɗee a ɗiibish nyit kì̵ Naan kas.
41007019	Mpeeɗi mbii ɗi gurum se, ɓe ba nii ɗel sham a ndi̶ghi̶n putughup fi̶ri kas, amma nii ɗel sham a ndi̶ghi̶n ɓut fi̶ri, har wurin nso ki̶n ni nɗyes." Jesu wuri satpo ɗiisi, a mpeku wuri kám ɗi nee, ba mee mbiise mak le gurum ɗee a ɗiibish nyit kì̵ Naan kas.
41007020	Jesu wuri sat zak nee, "A mbii ɗi moo kàa pwat ndi̶ghi̶n putughup kì̵ gurum, a moo le gurum a ɗiibish nyit kì̵ Naan.
41007021	Mpeeɗi a ndi̶ghi̶n putughup kì̵ gurum, ɓe pan ɗiibish moo pwat a ɗi. Mbii mo kaa tang mat mo, ki̶ wat, ki̶ tukáa, ki̶ ngaa.
41007022	Ki̶ riɓet mbii, ki̶ zughur, ki̶ ɓutbish, ki̶ numpee, ciin yaasut, ki̶ roghop, ki̶ ndaghap.
41007023	A mbii ɗiibish ɗiisi mo jir, ɗi moo pwat ndi̶ghi̶n putughup kì̵ gurum, a mi̶ni moo le gurum ɗee a ɗiibish nyit kì̵ Naan."
41007024	Jesu wuri yaghal a peemi̶ni zak, ɓe wuri so ndi̶ghi̶n yil nTaya ki̶ Sidon. Wuri so ɗel ndi̶ghi̶n mee lu, ɗi ba wuri riɓet ku mee gurum manpee ɗi wuri ɗi kas, amma jir ki̶si, ɓe gurum mo so tang wuri kat.
41007025	Kaaɗi mee mat, ɗi riin ɗiibish ndi̶ghi̶n reep fi̶ra ɗiilee, wura ki̶lingpo nkaa Jesu, ɓe abet, wura j`i taa ntoghom fi̶ri.
41007026	Ba mat ni wura a mat Yahudi kas, wura a mat Heleni. Mo làa wura a nFonisha, ɗi nin nyil nSiriya. Wura ɗang pu Jesu, mpeku wuri ceen riin ɗiibish ni put aku mɓut nreep fi̶ra ni.
41007027	Jesu wuri lap nwura nee, "Yi yit ku mu cín mbiise njeplu mo hi̶ɓi̶l ɗi aku, mpeeɗi ba ni ret ku mu mang mbiise mu jep mo, ku mo fwo nin as mo kas."
41007028	Amma wura sat nee, "Ii, ni aasi Daa, amma as ni moo se rep pak mbiise ɗi nii ɗyong nyil, nder peetong mu sese kì̵ jeplu ni mo."
41007029	Jesu wuri sat nwura nee, "Mpee po ɗi yi sat si, ɓe yi so waa yiyi, riin ɗiibish ni kì̵ put mɓut nreep fii ni."
41007030	Kaaɗi mat ni wura baaso ntulu fi̶ra, ɓe wura kat reep fi̶ra nsaam nkaa mbiisaam. Riin ɗiibish ni kì̵ put ndi̶ghi̶n reep ni jee.
41007031	Jesu wuri yaghal yit yil nTaya, ɓe wuri taa mer nSidon, har wuri j`i wul mbahar mu Galili, nkoghop nyil nDikapolis.
41007032	Mee das mo j`i ki̶ mee ti̶ding, ɗi ba wurii mak katpo kas pe Jesu ɗi. Mo ɗang pu wuri, ku wuri lesar fi̶ri nkaa ti̶ding ni.
41007033	Mɓut ɗuu kì̵ gurum ni mo, ɓe Jesu wuri yaa ti̶ding ni nsar, so ki̶ wuri mee koghop caghat mmi̶shin. Jesu wuri jwal ni̶kongsar fi̶ri mo ndi̶ghi̶n kom kì̵ gwar ni, ki̶ wuri tus lii, ɓe wuri tuwaas liis kì̵ gwar ni zak.
41007034	Jesu wuri naapee kàa aɗeng, ɗangɓe wuri nook puut, ɓe wuri sat nti̶ding ni shi li̶po mu nyem Arameek mo nee, "Iffata." ɗi shii kì̵ mi̶ni nee, "Wang!"
41007035	Ɓe abet, ɓe gwar ni ki̶lingpee, ki̶ liis fi̶ri ni fwoon, har wuri katpo riret.
41007036	Jesu wuri satpo ngurum ni mo shiɓal nee, taji mo satpo nkaa ni mmee gurum kas, amma a koppee ɗi mon nɗok titik, ɓe mo waa so satpo ngurum mo nkaa ni ɗes.
41007037	Ni aapo ngurum ni mo hakyeng, har mo sat nee, "Wuri c`in mbii mo jir a ndi̶re-ndi̶re. Wurii le ku komɗwaghar mo ki̶lingpee, ki̶ ti̶ding mo katpo zak."
41008001	Ndi̶ghi̶n shiiteer mi̶ni mo, ɓe ɗuu kì̵ gurum ni mo waa baa kuur pu Jesu ɗi ɗes. Ɓe ba mo ki̶ mbiise kas. Jesu wuri pi̶rep nyemso ndang wuri mo, ɓe wuri sat mmo nee,
41008002	"Wan naajeel kì̵ ɗuu gurum si mo, mpeeɗi mo kì̵ c`in teer kun ashak ki̶ wan nɗiisi, ki̶ ba mo kuɗi ki̶ mbiise kas.
41008003	Katɗang wan sel mo so ntulu furu mo ki̶ neen, ɓe mon ntaa muutleet a ar, mpeeɗi pak mo pwat a mpee ɗiijong."
41008004	Nyemso ndang Jesu mo tal pu wuri nee, "Mun mmak kat mbiise a neye, a naar yil ɗiisi, ɗi ɗuu gurum si mon nse ku ni mak hi̶ɓi̶l mo ɗi ye?"
41008005	Jesu wuri tal pu mo nee, "Wun ki̶ bred mo a kong ye?" Mo lap nee, "Mun ki̶ bred ni mo povul."
41008006	Jesu wuri sat nɗuu kì̵ gurum ni mo tong nyil. Ɓe wuri mang bred ɗiipovul ni mo, wuri c`in aduwa mu pi̶lang Naan. Ɓe wuri yilang bred ni mo, wuri cín nyemso ndang wuri mo, mpeku mo swap ɗi ngurum ni mo, ɓe nyemso ndang wuri ni mo swap ngurum ni mo se.
41008007	Mo ki̶ rep pak pupwap mo ɗiki̶ kong. Jesu wuri c`in aduwa mu pi̶lang Naan nkaa pupwap ni mo, ɓe wuri cín nyemso ndang wuri mo, mpeku mo cín ɗi ngurum ni mo se zak.
41008008	Ɗuu kì̵ gurum ni mo se, har mo hi̶ɓi̶l jir. Ɗangɓe nyemso ndang Jesu mo kyak kaghar mbiise ɗi ni ɗee ɗi, har ni gam kacik mo povul.
41008009	Ɗuu kì̵ gurum ɗi mo se mbiise ni mo wul duɓu feer. Aɓwoon mi̶ni, ɓe Jesu wuri sel gurum ni mo so waa.
41008010	Ɓe abet, Jesu wuri ɗel ndi̶ghi̶n jirgi ashak ki̶ nyemso dang wuri mo, ɓe mo ɗel so nyil nDalmanufa.
41008011	Pak nyem Farisi mo j`i pe Jesu ɗi, ɓe mo ɗoghom ɓeetshik ki̶ Jesu, mpeku mo kyam wuri ɗi. Ɓe mo sat nwuri nee, "A c`in mee mbii aapo ɗi ni tong aɗeng sham ɗi."
41008012	Ɓe Jesu wuri nook puut shi tughup. Wuri sat mmo nee, "A me le ɗang gurum ɗin ny`iicinsi moo riɓet naa mee mbii aapo ɗi ni tong aɗeng sham ɗi ye? Azeen-nzeen, ki̶n sat nwun nee, ba mon nkám mee mbii aapo nyem ɗin ny`iicinsi mo kas."
41008013	Jesu wuri yaghal yit mo, ɓe wuri baa ɗel ndi̶ghi̶n jirgi am, mpeku wuri can am ɗel so mɓin ɗiisí.
41008014	Nyemso ndang Jesu mo mander mmang bred pan, amma mo ki̶ memee mi̶ndong ndi̶ghi̶n jirgi ni.
41008015	Jesu wuri sat mmo shiɓal nee, "Wu tap ki̶ kám (yist) mu nyem Farisi mo ki̶ mu Herot."
41008016	Nyemso ndang wuri ni mo ɗoghom ɓeet ashak, nee, "Wuri satpo mi̶ni a mpeeɗi ba mun ki̶ bred kas."
41008017	Jesu wuri man mbii ɗi moo ɓeet ni, ɓe wuri sat mmo nee, "A me le ɗang wuu ɓeet ne, ba wun ki̶ bred kas ye? Ashee, har yaksi ɓe ba wu naashii ni ki̶ wu man kas aa? Putughup fuu ni mo ɗee a ɗiiɓal ɗi mo cíi manshii kì̵ ni me?
41008018	Wun ki̶ yit, mpee naapee, ɓe ba wu naapee ɗishik kas aa? Wun ki̶ kom mpee ki̶lingpee, ɓe ba wu ki̶lingpee ɗishik kas aa? Wuu mander me?
41008019	Bred ɗiipaat si mo, ɗi jí wan yilang ncín ngurum mo duɓu paat mo se si. Ɓe jí wu kyak kaghar bred ɗi ni ɗee ɗi, ɓe jí ni gam kacik mo a kong ye?" Mo lap nee, "Jí ni gam kacik mo kaghapaat baavul."
41008020	"Koo wuu mander bred ɗiipovul si mo, ɗi jí wan yilang ncín ngurum mo duɓu feer mo se si ye? Ɓe jí wu kyak kaghar bred ɗi ni ɗee ɗi, ɓe jí ni gam kacik mo a kong ye?" Mo lap nee, "Jí ni gam kacik mo povul."
41008021	Jesu wuri sat mmo nee, "To, ɓe har yaksi, ba wu manshii kì̵ ni kas aa?"
41008022	Mo j`i wul mBetseda. Ɓe mee das mo j`i ki̶ mee nguvum pe Jesu ɗi. Mo ɗang pu wuri, ku wuri tuwaas nguvum ni ɗi.
41008023	Ɓe Jesu wuri yaa nguvum ni nsar, ɓe wuri put ki̶ nguvum ni mɓwoon kì̵ laayil ni. Kaaɗi Jesu tus lii nkaa yit kì̵ nguvum ni, ɓe wuri lesar fi̶ri mo nkaa nguvum ni. Ɓe wuri tal pu nguvum ni nee, "Aa naa mee mbii me?"
41008024	Ɓe nguvum ni wuri ɗiyeep yit, ɓe wuri lap nee, "Ii, wan naa gurum mo, amma wan naa mo, a kaa ting ɗi moo mwaan si."
41008025	Jesu wuri baa lesar fi̶ri mo nkaa nyit kì̵ gwar ni, ɓe yit kì̵ gwar ni wang, ki̶ wuri naapee, har wuri naa mbii mo riret jir.
41008026	Jesu wuri sel gwar ni so ntulu fi̶ri, ki̶ wuri sat ngwar ni nee, "Taji a baa ɗel ndi̶ghi̶n laayil ni kas."
41008027	Jesu ki̶ nyemso ndang wuri mo yaghal put, ɓe mo so ɗel ndi̶ghi̶n jepyil ɗi mo nkoghop nSizariya mu Filipi. Kaaɗi mo a ar, ɓe Jesu wuri tal pu nyemso ndang wuri mo nee, "Gurum moo sat nee wan a weye?"
41008028	Jeplop fi̶ri mo lap nee, "Pak gurum ni moo sat nee, 'wugha a Joon nguc`in baptisma', ki̶ pak moo sat zak ne, 'wugha a Ilaija.' Pak moo sat ne, 'wugha a memee mɓut nyemsatpo kì̵ Naan mo.' "
41008029	Jesu wuri tal pu mo nee, "Amma wun, wuu sat nee, wan a weye?" Pita lap nwuri nee, "Wugha a Kristi."
41008030	Jesu wuri satpo mmo shiɓal nee, taji mo sat mee po nkaa wuɗi a Kristi Nguɓam ɗi Naan lop kas.
41008031	Aɓwoon mi̶ni, ɓe Jesu wuri ɗoghom kám nyemso ndang wuri ni mo nee, "Ni a ting Làa kì̵ Gurum, wurin nshwaajeel mo ɗes shini-shini, ki̶ zak, nyemnan-nan mo, ki̶ pris ɗiinan mo, ki̶ nyemkám Waar kì̵ Mosis mo, mon nkwar wuri har mon ntu wuri. Ɓe parpuus ɗiikun, ɓe wurin mbaa yaghal a peemúut."
41008032	Jesu wuri satpo ɗiisi mmo agaak, ɓe Pita pet Jesu so ki̶ wuri mmee koghop, ɓe wuri jighi̶r wuri.
41008033	Amma Jesu wuri cighi̶r naa nyemso ndang wuri ni mo, ɓe wuri sat mPita nee, "A baku pe wan ɗi, wugha Shetan! Mpeeɗi ba wugha aa pan a mbii ɗi mo a mu Naan kas. Amma pan fugha ni a mu gurum mo ɓejee."
41008034	Jesu wuri pi̶rep ɗuu kì̵ gurum ni mo ashak ki̶ nyemso ndang wuri ni mo, ɓe wuri sat mmo nee, "Katɗang ɓe mee gurum riɓet j`i ndang wan, ɓe see wuri kwar shin, ku wuri ɗakshin fi̶ri mpee shwaajeel, nin nɗee a kaa wuri mang a shiyeepmúut fi̶ri, ku wuri j`i ɗi ndang wan si.
41008035	Koo ngo ɗiiɗang ye ɗi wuri riɓet ɓam seen fi̶ri, ɓe nin nlagham a wuri, amma koo ngo ɗiiɗang ye, ɗi wuri cín seen fi̶ri mpee sum fi̶na, ki̶ mpee po ɗiiret ni zak, ɓe gwar mi̶nin nkat seen.
41008036	Gurum nkat a li̶ɓet ɗiiɗang ye, katɗang wuri kat mbii ɗii mu yil ni mo jir, amma katɗang seen fi̶ri lagham a wuri, ye, ɓe koghop mbii mi̶ni mo a meye?
41008037	A me a mbii ɗi gurum wurin ncín a koppee kì̵ seen fi̶ri ye?
41008038	Koo ngo ɗiiɗang ye ɗi nashoop yaa wuri mpee wan, ki̶ kám fi̶na mo ny`iicinsi, ɗi ni a mu nyemɓutbish mo, ki̶ nyem ɗi ba mo man Naan kas. Ɓe Làa kì̵ Gurum, wurin nc`in nashoop ki̶ ngo ni zak, parpuus ɗi wurin nj`i ndi̶ghi̶n ɗiiɗes mu puun fi̶ri ashak ki̶ nyemlop ɗiiɓang mo."
41009001	Jesu wuri sat mmo nee, "Azeen-nzeen ki̶n sat nwun nee, pak mo ɗi ndi̶ghi̶n nyem ɗi moo ɗirang mpesi, ba mon mmurap kas, see mo naa mulki kì̵ Naan ni j`i shi iiko akuɗang."
41009002	Aɓwoon kì̵ shiiteer mo peemee, ɓe Jesu wuri mang Pita, ki̶ Jemis, ki̶ Joon. Wuri kàa ki̶ mo a mee ɗeng jwak ɗiiwurang, mo mmusut. Ɓe shin kì̵ Jesu ni cighi̶r ndi̶ghi̶n ɗiiɗes fi̶ri a yit furu.
41009003	Nli̶r fi̶ri mo cighi̶r ɗee a ɗiipiyaa peng-peng, har ni mang yit mmo. Ba mee gurum ndi̶ghi̶n yil si mak vwang nli̶r piyaa kaa mi̶ni si kas.
41009004	Ɗangɓe nyemso ndang Jesu mo naa Mosis, ki̶ Ilaija mon nkaa katpo ki̶ Jesu.
41009005	Ɓe Pita wuri sat nJesu nee, "Ngukám, ni ret kaaɗi mun ɗi mpesi si. A yit ku mu ɗik b`it mo kun, memee mpee wugha, memee mpee Mosis, ki̶ memee mpee Ilaija."
41009006	Ba Pita wuri manshii kì̵ mbii ɗi wurii sat kas, mpeeɗi ki̶i̶rmuut nii fes yaa mo.
41009007	Ɗangɓe nluu j`i paa mo, ki̶ mo ki̶ling mee ɗoo ni put ndi̶ghi̶n nluu ni, ɗi ni sat nee, "Ɗiisi a Làa fi̶na, ɗi wan wal nwuri zam. Wu ki̶ling wuri."
41009008	Abet, kaaɗi mo cighi̶r naapee, ɓe ba mo naa mee gurum kuɗi ashak ki̶ mo kas, see a Jesu mmi̶shin ɓejee.
41009009	Kaaɗi mo a ar sham aɗeng jwak ni, ɓe Jesu wuri sat mmo shiɓal nee, taji mo sat mmee gurum mbii ɗi mo naa kas, see Làa kì̵ Gurum wuri yaghal a peemúut akuɗang.
41009010	Ba mo sat mbii ɗi mo kì̵ naa ni mmee gurum kas, amma mo tal pushak nee, "A me a shii kì̵ yaghal a peemúut ni ye?"
41009011	Mo tal pu Jesu nee, "A me le ɗang nyemkám Waar kì̵ Mosis mo sat nee, 'Ting see Ilaija wuri shee j`i akuɗang ye?' "
41009012	Jesu wuri lap mmo nee, "Ilaija wurin nshee j`i, mpeku wuri baa ɗak mbii mo ɗi ndi̶re jir. Ɓe a me le ɗangɓe mo kì̵ ten ran nee, Làa kì̵ Gurum wurin nshwaajeel mo ɗes shini-shini ki̶ mon mɓák wuri, ki̶ le wuri a ɗiibuu ye?
41009013	Amma wan sat nwun nee, Ilaija wuri kì̵ ten j`i, ki̶ mo kì̵ c`in mbii ɗi mo riɓet ki̶ wuri jir, kaaɗi mo kì̵ ran ndi̶ghi̶n takarda kì̵ Naan nkaa wuri si."
41009014	Kaaɗi mo sham wul pe kaghar nyemso ndang wuri ni mo ɗi, ɓe mo naa ɗuu kì̵ gurum mo ɗes pe mo ɗi, ki̶ nyemkám Waar kì̵ Mosis mo, mo nkaa ɓeetshik ki̶ nyemso ndang Jesu ni mo.
41009015	Kaaɗi ɗuu kì̵ gurum ni mo naa Jesu, ɓe ni aapo mo jir. Abet, ɓe mo swa so pe wuri ɗi, ɓe mo tok ki̶ wuri.
41009016	Jesu wuri tal pu nyemso ndang wuri ni mo nee, "Wuu ɓeet a me ki̶ mo ye?"
41009017	Ɓe mee gwar mɓut ɗuu kì̵ gurum ni mo wuri lap nee, "Ngukám, wan j`i ki̶ làa fi̶na pe wugha ɗi, mpeeɗi wuri ki̶ riin ɗiibish, ɗi ni cíi katpo nwuri.
41009018	Tong ɓe nii j`i yaghal yaa wuri karmat, ɓe nii mang wuri shoor nyil, ki̶ ti̶fil ki̶ j`i put wurin mmpo, ki̶ wurii sum aghas, har nii le ku shin fi̶ri ni fii. Wan ki̶n ɗang pu nyemso ndang wugha mo, mpeku mo ceen riin ɗiibish ni put ɗi, amma ba mo mak kas."
41009019	Jesu wuri sat mmo nee, "Wun nyem ɗin ny`iicinsi ba wu cínzeen kas! Wan ntong ashak ki̶ wun har mpee vit aa? Wu j`i ki̶ làa ni pe wan ɗi."
41009020	Mo j`i ki̶ làa ni pe Jesu ɗi. Kaaɗi riin ɗiibish ni naa Jesu, ɓe abet ni yoghon làa ni, ki̶ ni mang wuri shoor nyil, ɓe làa ni wuri ɓi̶ring nyil, ki̶ ti̶fil j`i put wurin mmpo.
41009021	Jesu wuri tal pu puun kì̵ làa ni nee, "Mbii ɗiisi ni yaa c`in ɗyem fugha ni a pi̶rang ye?" Puun ni wuri lap nee, "Pugyet wuri kuɗi a làa ɗiilee.
41009022	Nii naa mang wuri vwet ndi̶ghi̶n wus, ki̶ ndi̶ghi̶n am zak, mpeku ni tu wuri ɗi. Amma katɗang wugha mak c`in mee mbii, ɓe a naajeel funu, kussuk a ɓam mun."
41009023	Jesu sat nwuri nee, "A me le ɗang wugha sat nee. 'Katɗang wan mak ye?' Ngo ɗi wuri cínzeen, ɓe mbii mo jir, mon mmak c`in mpee wuri."
41009024	Abet-abet, ɓe puun kì̵ làa ni wuri ɗiyeep ɗoo fi̶ri nee, "Wan cínzeen. A ɓam wan ki̶ ciin cínzeen fi̶na ni!"
41009025	Kaaɗi Jesu wuri naa ɗuu kì̵ gurum ni mo gyar j`i kus-kus, ɓe wuri gwak riin ɗiibish ni, wuri sat nni nee, "Wugha, riin ɗiibish ɗi wugha cíi katpo ki̶ ki̶lingpee ngurum. Wan sat nwugha, a put aku mɓut nlàa ni. Taji a baa ɗel ndi̶ghi̶n làa ni zak kas."
41009026	Aɓwoon ɗi riin ɗiibish ni le or, ɓe ni yoghon làa ni shiɓal, har ni mang làa ni vwet nyil, ɓe ni put. Làa ni wuri gan nyil kaa wuri kì̵ mumuut si, har ni̶ghi̶n kì̵ gurum ni mo sat nee, "Làa ni kì̵ muut."
41009027	Amma Jesu wuri yaa sar kì̵ làa ni, wuri ɗiyeep wuri, ɓe làa ni yaghal ɗar a ting.
41009028	Aɓwoon mi̶ni, ɓe Jesu wuri ɗel ndi̶ghi̶n lu, ɓe nyemso ndang wuri mo tal pu wuri caghat nee, "A me le ɗangɓe ɗi ba mun mu mak put ki̶ riin ɗiibish ni kas ye?"
41009029	Jesu wuri lap mmo nee, "Ba mbii kaa ɗiisi nin mmak put kas, see a shi aduwa."
41009030	Jesu ki̶ nyemso ndang wuri ni mo yaghal yit peemi̶ni, ɓe mo yaa ar ɗel nyil nGalili, ɓe ba wuri riɓet ku gurum mo man peeɗi wuri ɗi kas.
41009031	Mpeeɗi wuri nkaa kám nyemso ndang wuri mo nee, "Mon ncín Làa kì̵ Gurum ndi̶ghi̶n sar kì̵ gurum mo, ɓe mon ntu wuri, amma puus ɗiikun ɓe wurin nyaghal a peemúut."
41009032	Amma ba nyemso ndang Jesu ni mo manshii kì̵ po mi̶ni kas, ki̶ mo ki̶i̶r tal ni pu wuri zak.
41009033	Kaaɗi mo j`i wul nyil nKaparnahum, ɓe Jesu wuri ɗel ndi̶ghi̶n lu, ɓe wuri tal pu nyemso ndang wuri ni mo nee, "Ɗi wuu ɓeetshik, a nkaa me, a ar si ye?"
41009034	Amma mo ɗok titik, mpeeɗi mo kì̵ ɓeetshik ki̶ shak a ar nee, a we a ɗiiɗes met jir ndi̶ghi̶n ɗun ye?
41009035	Jesu wuri tong nyil, ɓe wuri pi̶rep nyemso ndang wuri ɗiikaghapaat baavul ni mo, ɓe wuri sat mmo nee, "Katɗang mee gurum riɓet ɗee a ɗin nshee, ɓe ni ret ku wuri ɗee a ɗin mɓwoon, ki̶ a wurin nɗee a nguɗak niyee mo jir zak."
41009036	Wuri pet mee làa ɗiilee, ɓe wuri le làa ni ɗar nnaar furu, ɓe wuri mang làa ni nsar fi̶ri, ɓe wuri sat mmo nee,
41009037	"Koo ngo ɗiiɗang ye, ɗi wuri lap mee làa ɗiilee kaa ɗiisi si, ndi̶ghi̶n sum fi̶na, ɓe gwar ni lap a wan mmi̶ni. Ki̶ koo ngo ɗiiɗang ye ɗi wuri lap wan zak, ɓe ba wuri lap a wan mmi̶san ɓejee kas, amma wuri lap a ngo ɗi wuri lop wan j`i mmi̶ni zak."
41009038	Joon sat nwuri nee, "Ngukám ɗi mu naa mee gwar wuri nkaa ceen riin ɗiibish mo pwat ndi̶ghi̶n gurum mo shi sum fugha, ɓe mu cíi nwuri, mpeeɗi ba wuri a memee ndi̶ghi̶n mun kas."
41009039	Amma Jesu wuri sat mmo nee, "Taji wu cíi nwuri kas. Mpeeɗi ba mee gurum mak c`in mee mbii aapo shi sum fi̶na, ɗangɓe wuri waa cighi̶r satpo ɗiibish nkaa wan kas.
41009040	Mpeeɗi ngo ɗi ba wuri a shaarlek funu kas, ɓe ngo ni a munu mmi̶ni.
41009041	Azeen-nzeen ki̶n sat nwun nee, koo ngo ɗiiɗang ye, ɗi wuri cín am nwun shwaa, mpeeɗi wun a mu Kristi mo, ɓe gwar mi̶nin nlap kwat ni hakyeng."
41009042	"Koo ngo ɗiiɗang ye ɗi wuri le ku memee mi̶ndong ndi̶ghi̶n ɗiilee si mo, ɗi mo cínzeen nwan, mo c`in shikbish, ɓe ɗi nin nret ku mo ɗiin mee fin ɗiyees shiit ɗiitoghon ntook kì̵ gwar mi̶ni, ku mo vwet wuri ɗi ndi̶ghi̶n am bahar.
41009043	Katɗang sar fugha ni le ku a c`in shikbish, ɓe a can ni a vwet. Mpeeɗi ngyal ɗeesi ɓe a ɗel ndi̶ghi̶n peeseen ki̶ sar mi̶ndong, ni ret met aku ɗi mon nvwet wugha ndi̶ghi̶n aawus ɗiiso ngaa-ngaa, ɓe wugha ki̶ sar mo vul. [
41009044	A peeɗi nyet ɗi moo se gurum mo, ba mon nkyam murap kas, ki̶ ba wus nin nkyam pit ɗi kas zak.]
41009045	Ki̶ katɗang ɓe shii fugha ni le ku a c`in shikbish, ɓe a can ni a vwet. Mpeeɗi ngyal a ɗel ndi̶ghi̶n peeseen shi shii mi̶ndong, ni ret met, aku ɗi mon nvwet wugha ndi̶ghi̶n aawus ɗiiso ngaa-ngaa ɓe wugha ki̶ shii mo vul. [
41009046	A peeɗi nyet ɗi moo se gurum mo, ba mon nkyam murap kas, ki̶ ba wus nin nkyam pit ɗi kas zak.]
41009047	Ki̶ katɗang ɓe yit fugha ni le ku a c`in shikbish, ɓe a pun ni a vwet. Mpeeɗi ngyal ɗeesi ɓe a ɗel ndi̶ghi̶n mulki mu Naan ki̶ yit mi̶ndong, ni ret met aku ɗi mon nvwet wugha ndi̶ghi̶n aawus ɗiiso ngaa-ngaa, ɓe wugha ki̶ yit mo vul.
41009048	A peeɗi nyet ɗi moo se gurum mo, ba mon nkyam murap kas, ki̶ ba wus nin nkyam pit ɗi kas zak.
41009049	"Mon nc`in ɗak shi wus, mpeku mo le gurum mo pan shee ret ɗi jir, kaaɗi moo le ki̶i̶n nkaa mbii, mpeku taji ni wam kas si.
41009050	Ki̶i̶n ni a mbii ɗiiret, amma katɗang ba ki̶i̶n ni kuɗi kì̵ shang kas, ɓe mon nɗak ni a shi me, mpeku ni baa shang ɗi ye? Wun nyemso ndang wan mo, wu tongriyang ki̶ shak, kaa ki̶i̶n ɗi ba nii ɓàkshak ki̶ shang kì̵ ni kas si."
41010001	Jesu wuri yaghal yit peemi̶ni, ɓe wuri so nkoghop yil nJudiya, ki̶ wuri canɗel mɓin Jodan. Ɗuu kì̵ gurum mo ɗes mo baaj`i kuur pe wuri ɗi, ɗangɓe wuri kámpo Naan mmo, kaaɗi wurii loghot ki̶ ni si.
41010002	Pak nyem Farisi mo j`i pe wuri ɗi, mpeku mo kyam wuri ɗi, ɓe mo tal nee, "Kyet Waar kì̵ Mosis ni sat nee, gurum mak ceen mat fi̶ri mpee koo a mbii ɗiibish ɗiiɗang ye ɗi wura c`in wa?"
41010003	Jesu wuri lap mmo nee, "Gyet Mosis ran ne, wu c`in a meye?"
41010004	Mo lap nee, "Mosis ran ne, gurum mak ceen mat fi̶ri, katɗang wuri kì̵ ten ran takarda mu tuɗik cín nwura."
41010005	Jesu wuri sat mmo nee, "A mpeeɗi wun a nyem cíishik mo, a ni le ɗang gyet Mosis ran Waar ɗiisi mo nwun.
41010006	Gyet a Naan wuri le mish ki̶ mat pugyet ɗin nshee kì̵ yil ni.
41010007	'Mpeemi̶ni ɓe gurum wurin nyit puun ki̶ ni̶ghi̶n fi̶ri mo, mpeku wuri ɓàlkáa fi̶ri ɗi ashak ki̶ mat fi̶ri.
41010008	Ɗangɓe mo weet, mon nɗee a nan ɗiimi̶ndong. Aɓwoon ɗiisi, ɓe ba mo kuɗi a gurum mo vul kas, amma moo ɗee a nan ɗiimi̶ndong.'
41010009	Mpeemi̶ni, ɓe nyem ɗi Naan wuri kì̵ ten ɓàl mo ashak, ɓe taji mee gurum ɓàk mo kas."
41010010	Kaaɗi mo ɗel nlu, ɓe nyemso ndang Jesu mo waa baa tal shii kì̵ po mi̶ni ɗi pu wuri.
41010011	Ɓe wuri sat mmo nee, "Koo ngo ɗiiɗang ye ɗi wuri ceen mat fi̶ri, mpeku wuri lap mee mat ɗiici ɗi, ɓe gwar mi̶ni c`in a ngaa nkaa mat fi̶ri mmi̶ni.
41010012	Ki̶ katɗang ɓe, mee mat wura yit mish fi̶ra, mpeku wura so c`in ɗik ɗi mmee gwar ɗiici, ɓe wura c`in a ngaa mmi̶ni."
41010013	Pak gurum mo j`i ki̶ jep ɗiiɗween-ɗween mo pe Jesu ɗi, mpeku le ɗiiret ɗi nkaa mo shi sar fi̶ri, ɓe nyemso ndang wuri mo gwak gurum ni mo.
41010014	Amma kaaɗi Jesu naa mi̶ni, ɓe ni làa nwurin mɓut, ɓe wuri sat nyemso ndang mo nee, "Wu yit ku jep ɗiiɗween-ɗween mo j`i pe wan ɗi. Taji wu daam mo kas. Mpeeɗi mulki kì̵ Naan ni a mpee nyem ɗi mo ki̶ mi̶se kaa mu jep ɗiiɗween-ɗween mo si.
41010015	Azeen-nzeen wan sat nwun nee, koo weye ɗi ba wuri le Naan a ɗiiɗes ndi̶ghi̶n putughup fi̶ri shi mi̶se ɗi ni kaa mu jep ɗiiɗween mo si kas, ɓe ba wurin mmak ɗel ndi̶ghi̶n mulki kì̵ Naan kas, koo diɓen."
41010016	Ɗangɓe Jesu wuri hi̶r jep ni mo nkaa baal fi̶ri, ɓe wuri le ɗiiret nkaa mo.
41010017	Kaaɗi Jesu wuri yaghal put mpee so, ɓe mee gwar su j`i kurum nfurum ntoghom fi̶ri. Gwar ni tal pu wuri nee, "Ngukám ɗiiret, wan nc`in a ɗak ɗiiret ɗiiɗang, mpeku wan kat seen ɗiiso ngaa-ngaa ɗi ye?"
41010018	Jesu lap wuri nee, "A me le ɗang a pet wan a Ngukám ɗiiret ye? Ba mee gurum ɗi a ɗiiret kas, see a Naan mmi̶shin ɓejee ɗak.
41010019	Wugha man mbii ɗi Waar kì̵ Mosis ni mo sat jir nee, 'Taji a tukáa kas. Taji a c`in ngaa kas. Taji a c`in wat kas. Taji a c`in langting mu ɗung nkaa gi̶nang fugha kas. Ki̶ taji a seen a gurum mo kas. A cín ɗiiɗes mpuun fugha, ki̶ ni̶ghi̶n fugha.' "
41010020	Gwar ni wuri lap nee, "Ngukám, wan ki̶n ten tap ki̶ Waar ɗiisi mo jir pugyet wan kuɗi a làa zi̶lang."
41010021	Jesu wuri naa gwar ni shi wal, ɓe wuri sat ngwar ni nee, "A mbii mi̶ndong ɗee ɗi nwugha ɓejee. A so, a si̶rep long fugha mo jir, ku a ɓàk shaghal ni ɗin nyemjeel mo, ɗangɓe wughan nkat long ndi̶ghi̶n ɗengnaan. Aɓwoon mi̶ni, ɓe a j`i ndang wan."
41010022	Kaaɗi gwar ni wuri ki̶lingpo mi̶ni, ɓe ni wat putughup nwuri, har wuri baaso shi putughup ɗiiwuwat, mpeeɗi wuri ki̶ long mo ɗes zam.
41010023	Jesu wuri lyap nyemso ndang wuri mo cighi̶rkaat, ɓe wuri sat mmo nee, "Nin nluk, ku nyemlong mon nɗel ndi̶ghi̶n mulki kì̵ Naan."
41010024	Kaaɗi nyemso ndang Jesu mo ki̶lingpo mi̶ni, ɓe ni aapo mmo zam. Jesu wuri baa sat mmo zak nee, "Jep fi̶na mo, ni luk, ku gurum wuri ɗel ndi̶ghi̶n mulki kì̵ Naan.
41010025	Ngyal ɗeesi ɓe raakumi nki̶lak ɗel ndi̶ghi̶n fung kì̵ luɓi̶ra, met aku ɗi ngulong wurin nɗel ndi̶ghi̶n mulki ki̶ Naan."
41010026	Kaaɗi nyemso ndang Jesu mo waa baa ki̶lingpo mi̶ni, ɓe ni si̶ghi̶t aapo mo zam. Ɓe mo sat ki̶ shak nee, "Katɗang mbii ni aasi, ɓe a we mmak kat ɓam ye?"
41010027	Amma Jesu wuri lyap mo, ɓe wuri sat mmo nee, "Ba gurum mak c`in mbii ɗiisi mo kas, amma Naan wuri mak c`in mbii mo jir."
41010028	Ɗangɓe Pita sat nee, "A naa, mun kì̵ yit mbii mo jir, mpeku mu so ɗi ndang wugha."
41010029	Jesu wuri sat mmo nee, "Azeen-nzeen ki̶n sat nwun, koo a ngo ɗiiɗang ye ɗi wuri yit tulu, koo ɗyemni̶ghi̶n ɗiimish mo, koo ɗyemni̶ghi̶n ɗiimat mo, koo ni̶ghi̶n, koo jep mo, koo mmaar, mpee sum fi̶na, ki̶ mpee po ɗiiret.
41010030	Ɓe wurin nkat tulu mo, ki̶ ɗyemni̶ghi̶n ɗiimish mo, ki̶ ɗyemni̶ghi̶n ɗiimat mo, ki̶ ni̶ghi̶n mo, ki̶ jep mo, ki̶ mmaar mo, har mo wul ɗari ny`iicinsi, ashak ki̶ shwaajeel, ki̶ wurin nkat seen ɗiiso ngaa-ngaa ndi̶ghi̶n seen ɗi nin ndung j`i zak.
41010031	Pak gurum ɗin nshee mo ɗes, mon nyaghal ɗee a nyem ɗin mɓwoon mo. Nyem ɗin mɓwoon mon nyaghal ɗee a nyem ɗin nshee mo zak."
41010032	Kaaɗi mo a ar kàa nJerusalem, ɓe Jesu wuri táa mmo ati̶leng, ɓe ni aapo mo, ki̶ ni le ki̶i̶rmuut nyem ɗi moo so ndang wuri ni mo. Ɓe Jesu wuri pi̶rep nyemso ndang wuri ɗiikaghapaat baavul ni mo, so mmee koghop mmusut, ɓe wuri sat mmo mbii ɗi mon nkàa c`in nwuri nJerusalem.
41010033	Nee, "Wu naa, mun a ar kàa nJerusalem nɗiisi, katɗang mu wul, ɓe mon nseet Làa kì̵ Gurum ndi̶ghi̶n sar kì̵ pris ɗiinan mo, ki̶ nyemkám Waar kì̵ Mosis mo, ɗang mon ncanɗiyeel muut nwuri. Mon nseet wuri nsar kì̵ nyem ɗi ba mo a nyem Yahudi mo kas.
41010034	Ki̶ mon nshwar wuri, ki̶ mon ntwas lii nkaa wuri. Mon nfwo ngwam wuri, ki̶ mon ntu wuri zak, amma parpuus ɗiikun, ɓe wurin nyaghal a peemúut."
41010035	Ɗangɓe Jemis ki̶ Joon, jep kì̵ Zeɓeɗi mo, mo j`i pe Jesu ɗi, ɓe mo sat nwuri nee, "Ngukám, muu riɓet ku koo a meye ɗi mu ɗang pu wugha ɓe a cín mmun."
41010036	Jesu wuri tal pu mo nee, "Wuu riɓet ku wan cín a me nwun ye?"
41010037	Mo lap nwuri nee, "Katɗang a riɓet, ɓe par ɗi wughan ntong ndi̶ghi̶n ɗiiɗes fugha, ɓe a le ku mu tong ashak ki̶ wugha, memee nsarse fugha, ki̶ memee nsarkul fugha zak."
41010038	Jesu wuri sat mmo nee, "Ba wu man mbii ɗi wuu ɗang ni kas. Wun mmak shwaajeel ɗi wan nshwaa ni aa? Ki̶ wun mmak lap baptisma ɗi mon nc`in nwan ni me?"
41010039	Mo lap nee, "Ii mun mmak." Ɗangɓe Jesu wuri sat mmo nee, "Azeen wun mmak nshwaajeel ɗi wann shwaa ni, ki̶ baptisma ɗi mon nc`in nwan ni.
41010040	Amma mpee cín pee nwun tong nsarse fi̶na, ki̶ nsarkul fi̶na, ba wan ki̶ iiko ɗi wan ncín mi̶ni nwun kas. Amma ni a mpee nyem ɗi Naan wuri kì̵ ten ɗak ni le mpee mo."
41010041	Kaaɗi nyemso ndang wuri ɗiikaghapaat si mo ki̶ling ɗang mi̶ni, ɓe mo langtughup ki̶ Jemis ki̶ Joon.
41010042	Jesu wuri pi̶rep mo j`i ashak jir, ɓe wuri sat mmo nee, "Wu man nee, a mishkagham mu nyem ɗi ba mo a nyem Yahudi mo kas, moo lesut furu mo a ɗiiɗes nkaa nyem furu mo, ki̶ nyemnan furu mo, moo kám iiko furu mo zam, nkaa gurum ni mo.
41010043	Amma ba nin nɗen nnaar fuu aasi kas. Koo ngo ɗiiɗang ye ɗi wuri riɓet ɗee a ɗiiɗes nnaar fuu, ɓe ni a ting ku wuri sham ki̶ káa fi̶ri, mpee c`in ɗak nwun.
41010044	Ki̶ koo ngo ɗiiɗang ye ɗi wuri riɓet ɗee a ɗin nshee ndi̶ghi̶n wun, ɓe ni a ting ku wuri ɗee a ki̶rom fuu jir.
41010045	Ba Làa kì̵ Gurum wuri j`i a mpeku gurum mo c`in ɗak ɗi nwuri kas, amma a mpeku wuri c`in ɗak ɗi ngurum mo, ki̶ wuri cín seen fi̶ri ɗi mpee ang gurum mo ɗes zak."
41010046	Mo j`i wul nJeriko, ɓe kaaɗi Jesu wuri a ar put ndi̶ghi̶n Jeriko ni, ashak ki̶ nyemso ndang wuri mo, ki̶ ɗuu kì̵ gurum mo ɗes. Ɓe mee nguvum ɗi moo pet sum fi̶ri a Bartimawus làa kì̵ Timawus, ɗi wurii tong pukom ar mpee ɗang-ɗang.
41010047	Kaaɗi nguvum ni wuri ki̶ling nee, a Jesu ngu Nazaret, ɓe wuri ɗoghom ɗiyeep ɗoo shiɓal nee, "Jesu, Làa kì̵ Devid, a naajeel fi̶na!"
41010048	Gurum mo ɗes mo gwak wuri, ki̶ mo sat nwuri ɗok titik. Amma wuri waa si̶ghi̶t ɗiyeep ɗoo shiɓal nee, "Làa kì̵ Devid a naajeel fi̶na."
41010049	Jesu wuri ɗar, ɓe wuri sat mmo nee, "Wu pet wuri j`i." Ɗangɓe mo pet nguvum ni, mo sat nwuri nee, "Taji ki̶i̶rmuut yaa wugha kas. A yaghal, Jesu wurii pet wugha."
41010050	Nguvum ni wuri vwet mbiisup fi̶ri, ɓe wuri sham yaghal hi̶rot, so pe Jesu ɗi.
41010051	Jesu tal pu wuri nee, "Aa riɓet ku wan c`in a me nwugha ye?" Nguvum ni wuri lap nee, "Ngukám, a le ku yit fi̶na mo naapee."
41010052	Jesu sat nwuri nee, "To yit fugha mo naapee ɗak, mpeeɗi wugha cínzeen ne wan mbar wugha." Abet-abet, ɓe yit fi̶ri ni mo naapee. Ɓe wuri so ndang Jesu, ki̶ wurii cín ɗiiɗes nNaan.
41011001	Kaaɗi mo j`i wul kus ki̶ Jerusalem, ɓe mo j`i wul mBetfaji, ki̶ Betani mu Jwakpaat. Ɓe Jesu wuri lop jeplop fi̶ri mo vul.
41011002	Wuri sat mmo nee, "Wu so ndi̶ghi̶n laayil ɗi ni a kiyeen fuu si. Katɗang wu wul, ɓe abet, wun nkat mee làa jaaki ɗi a ɗiɗiin, ɗi ba mee gurum kì̵ kyam lang nkaa ni kas. Ɓe wu shang ni, wu j`i ki̶ ni mpesi.
41011003	Katɗang mee gurum tal pu wun nee, 'A me le ɗang wuu shang jaaki ni ye?' Ɓe wu sat nee, 'a Daa wurii riɓet ni.' Aɓwoon ɓe wurin mbaa lop ni j`i abet."
41011004	Mo so kat làa jaaki ni a ɗiɗiin mpolu kus ki̶ po ar. Kaaɗi mo ɗoghom shang ni,
41011005	ɓe nyem ɗi moo ɗar ɗi a pee ni, mo sat nee, "A me le ɗang wuu shang làa jaaki ni ye?"
41011006	Ɓe jeplop ni mo lap ntiit ki̶ mbii ɗi Jesu wuri sat mmo. Ɗangɓe nyemjaaki ni mo yit mmo so ɗi ki̶ ni.
41011007	Kaaɗi jeplop ni mo j`i ki̶ làa jaaki nin nJesu, ɓe mo le nli̶r furu mo nkaa jaaki ni, ɓe Jesu wuri lang nkaa ni.
41011008	Gurum mo ɗes mo paa ar ni shi nli̶r furu mo, ki̶ pak mo saa kom ki̶kar mɓut mmaar mo, mo paa ar ni ɗishik zak.
41011009	Nyem ɗi mo ati̶leng, ki̶ ɗi mon mɓwoon kì̵ Jesu, mo ɗiyeep ɗoo furu mo ki̶ mo sat nee, "Hosana! Daa le ɗiiret nkaa ngo ɗi wurii j`i ndi̶ghi̶n sum kì̵ Daa!
41011010	Naan le ɗiiret nkaa mulki ɗii mu puun funu Devid ni, nii j`i wul. Hosana Naan ndi̶ghi̶n Ɗiihai fi̶ri."
41011011	Kaaɗi Jesu wuri ɗel ndi̶ghi̶n Jerusalem, ɓe wuri ɗel ndi̶ghi̶n Lu kì̵ Naan ɗiiɗes ni. Ɓe wuri naa mbii ɗi mo ɗi ndi̶ghi̶n Lu kì̵ Naan ni jir. Kaaɗi kansi̶ghi̶n c`in, ɓe wuri put so mBetani ashak ki̶ jeplop fi̶ri ɗiikaghapaat baavul si mo.
41011012	Daɗaar ni, ɓe kaaɗi mo kì̵ yaghal yit Betani ni, ɓe neenláa nJesu.
41011013	Kaaɗi wuri naa mee tingkoon ki̶ ɗee jong, ɗi ni li̶ghi̶t ki̶ kom zam, ɓe wuri so mpee naa tingkoon ni, kyet nii mee làa mo wa, amma wuri kat nii li̶ghi̶t aa kompee ɓejee ɗak, mpeeɗi ba a tar làa mu koon ni kas.
41011014	Jesu wuri sat ntingkoon ni nee, "Taji mee gurum kuɗi ki̶ se làa koon mɓut wii zak kas." Jeplop fi̶ri mo ki̶lingpo ɗi wuri sat ntingkoon ni.
41011015	Kaaɗi mo j`i wul nJerusalem. Ɓe Jesu wuri ɗel ndi̶ghi̶n Lu kì̵ Naan ɗiiɗes, wuri ɗoghom ceen nyemwor mo, ki̶ nyemseet mbii mo ndi̶ghi̶n Lu kì̵ Naan ɗiiɗes ni. Wuri bi̶rep teebul mu nyem pi̶ring shaghal mo, ki̶ mbiitong mu nyemsi̶rep mbul mo.
41011016	Ba wuri yit ku mee gurum mang mee mbii yaa ɗel ki̶ni ndi̶ghi̶n lu kì̵ Naan ni kas zak.
41011017	Wuri kám ngurum ni mo nee, "Ni a riran ndi̶ghi̶n takarda kì̵ Naan nee, 'Mon mpet lu fi̶na a lu aduwa mpee gurum ɗi mo ndi̶ghi̶n yil ni jir', amma wun kì̵ cighi̶r ki̶ ni, ku ni ɗee a goghot mu wat mo."
41011018	Kaaɗi pris ɗiinan mo, ki̶ nyemkám Waar kì̵ Mosis mo ki̶lingpo mi̶ni, ɓe mo tang ar ɗi mon ntu Jesu ɗi. Amma mo ki̶i̶r wuri, mpeeɗi kám fi̶ri ni aapo nɗuu kì̵ gurum ni mo jir.
41011019	Kaaɗi kansi̶ghi̶n c`in, ɓe Jesu ki̶ jeplop fi̶ri mo, mo pwat yit birni ni.
41011020	Daɗaar mɓít, ɓe kaaɗi mo a ar ɗel, ɓe mo taa naa tingkoon ni kì̵ fii sham put jir.
41011021	Kaaɗi Pita panpo ɗi ɗoghon Jesu sat ntingkoon ni, ɓe wuri sat nJesu nee, "Ngukám, a naa tingkoon ɗi ɗoghon a fulup sí, ni ki̶ fii jee."
41011022	Jesu wuri sat mmo nee, "Wu cínzeen nNaan.
41011023	Ɓe azeen-nzeen ki̶n sat nwun nee, koo a ngo ɗiiɗang ye ɗi wuri sat njwak ɗiisi nee, 'A yaghal a sham a taa ndi̶ghi̶n am bahar si', katɗang ba ngo ni satpo mi̶ni a shi putughup vul kas, amma ngo ni cínzeen nee, mbii ɗi wuri sat nin nc`in, ɓe nin nc`in.
41011024	A mpeemi̶ni, ɓe wan sat nwun nee, koo mbii ɗiiɗang ye ɗi wu c`in aduwa mpee ni, ki̶ wu cínzeen nee, wuu ten wu lap mbii ɗi wu ɗang ni, ɓe Naan wurin ncín nwun.
41011025	Ki̶ koo a pi̶rang ye ɗi wu ɗoghom c`in aduwa, ɓe wu fwo shikbish ɗi gurum mo c`in nwun, mpeku Naan puun fuu ɗi aɗeng wuri fwo shikbish fuu mo ɗi nwun zak. [
41011026	Mpeeɗi katɗang ba wu fwo shikbish ɗi gurum mo c`in nwun kas, ɓe ba Naan puun fuu ɗi aɗeng wurin nfwo shikbish fuu mo wun kas zak.]"
41011027	Mo baaj`i nJerusalem, ɓe kaaɗi Jesu wuri nkaa mwaan ndi̶ghi̶n Lu kì̵ Naan ɗiiɗes, ɓe pris ɗiinan mo, ki̶ nyemkám Waar kì̵ Mosis mo, ki̶ nyemnan-nan mo, mo j`i pe wuri ɗi.
41011028	Ɓe mo tal pu wuri nee, "Wugha aa c`in mbii ɗiisi mo a shi iiko ɗiiɗang ye? A we cín iiko ɗiisi nwugha ye?"
41011029	Jesu wuri lap mmo nee, "Wan ki̶n riɓet tal mee mbii pu wun ɗi zak. Katɗang wu lap wan, ɓe wan nsat nwun iiko ɗi wan ki̶n c`in mbii ɗiisi mo ɗishik zak.
41011030	Kyet gyet a Naan lop Joon mpeku wuri j`i c`in baptisma ɗi ngurum mo wa? Aa koo gyet a gurum mo lop wuri ye? Wu lap nwan."
41011031	Mo ɓeet ki̶ sut nee. "Katɗang mu sat nee. Gyet a Naan lop wuri j`i, ɓe wurin nsat nee, 'A me le ɗang ba gyet wu cínzeen nwuri kas ye?'
41011032	Amma katɗang mu sat nee, gyet a gurum lop Joon j`i, ɓe gurum ni mon nlangtughup." Moo ki̶i̶r gurum mo, mpeeɗi gurum ni mo jir moo le Joon a ngusatpo kì̵ Naan.
41011033	Ɗangɓe mo lap nJesu nee, "Ba mu man kas." Jesu sat mmo nee, "Katɗang ni aasi, ɓe ba wan nsat nwun ngo ɗi cín iiko nwan, mpee c`in mbii aapo ni mo kas zak."
41012001	Jesu wuri ɗoghom satpo ngurum mo shi sumpo mo nee, "Gyet mee ngulu wuri kop anab mo mbong fi̶ri, ɓe wuri neer ni shi guu, ki̶ wuri ɓwan mee tughun mpee ɗwat làa kì̵ ting anab ni, ki̶ zak, wuri ɗik mee ɗengpee mpee naa anab ni. Ɗangɓe wuri lebong ni nsar kì̵ mee nyemnaa bong mo, mpeku mo naa bong ni ɗi nwuri. Aɓwoon mi̶ni, ɓe wuri yaghal so mmee yil.
41012002	Kaaɗi tar nung kì̵ làa anab ni wul, ɓe wuri lop mee ki̶rom fi̶ri, so pe nyemnaa bong anab ni mo ɗi, mpeku wuri lap pak làa kì̵ anab ni so ki̶ ni ɗi nwuri.
41012003	Amma nyemnaa bong anab ni mo yaa ki̶rom ni, mo ni̶ram wuri, ɓe mo ceen wuri baa shi sar ɗin nfii.
41012004	Ngulu ni wuri waa baa lop mee ki̶rom so pe mo ɗi zak. Ɓe mo nas wurin nkáa, ki̶ mo cínjeel nki̶rom mi̶ni zak.
41012005	Aɓwoon mi̶ni, ɓe ngulu ni wuri waa baa lop mee ki̶rom so pe nyemnaa bong ni mo zak, ɓe mo yaa ki̶rom mi̶ni tu, ki̶ moo naa nc`in mpak ki̶rom ni mo aasi zak, har mo ni̶ram pak mo, ki̶ mo twa pak mo.
41012006	Ngulu ni wuri ɗee ɗi ki̶ memee mi̶ndong, ɗi mi̶ni a làa fi̶ri ɗi wuri wal nlàa ni zam. Ɓe wuri lop làa ni so pe nyemnaa bong ni mo ɗi, aɓwoon kì̵ ki̶rom ni mo jir. Ngulu ni wuri pan nee, 'Nyemnaa bong ni mon naa ɗiiɗes kì̵ làa fi̶ɗi.'
41012007	Amma nyemnaa bong ni mo sat ki̶ shak nee, wu naa a làa ɗi mi̶nin nyaghal hi̶r kop kì̵ puun ni nɗiisi, wu j`i mmun, ku mu tu wuri, mpeku kop ni ɗee ɗi a munu.
41012008	Ɗangɓe mo yaa làa ni tu, ɓe mo vwet kúm ni cighi̶r mɓwoon bong ni.
41012009	Wu pan nee, ngubong ni wurin nc`in a me ki̶ nyemnaa bong ɗiisi ni mo ye? Wurin nj`i twa nyemnaa bong ɗiisi ni mo, mpeku wuri le mee nyemnaa bong ɗiici mo ɗi.
41012010	Ba wuu kyam tang po ɗi mo kì̵ ten ran ndi̶ghi̶n takarda kì̵ Naan si kas me? Ɗi ni sat nee: 'Jwak ɗi nyemɗiklu mo kwar ni. Ɓe a ni ɗee a ɗiiɗes ndi̶ghi̶n kwang kì̵ lu ni.
41012011	Ɗiisi ni a ɗak ɗi Daa wuri kì̵ ten c`in. Ni a mbii aapo pee mun ɗi!' "
41012012	Nyemnan mu nyem Yahudi mo tangpee mpee yaa Jesu, mpeeɗi mo man nee; wuri sat sumpo ɗiisi ni a nkaa mo, amma ba mo mak yaa wuri kas, mpeeɗi mo ki̶i̶r ɗuu kì̵ gurum ni mo. Mpeemi̶ni, ɓe mo yaghal yit wuri ɗi, ɓe mo so waa.
41012013	Ɗangɓe nyem Farisi mo ki̶ nyem Herot mo lop pak nyem furu mo so pe Jesu ɗi, mpeku mo kat mee mbii ɗi mon nyaa wuri ɗi ndi̶ghi̶n po ɗi wurii sat mo.
41012014	Kaaɗi mo j`i, ɓe mo sat nJesu nee, "Ngukám, mu man nee, wugha a nguzeen, ba wugha ki̶ kak mee gurum kas, ki̶ ba wugha ki̶ shangyit mmee gurum kas zak, amma wugha aa kám ar kì̵ Naan ngurum mo azeen-nzeen. Kyet nin ndi̶re ku mu kwatwap Siza, mishkagham ɗiiɗes mu nyem Rom mo aa, koo mu nook kwat ni ye?"
41012015	Amma mpeeɗi Jesu wuri man pan ɗiibish mu putughup furu mo, ɓe wuri lap mmo nee, "A me le ɗangɓe wuu kyam wan ye? Wu j`i ki̶ mee shaghal zinariya ni nwan naa."
41012016	Ɓe mo j`i ki̶ memee nwuri. Ɓe Jesu wuri tal pu mo nee, "A foto mukáa, ki̶ sum mu we, a riran nkaa shaghal ni ye?" Mo lap nee, "A mu Siza mishkagham nRom."
41012017	Jesu wuri sat mmo nee, "Wu cín nSiza mbii ɗi mo a mu Siza, ki̶ wu cín Naan mbii ɗi mo a mu Naan zak." Ni aapo mmo zam mpee mbii ɗi wuri sat ni.
41012018	Pak nyem Saddusi mo, nyem ɗi moo sat nee, ba mee yaghal a peemúut ɗi kas, mo j`i pe Jesu ɗi, ɓe mo tal pu wuri nee,
41012019	"Ngukám, Mosis kì̵ ran mmun nee, katɗang mee gurum muut yaghal yit mat fi̶ri ɗi, ɗi ba wuraa làa-làa nwuri kas, ɓe ne mee ɗyemni̶ghi̶n fi̶ri lap matkáa ni, mpeku wuri làa-làa mo ɗi nɗyemni̶ghi̶n fi̶ri ɗi wuri kì̵ ten muut ni.
41012020	Gyet mee ɗyemni̶ghi̶nshak mo ɗi povul. Gwar ɗin nshee ni wuri lapmat, ɓe wuri muut nɗin nlàa mee làa.
41012021	Ɓe ɗyemni̶ghi̶n fi̶ri ɗiivul ni wuri lap matkáa ni, ɓe ba wuri làa mee làa kas, har wuri j`i muut. Gwar ɗiikun ni wuri waa lap matkáa ni wura zak.
41012022	Har mo povul, mo lap mat ni wura, ki̶ mo j`i murap jir, ɓe ba memee yit mee làa ɗee ɗi kas. Kyes ki̶ni, ɓe mat ni wura yaghal muut aɓwoon kì̵ mo ni jir zak.
41012023	To, katɗang parpuus yaghal a peemúut, ɓe wuran nɗee a mat kì̵ we ndi̶ghi̶n mo povul si ye? Mpeeɗi mo jir, mo kì̵ lap wuran mmat."
41012024	Jesu wuri sat mmo nee, "Wun wuu ɗel ɗiki̶, mpeeɗi ba wu man mbii ɗi mo kì̵ ten ran ndi̶ghi̶n takarda kì̵ Naan kas, ki̶ ba wu man ɗiiɗes kì̵ Naan kas zak.
41012025	Mpeeɗi parpuus ɗi nyem ni mon nyaghal a peemúut, ɓe mon nɗee a kaa nyemlop kì̵ Naan ɗi aɗeng mo si. Ba mee lapmat, koo soɗik ɗi kas.
41012026	Po nkaa yaghal a peemúut mu nyem ɗi mo kì̵ ten murap mo, ɓe ba wuu kyam tang po ɗi mo kì̵ ten ran ni ndi̶ghi̶n takarda kì̵ Mosis kas aa? Mbii ɗi Naan sat nwuri ndi̶ghi̶n làa li̶ghi̶t ɗi ni lapwus sí nee, 'Wan a Naan kì̵ Abraham, kì̵ Naan ki̶ Aizik, ki̶ Naan kì̵ Jekop.'
41012027	Ba wuri a Naan mu nyemmuut mo kas, amma a mu nyem ɗin mmeen mo. (Ɗiisi ni kám nee koo ɗi mo kì̵ ten murap ɓe mo ɗi ki̶ seen pe Naan.) Wun wu ɗel ɗiki̶ bish-bish hakyeng!"
41012028	Mee gwar mɓut nyemkám Waar kì̵ Mosis mo, wuri j`i ki̶ling mo nkaa ɓeetshik ni, ɓe wuri ki̶ling Jesu tap lappo ni nyem Saddusi mo riret. Ɓe wuri tal pu Jesu nee, "A Waar ɗiiɗang a ɗiiɗes met jir ndi̶ghi̶n Waar ni mo ye?"
41012029	Jesu lap nwuri nee, "A Waar ɗiiɗes met ni nɗiisi. 'Wun nyem Isreil mo, wu ki̶ling. Daa Naan funu, a wuri a Daa mi̶ndong ɓejee.
41012030	A wal nDaa Naan fugha shi putughup fugha jir, ki̶ shi seen fugha jir, ki̶ shi pan fugha jir, ki̶ shiɓal fugha jir.'
41012031	Ɗiivul ni a kaa mi̶ni si zak nee, 'A wal ngi̶nang fugha kaa sak fugha si.' Ba mee Waar ɗiiwaa ɗes met ɗiivul si mo kas."
41012032	Ngukám Waar kì̵ Mosis ni wuri sat nJesu nee, "Azeen Ngukám, a sat a ndi̶re. Daa Naan wuri a mi̶ndong ɓejee ɗak, ba memee ɗi kas, see a wuri mmi̶shin.
41012033	Ki̶ ni a ting ku gurum wal nwuri shi putughup fi̶ri jir, ki̶ shi pan fi̶ri jir, ki̶ shiɓal fi̶ri jir, ki̶ gurum wal ngi̶ni̶ghi̶n fi̶ri kaa shin fi̶ri si zak. Waar ɗiivul si mo ret met nlong ɗi gurum moo cín mpee wus mbiizughum, ki̶ kaghar mbiizughum ɗi gurum moo cín mon nNaan jir."
41012034	Kaaɗi Jesu wuri ki̶ling gwar ni tap lappo ni riret, ɓe wuri sat ngwar ni nee, "Ba wugha jong ki̶ mulki kì̵ Naan kas." Aɓwoon ɗiisi ɓe ba mee gurum mak kat ɓal mputughup mpee ba tal mee po ɗi pu Jesu zak kas.
41012035	Kaaɗi Jesu wuri nkaa kam-kam ngurum mo ndi̶ghi̶n Lu kì̵ Naan ɗiiɗes, ɓe wuri tal pu mo nee, "A me le ɗangɓe nyemkám Waar kì̵ Mosis moo sat nee, 'Kristi wuri a làa kì̵ Devid ye?'
41012036	Mpeeɗi Riin kì̵ Naan ni le ku Devid shikáa fi̶ri wuri sat nee: 'Daa wuri sat nDaa fi̶na nee. A tong nsarse fi̶na. Har parɗi wan le shaarlek fugha mo tong nder shii fugha.'
41012037	Devid wuri pet Kristi a Daa fi̶ri, ɓe cirang ɗang Kristi wuri waa cighi̶r ɗee a Làa ki̶ Devid zak ye?" Ɗuu kì̵ gurum ni mo ki̶ling wuri shi retnyit.
41012038	Ndi̶ghi̶n kám kì̵ Jesu, ɓe wuri sat ngurum ni mo nee, "Wu tap ki̶ kám kì̵ nyemkám Waar kì̵ Mosis mo. Mo a nyem ɗi moo jwal nli̶r ɗiishwal-shwal mo, ki̶ moo mwaan mpeku gurum mo naa mo ɗi. Moo riɓet ku gurum mo tok ki̶ mo ndi̶ghi̶n kasuwa.
41012039	Ki̶ moo riɓet peetong mu nyemnan-nan mo ndi̶ghi̶n lu kì̵ Naan mo, ki̶ moo riɓet peetong ɗiiret met jir mo a pee seriɓet mo.
41012040	A moo yak matkáa mo ki̶ lee furu mo, ku mo se, ki̶ moo c`in aduwa ɗiishwal-shwal mo shi nyang zak, mpeku gurum mo kwoop mo ɗi. Mpee mbii ɗiibish ɗi moo c`in ɗiisi mo, ɓe Naan wurin ncín kwat ɗiishwal mo ɗes hakyeng."
41012041	Kaaɗi Jesu wurii tong a kiyeen, kus ki̶ pee ɓwot shaghal mbiizughum mu Lu kì̵ Naan ɗiiɗes ni, ɓe wuri naa kaaɗi gurum moo ɓwot shaghal mbiizughum furu mo ɗi ndi̶ghi̶n ni. Pak nyemlong mo ɗes mo ɓwot shaghal ɗes ndi̶ghi̶n ni.
41012042	Ɓe mee matkáa ɗi wura a matjeel wura j`i ɓwot rep anini mo vul ɗi ndi̶ghi̶n ni zak.
41012043	Jesu wuri pi̶rep nyemso ndang wuri ni mo j`i ashak, ɓe wuri sat mmo nee, "Azeen-nzeen ki̶n sat nwun, mbii ɗi matkáa ɗiijeel ɗiisi wura ɓwot ndi̶ghi̶n kwati mu ɓwot mbiizughum ni, ni met mu kaghar gurum ni mo jir.
41012044	Mpeeɗi nyem ɗiisi mo jir, mo ɓwot mbiizughum ni a mɓut nɗes mu long ɗi mo ki̶ni, amma wuraa ndi̶ghi̶n jeel fi̶ra, ɓe wura si̶ghi̶t ɓwot a kyes kì̵ mbii ɗi wura ki̶ ni."
41013001	Kaaɗi Jesu wuri a ar put ndi̶ghi̶n Lu kì̵ Naan ɗiiɗes ni, ɓe memee mɓut jeplop fi̶ri mo sat nee, "Kai, Ngukám, a naa lu ɗiiret ɗi mo tap ɗik mo shi nhi̶k ɗiinan-nan si mo."
41013002	Jesu lap nee, "Aa naa a lu ɗi mo ɗik mo nan-nan shi jwak si mo aa? Ba mon nyit mee nhi̶k tong nkaa nhi̶k mpee ɗiisi kas, amma mon nshirip mo jir."
41013003	Kaaɗi Jesu wurii tong nkaa Jwakpaat ɗi nii naa shak kì̵ Lu kì̵ Naan ɗiiɗes, ɓe Pita, ki̶ Jemis, ki̶ Joon, ki̶ Andru, mo j`i tal pu wuri a si̶sok, mo sat nwuri nee,
41013004	"A sat mmun, mbii ɗiisi mon nyaghal c`in a pi̶rang ye? Ki̶ mun nnaa a mbii aapo ɗiiɗang, katɗang mbii ɗiisi mo ɗoghom gam ye?"
41013005	Jesu wuri ɗoghom sat mmo nee, "Wu tap, taji mee gurum num wun kas.
41013006	Mpeeɗi gurum mo ɗes mon nj`i ndi̶ghi̶n sum fi̶na, ku mo sat nee, wuɗun a wan, har mon nnum gurum mo ɗes.
41013007	Katɗang ɓe wu ki̶lingpo nkaa lek mo, ki̶ po kyetwa nkaa lek mo, ɓe taji ki̶i̶rmuut yaa wun kas, mpeeɗi ting mbii ɗiisi mon nyaghal c`in akuɗang, ɓe parkyes kì̵ yil nii kuɗii j`i.
41013008	Pak yil mon nyaghal lek nkaa pak yil mo, ki̶ mee saghan ɗiici mon nyaghal lek nkaa mee saghan ɗiici mo. Yil nin ntungpee ɗes-ɗes shipee-shipee, ki̶ neen nin ntaa, ndi̶ghi̶n yil ni mo. Amma mbii ɗiisi mo jir a shee kì̵ jeel, kaaɗi aak ki̶ shee se mat si.
41013009	"Amma wu tap ki̶ káa fuu, mpeeɗi gurum mon nyaghal si̶rep wun nsar kì̵ nyemtokɗiyeel mo, ki̶ mon nni̶ram wun ndi̶ghi̶n lu kì̵ Naan mo. Mon nso ki̶ wun ntoghom kì̵ gofna, ki̶ mishkagham mo, mpee sum fi̶na. Ɗiisi nin nle ku wu katpee satpo ɗiiret ni ɗi ntoghom kì̵ mo.
41013010	Amma akuɗang kyes kì̵ yil nii j`i, ɓe ting see mo shee satpo Naan ɗiiret si ngurum mo jir ndi̶ghi̶n yil ni akuɗang.
41013011	Katɗang ɓe mo yak wun, ki̶ mo so ki̶ wun nluɗiyeel, ɓe taji wu an suk mpee mbii ɗi wun nsat kas. Mpeeɗi a Riin kì̵ Naan wurin nkám wun mbii ɗi wun nsat mo. Mpeeɗi ba a wun satpo ni kas, amma a Riin kì̵ Naan wurin nsatpo ni.
41013012	Ɗyemni̶ghi̶nshak mon nsi̶rep shak har mpee muut, ki̶ puun wurin nseet làa fi̶ri zak. Jep mon nyaghal lek ki̶ puun furu mo, ki̶ ni̶ghi̶n furu mo, har mon nle ku mo twa mo.
41013013	Gurum mon nkwar wun jir, mpee sum fi̶na. Amma ngo ɗi wuri gung har peekyes ni, ɓe a wurin nkat ɓam."
41013014	"Amma katɗang wu naa mbii ɗiibish, ɗi nii watpee ɗee buu, nii ɗar a peeɗi ba ni ret ku ni ɗar ɗi kas. (Ngo ɗi wurii tang po ɗiisi ni, ɓe ni ret ku wuri manshii ni). Ɓe nyem ɗi mo ndi̶ghi̶n Judiya, mo swa so mɓut jwak mo.
41013015	Ngo ɗi wuri nkaa ɗenglu, ɓe taji wuri sham ɗel ndi̶ghi̶n lu ni, mpee mang lée fi̶ri mo kas.
41013016	Ki̶ ngo ɗi wuri a peemaar a yil, ɓe taji wuri baaso ntulu mpee mang mbiisup fi̶ri kas.
41013017	Amma jeel nin nsi̶ghi̶t naat nkaa mat aak mo, ki̶ mat ɗi mon nkaa cín wur njep mo ndi̶ghi̶n teer mi̶ni mo.
41013018	Wu c`in aduwa nNaan, mpeku taji mbii ɗiisi mo c`in a ntar kut kas.
41013019	Mpeeɗi jeel ɗiiɗes nin nj`i taa nkaa gurum mo ndi̶ghi̶n teer mi̶ni mo, ɗi ba mo ki̶ kyam naa ni kas, pugyet Naan shee leyil ni ɗi, har cicinsi, ki̶ ba gurum mon mbaa naajeel mi̶ni ɗi zak kas har ngaa-ngaa.
41013020	Katɗang ɗi ba Daa Naan wuri baa ki̶ pak shiiteer ni mo kas, ɓe ba ɗi mee gurum mmak kat bar kas, amma a mpee sum kì̵ nyem ɗiibi̶bi̶lip ni mo, ɓe Naan wuri baa ki̶ pak shiiteer ni mo.
41013021	"Katɗang mee gurum sat nwun nee, 'Wu naa, Kristi wurin mpesi.' Koo ne, 'wu naa, wuri akiyeen sí!' Ɓe taji wu cínzeen mpo mi̶ni kas.
41013022	Mpeeɗi nyem ɗi mon nc`in ɗung, ne wuɗun a Kristi, ki̶ nyem ɗi mo lesut a kaa nyemsatpo Naan mo si, amma mo a nyemɗung mo, mon nj`i put ɗes. Mon nc`in mbii aapo mo ɗes, ki̶ mbii lukshik mo zak. Mpeku katɗang ni mak c`in, ɓe mo num nyem ɗi Naan wuri kì̵ ten bi̶lip mo ɗi.
41013023	Amma wu tap ki̶ káa fuu mo. Wan ki̶n satpo ɗiisi mo nwun nshee akuɗang pee nii wul."
41013024	"Aɓwoon kì̵ jeel mi̶ni mo, ɓe puus nin ncighi̶r ɗee a peenkoo, ki̶ ba tar nin mɓangpee kas, ndi̶ghi̶n shiiteer mi̶ni mo.
41013025	Ki̶ zar ɗi aɗeng mon mɓeer sham nyil, ki̶ iiko ɗi mo aɗeng mon ntungpee zak.
41013026	Ɗangɓe gurum mon naa Làa kì̵ Gurum, wuri sham put ndi̶ghi̶n nluu ɗi aɗeng, shi iiko ki̶ Ɗiihai, ki̶ ɓal ɗiiɗes.
41013027	Ɓe wurin nlop nyemlop kì̵ Naan mo, mpeku mo so kyak nyem ɗi wuri kì̵ ten bi̶lip mo kuur ashak, ndi̶ghi̶n kwang ɗiifeer mu yil ni. Yaghal mpeeɗar kì̵ yil ni jir, har so wul mpeeɗar kì̵ ɗeng ni."
41013028	"Wu yit ku tingkoon ni ɗee a mbiikám pe wun ɗi. Katɗang song kì̵ tingkoon ni mo ɗoghom put ki̶ kompee ɗiipoo, ɓe wu man nee, tarlok ni kus mmi̶ni.
41013029	Aasi zak, katɗang wu naa mbii ɗiisi mo c`in jir, ɓe wu man nee, wan ki̶n j`i wul kus-kus mmi̶ni.
41013030	Azeen-nzeen ki̶n sat nwun nee. Ba gurum ɗiiyaksi mon mmurap jir kas, see mbii ɗiisi mo gam jir akuɗang.
41013031	Ɗeng ki̶ yil mon nɗel so weet, amma ba po fi̶na mmak kyam ɗel so kas."
41013032	"Ba mee gurum mak man parpuus mi̶ni, ki̶ pee ni kas, koo a nyemlop kì̵ Naan ɗi aɗeng mo, ki̶ koo a Làa ni shikáa fi̶ri, ɓe ba wurin mman kas, amma see a puun ɓejee ɗak.
41013033	Wu tap ki̶ káa fuu mo, ki̶ wu tong shi gongpee, mpeeɗi ba wu man parɗi pee nin nwul ɗi kas.
41013034	Katɗang pee ni wul, ɓe nin nɗee a kaa mee gurum ɗi wuri yaghal mpee so mwaan jong-jong si. Akuɗang wurii yaghal yit tulu ni, ɓe wuri le ni nsar kì̵ ki̶rom fi̶ri mo, ki̶ wuri swap ɗak nki̶rom fi̶ri ni mo jir, shimi̶ndong-shimi̶ndong. Wuri sat ngutap ki̶ shiyeepki̶pang mu tulu ni nee, 'A tong shi gongpee riret.'
41013035	Mpeemi̶ni, wu tong shi gongpee, mpeeɗi ba wu man parpuus ɗi ngulu ni wurin mbaaj`i wul ɗi kas. Meeɓe wurin mbaaj`i nkansi̶ghi̶n, koo a naar mpar, koo a ntiit ki̶ puɓit, koo a mɓít.
41013036	Mpeku taji wuri mbaaj`i nwun nɗi̶n-mman, ɗangɓe wuri kat wu ɗee nsaam kas.
41013037	Mbii ɗi wan sat nwun, ɓe wan ki̶n sat a ngurum mo jir mmi̶ni nee, wu tong shi gongpee."
41014001	Ɗee teer mo ɗi vul, ku mo c`in retnyit mu Canɗel ɗi, ki̶ mu retnyit mu bred ɗi ba ni ki̶ yist kas. Ɓe pris ɗiinan mo, ki̶ nyemkám Waar kì̵ Mosis mo, mo tang ar ɗi mon nyaa Jesu ɗi shi seen, mpeku mo tu wuri ɗi.
41014002	Amma mo waa sat nee, "Ba mun nyaa wuri a ndi̶ghi̶n teer mu retnyit si kas, mpeku taji gurum ni mo yaghal lek nkaa mun kas."
41014003	Kaaɗi Jesu wuri nyil mBetani, ndi̶ghi̶n lu kì̵ Siman nguloghom, ɓe wuri nkaa se mbiise. Ɓe mee mat wura j`i ki̶ tughut mwoor ɗi ni ɗu shang-shang ɗi moo pet ni a nard, ɗi ni ki̶rim zam. Ɓe wura tep took kì̵ tughut ni, mpeku wura ɗoo mwoor nin nJesu nkáa.
41014004	Amma ni láa mpak gurum ɗi mo ɗi mɓut, har mo satpo ki̶ shak nee, "A me le ɗangɓe moo ti̶kook ki̶ mwoor ɗiisi aasi ye?
41014005	Ɗi ni ret ku mo seet mwoor ɗiisi ni nkaa shaghal zinariya ɗi ni met nɗarikun, mpeku mo cín shaghal ni ɗi nyemjeel mo." Pak gurum ni mo gwak mat ni wura, shi tughup.
41014006	Amma Jesu wuri sat mmo nee, "Wu yit wura ɗi. A me le ɗang wuu daampee nwura ye? Wura c`in a ɗak ɗiiret nwan hakyeng.
41014007	Wun ɗi ashak ki̶ nyemjeel mo shidaar-shidaar, mpeemi̶ni ɓe koo a par ɗiiɗang ye ɗi wuu riɓet, ɓe wun mmak c`in ɗiiret mmo. Amma ba wun nkat wan ashak ki̶ wun shidaar-shidaar kas.
41014008	Wura kì̵ c`in mbii ɗi wura mak c`in ni. Mwoor ɗi wura kì̵ ɗoo nkaa san fi̶na si, wura c`in mi̶ni a mpee ɗak san fi̶na mpee wum.
41014009	Azeen-nzeen ki̶n sat nwun nee, koo a pee ɗiiɗang ye ndi̶ghi̶n yil ɗiisi jir, ɗi mon nsatpo ɗiiret ɗiisi ni, ɓe mbii ɗi mat ɗiisi wura c`in nwan, ɓe mon nki̶i̶ sat ni mpee pan wura."
41014010	Judas Iskariyot, ɗi wuri a memee ndi̶ghi̶n jeplop kì̵ Jesu ɗiikaghapaat baavul si mo. Wuri so pe pris ɗiinan-nan mo ɗi, mpeku wuri seet Jesu ɗi ndi̶ghi̶n sar furu.
41014011	Kaaɗi mo ki̶lingpo mi̶ni, ɓe ni ret mon nyit zam, har mo tuwoorpo nee, mon ncín shaghal nwuri. Yaghal mparmi̶ni, ɓe Judas Iskariyot wuri naa ntang ar ɗi wurin nseet Jesu ɗi mmo.
41014012	Parpuus ɗin nshee ɗii mu bred ɗi ba ni ki̶ yist kas, ɗi ni a puus ɗi moo fet tum mo, mpee mbiise mu retnyit mu Canɗel ni. Ɓe jeplop kì̵ Jesu mo tal pu wuri nee, "Aa riɓet ku mu so mu ɗak peese mbiise mu Canɗel ni nwugha a neye?"
41014013	Jesu wuri lop memee mo vul ndi̶ghi̶n jeplop fi̶ri mo, wuri sat mmo nee, "Wu ɗel ndi̶ghi̶n birni ni, ɓe wun nkaat ki̶ mee gurum ɗi wuri ki̶ tughul am nkáa, ɓe wu so ndang wuri,
41014014	har ndi̶ghi̶n lu ɗi wurin nso ɗel ɗi. Ɓe wu tal pu ngulu ni nee, 'Ngukám wuri sat ne, lu mi̶zep ɗi wan nse mbiise Tong Ashak mu Canɗel ashak ki̶ jeplop fi̶na mo, ni a neye?'
41014015	Ngulu ni wurin nkám mee luɗeng ɗiiɗes nwun, ɗi mo kì̵ ɗakle. Ɓe wu ɗak mbiise ni mmun, nlu mi̶ni."
41014016	Jeplop ɗiivul ni mo yaghal so ɗel ndi̶ghi̶n birni ni, ɓe mo kat ni a kaaɗi Jesu wuri sat mmo si, ɓe mo ɗak mbiise Tong Ashak mu Canɗel ni nlu ni.
41014017	Kaaɗi kansi̶ghi̶n c`in, ɓe Jesu wuri j`i ashak ki̶ jeplop ɗiikaghapaat baavul ni mo.
41014018	Mon nkaa se mbiise ni, ɓe Jesu wuri sat mmo nee, "Azeen-nzeen, ki̶n sat nwun, memee ndi̶ghi̶n wun wurin nseet wan. A ngo ɗi mun nkaa sese ashak ki̶ wuri yaksi."
41014019	Po ɗi Jesu sat, ni wat putughup mmo zam, har mo ɗoghom tal pu wuri shimi̶ndong-shimi̶ndong nee, "Daa a wan aa?"
41014020	Wuri sat mmo nee, "A memee ndi̶ghi̶n wun ɗiikaghapaat baavul si mo. A ngo ɗi wurii sham ki̶ bred nsar mpee lop mpuk nɗaa ki̶ wan.
41014021	Mpeeɗi Làa kì̵ Gurum, wan mmuut a kaaɗi mo kì̵ ten ran ndi̶ghi̶n takarda kì̵ Naan nkaa wuri si. Amma jeel nin ntaa nkaa ngo ɗi wuri seet Làa kì̵ Gurum. Ngyal ɗeesi ɓe, jí mon nnook làa gwar mi̶ni, ɓe ɗi ni ret nwuri met."
41014022	Kaaɗi mo nkaa sese ni, ɓe Jesu wuri mang bred, ɓe wuri c`in aduwa mu pi̶lang Naan nkaa ni, ɓe wuri yilang ni, ɓe wuri cín njeplop fi̶ri mo. Wuri sat mmo nee, "Wu lap ɗiisi, ni a san fi̶na."
41014023	Wuri mang mee laaɗaa zak, ɓe wuri c`in aduwa mu pi̶lang Naan nkaa ni, ɓe wuri cín mmo. Ɓe mo jir mo shwaa ndi̶ghi̶n ni.
41014024	Ɓe wuri sat mmo nee, "Ɗiisi ni a toghom fi̶na ɗi ni ɗee a gam mu tuwoorpo ɗiipoo shi toghom mu Naan, ɗi ni yaa ɗak mpee toghom fi̶na ɗi mon mɓeer ni mpee gurum mo ɗes.
41014025	Azeen-nzeen, ki̶n sat nwun nee, ba wan mbaa shwaa am kì̵ anab ɗi kas, see parɗi wan nshwaa am kì̵ anab ɗiipoo ni ndi̶ghi̶n mulki kì̵ Naan."
41014026	Kaaɗi mo c`in kook, ɓe mo pwat so a Jwakpaat.
41014027	Jesu wuri sat mmo nee, "Wun jir wun nswa wu yit wan ɗi, mpeeɗi mo kì̵ ten ran ndi̶ghi̶n takarda kì̵ Naan nee, 'Naan wurin ntu ngukiyeer tum ni mo, ɓe tum ni mon ntiit shini-shini.'
41014028	Amma aɓwoon ɗi Naan wuri baa yaghal ki̶ wan a peemúut, ɓe wan nso nwun akiyeen nyil nGalili."
41014029	Pita sat nJesu nee, "Koo ɗi mo jir mo swa yit wugha ɗi, ɓe ba wan nkyam yit wugha kas."
41014030	Jesu sat mPita nee, "Azeen-nzeen ki̶n sat wugha nee, mpar cicinsi, akuɗang deel ki̶ taaɗoo yit vul, ɓe wughan nciipo yit kun nee, ba wugha man wan kas."
41014031	Amma Pita lappo nJesu shiɓal hakyeng nee, "Koo ɗi ni ating ku wan muut ashak ki̶ wugha, ɓe ba wan nkyam cíipo kas." Ɓe kaghar jeplop kì̵ Jesu ni mo sat aasi zak.
41014032	Mo j`i wul mee peeɗi moo pet ni a Getsamani, ɓe Jesu wuri sat njeplop fi̶ri mo nee, "Wu tong mpesi, aku wan c`in aduwa ɗi."
41014033	Ɓe Jesu wuri so ashak ki̶ Pita, ki̶ Jemis, ki̶ Joon. Putughup fi̶ri ni wat, ki̶ ni daampee nwuri zam hakyeng.
41014034	Wuri sat mmo nee, "Putughup fi̶na ni wat zam, har kaa nin ntutu wan si. Wu tong mpesi, ku wu gongpee ɗi."
41014035	Wuri gyes so ɗi akiyeen lee, ɓe wuri so kurum nyil, ki̶ wuri c`in aduwa nee, "Puun fi̶na, katɗang ɗi ni mak c`in, ɓe taji wan shwaajeel ɗiisi ni kas."
41014036	Ki̶ wuri sat nee, "Daa, puun fi̶na, wugha ki̶ mak c`in mbii mo jir, ɓe a baa ki̶ kap mu jeel ɗiisi aku pe wan ɗi. Ba a kaaɗi wan ki̶n riɓet si kas, amma see a kaaɗi wugha aa riɓet si."
41014037	Wuri baaso pee jeplop fi̶ri ɗiikun ni mo ɗi, ɓe wuri kat mo nkaa saam. Ɓe wuri sat mPita nee, "Simon wugha a nkaa saam wa? Ashee, ba a mak gongpee mpee awa mi̶ndong kas aa?
41014038	Wu tong shi gongpee, ki̶ wu c`in aduwa, mpeku taji wu ɗel mɓut jwaan kas. Riin ni riɓet ɗak, amma nan ni kwar, mpeeɗi ba ni ɓal kas."
41014039	Jesu wuri waa baaso ɗi, a pee aduwa ni, ɓe wuri waa baa c`in aduwa a kaaɗi wuri c`in nshee si zak.
41014040	Wuri waa baaj`i kat jeplop ɗiikun ni mo ɗi nsaam zak, mpeeɗi yit furu mo toghon ki̶ nsaam. Ba mo man mbii ɗi mon nlap nwuri kas.
41014041	Kaaɗi wuri waa baaj`i pe jeplop ni mo ɗi yit ɗiikun, ɓe wuri sat mmo nee, "Har yaksi, ɓe wun ɗi nkaa saam ki̶ nookɗi aa? Ni mak ki̶si, pee ni kì̵ wul. Mo kì̵ seet Làa kì̵ Gurum nsar kì̵ nyemshikbish mo.
41014042	Wu yaghal mmun so. Wu naa ngo ɗi wuri kì̵ seet wan wurii j`i wul."
41014043	Kaaɗi Jesu wuri kuɗi nkaa katpo mi̶ni, ɓe Judas Iskariyot, ɗi wuri a memee ndi̶ghi̶n jeplop kì̵ Jesu ɗiikaghapaat baavul si mo, wuri j`i wul ashak ki̶ ɗuu kì̵ gurum mo ɗes ndang wuri. Gurum ni mo ki̶ kwai mo, ki̶ kam mo. A pris ɗiinan-nan mo, ki̶ nyemkám Waar kì̵ Mosis mo, ki̶ nyemnan-nan mo, a mo lop gurum ni mo.
41014044	Ngo ɗi wuri seet Jesu ni, wuri kì̵ ten c`in mee alama mmo nee, "Ngo ɗi wan tok ki̶ wuri, ɗang wan tuwaas wuri shi mi̶shpoo, ɓe a gwar ni mmi̶ni. Ɓe wu yaa wuri riret, wu so ki̶ wuri."
41014045	Kaaɗi Judas j`i, ɓe wuri so pe Jesu ɗi abet, ki̶ wuri sat nee, "Ngukám." Ɓe wuri tok kì̵ Jesu, ɗangɓe wuri tuwaas Jesu shi mi̶shpoo zak.
41014046	Ɗangɓe mo j`i yaa Jesu.
41014047	Amma memee ndi̶ghi̶n nyem ɗi moo ɗar ɗi a pee ni, wuri shang kwai fi̶ri, ɓe wuri can kom kì̵ ki̶rom mu pris ɗiiɗes met jir ni vwet nyil.
41014048	Jesu wuri sat nɗuu kì̵ gurum ni mo nee, "Wun, wu pwat wu j`i ki̶ kwai mo, ki̶ dughul mo, mpeku wu yaa wan ɗi, kaa wan a mee kus wat si aa?
41014049	Shidaar-shidaar ɓe wan ɗi ashak ki̶ wun, ki̶ wan ki̶n kám nwun ndi̶ghi̶n Lu kì̵ Naan ɗiiɗes, ɓe ba wu yaa wan kas. Amma mbii ɗiisi mo c`in aasi jir, a mpeku po ɗi mo kì̵ ten ran mo ndi̶ghi̶n takarda kì̵ Naan mo gam ɗi."
41014050	Jeplop fi̶ri mo jir, mo yaghal swa yit wuri ɗi.
41014051	Mee ɗyem zi̶lang wuri ɗi, ɗi wuri sup a mee fuwaat nkaa shin ɓejee, wuri so ndang Jesu, kaaɗi mo yaa wuri,
41014052	ɓe wuri su so ngum, wuri yit fuwaat ni mmo.
41014053	Mo so ki̶ Jesu ntulu kì̵ pris ɗiiɗes met jir ni, a peeɗi pris ɗiinan-nan mo, ki̶ nyemnan-nan mo, ki̶ nyemkám Waar kì̵ Mosis moo kuur ɗi ashak.
41014054	Pita tap so ndang Jesu mɓwoon jong-jong, har ntulu kì̵ pris ɗiiɗes met jir ni, ɓe wuri ɗel tong ashak ki̶ nyemtappee mo, ku wuri ki̶ling wong kì̵ wus ɗi.
41014055	Pris ɗiinan-nan ni mo, ki̶ kuur kì̵ nyemnan-nan ni mo jir, mo tang mbii ɗi mon c`in langting mu ɗung mo nkaa wuri, mpeku mo katpee tu Jesu ɗi, amma ba mo kat kas.
41014056	Koo ɗi gurum mo ɗes mo j`i ki̶ langting mu ɗung mo nkaa Jesu, ɓe ba mbii ɗi mo sat nkaa Jesu ni mo yakshak kas.
41014057	Pak gurum mo yaghal ɗar ating, ku mo sat mbii ɗii mu ɗung nkaa Jesu nee,
41014058	"Mu ki̶ling wuri sat nee, 'wuɗin nshirip Lu kì̵ Naan ɗiiɗes si, ɗi gurum mo ɗik ni shi sar, ɗangɓe wuɗin mbaa ɗik memee ɗi ndi̶ghi̶n shiiteer mo kun zak, ɗi ba a shi sar kas.' "
41014059	Jir ki̶si, ɓe ba mbii ɗi mo sat ni mo yakshak kas.
41014060	Ɗangɓe pris ɗiiɗes met jir ni wuri yaghal ɗar a ting nnaar furu. Ɓe wuri tal pu Jesu nee, "Ba wugha ki̶ mee mbii ɗi wughan nlap nkaa po ɗiisi mo kas aa? A sat a me nkaa mbii ɗi das ɗiisi mo sat nkaa wugha ye?"
41014061	Amma Jesu wuri ɗok titik, ba wuri lap mee po kas. Ɓe pris ɗiiɗes met jir ni wuri waa baa tal ɗi pu Jesu zak nee, "A wugha a Kristi Làa kì̵ Naan Ɗiihai aa?"
41014062	Jesu wuri lap nee, "A wan a wuri, ki̶ wun nnaa Làa kì̵ Gurum, wuri tong nsarse kì̵ Naan ɗiiɓal met jir, ki̶ wun nnaa wurii j`i ndi̶ghi̶n nluu ɗi aɗeng mo zak."
41014063	Kaaɗi pris ɗiiɗes met jir, wuri ki̶lingpo mi̶ni, ɓe wuri yilang nli̶r fi̶ri mo, ki̶ wuri sat nee, "Muu tang a langting ɗiiɗang ɗiki̶ zak ye?
41014064	Yaksi, wu ki̶lingpo ɗi Jesu wuri sat, ɗi wuri leshin a kaa Naan si. Wu naa arang nkaa po mi̶ni ye?" Ɓe mo jir, mo canɗiyeel muut nJesu.
41014065	Pak mo ɗoghom twas lii nkaa wuri, ki̶ mo paa yit fi̶ri mo, har mo ni̶ram wuri, ki̶ mo sat nwuri nee, "A woo mmun ngo ɗi cut wugha ni." Ɓe nyemtappee mo nas wuri hakyeng.
41014066	Kaaɗi Pita wurii ɗar a fur nder luɗiyeel ni, ɓe mee reep ɗi wura a ki̶rom mu pris ɗiiɗes ni wura j`i.
41014067	Ɓe kaaɗi wura naa Pita nkaa tong a wus, ɓe wura ti̶ghi̶r yit nzi̶ng nkaa Pita, ki̶ wura sat nee, "Wugha ashak ki̶ Jesu ngu Nazaret zak!"
41014068	Amma Pita cíipo nee, "Ba wan man mbii ɗi yii sat ni kas, ki̶ ba wan manshii kì̵ po mi̶ni kas." Ɓe wuri yaa ar ɗel put nshiyeepki̶pang.
41014069	Ɓe reep ɗi wura a ki̶rom mu pris ɗiiɗes met jir ni wura baa naa wuri, ɓe wura sat nyem ɗi moo ɗar mpo shiyeepki̶pang ni mo nee, "Gwar ɗiisi wuri a memee mɓut nyem kì̵ Jesu ni mo."
41014070	Amma Pita waa baa cíipo ɗi zak. Lang ɗiilee, ɓe nyem ɗi moo ɗar ɗi a pee ni, mo sat mPita nee, "Azeen-nzeen, wugha a memee mɓut nyem kì̵ Jesu ni mo, mpeeɗi wugha a ngu Galili."
41014071	Amma Pita cíipo, wurin ɗalwus, wuri sat nee, "Naan cín kar nwan katɗang wan man gwar ɗi wuu satpo nkaa wuri ni."
41014072	Abet-abet, ɓe deel taa ɗoo ɗiivul. Ɓe Pita panpo ɗi Jesu sat nwuri sí nee, "Akuɗang deel ki̶ taa ɗoo yit vul, ɓe wughan cíipo fi̶na yit kun ne, ba a man wan kas." Kaaɗi Pita panpo mi̶ni, ɓe ni tep kwak nwuri, ki̶ wuri yaa maap.
41015001	Kaaɗi ɓit mang, ɓe pris ɗiinan-nan mo, ashak ki̶ nyemnan-nan mo, ki̶ nyemkám Waar kì̵ Mosis mo, ki̶ nyemɓeetpo ni mo jir, mo kuur ashak, ɓe mo lepo, har mo ɓwaghat sar kì̵ Jesu, ki̶ mo so cín wuri mPailet.
41015002	Pailet tal pu Jesu nee, "A wugha a mishkagham mu nyem Yahudi mo me?" Jesu lap nee, "Wugha kì̵ ten sat."
41015003	Pris ɗiinan-nan ni mo j`i ki̶ langting mu ɗung mo ɗes nkaa Jesu.
41015004	Pailet, wuri waa baa tal ɗi pu Jesu nee, "Ba wugha ki̶ mee po ɗi wughan nlap kas aa? A naa po mo ɗes ɗi mo j`i ki̶ mo nkaa wugha"
41015005	Amma ba Jesu lap mee po nwuri koo mi̶ndong kas, har ni fes aapo mPailet zam.
41015006	Gyet ɓe koo a parpuus mu retnyit mu Canɗel ɗiiɗang ye, ɓe Pailet wurii loghot ki̶ ɓwot mee gurum ɗii ɓuɓwaghat mi̶ndong mmo, ɗi gurum ni moo riɓet.
41015007	Mee gwar ɗi moo pet sum fi̶ri a Barabbas, wuri ɗi a ɓuɓwaghat nlushaghat ashak ki̶ nyemtawai mo, ɗi mo kì̵ tukáa ndi̶ghi̶n tawai furu ni.
41015008	Ɗuu kì̵ gurum ni mo j`i kus, ɓe mo ɗoghom ɗang ni pu Pailet, ku wuri ɓwot mee gurum ɗi mmo, kaaɗi wurii loghot ki̶ c`in ni si.
41015009	Pailet tal pu mo nee, "Wuu riɓet ku wan ɓwot a mishkagham mu nyem Yahudi mo nwun me?"
41015010	Pailet man nee, pris ɗiinan ni mo j`i kì̵ Jesu ntoghom fi̶ɗi a mpee zughur.
41015011	Amma pris ɗiinan mo kar ɗuu kì̵ gurum ni mo, mpeku mo ɗang pu Pailet ku wuri ɓwot Barabbas ɗi mmo.
41015012	Pailet waa baa sat mmo nee, "Wuu riɓet ku wan c`in a me ki̶ gwar ɗi wuu pet wuri a mishkagham mu nyem Yahudi mo ye?"
41015013	Amma mo waa si̶ghi̶t le or shiɓal nee, "A le ku mo pwas wuri nkaa shiyeep."
41015014	Pailet sat mmo nee, "A mpee meye? Wuri cín a mbii ɗiibish ɗiiɗang ye?" Amma mo waa si̶ghi̶t le or shi ɗoo ɗiiɗes hakyeng nee! "A le ku mo pwas wuri nkaa shiyeep! A le ku mo pwas wuri nkaa shiyeep!"
41015015	Mpeeɗi Pailet wuri riɓet ku ni ret ɗi nɗuu kì̵ gurum ni mon nyit, ɓe wuri ɓwot Barabbas mmo. Amma aɓwoon ɗi wuri fwo ngwam nJesu, ɓe wuri cín Jesu mmo, mpeku mo so pwas wuri ɗi nkaa shiyeep.
41015016	Ɗangɓe sooja mo ɗel ki̶ Jesu ndi̶ghi̶n lu mu gofna ni, ɗi moo pet ni a Praitoriyum, ɓe mo pi̶rep sooja ɗin mpee mi̶ni mo jir, mo j`i kuur ashak pe Jesu ɗi.
41015017	Mo lop mee nli̶r ɗi ni naat pan a tup nJesu, ki̶ mo ráa mee mbiikáa hi̶r, mo lop nwuri nkáa.
41015018	Ɗangɓe mo tok ki̶ nwuri nee, "Muu tok ki̶ wugha mishkagham mu nyem Yahudi mo."
41015019	Ɓe mo cut wurin nkáa shi raas, ki̶ mo twas lii nkaa wuri. Ɓe mo kurum nfurum, ku mo seyil nwuri.
41015020	Aɓwoon ɗi mo kì̵ shwar, ki̶ ɓák wuri, ɓe mo shang nli̶r ɗiinaat pan a tup ni nkaa wuri, ɗangɓe mo lop nli̶r fi̶ri mo nwuri. Ɓe mo put so ki̶ wuri ati̶leng, mpeku mo pwas wuri ɗi.
41015021	Kaaɗi mo a ar so ni, ɓe mo taa kaat ki̶ mee gwar, ɗi moo pet sum fi̶ri a Simon, wuri a ngu Sairin, puun kì̵ Alekzanda ki̶ Rufus, wuri tong mmee laayil j`i ɗi, ɓe sooja ni mo le wuri mang shiyeepmúut kì̵ Jesu ni ting.
41015022	Mo j`i wul ki̶ Jesu mmee peeɗi moo pet ni a Golgofa (shii ki̶ Golgofa ni a ɗyeskáa.)
41015023	Mo cín am anab ɗi mo kì̵ riyeep ni ki̶ mee yen ɗi moo pet ni a mar nwuri, amma wuri kwar shwaa ni.
41015024	Kaaɗi mo pwas Jesu nkaa shiyeep, ɓe mo koospaa mpee ɓàk nli̶r fi̶ri. Mo ɓàk nli̶r fi̶ri mo nnaar furu. Mo bi̶lip mpeku mo naa mbii ɗi koo ngo ɗiiɗang ye wurin nkat ɗi.
41015025	Mo pwas Jesu nkaa shiyeepyoghom ni a kaa karfe pofeer ɗii mu bít si.
41015026	Mo ran po kì̵ mbii ɗi ni le ɗang mo tu Jesu, mo lang nkaa shiyeepyoghom ni aɗeng nkáa kì̵ Jesu, ɗi ni sat nee, "A Mishkagham mu nyem Yahudi mo nɗiisi."
41015027	Mo pwas mee kus wat mo vul ashak ki̶ Jesu zak. Mo pwas memee nkoghop sarse fi̶ri, ki̶ memee nkoghop sarkul fi̶ri zak. [
41015028	Mo c`in mbii ɗiisi mo jir a mpeku po ɗi mo kì̵ ten ran ndi̶ghi̶n takarda kì̵ Naan ni gam ɗi nee, "Mon tang wuri mɓut nyemɗiibish mo.]"
41015029	Nyem ɗi mo ɗel ar a peeɗi mo pwas Jesu ɗi, mo zi̶kkáa furu mo, ki̶ mo nwangpo nwuri nee, "Kwegwa! Wugha ɗi jí a sat nee; wughan nshirip Lu kì̵ Naan ɗiiɗes, ɗangɓe wugha baa ɗik ni ɗi ndi̶ghi̶n shiiteer mo kun zak.
41015030	A ɓam sak fugha shing! A sham aku nkaa shiyeep ni shing."
41015031	Pris ɗiinan-nan mo, ki̶ nyemkám Waar kì̵ Mosis mo, mo shwar, ki̶ toklong nJesu zak, mo sat nee, "Wugha ɓam nyemɗiici mo, amma ba wugha mak ɓam sak kas.
41015032	Katɗang wugha a Kristi azeen-nzeen, mishkagham mu nyem Isreil mo. Ɓe a sham nyil nkaa shiyeepmúut ni yaksi, mpeku mu naa, ku mu cínzeen ɗi." Wat ɗi mo pwas mo ashak ki̶ Jesu, mo satpo ɗiibuu nwuri zak.
41015033	Kaaɗi karfe kaghapaat baavul mu puus a naar ting-ting ni wul, ɓe pee ni rii ndi̶ghi̶n yil ni jir, har so wul karfe kun mu puus.
41015034	Kaaɗi karfe kun ni c`in, ɓe Jesu wuri petpee shi ɗoo ɗiiɗes, nee, "Eloi, Eloi, lama sabaktani?" Shii kì̵ ni nee, "Naan fi̶na, Naan fi̶na. A me le ɗang wugha yit wan ye?"
41015035	Kaaɗi pak gurum mo mɓut nyem ɗi moo ɗar ɗi a pee ni, mo ki̶ling petpee mi̶ni, ɓe mo sat nee, "Gwar ɗiisi wurii pet a Ilaija"
41015036	Ɓe memee ndi̶ghi̶n mo, wuri su so mang tuvuk lop ndi̶ghi̶n am anab ɗiiɗwang, wuri lop nkaa rep mee kam. Wuri lop kàa nJesu mpeku wuri ɗwas ɗi. Pak gurum ni mo sat nee, "Wu ɗar aku mu naa mbii ɗi nin nc`in ɗi ɗe, kyet Ilaija wurin nj`i ɓam wuri wa?"
41015037	Jesu wuri waa ba le or shi ɗoo ɗiiɗes, ɓe wuri shang nookmuut.
41015038	Ɓe fuwaat ɗi ni ndi̶ghi̶n Lu kì̵ Naan ɗiiɗes ɗi nii paapee ɗiiɓang met jir, ni tee sham a naar har ni ɓàk vul.
41015039	Kaaɗi ngo ɗiiɗes nkaa sooja mo ɗari mi̶ndong ɗi wurii ɗar kus ki̶ shiyeepmúut ni, wuri naa kaaɗi Jesu wuri shang nookmuut, ɓe wuri sat nee, "Azeen-nzeen, gwar ɗiisi wuri a Làa kì̵ Naan."
41015040	Pak mat moo ɗar ɗi pan jong, mo nkaa naa mbii ɗi nii c`in jir. Ndi̶ghi̶n mat ni mo, ɓe Meeri Makdalin wura ɗi, ki̶ Salome ki̶ Meeri ni̶ghi̶n kì̵ Jemis ɗiilee ki̶ Josep.
41015041	A mo a mat ɗi jí mo so ndang Jesu, ki̶ moo c`in ɗak nwuri kaaɗi jí wuri kuɗi ndi̶ghi̶n yil nGalili, ki̶ pak mat mo ɗes ɗi mo yaghal nGalili j`i ashak ki̶ wuri nJerusalem.
41015042	Ntiit ki̶ mi̶ni, ɓe kansi̶ghi̶n kì̵ c`in, a parpuus ɗi gurum moo ɗak sut ɗi, mpeeɗi ɗaar ni a puus nookɗi.
41015043	Ɓe Josep ngu Arimafiya, mee ngo ɗiiɗes, ɗi wuri ndi̶ghi̶n nyemɓeetpo mo, wuri shikáa fi̶ri wurin nkaa gong j`i kì̵ mulki kì̵ Naan. Wuri yaa putughup, ɓe wuri so ɗang kúm kì̵ Jesu pu Pailet, mpeku wuri so wum ɗi.
41015044	Ni aapo mPailet zam, mpeeɗi wuri ki̶ling nee, Jesu wuri kì̵ ten muut. Ɗangɓe Pailet pet sooja ɗiiɗes ni, ɓe wuri tal pu sooja ni nee, "Kyet Jesu wuri kì̵ ten muut a yam wa?"
41015045	Kaaɗi Pailet ki̶ling mbii ɗi sooja ni sat, ɓe Pailet sat mmo ku mo so cín kúm kì̵ Jesu nin nJosep.
41015046	Ɗangɓe Josep wuri seet mee fuwaat ɗiipiyaa. Ɓe wuri sham ki̶ kúm ki̶ Jesu ni, wuri ɓwaghat kúm ni shi fuwaat ni. Ɓe wuri so le kúm kì̵ Jesu ni ndi̶ghi̶n ki̶cir ɗi mo am ni ndi̶ghi̶n jwak. Ɓe wuri tup mee nhi̶k ɗiiɗes, wuri paa po ki̶cir ni ɗi.
41015047	Meeri Makdalin, ki̶ Meeri ni̶ghi̶n kì̵ Josep, moo naapee ɗi mo le kì̵ Jesu ni ɗi.
41016001	Aɓwoon kì̵ parpuus Nookɗi mu nyem Yahudi mo, ɓe Meeri Makdalin ki̶ Salome, ki̶ Meeri ni̶ghi̶n kì̵ Jemis, mo seet mwoor ɗiiɗu shang-shang, mpeku mo so pwos ɗi nkaa kúm kì̵ Jesu.
41016002	Parpuus ɗinshee mɓut nteer povul si mo, mɓít ntiit ki̶ ɗi puus ndung sel sar, ɓe mat ni mo pwat so a peeɗi ki̶cir ni ɗi.
41016003	Mon nkaa sat ni ki̶ shak a ar nee, "A we mbet nhi̶k ɗiiɗes ni mmun aku mpo ki̶cir ni ye?"
41016004	Ɓe kaaɗi mo ɗiyeep yit, ɓe mo naa mo kì̵ b`et nhi̶k ɗiiɗes ni baa ki̶ni. Nhi̶k ni a ɗiiɗes hakyeng.
41016005	Kaaɗi mo ɗel ndi̶ghi̶n ki̶cir ni, ɓe mo naa mee zi̶lang wurii tong nkoghop sarse, wuri ki̶ nli̶r ɗiipiyaa, ɓe ni le ki̶i̶rmuut mmo zam.
41016006	Zi̶lang ni wuri sat mmo nee, "Taji ki̶i̶rmuut yaa wun kas, mpeeɗi wan man nee, wuu tang a Jesu ngu Nazaret. Ngo ɗi mo kì̵ pwas wuri nkaa shiyeep sí. Wuri kì̵ yaghal a peemúut ni. Ba wuri mpesi kas. Wu j`i wu naapee ɗi mo kì̵ le wuri ɗi nɗiisi!
41016007	Amma wu so, wu sat nyemso ndang wuri mo, ki̶ Pita nee, wuri kì̵ yaghal a peemúut, ki̶ yaksi wuri a ar so nGalili a ti̶leng nwun. Wun nso wu naa wuri a mpee mi̶ni, kaaɗi jí wuri kì̵ ten sat nwun si."
41016008	Ɗangɓe mat ni mo yaghal pwat yit ki̶cir ni, ɓe mo swa so shi ki̶i̶rmuut, ki̶ ni aapo mo zak. Ba mo taa sat mee mbii mmee gurum kas, mpeeɗi ki̶i̶rmuut ni fes yaa mo zam. [
41016009	Kaaɗi Jesu wuri yaghal mɓít parpuus ɗinshee, ɗi ni a puus Láadi ɓe wuri shee kámshin fi̶ri a mMeeri Makdalin, a wura a mat ɗi jí Jesu wuri kì̵ ceen riin ɗiibish mo povul pwat ndi̶ghi̶n wura sí.
41016010	Wura so sat nyem ɗi jí mo ashak ki̶ Jesu. Mon nkaa wal maap.
41016011	Amma kaaɗi mo ki̶lingpo ɗi wura sat nee, Jesu wuri kì̵ yaghal a peemúut, har wuɗa ki̶ naa wuri, ɓe ba mo cínzeen kas.
41016012	Aɓwoon mi̶ni, ɓe Jesu wuri kámshin fi̶ri mmee nyemso ndang wuri mo vul, kaaɗi mo a ar so mmee laayil.
41016013	Mo cighi̶r baaso sat nkaghar jeplop ni mo nee, wuɗun kì̵ naa Jesu, amma ba kaghar ni mo cínzeen kas.
41016014	Aɓwoon ɗiisi, ɓe Jesu wuri j`i kámshin fi̶ri njeplop fi̶ri ɗiikaghapaat baami̶ndong si mo, ɓe moo tong a peese mbiise. Wuri gwak mo mpee ciin cínzeen furu, ki̶ mpeeɗi putughup furu mo a ɗiiɓal, mpeeɗi ba mo cínzeen nyem ɗi mo naa wuri aɓwoon ɗi wuri kì̵ yaghal a peemúut kas.
41016015	Jesu wuri sat mmo nee, "Wu so ndi̶ghi̶n yil ni jir, ki̶ wu satpo ɗiiret ɗi ngurum mo jir.
41016016	Ngo ɗi wuri cínzeen, ki̶ mo c`in baptisma wuri zak, ɓe wurin nkat ɓam, amma ngo ɗi wuri kwar cínzeen, ɓe mon ncanɗiyeel muut nwuri.
41016017	Mon nnaa mbii aapo ɗiisi mo pu nyem ɗi mo cínzeen nwan. Mon ncín iiko mmo mpee ceen riin ɗiibish mo ndi̶ghi̶n sum fi̶na. Mon nkatpo shi liispo mo shini-shini.
41016018	Katɗang mo yak nw`oo mo, koo mo shwaayen tupee ɓe ba nin nc`in mee mbii mmo kas koo diɓen. Mon nlesar furu mo nkaa nyemgok mo ɓe mon mbar."
41016019	Aɓwoon ɗi Daa Jesu wuri kì̵ katpo ki̶ mo, ɓe mo mang wuri kàa aɗeng. Ɓe wuri kàa tong nsarse kì̵ Naan.
41016020	Jeplop ni mo pwat so satpo kì̵ Naan koo neye. Daa wuri c`in ɗak ndi̶ghi̶n mo, ki̶ wuri kám agaak nee, po ɗi moo sat ni azeen shi mbii aapo ɗi mo c`in mo.]
42001001	Gurum mo ɗes mo kì̵ ten ran po mo nkaa mbii ɗi mo kì̵ ten gam a yit funu mo.
42001002	Kaaɗi gyet nyem ɗi mo kì̵ naa shi yit, ɗi mo a langting, ki̶ ɗi mo a nyem c`in ɗak mu po ni nshee, mo cín a ni mumun.
42001003	Wan naa ni ret zak, mpeeɗi wan ki̶n ten bi̶lip shii kì̵ po ni mo nshee, mpeku wan ran mo ɗi nwugha ndangshak-ndangshak, wugha Fiyofilus ngo ɗin ndi̶re.
42001004	Wan ran ɗiisi, a mpeku nwugha man zeen kì̵ po ɗi mo kì̵ ten kám ni wugha ndi̶re-ndi̶re.
42001005	Ndi̶ghi̶n ɓit kì̵ Herot, ɗi gyet wuri a mishkagham mu yil nJudiya, ɓe mee pris ɗi, ɗi sum fi̶ri a Zakariya. Wuri a mɓut saghan mu pris ɗi mo a mu Abija. Wuri ki̶ mat ɗi wuri lap wura mɓut ndang mu Eron ɗi sum fi̶ra a Elizabet.
42001006	Mo weet, mo a nyem ɗin ndi̶re mo nyit kì̵ Naan, ki̶ moo mwaan ndi̶re-ndi̶re mɓut waar fi̶ri mo zak.
42001007	Amma ba mo kì̵ mee làa kas, mpeeɗi Elizabet wura a jeer, ki̶ mo weet mo kì̵ kun zak.
42001008	Parmee puus si, ɓe kaaɗi Zakariya wuri nkaa c`in nɗak pris ndi̶ghi̶n Lu kì̵ Naan ɗiiɗes, ntoghom kì̵ Naan, ntiit ki̶ peeɗi a saghan fi̶ri moo c`in ɗak Lu kì̵ Naan ɗiiɗes nii wul ɗi.
42001009	Kaaɗi pris moo loghot ki̶ bi̶lip mee gurum mpee c`in ɗak ni si. Ɓe bi̶lip ni taa a nkaa Zakariya, mpeku wuri ɗel Lu kì̵ Naan ɗiiɗes ni, mpee wus mbiizughum ɗiiɗu shang-shang nkaa peewus mbiizughum ni.
42001010	Kaaɗi kuur kì̵ gurum ni mo nkaa c`in aduwa ati̶leng, ntiit ki̶ɗi wurin nkaa wus mbiizughum ɗiiɗu shang-shang ni ndi̶ghi̶n Lu kì̵ Naan ɗiiɗes ni.
42001011	Ɓe mee ngulop kì̵ Daa j`i kámshin nZakariya, wuri ɗar nkoghop sarse mu peewus mbiizughum ɗiiɗu shang-shang ni.
42001012	Kaaɗi Zakariya naa ngulop kì̵ Naan ni, ɓe ni̶ghi̶ntoghom l`ee wuri, ki̶ ki̶i̶rmuut yaa wuri zak.
42001013	Amma ngulop ni sat nwuri nee: "Taji ki̶i̶rmuut yaa wugha kas Zakariya, mpeeɗi Naan kì̵ ki̶ling ɗang fugha. Mat fugha Elizabet wuran nlàa-làa ɗiimish, ɓe a mpet sum kì̵ làa ni a Joon.
42001014	Nin nshang nwugha, ki̶ wughan nkat retnyit zak. Gurum mo ɗes, mon nkat retnyit mpee làa fugha ɗiisi ni zak.
42001015	Mpeeɗi wurin nyaghal ɗen a ngo ɗiiɗes nyit kì̵ Daa. Ba wurin nyaghal shwaa mee am anab, koo mee mbii ɗi nii yughurpee kas. Mon ngam wuri shi Riin Ɗiiɓang, ɓe wuri kuɗi mɓut kì̵ ni̶ghi̶n fi̶ri.
42001016	Wurin ncighi̶r ki̶ nyem Isreil mo ɗes, mpeku mo baaj`i pe Daa Naan furu ɗi.
42001017	Wurin ntaa a ti̶leng nDaa ndi̶ghi̶n riin, ki̶ iiko, ɗi ni a mu Ilaija si. Wurin mbaaj`i ki̶ puun mo ashak ki̶ jep furu mo zak. Wurin ncighi̶r ki̶ nyemciishik mo, ku mo mwaan ɗi mɓut ar mu nyem ɗin ndi̶re mo. Wurin nɗak gurum mo le nNaan, mpeku mo ɗee ɗi a ɗiiɗi̶ɗak sut."
42001018	Ɗangɓe Zakariya sat ngulop Naan ni nee, "Cirang ɗangɓe wan mman ne, mbii ɗiisi mon nc`in ye? Wan ki̶n kun, ki̶ mat fi̶na wura kì̵ kun zak."
42001019	Ngulop ni lap nee, "Wan a Gebi̶rel, ɗi wan ki̶n ɗar ntoghom kì̵ Naan, ɗi wuri lop wan mpeku wan satpo ɗiisi mo ɗi nwugha, ki̶ mpeku wan satpo ɗiiret si ɗi nwugha zak.
42001020	A naa yaksi, mpeeɗi ba wugha cínzeen po ɗi wan sat nwugha ni kas, ɓe ba wughan mmak katpo kas, see parɗi mbii ɗi wan ki̶n sat nwugha ni mo ngam aku. Mpeeɗi pee nin nj`i wul, ɓe po ɗi wan ki̶n ten sat nwugha ni mon nyaghal gam."
42001021	Kuur kì̵ gurum ni mo nkaa gong put kì̵ Zakariya ndi̶ghi̶n Lu kì̵ Naan ɗiiɗes ni, har ni aapo mo mpeeɗi ba wuri put ki̶lak kas.
42001022	Kaaɗi wuri j`i put, ɓe ba wuri mak katpo ki̶ mo kas, see wuri ɗik a sar mmo ɗak. Ɓe mo man nee, Naan kì̵ woo mee mbii nwuri ɗi ndi̶ghi̶n Lu kì̵ Naan ɗiiɗes ni.
42001023	Kaaɗi shiiteer mu ɗak fi̶ri ni mo kyes, ɓe wuri baaso ntulu fi̶ri.
42001024	Aɓwoon kì̵ shiiteer mmi̶ni mo, ɓe mat fi̶ri Elizabet wura kat aak. Ɓe wura sok sat mpee tar mo paat, mpeeɗi wura sat nee,
42001025	"Daa wuri kì̵ c`in mbii ɗi wuri naa ni ret wurin nyit ki̶ wan. Mpeeɗi wuri kì̵ baa ki̶ mbii yitluwaan aku nkaa wan nyit kì̵ gurum mo."
42001026	Ɗangɓe ndi̶ghi̶n tar ɗiipeemee mu aak kì̵ Elizabet ni, ɓe Naan lop ngulop fi̶ri Gebi̶rel so mbirni nNazaret, ɗi ni ndi̶ghi̶n yil nGalili.
42001027	Wuri lop ngulop fi̶ri so pe mee reep ɗi sum fi̶ra a Meeri, ɗi mee mish wuri kì̵ sheepo fi̶ra, ɗi sum fi̶ri a Josep. Wuri a mɓut ndang kì̵ mishkagham Devid.
42001028	Ngulop Naan j`i pe wura ɗi, ɓe wuri sat nwura nee, "Riyang pe wii ɗi. Daa wuri ashak ki̶ wii, ki̶ wuri kì̵ ten le ɗiiret nkaa wii hakyeng."
42001029	Amma po mi̶ni daampee Meeri zam. Wura pan ndi̶ghi̶n putughup fi̶ra nee, a mee tokshik ɗiiɗang nɗiisi ye?
42001030	Ngulop ni wuri sat nwura nee: "Taji ki̶i̶rmuut yaa yi kas Meeri. Mpeeɗi yii kat ɗiiret nyit kì̵ Naan.
42001031	Yin nkat aak, ki̶ yin làa-làa ɗiimish. Yin lesum nwuri a Jesu.
42001032	Ɗangɓe wurin nyaghal ɗee a mee ngo ɗiiɗes, ki̶ mon mpet wuri a làa kì̵ Naan Ɗiihai. Daa Naan wurin nle ku wuri ɗee a mishkagham, kaa gyet puun fi̶ri Devid si.
42001033	Ki̶ wurin nse mishkagham nkaa dang kì̵ Jekop har ngaa-ngaa. Ba mulki fi̶ri ni ki̶ peekyes kas."
42001034	Ɗangɓe Meeri sat ngulop ni nee, "Kaaɗi ba wan ki̶n man mee mish kas si, ɓe cirang ɗang mbii ɗiisi mmak c`in ye?"
42001035	Ngulop kì̵ Naan lap nwura nee, "A Riin kì̵ Naan ɗiiɓang, nsham nkaa wii, ki̶ iiko mu Naan Ɗiihai nin mpaa wii zak. Mpeemi̶ni, ɓe làa ɗi yin nlàa ni, mon mpet wuri a làa kì̵ Naan ɗiiɓang.
42001036	Yi naa, mii fii Elizabet, ɗi gurum moo pet wura a jeer, koo ɗi wura kì̵ kun, ɓe wura ki̶ aak mu làa ɗiimish mɓut fi̶ra yaksi, har aak fi̶ra ni kì̵ wul tar peemee.
42001037	Mpeeɗi ba mee po ɗi Naan sat, ɗi nin nook gam ɗi kas."
42001038	Meeri wura sat nee, "A naa wan a ki̶rom kì̵ Daa. Mbii ɗi a sat ni, nin nc`in nwan kaaɗi wugha sat si." Ngulop ni wuri yaghal yit wura.
42001039	Ɗangɓe ndi̶ghi̶n shiiteer mmi̶ni mo, ɓe Meeri wura yaghal ki̶lak-ki̶lak, wura so ndi̶ghi̶n mee birni ɗi ni mɓut njwak, mu yil nJudiya.
42001040	Wura so ɗel ntulu kì̵ Zakariya, ɓe wura ɗel tok ki̶ Elizabet.
42001041	Kaaɗi Elizabet ki̶ling ɗoo tokshik mu Meeri ni, ɓe làa ɗi ni ndi̶ghi̶n ɓut fi̶ra ni tungpee. Elizabet wura, gam ki̶ Riin kì̵ Naan ɗiiɓang.
42001042	Har wura satpo shi ɗoo ɗiiɗes, nee, "Wii kat ɗiiret nyit kì̵ Naan mɓut mmat mo jir, ki̶ làa ɗi yin nlàa ni, nin nkat ɗiiret zak.
42001043	A ɗiiret ɗiiɗang kat wan nɗiisi ye? Ɗi har ni̶ghi̶n kì̵ Daa fi̶na wura j`i pe wan ɗi ye?
42001044	Yi naa, kaaɗi wan ki̶ling ɗoo tokshik fii ni, ɓe làa ɗi nin mɓut fi̶na ni tungpee mpee retnyit.
42001045	Wii kat ɗiiret. Wii ɗi yi cínzeen po ɗi Daa wuri kì̵ ten sat nee, mon ngam mo mɓut wii."
42001046	Meeri wura sat nee: "Putughup fi̶na ni kwoop Daa.
42001047	Riin fi̶na ni kat retnyit ndi̶ghi̶n Naan Nguɓam fi̶na.
42001048	Mpeeɗi wuri kì̵ pan ki̶rom fi̶ri ɗi ba wan a mee mbii kas. Wu naa yaghal nyaksi, ɓe gurum mo jir, mon mpet wan a mat kat retnyit.
42001049	Mpeeɗi Naan ɗi wuri a ɗiiɓal, ɗi sum fi̶ri ni a ɗiiɓang, wuri kì̵ c`in ɗak ɗiiɗes mo mɓut nwan.
42001050	Naan wurii naajeel, ki̶ c`in nkussuk mpee nyem ɗi moo cín ɗiiɗes nwuri, har yaghal ngàngkàa mo so gàngkàa mo.
42001051	Naan wurii c`in ɗak ɗiinan-nan mo shi sar fi̶ri, ki̶ wurii tiit nyemroghop mo, ki̶ pan ɗi mo ndi̶ghi̶n putughup furu mo.
42001052	Wurii shwat mishkagham mo nkaa mbiitong mu mulki furu mo, ki̶ wurii le ɗiiɗes nyemɗiibuu mo.
42001053	Naan wurii le ku nyemneen mo hi̶ɓi̶l shi mbii ɗiiret mo, ki̶ wurii ceen nyemlong mo so shi sar ɗin nfii.
42001054	Naan wuri ɓam ki̶rom fi̶ri nyem Isreil mo. Mpeeɗi wurii pan mo, ki̶ wurii naajeel furu, ki̶ wurii c`in kussuk mmo.
42001055	Naan wuri gampo ɗi gyet wuri kì̵ tuwoor ni mpuun funu, Abraham ki̶ dang fi̶ri mo, har ngaa-ngaa."
42001056	Meeri tong ashak ki̶ Elizabet kaa tar kun si, ɗangɓe wura baa ntulu fi̶ra.
42001057	Kaaɗi aak kì̵ Elizabet ni mak làa, ɓe wura làa-làa ɗiimish.
42001058	Ɓe kaaɗi shaartong fi̶ra mo, ki̶ nyem fi̶ra mo ki̶ling nee Daa wuri ki̶ kám kussuk ɗiiɗes fi̶ri nwura, ɓe mo c`in retnyit ashak ki̶ wura.
42001059	Dang ɓe, kaaɗi puus ɗiipokun ni wul, ɓe mo baaj`i mpee can làa ni. Mo riɓet lesum nlàa ni a Zakariya, kaa sum kì̵ puun fi̶ri si.
42001060	Amma ni̶ghi̶n fi̶ri wura kwar sum mmi̶ni, wura sat nee, "Ba sum nin nɗen aasi kas, amma mun mpet sum fi̶ri a Joon."
42001061	Gurum mo sat nwura nee, "Ba mee gurum ki̶ sum mmi̶ni ndi̶ghi̶n nyem fuu mo kas."
42001062	Ɗangɓe mo kám sar so mpuun kì̵ làa ni, mpeeɗi mo riɓet man sum ɗi wurii riɓet, ku mo le nlàa ni.
42001063	Zakariya wuri tal ku mo cín mbii ran nwuri, ɓe wuri ran nee, "Sum kì̵ làa ni a Joon." Ni aapo ngurum mo jir hakyeng.
42001064	Abet-abet ɓe Zakariya wuri yaa katpo, mpeeɗi liis fi̶ri ni kì̵ fwoon, ki̶ wuri yaa kwoop Naan zak.
42001065	Mbii ɗiisi ni aapo nshaartong furu mo jir. Po ɗiisi ni so wul ndi̶ghi̶n yil ɗi mo mɓut njwak, ɗi mo a mu yil nJudiya jir.
42001066	Nyem ɗi mo ki̶lingpo ɗiisi jir, ɓe mo c`in pan nkaa ni ndi̶ghi̶n putughup furu mo, ki̶ mo sat nee, "Làa ɗiisi ni wurin nyaghal ɗee arang nɗiisi ye?" Mpeeɗi iiko mu Naan ashak ki̶ làa ni.
42001067	Ɗangɓe puun fi̶ri Zakariya wuri gam shi Riin Ɗiiɓang, ɓe wuri satpo kì̵ Naan nee:
42001068	"Wu yit ku mu kwoop Daa Naan mu nyem Isreil mo. Mpeeɗi wuri kì̵ j`i ang nyem fi̶ri mo zak.
42001069	Wuri kì̵ cín mee nguɓam ɗiiɗes mmun. Nguɓam ɗiisi put a ndi̶ghi̶n saghan mu Devid ki̶rom fi̶ri.
42001070	(Kaaɗi pugyet Naan wuri kì̵ ten sat ni mpo kì̵ nyemsatpo fi̶ri ɗiiɓang mo yam si.)
42001071	Mpeku wuri ɓam mun ɗi nsar kì̵ shaarlek funu mo, ki̶ nyem ɗi mo kwar mun jir zak.
42001072	Mpeku wuri naajeel, ki̶ c`in nkussuk ɗi mpuun funu mo, ki̶ pan tuwoorpo shi toghom ɗiiɓang ɗi wuri kì̵ ten tuwoor ni.
42001073	A po ɗi Naan wuri kì̵ ten tuwoor shi ɓi̶lemcuk mpuun funu Abraham.
42001074	Mpeeɗi wuri kì̵ ɓam mun nsar kì̵ shaarlek funu mo. Mpeku mu seyil ɗi nwuri, ba ashak ki̶ ki̶i̶rmuut kas.
42001075	Mpeku mu ɗee ɗi a nyem ɗiiɓang mo, ki̶ ɗin ndi̶re mo ntoghom fi̶ri ndi̶ghi̶n teer funu mo jir.
42001076	Wugha zak, làa fi̶na, mon mpet wugha a ngusatpo kì̵ Naan ɗi wuri a Ɗiihai met jir, mpeeɗi wugha a ti̶leng kì̵ Daa mpeku a ɗak ar ɗi nwuri.
42001077	Mpeku a kám ar mu ɓam ɗi pe nyem fi̶ri mo, ki̶ kám ɗi ni a mu fwo kì̵ shikbish furu mo.
42001078	Naan funu wuri a ngu naajeel ki̶ c`in nkussuk. Mpeemi̶ni, ɓe peeɓang ɗiiɗes ni put aɗeng sham ɓangpee mmun.
42001079	Mpeku ni ɓangpee ɗi nyem ɗi moo tong ndi̶ghi̶n peenkoo, ki̶ ndi̶ghi̶n muriin mu muut, mpeku wuri so ɗi ki̶ mun a ar ɗi ni a mu riyang."
42001080	Làa ni wuri wurang, ki̶ wurii kat ɓal mɓut riin, wuri tong a naar yil, har parpuus ɗi wurin nkámshin fi̶ri agaak nyem Isreil mo.
42002001	Gyet ndi̶ghi̶n teer mmi̶ni mo, ɓe po ni put nsar kì̵ Siza Agustus ne, mo ran ɗuu kì̵ gurum ɗi moo tong ndi̶ghi̶n yil ɗi mo nder mu mulki kì̵ Rom.
42002002	(Ɗiisi ni a tang ɗuu kì̵ gurum mo, ɗi mo tang mo ndi̶ghi̶n ɓit ɗi Kuriniyus wuri a Gofna mu yil nSiriya.)
42002003	Gurum mo jir, ɓe koo weye wuri so nyil fi̶ri mpeku mo ran wuri ɗi.
42002004	Josep wuri yaghal nyil nGalili ɗi ni ndi̶ghi̶n nyil nNazaret, ku wuri so nJudiya ɗi ni a birni mu Devid ɗi moo pet ni a Betlehem, mpeeɗi wuri a dang mu Devid.
42002005	Wuri so ashak ki̶ matshee fi̶ri Meeri ɗi wura ki̶ aak, mpeku mo ran mo ɗi.
42002006	Kaaɗi mo kuɗi mBetlehem ni, ɓe aak fi̶ra ni mak làa.
42002007	Wura làa-làa fi̶ra ɗin nshee ni a ɗiimish, ɓe wura paa wuri shi fuwaat mo. Wura gan wuri a peeɗi moo leshit ɗi nlong mo, mpeeɗi ba mo kat mee lu teer ndi̶ghi̶n lu mi̶zep ni mo kas.
42002008	Gyet nkoghop yil mmi̶ni, ɓe pak nyemkiyeer tum moo teer a ti̶leng, mpee tap tum furu mo mpar.
42002009	Ɗangɓe mee ngulop kì̵ Naan j`i ɗar pe mo ɗi, ɓe ɗiiɗes kì̵ Daa ni ɓangpee ɗi mo ɗi, har ni le ku ki̶i̶rmuut yaa mo ɗes hakyeng.
42002010	Ngulop ni wuri sat mmo nee, "Taji ki̶i̶rmuut yaa wun kas. Wu naa, wan j`i aa mee po ɗiiret mu retnyit ɗiiɗes wun, ki̶ ni a mpee gurum mo jir.
42002011	Mpeeɗi cicinsi ndi̶ghi̶n birni mu Devid, ɓe mo kì̵ làa mee Nguɓam nwun, ɗi wuri a Daa Kristi.
42002012	Katɗang wu so, ɓe alama ɗi wun nnaa ni nɗiisi. Wun nkat làa ni a pi̶paa shi fuwaat mo, mo gan wuri nyil nlu ɗi moo leshit ɗi nlong mo."
42002013	Nɗin mman, ɓe kuur kì̵ nyemlop kì̵ Naan ɗii aɗeng mo baaj`i ashak ki̶ ngulop Naan ni, mo nkaa kwoop Naan ashak nee:
42002014	"Ɗiiɗes ɗee a mu Naan ndi̶ghi̶n ɗengnaan ɗi aɗeng met jir. Riyang nkaa yil ni, mpee nyem ɗi mo c`in mbii ɗi ni ret Naan nyit hakyeng."
42002015	Kaaɗi nyemlop ni mo ɓàkshak ki̶ nyemkiyeer tum ni mo, ɓe mo baakàa aɗeng. Aɓwoon mmi̶ni, ɓe nyemkiyeer tum ni mo sat nshak nee, "Wu j`i, mmun so mBetlehem, ku mu naa mbii ɗi ni kì̵ c`in ɗi, ɗi Daa wuri kì̵ sat ni mmun si."
42002016	Ɗangɓe mo so mBetlehem ki̶lak-ki̶lak, ɓe mo so kat Meeri ki̶ Josep, ki̶ làa nii gan mpee ɗi moo leshit ɗi nlong mo.
42002017	Kaaɗi mo naa làa ni, ɓe mo sat mbii ɗi ngulop kì̵ Naan sat mmo jir, nkaa làa ni.
42002018	Nyem ɗi mo ki̶lingpo ɗi nyemkiyeer tum mmo sat, ɓe ni aapo mo.
42002019	Amma Meeri wura panpo ɗiisi mo jir, ki̶ wura bi̶lip shii kì̵ ni ndi̶ghi̶n putughup fi̶ra.
42002020	Nyemkiyeer tum ni mo baaso ɗi a yil, a peekiyeer tum furu mo. Mo nkaa cín ɗiiɗes nNaan, ki̶ mo nkaa kwoop wuri, mpee mbii ɗi mo ki̶ ki̶ling ni jir, ki̶ mpee mbii ɗi mo ki̶ naa ni zak, kaaɗi ngulop kì̵ Naan wuri kì̵ sat mmo si.
42002021	Kaaɗi teer mo wul pokun, mpeku mo can làa ni ɗi, ɓe mo lesum fi̶ri a Jesu, ntiit ki̶ sum ɗi jí ngulop kì̵ Naan wuri kì̵ ten sat ne, mon nle nwuri akuɗang moo kat aak fi̶ri si.
42002022	Kaaɗi shiiteer ni mo gam, ɓe Josep ki̶ Meeri, mo kàa nJerusalem, mpeku mo le mo ɗee ɗi a ɗiiɓang, kaaɗi Waar kì̵ Mosis ni sat si. Ɓe mo mang làa ni pan, mpeku mo cín wuri ɗi ntoghom kì̵ Naan,
42002023	(kaaɗi mo kì̵ ten ran mɓut waar kì̵ Daa si nee, "Koo làa ɗin nshee ɗiimish ɗiiɗang ye ɗi wuri wang ɓut kì̵ ni̶ghi̶n fi̶ri, ɓe mo le wuri ɗee a mu Naan.")
42002024	Ki̶ mo so, a mpeku mo cín mbiizughum mo ɗin nNaan, kaaɗi mo kì̵ ten ran mɓut waar kì̵ Daa si nee, "Mo cín mɓul mo vul, koo jep mɓul mo vul."
42002025	Mee gwar wuri ɗi ndi̶ghi̶n Jerusalem, ɗi sum fi̶ri a Simiyon, wuri a ngo ɗin ndi̶re, ɗi wurii seyil nNaan riret, ɗi Riin kì̵ Naan ndi̶ghi̶n wuri. Wurii leyit mpee gong Nguɓam kì̵ nyem Isreil mo.
42002026	Riin kì̵ Naan kì̵ ten kám nwuri nee, ba wurin mmuut kas, see wuri naa Daa Kristi akuɗang.
42002027	Riin kì̵ Naan le ku Simiyon ɗel ndi̶ghi̶n Lu kì̵ Naan ɗiiɗes ni. Kaaɗi puun kì̵ Jesu mo ɗel kì̵ Jesu ndi̶ghi̶n Lu kì̵ Naan ɗiiɗes ni, ku mo cín mbii mo ɗi mpee wuri, kaaɗi waar ni sat ne mo c`in si.
42002028	Ɗangɓe Simiyon lap Jesu yaa nsar fi̶ri, ki̶ wuri pi̶lang Naan nee:
42002029	"Daa, wugha kì̵ gampo ɗi aa sat ni nki̶rom fugha, yaksi, a yit ku ki̶rom fugha so riyang, kaaɗi wugha kì̵ ten tuwoor si.
42002030	Mpeeɗi yit fi̶na mo kì̵ naa Nguɓam ɗi wugha kì̵ lop j`i mpee nyem Isreil mo.
42002031	Ɗi wugha kì̵ ten ɗak ni a le ntoghom kì̵ gurum mo jir.
42002032	Peeɓang mpee woo ɗyen fugha nyem ɗi ba mo a nyem Yahudi mo kas. ki̶ mpee cín ɗiiɗes nyem fugha Isreil mo zak."
42002033	Mbii ni aapo mpuun ki̶ ni̶ghi̶n kì̵ Jesu mo, mpee po ɗi Simiyon sat nkaa Jesu.
42002034	Ɗangɓe Simiyon le ɗiiret nkaa mo, ki̶ wuri sat Meeri ni̶ghi̶n kì̵ Jesu nee: "Yi naa, Naan wuri bi̶lip làa ɗiisi, a mpee pal kì̵ pak gurum mo, ki̶ yaghal kì̵ pak gurum mo ɗes ndi̶ghi̶n nyem Isreil mo. Wurin nɗee a langting pu Naan ɗi, ɗi gurum mo ɗes mon nkwar wuri.
42002035	Ni aasi ɓe pan ɗi mo a si̶sok ndi̶ghi̶n putughup kì̵ gurum mo ɗes mon nɗee agaak. Ki̶ wii zak, wat putughup nin mɓiyang seen fii kaa kwai si zak."
42002036	Mee mat satpo kì̵ Naan ɗi wura kì̵ kun ɗes, wura ɗi nLu kì̵ Naan ɗiiɗes ni zak, ɗi sum fi̶ra a Anna, ɗi wura a reep kì̵ Fanuwel, mɓut saghan mu Asher. Ɓit ɗi wura yaghal ɗik, ɓe wura c`in a ɓit mo povul ashak ki̶ mish fi̶ra ɓejee.
42002037	Kaaɗi mish fi̶ra muut, ɓe wura ɗee a matkáa; ɓit làa fi̶ra laarpokun baafeer. Ba wura kì̵ kyam yit Lu kì̵ Naan ɗiiɗes ni kas, amma mpar ki̶ puus, ɓe wura nkaa kwoop Naan, ki̶ tong ki̶ neen, ki̶ c`in aduwa.
42002038	Ntiit ki̶ peemi̶ni, ɓe wura j`i pi̶lang Naan, ki̶ wura satpo nkaa làa ni, mpee nyem ɗi moo leyit mpee naa parpuus ɗi Naan wurin ang Jerusalem ɗi.
42002039	Kaaɗi Josep ki̶ Meeri mo kyes c`in mbii ɗi waar kì̵ Daa ni sat ne mo c`in jir, ɓe mo baa waa nNazaret, ɗi ni nyil nGalili.
42002040	Làa ni wuri wurang, ki̶ wuri kat ɓal, ki̶ wuri gam ki̶ seen, ki̶ ɗiiret kì̵ Naan ni nkaa wuri zak.
42002041	Koo ɓit ɗiiɗang ye, ɓe puun kì̵ Jesu moo naa nso nJerusalem, mpee c`in retnyit mu Canɗel.
42002042	Kaaɗi Jesu gam ɓit mo kaghapaat baavul, ɓe mo kàa nJerusalem, mpee c`in retnyit mu Canɗel ni, kaaɗi moo loghot ki̶ c`in ni shiɓit-shiɓit si.
42002043	Kaaɗi mo kyes retnyit ni, mo a ar baa waa, ɓe Jesu ɗee ɗi mɓwoon ndi̶ghi̶n Jerusalem ni, ɓe ba puun fi̶ri mo man kas.
42002044	Mo pan ne, wuri ɗi a nnaar kì̵ kuur gurum ni mo. Mpeemi̶ni ɓe mo wet mmwaan puus mi̶ndong a ar so waa ni. Ɗangɓe mo ɗoghom tang wuri mɓut nyem furu mo, ki̶ shaar furu mo.
42002045	Ɓe kaaɗi ba mo kat wuri kas, ɓe mo waa baaso ɗi nJerusalem ni mpee tang wuri.
42002046	Kaaɗi mo c`in teer kun nkaa tang wuri, ɓe mo j`i kat wurii tong ndi̶ghi̶n Lu kì̵ Naan ɗiiɗes, ashak ki̶ nyemkám mu nyem Yahudi mo. Wuri nkaa ki̶ling mo, ki̶ tal po pu mo zak.
42002047	Ni aapo nyem ɗi moo ki̶ling wuri jir, mpee man fi̶ri, ki̶ po ɗi wurii lap ni mmo.
42002048	Kaaɗi puun ki̶ ni̶ghi̶n fi̶ri mo naa wuri, ɓe ni aapo mo, har ni̶ghi̶n fi̶ri wura sat nwuri nee, "làa fi̶na, a me le ɗang a cín jeel mmun ki̶si ye? A naa puun fugha ki̶ wan, ni daampee mmun zam, har mu nyem pu tang wugha."
42002049	Jesu wuri lap mmo nee, "Wuu tang wan a mpee meye? Ba wu man nee, ni a ting ku wan c`in mbii ɗi mo a mu puun fi̶na kas aa?"
42002050	Amma ba mo manshii kì̵ po ɗi wuri sat ni mmo kas.
42002051	Jesu wuri yaghal so waa ashak ki̶ mo nNazaret, ɓe wurii lappo furu. Ni̶ghi̶n fi̶ri Meeri wura tap panpo ɗiisi mo jir ndi̶ghi̶n putughup fi̶ra.
42002052	Jesu wurii wurang ndi̶ghi̶n seen, ki̶ wuri kat sum ɗiiret pe Naan ɗi, ki̶ pe gurum mo jir zak.
42003001	Ɗangɓe ndi̶ghi̶n ɓit ɗiikaghapaat baapaat mu mishkagham ɗiiɗes Tiberiyus Siza, ɗi Pontus Pailet wuri a Gofna nyil nJudiya, ki̶ Herot wuri a mishkagham nGalili, ki̶ ɗyemni̶ghi̶n fi̶ri Filip wuri a mishkagham Ituriya ki̶ Trakonitis ki̶ Lisaniyas wuri a mishkagham Abilene.
42003002	Ndi̶ghi̶n ɓit ɗi Annas ki̶ Kayafas mo a pris ɗiiɗes mo, ɓe po kì̵ Naan ni j`i pe Joon làa kì̵ Zakariya ɗi a naar yil.
42003003	Joon mwaan so nyil ɗi mo neer podung nJodan jir, wurin nkaa satpo ɗiiret ngurum mo nee, "Wu tuwap, ku wu yit shikbish fuu mo, ku mo c`in Baptisma ɗi nwun, ɓe Naan wurin nfwo shikbish fuu mo nwun."
42003004	Kaaɗi mo kì̵ ran ndi̶ghi̶n takarda kì̵ ngusatpo kì̵ Naan Aizaya si nee: "Mee ngo ki̶ pi̶reppee shi ɗoo ɗiiɓal a naar yil, nee, 'wu ɗak ar kì̵ Daa.
42003005	Wu gam koo a kwal ɗiiɗang ye. Koo a jwak ɗiiɗang ye, koo a gi̶i̶t ɗiiɗang ye ɓe wu per mo. Wu ɗak ar ɗiigi̶rong mo, ku mo ɗee ɗin ndi̶re jir. Wu ɗak ar ɗiibish mo, ku mo ɗee a ɗiiret mwaan.
42003006	Jep gurum mo jir, mon nnaa ɓam kì̵ Naan.' "
42003007	Mpeemi̶ni Joon sat nkuur kì̵ gurum ɗi mo pwat j`i pe wuri ɗi, mpee lap baptisma nee, "Wun jep pang mo! A we kì̵ sat nwun nee, wu swa aku mɓut tughup kì̵ Naan ɗi nin ndung j`i ye?
42003008	Wu c`in ɗak ɗi ni kám nee, wuu tuwap azeen-nzeen. Taji wu ɗoghom canjagham ki̶ suk nee, 'puun funu a Abraham kas.' Wan sat nwun nee, Naan wurin mmak cighi̶r ki̶ jwak ɗiisi mo, ku mo ɗee ɗi a jep kì̵ Abraham mo.
42003009	Koo a yaksi, ɓe mo kì̵ le sep mpee saa seen ting ni mo. Koo a ting ɗiiɗang ye ɗi ba ni làa-làa ɗiiret kas, ɓe mon ncan, ɓwot nwus."
42003010	Kuur kì̵ gurum ni mo tal pu Joon nee, "Mun nc`in a meye?"
42003011	Wuri lap mmo nee, "Ngo ɗi wuri ki̶ nli̶r mo vul, ɓe wuri cín memee ngo ɗi ba wuri ki̶ ni kas, ki̶ ngo ɗi wuri ki̶ mbiise, ɓe wuri cín pak nyem ɗi ba mo ki̶ni kas."
42003012	Pak nyemlapwap mo j`i, mpeku Joon c`in mbaptisma ɗi mmo zak. Mo tal pu wuri nee, "Ngukám, mun mun nc`in a meye?"
42003013	Joon lap mmo nee, "Taji wu tul shaghal met mbii ɗi mo kì̵ sat nwun kas."
42003014	Sooja mo tal pu wuri zak nee, "Mun, munn c`in a meye?" Joon lap mmo nee, "Taji wu hi̶r mee mbii nkaa mee gurum shi tughur kas, ki̶ taji wu c`in nɗung nkaa mee gurum kas. Wu gung ki̶ shaghal tar fuu mo."
42003015	Kaaɗi kuur kì̵ gurum ni mo nkaa naa mbii ɗi Joon wuri c`in mo, ɓe mo ɗoghom pan ndi̶ghi̶n putughup furu mo nee, ngul a Joon wuri a Kristi ni.
42003016	Ɗangɓe Joon wuri sat mmo jir nee, "Wan ki̶n c`in mbaptisma nwun a shi am, amma mee gurum ndung j`i, ɗi wuri ɓal met nwan, ɗi ba ɗiiret fi̶na ni mak, ku koo a teng kwaghazak fi̶ri, ɓe ba wan mak fwoon ni kas. A wurin nc`in mbaptisma nwun shi Riin Ɗiiɓang ki̶ wus zak.
42003017	Wuri ki̶ kutut fi̶ri ni ndi̶ghi̶n sar fi̶ri, mpeku wuri fii mukap ni ɗi jir ɓang-ɓang, ku wuri hi̶r ɗiɓen ni, so ɗi ki̶ ni nɗiyaar fi̶ri. Ɗangɓe wurin ncaan mukap ni, shi wus ɗi ba nii pit kas."
42003018	Pak po ɗiiret mo ɗes ɗi Joon sat nkuur gurum ni mo ɗiki̶ zak.
42003019	Amma kaaɗi Joon gwak mishkagham Herot mpee Herodiyas mat kì̵ ɗyemni̶ghi̶n fi̶ri, ki̶ mpee mbii ɗiibish mo jir, ɗi Herot wuri kì̵ c`in mo,
42003020	ɗiki̶ nkaa mi̶ni mo jir, ɓe Herot waa baa ɓwaghat Joon le ndi̶ghi̶n lushaghat zak.
42003021	Ɗangɓe aɓwoon ɗi mo kì̵ c`in baptisma ngurum mo jir, ɓe mo c`in baptisma nJesu zak. Kaaɗi wurin nkaa c`in aduwa, ɓe ɗengnaan ni wang.
42003022	Ɓe Riin Ɗiiɓang sham nkaa wuri kaa mɓul si. Ɓe gurum mo ki̶ling mee ɗoo ɗi ni put aɗeng sham, ɗi ni sat nee, "Wugha a Làa fi̶na ɗi wan wal nwugha, ki̶ wan ki̶n kat retnyit ki̶ wugha hakyeng."
42003023	Kaaɗi Jesu wul ɓit mo laarkun, ɓe wuri yaa c`in ɗak fi̶ri. Wuri a làa kì̵ Josep ɗi Josep wuri a làa kì̵ Heli, kaaɗi gyet gurum mo pan si.
42003024	Heli wuri a làa kì̵ Mattat, Mattat làa kì̵ Livai, Livai làa kì̵ Malki, Malki làa kì̵ Jannai, Jannai làa kì̵ Josep.
42003025	Josep làa kì̵ Matayas, Matayas làa kì̵ Amos, Amos làa kì̵ Nahum, Nahum làa kì̵ Esli, Esli làa kì̵ Nagai,
42003026	Nagai làa kì̵ Maat, Maat làa kì̵ Matayas, Matayas làa kì̵ Semein, Semein làa kì̵ Josek, Josek làa kì̵ Joda,
42003027	Joda làa kì̵ Joanan, Joanan làa kì̵ Resa, Resa làa kì̵ Zerubabel, Zerubabel làa kì̵ Shealtiyel, Shealtiyel làa kì̵ Neri.
42003028	Neri làa kì̵ Malki, Malki làa kì̵ Addi, Addi làa kì̵ Kosam, Kosam làa kì̵ Elmadam, Elmadam làa kì̵ Er.
42003029	Er làa kì̵ Joshuwa, Joshuwa làa kì̵ Eliyezer, Eliyezer làa kì̵ Jorim, Jorim làa kì̵ Mattafa, Mattafa làa kì̵ Livai,
42003030	Livai làa kì̵ Simiyon, Simiyon làa kì̵ Juda, Juda làa kì̵ Josep. Josep làa kì̵ Joonam, Joonam làa kì̵ Eliyakim.
42003031	Eliyakim làa kì̵ Meleya, Meleya làa kì̵ Maina, Maina làa kì̵ Matatat, Matatat làa kì̵ Natan, Natan làa kì̵ Devid.
42003032	Devid làa kì̵ Jesse, Jesse làa kì̵ Obed, Obed làa kì̵ Bowas, Bowas làa kì̵ Salmon, Salmon làa kì̵ Nashon,
42003033	Nashon làa kì̵ Aminadab, Aminadab làa kì̵ Aram, Aram làa kì̵ Heziron, Herizon làa kì̵ Peres, Peres làa kì̵ Juda,
42003034	Juda làa kì̵ Jekop, Jekop làa kì̵ Aizik, Aizik làa kì̵ Abraham, Abraham làa kì̵ Tera, Tera làa kì̵ Nahor,
42003035	Nahor làa kì̵ Seruk, Seruk làa kì̵ Reyu, Reyu làa kì̵ Pelek, Pelek làa kì̵ Eber, Eber làa kì̵ Shela.
42003036	Shela làa kì̵ Kainan, Kainan làa kì̵ Arfakzad, Arfakzad làa kì̵ Shem, Shem làa kì̵ Nowa, Nowa làa kì̵ Lamek,
42003037	Lamek làa kì̵ Metusela, Metusela làa kì̵ Enok, Enok làa kì̵ Jared, Jared làa kì̵ Mahalalel, Mahalalel làa kì̵ Kainan,
42003038	Kainan làa kì̵ Enos, Enos làa kì̵ Seth, Seth làa kì̵ Adam, Adam làa kì̵ Naan.
42004001	Jesu wuri gam ki̶ Riin Ɗiiɓang. Wuri yaghal yit dung nJodan, ɓe abet Riin kì̵ Naan so ki̶ wuri a naar yil. Wuri c`in teer laarfeer ɗi a naar yil ni,
42004002	ɓe Shetan nkaa kyam Jesu, mpee jwaan wuri. Ba Jesu se mee mbiise ndi̶ghi̶n shiiteer mi̶ni mo kas. Aɓwoon kì̵ teer laarfeer ni, ɓe neenláa nwuri.
42004003	Shetan sat nJesu nee, "Katɗang wugha a Làa kì̵ Naan, ɓe a cighi̶r ki̶ jwak ɗiisi mo, ku mo ɗee ɗi nwugha a mbiise."
42004004	Amma Jesu wuri lap nShetan nee, "Ni a riran ndi̶ghi̶n takarda kì̵ Naan nee, 'Ba gurum nkat seen a shi mbiise ɓejee ɗak kas', [amma a shi po ɗiiret ɗi ni put pe Naan ɗi!]"
42004005	Ɗangɓe Shetan kàa ki̶ Jesu a mee ɗengpee ɗiiwurang, ɓe wuri kám ɗiiɗes mu mulki kì̵ yil ni mon nJesu jir, ki̶lak-ki̶lak kaa ɗyaghapyit si.
42004006	Shetan sat nJesu nee, "Wan ncín iiko ki̶ ɗiiɗes mu yil ɗiisi nwugha jir, mpeeɗi mo kì̵ ten cín mo nwan, ki̶ zak, wan mmak cín mo jir, ngo ɗi wan ki̶n riɓet zak.
42004007	Katɗang ɓe wugha taa nyil, mpeku a seyil ɗi nwan, ɓe wan ncín mo nwugha jir."
42004008	Jesu lap nShetan nee, "Mo kì̵ ten ran ndi̶ghi̶n takarda kì̵ Naan nee, A seyil nDaa Naan fugha, ki̶ a wuri mi̶ndong ɗi wughan nc`in ɗak nwuri ɓejee!"
42004009	Ɗangɓe Shetan so ki̶ Jesu nJerusalem. Shetan kàa ɗar ki̶ Jesu nkaa pee ɗiiwurang met jir, aɗeng Lu kì̵ Naan ɗiiɗes ni. Wuri sat nJesu nee, "Katɗang ɓe wugha a Làa kì̵ Naan, ɓe a met a sham nyil mpesi.
42004010	Mpeeɗi ni a riran nee, 'Naan wurin nlop nyemlop fi̶ri mo, mpeku mo fwang wugha ɗi.'
42004011	Ki̶ zak, mon fwang wugha shi sar furu mo, mpeku taji a sham a cut shii fugha nkaa jwak kas."
42004012	Jesu lap nShetan nee, "Mo kì̵ ten sat ndi̶ghi̶n takarda kì̵ Naan nee, 'Taji a kyam Daa Naan fugha mpeku a jwaan wuri ɗi kas.' "
42004013	Aɓwoon ɗi Shetan kì̵ kyam Jesu shi koo a jwaan ɗiiɗang ye, ɓe wuri yaghal yit Jesu ɗi mpee rep pee lee.
42004014	Jesu wuri waa baaj`i nGalili, ɓe iiko mu Riin kì̵ Naan ni ashak ki̶ wuri. Nyem ɗi mo neer yil ni cighi̶rkaat jir, mo ki̶lingpo nkaa wuri.
42004015	Wuri kam-kam ngurum mo ndi̶ghi̶n lu kì̵ Naan furu mo, har gurum mo jir, mo kwoop wuri.
42004016	Jesu wuri j`i nNazaret, a peeɗi wuri wurang ɗi. Ɓe wuri ɗel ndi̶ghi̶n mee lu kì̵ Naan parpuus Nookɗi, kaaɗi wurii loghot ki̶ ɗel ɗi si. Wuri yaghal ɗar a ting, mpeku wuri tang takarda kì̵ Naan ɗi.
42004017	Ɓe mo cín takarda kì̵ ngusatpo kì̵ Naan Aizaya nwuri. Jesu fwoon takarda ni, ɓe wuri katpee ɗi mo ran ɗi nee:
42004018	"Riin kì̵ Jihova Naan wuri nkaa wan. Mpeeɗi wuri kì̵ ten bi̶lip wan, mpeku wan satpo ɗiiret ɗi nyemjeel mo. Wuri lop wan ku wan satpo fwoon ɗi mpee nyem ɗi mo a ɓuɓwaghat mo, ku wan wang yit kì̵ vum mo ɗi, ku wan ɓwot nyem ɗi gurum moo ti̶reng mo ɗi.
42004019	Mpeku wan satpo ɗi nee, ɓit ɓam ɗi Daa wurin mɓam nyem fi̶ri mo ni kì̵ j`i wul."
42004020	Jesu wuri ciɓet takarda ni, ɓe wuri baa cín ngutap ki̶ takarda ni. Ɓe wuri waa tong nyil. Jir nyem ɗi mo ɗi ndi̶ghi̶n lu kì̵ Naan ni, mo ti̶ghi̶r yit furu mo nkaa wuri.
42004021	Jesu wuri sat mmo nee, "Cicinsi, ɓe po ɗiisi ni ɗee a ɗiigi̶gam nyit fuu mo."
42004022	Gurum mo jir, mo satpo ɗiiret nkaa wuri, mpeeɗi ni aapo mo mpee po ɗiiret ɗi mo pwat ndi̶ghi̶n po fi̶ri, har mo sat nee, "Ba a làa kì̵ Josep si nɗiisi kas me?"
42004023	Jesu wuri sat mmo nee, "Wan man azeen nee, wun nsat sumpo ɗiisi a nee, 'Nguyen, a bar sak fugha,' ki̶ wun nsat nwan zak nee, mbii ɗi mu ki̶ling a c`in mo nKaparnahum jir, ɓe a c`in mi̶ni mo mpesi ndi̶ghi̶n yil fugha zak." Jesu wuri waa sat ɗiki̶ mmo nee, "Azeen-nzeen ki̶n sat nwun.
42004024	Ba mee ngusatpo kì̵ Naan, ɗi gurum mon mmak lap wuri ndi̶ghi̶n yil fi̶ri kas."
42004025	Amma azeen ki̶n sat nwun nee, "Ndi̶ghi̶n mɓít kì̵ Ilaija, ɓe gyet matkáa mo ɗi ɗes ndi̶ghi̶n yil nIsreil, kaaɗi gyet fwan nook j`i, mpee ɓit kun ki̶ kaghar. Mɓít mi̶ni mo, ɓe neen ɗiiɗes ni táa nkaa yil ni jir.
42004026	Jir ki̶si, ɓe ba gyet mo lop Ilaija so pe mee matkáa ɗi mi̶ndong ndi̶ghi̶n yil nIsreil kas, amma gyet mo lop wuri so a pe mee matkáa ɗi wuraa tong a nZarifat, ndi̶ghi̶n yil nSidon ɓejee ɗak.
42004027	"Ndi̶ghi̶n ɓit kì̵ ngusatpo kì̵ Naan Ilaisha zak, ɓe gyet nyemloghom mo ɗi ɗes ndi̶ghi̶n yil nIsreil, amma ba gyet memee mi̶ndong ndi̶ghi̶n mo kat bar kas, amma see gyet a Na"aman ngu Siriya kat bar ɓejee ɗak."
42004028	Kaaɗi nyem ɗi mo ɗi ndi̶ghi̶n Lu kì̵ Naan ni mo ki̶lingpo mi̶ni, ɓe mo c`in tughup zam.
42004029	Ɓe mo yaghal mo ɗul Jesu put ki̶ wuri aɓwoon kì̵ birni ni. Mo kàa kì̵ wuri, mpeku mo vwet wuri sham táa ɗi shi káa.
42004030	Amma wuri taa lagham nnaar furu, ɓe wuri ɗel so ɗiɗi.
42004031	Ɗangɓe Jesu wuri so nKaparnahum, ɗi ni a mee birni ndi̶ghi̶n yil nGalili. Parpuus Nookɗi, ɓe Jesu wuri kámpo Naan ngurum mo.
42004032	Kám fi̶ri ni aapo mmo, mpeeɗi kám fi̶ri ni ki̶ iiko.
42004033	Ndi̶ghi̶n lu kì̵ Naan ni, ɓe mee gwar wuri ɗi, ɗi wuri ki̶ riin ɗiibish. Gwar ni ɗiyeep ɗoo shiɓal nee,
42004034	"Jesu ngu Nazaret, a me kaat mun kì̵ wugha ye? A j`i a mpee twa mun aa? Wan man nee, wugha a ngo ɗiiɓang mu Naan."
42004035	Jesu gwak gwar ni, ki̶ wuri sat nriin ɗiibish ni nee, "A ɗok titik! A put aku." Kaaɗi riin ɗiibish ni mang gwar ni vwet nyil mɓut ngurum ni mo, ɓe ni put aku mɓut gwar ni. Ba ni le mee láa ngwar ni kas.
42004036	Mbii ɗiisi ni aapo ngurum mo jir, har mo sat ki̶ shak nee, "A gwar ɗiiɗang nɗiisi ye? Mpeeɗi shi gwak, ki̶ shi iiko, ɓe wuri satpo nriin ɗiibish mo, ɓe moo pwat aku."
42004037	Po nkaa Jesu ni so shipee-shipee mɓut nyil ɗi mo neerpee mi̶ni cighi̶rkaat.
42004038	Jesu yaghal yit lu kì̵ Naan ni, ɓe wuri so ɗel ntulu kì̵ Simon Pita. Ɓe mo kat ni̶ghi̶nkaam kì̵ Pita wuraa gan nyil ki̶ mee cilem ɗi ni shwal hakyeng, ɓe mo ɗang Jesu mpeku wuri bar wura ɗi.
42004039	Ɗangɓe Jesu wuri so ɗar kus ki̶ wura, ɓe wuri jighi̶r cilem ni, ɓe cilem ni kyes. Abet, ɓe wura yaghal c`in mbiise mmo.
42004040	Kaaɗi puus ndung ru, ɓe nyem ɗi mo ki̶ nyemgok mo, ki̶ shwal mo shini-shini, mo j`i ki̶ mo pe Jesu ɗi. Wuri lesar fi̶ri nkaa mo, ki̶ wuri bar mo jir.
42004041	Riin ɗiibish mo pwat mɓut ngurum mo ɗes, moo le or nee, "Wugha a Làa kì̵ Naan!" Amma Jesu wuri jighi̶r mo shiɓal, mpeeɗi ba wurii riɓet, ku mo katpo kas, mpeeɗi riin ɗiibish ni mo man nee a wuri a Kristi.
42004042	Kaaɗi ɓit ni mang, ɓe Jesu wuri put yit birni ni, wuri so mmee peeɗi ba gurum mo ɗi kas, mmi̶shin. Ɓe kuur kì̵ gurum ni mo yaghal tang wuri, har mo j`i a peeɗi wuri ɗi. Ba mo riɓet ku wuri yaghal yit mo kas.
42004043	Amma wuri sat mmo nee, "Ting wan satpo ɗiiret mu mulki kì̵ Naan ndi̶ghi̶n kaghar birni ni mo zak, mpeeɗi Naan wuri lop wan sham a mpeemi̶ni."
42004044	Ɗangɓe wuri sekiyeen ki̶ satpo kì̵ Naan ndi̶ghi̶n lu kì̵ Naan ɗin nyil nJudiya mo.
42005001	Kaaɗi Jesu wurii ɗar mpo am canɗar mu Genesaret, ɓe kuur kì̵ gurum mo j`i neer wuri, mpeku mo ki̶lingpo kì̵ Naan ɗi.
42005002	Jesu wuri naa jirgi am mo vul, moo ɗar mpo am canɗar ni, amma nyemyak pupwap ni mo kì̵ ten pwat, mo nkaa vwang shang yak pupwap furu mo.
42005003	Jesu wuri ɗel ndi̶ghi̶n memee mɓut jirgi am ni mo, ɗi ni a mu Simon Pita. Wuri ɗang pu Pita mpeku wuri gyes so ki̶ni ɗiilee mpoɗi̶ghi̶r. Ɓe Jesu wuri tong ndi̶ghi̶n jirgi ni, ki̶ wuri yaa kámpo Naan ɗi kuur kì̵ gurum ni mo.
42005004	Kaaɗi wuri kyes kám ni, ɓe wuri sat mPita nee, "A gyes so ɗi ki̶ jirgi ni ndi̶ghi̶n am ɗiijurung, ku wu ɓwot shang fuu mo ɗi mpee yak pupwap ni mo."
42005005	Pita lap nwuri nee, "Daa, doghon muu teer ɗak yak pupwap ni mpar, ɓe ba mu yaa mee mbii kas, amma mpee sat fugha, ɓe wan mɓwot shang ni mo sham ɗi mɓut am ni."
42005006	Kaaɗi mo ɓwot shang ni mo, ɓe mo yak pupwap mo ɗes, har shang furu ni mo ɗoghom tee.
42005007	Mo wiip sar so niyee furu ɗi mo ndi̶ghi̶n jirgi am ɗiici si, mo pet mo, mpeku mo j`i ɓam mo ɗi. Mo j`i, mo gam jirgi ni mo vul weet shi pupwap ni mo, har jirgi ni mo ɗoghom ru ndi̶ghi̶n am.
42005008	Kaaɗi Pita naa mi̶ni, ɓe wuri kurum nfurum ntoghom kì̵ Jesu, kì̵ wuri sat nee, "A baku pe wan ɗi Daa, mpeeɗi wan a ngushikbish."
42005009	Mbii ɗiisi ni aapo nwuri, ki̶ nyem ɗi mo ashak ki̶ wuri jir, mpee pupwap ɗi mo yak ni mo.
42005010	Ni aapo Jemis kì̵ Joon, jep kì̵ Zeɓeɗi mo, ɗi mo a shaarɗak kì̵ Pita, aasi zak. Jesu wuri sat mPita nee, "Taji ki̶i̶rmuut yaa wugha kas. Aɓwoon ɗiisi, ɓe wughan nyak a gurum mo."
42005011	Kaaɗi mo j`i wul ki̶ jirgi furu mo mpoɗi̶ghi̶r, ɓe mo yaghal yit mbii mo jir, ku mo so ɗi ndang Jesu.
42005012	Kaaɗi Jesu wuri ɗi ndi̶ghi̶n mee birni, ɓe mee gwar wuri ɗi, ɗi loghom fes tu wuri bish-bish hakyeng. Kaaɗi nguloghom ni wuri naa Jesu, ɓe wuri j`i kurum nyil ntoghom fi̶ri, wuri ɗang pu Jesu, kì̵ wuri sat nee, "Daa, katɗang wugha riɓet, ɓe wugha mak bar wan, kun ɗee ɗi a ɗiiɓang."
42005013	Ɗangɓe Jesu wuri zan sar fi̶ri, ɓe wuri tuwaas gwar ni, ki̶ wuri sat nee, "Wan riɓet, a ɗee a ɗiibi̶bar." Abet, ɓe loghom ni kyes ngwar ni.
42005014	Jesu satpo ngwar ni shiɓal nee, "Taji a woo ngurum mo kas, amma a so a kám sak fugha mpris, ki̶ a cín mbiizughum, kaaɗi gyet Mosis kì̵ ten sat si, mpeku gurum mo man ɗi nee, aa ɗee a ɗiibi̶bar."
42005015	Amma jir ki̶si, ɓe po nkaa Jesu ni waa si̶ghi̶t so shipee-shipee met nɗiiyam, har ni le ku gurum mo ɗes mo j`i kuur ashak mpee ki̶ling wuri, ki̶ mpeku wuri bar mo ɗi mɓut shwal furu mo zak.
42005016	Amma Jesu wuri put so a yil mpee c`in aduwa, a peeɗi ba mee gurum ɗi kas.
42005017	Parmee puus, kaaɗi Jesu wuri nkaa kám, ɓe pak nyem Farisi mo ki̶ nyemkám Waar kì̵ Mosis mo, ɗi mo pwat ndi̶ghi̶n koo laayil ɗiiɗang ye, ɗi mo a mu Galili, ki̶ nJudiya, ki̶ Jerusalem, moo tong ɗi a pee ni. Iiko kì̵ Naan ni ɗi ashak kì̵ Jesu, mpeku wuri bar nyemgok mo ɗi.
42005018	Mee das mo mang mee gwar ɗi shin fi̶ri ni fii, mo j`i ki̶ wuri nkaa mbiisaam. Mo tangpee ɗi mon nɗel ku mo le wuri ɗi ntoghom kì̵ Jesu.
42005019	Amma mpee ɗuu kì̵ gurum ni mo, ɓe ba mo katpee ɗi mon nɗel ɗi ki̶ gwar ni kas. Ɓe mo kàa wang ɗenglu ni, ku mo lop gwar ni sham ɗi nkaa mbiisaam ntoghom kì̵ Jesu.
42005020	Kaaɗi Jesu naa cínzeen furu, ɓe wuri sat ngwar ni nee, "Ngo fi̶na, mo kì̵ fwo shikbish fugha mo nwugha."
42005021	Nyemkám Waar kì̵ Mosis mo, ki̶ nyem Farisi mo, mo ɗoghom satpo ki̶ shak nee, "Gwar ɗiisi wuri a we, ɗi wurii satpo ɗiibish nkaa Naan ye? A Naan a ngo ɗi wuri mak fwo shikbish ɓejee ɗak."
42005022	Jesu wuri man pan ɗi ni ndi̶ghi̶n putughup furu mo, ɓe wuri lap mmo nee, "A me le ɗang wuu pan mbii ɗiisi mo ndi̶ghi̶n putughup fuu mo ye?
42005023	A ɗiiɗang fiyeel met ye? A ɗin wan nsat nee, Mo kì̵ fwo shikbish fugha mo nwugha, aa koo a ɗi wan nsat ngwar ni nee, A yaghal a mwaan ye.
42005024	Amma mpeku wu man ɗi nee, Làa kì̵ Gurum wuri ki̶ iiko nkaa yil ni, mpee fwo shikbish mo." Mpeemi̶ni, ɓe Jesu wuri sat ngo ɗi shin fi̶ri ni fii nee, "Wan sat nwugha, a yaghal a mang mbiisaam fugha, a so waa."
42005025	Abet-abet, ɓe gwar ni yaghal ɗar a kiyeen kì̵ gurum ni mo, ɓe wuri mang mbiisaam fi̶ri wuri so waa. Wurin nkaa kwoop Naan.
42005026	Mbii ɗiisi ni aapo ngurum ni mo jir hakyeng, har mo kwoop Naan, ki̶ mo gam ki̶ ki̶i̶rmuut. Mo sat nee, "Muu naa mbii lukshik mo cicinsi."
42005027	Aɓwoon ɗiisi, ɓe Jesu put, ɓe wuri naa mee ngulapwap wurii tong a pee lapwap, ɗi sum fi̶ri a Livai. Jesu sat nwuri nee, "A j`i ndang wan."
42005028	Ɓe Livai wuri yit mbii mo jir, ku wuri yaghal so ɗi ndang Jesu.
42005029	Livai wuri ɗak mbiiseriɓet ɗiiɗes mpee Jesu ntulu fi̶ri. Ndi̶ghi̶n mi̶zep ni mo, ɓe nyemlapwap mo ɗes, ki̶ pak gurum mo, mo nkaa sese ashak ki̶ wuri.
42005030	Pak nyem Farisi mo, ki̶ nyemkám Waar kì̵ Mosis mo, mo so c`in mwaanaa pe jeplop kì̵ Jesu mo ɗi nee, "A me le ɗang wuu se ki̶ shwaa ashak ki̶ nyemlapwap mo, ki̶ nyemshikbish mo ye?"
42005031	Jesu lap mmo nee, "Ba nyem ɗi mon nkagham, mon ntang nguyen kas, amma a nyem ɗi mo a gok.
42005032	Ba wan j`i a mpee pet nyem ɗin ndi̶re mo kas, amma a nyemɗiibish mo, mpeku mo tuwap ɗi."
42005033	Pak gurum mo sat nJesu nee, "Nyemlop kì̵ Joon moo wet ki̶ neen ɗiki̶-ɗiki̶, ki̶ moo c`in aduwa, ki̶ jeplop kì̵ nyem Farisi mo, moo c`in aasi zak. Amma nyemlop fugha moo se ki̶ shwaa."
42005034	Jesu lap mmo nee, "Wu pan nee, nin mmak c`in ku mi̶zep ɗi mo a pee seriɓet mu ɗik, mon ntong ki̶ neen, ɓe mish kì̵ matpoo ni wuri ɗi ashak ki̶ mo me?
42005035	Amma puus ni mon nj`i, ɗi mon mmang mish ni aki̶ mo, ɗangɓe mon ntong ki̶ neen a ndi̶ghi̶n teer mi̶ni mo."
42005036	Jesu sat mee sumpo mmo zak nee, "Ba mee gurum mmak can fuwaat ɗiipoo, ku wuri lus goknli̶r ɗishik kas, katɗang wuri c`in ki̶si, ɓe nli̶r nin nsi̶ghi̶t tee, mpeeɗi ba fuwaat ɗiipoo nin nyakshak ki̶ ɗiisi̶ghi̶r ni kas.
42005037	Ki̶ zak, ba mee gurum mmak ɗoo am anab ɗiipoo, ndi̶ghi̶n tughulshim ɗiisi̶ghi̶r mo kas, katɗang wuri c`in ki̶si, ɓe am anab ɗiipoo nin ntee tughulshim ni mo, ki̶ am anab nin mɓeer, ki̶ tughulshim ni mon nɗee a ɗiiwuwat zak.
42005038	Amma moo ɗoo am anab ɗiipoo a ndi̶ghi̶n tughulshim ɗiipoo mo.
42005039	Ba mee gurum, ɗi wuri kì̵ ten shwaa am anab ɗiisi̶ghi̶r, ɓe wurin waa baa riɓet shwaa am anab ɗiipoo zak kas, mpeeɗi wurin nsat nee, ɗiisi̶ghi̶r nii ret ɗi vit."
42006001	Mee parpuus Nookɗi, ɓe Jesu wuri mwaan ɗel ar mɓut pak maar ɗiɓen mo. Ɓe nyemso ndang wuri mo ti̶lang pak kàss mo lughus, mo se.
42006002	Amma pak nyem Farisi mo sat nee, "A me le ɗang wuu c`in mbii ɗi ba ni ret ku mo c`in parpuus Nookɗi kas ye?"
42006003	Jesu wuri lap mmo nee, "Ashee ba wuu kyam tang mbii ɗi gyet Devid wuri c`in, kaaɗi gyet neenláa nwuri, ki̶ nyem ɗi mo ashak ki̶ wuri kas me?
42006004	Kaaɗi gyet wuri ɗel ndi̶ghi̶n Lu kì̵ Naan ɗiiɗes, ɓe wuri mang bred ɗi mo kì̵ ten cín ni nNaan, wuri se, har wuri cín pak nyem ɗi mo ashak ki̶ wuri. Bred ɗi ba mee gurum buu mak se ni kas, see a pris mo ɓejee ɗak."
42006005	Jesu wuri sat mmo nee, "Làa kì̵ Gurum wuri a Daa mu parpuus Nookɗi ni."
42006006	Mee parpuus Nookɗi, ɓe Jesu wuri ɗel ndi̶ghi̶n mee lu kì̵ Naan, ɓe wuri nkaa kámpo Naan mmo. Mee gwar wuri ɗi ndi̶ghi̶n lu ni, ɗi sar fi̶ri ɗin nsarse ni fii.
42006007	Pak nyemkám Waar kì̵ Mosis mo, ki̶ pak nyem Farisi mo, mo leyit nkaa Jesu, ku mo naa ɗi, kyet wurin mbar gwar ni parpuus Nookɗi ni wa? Mpeku mo katpee c`in mwaanaa ɗi nkaa Jesu.
42006008	Amma Jesu man pan furu mo. Wuri sat ngwar ɗi baal fi̶ri ni fii nee, "A yaghal a ɗar, a j`i si agaak." Gwar ni wuri yaghal ɗar ating.
42006009	Jesu sat mmo nee, "Wan ki̶ tal pu wun ɗi. Kyet Waar Mosis ni sat ne, mu c`in a mbii ɗiiret parpuus Nookɗi aa, koo mu c`in a mbii ɗiibish ye? Ni ret ku mu ɓam seen aa, koo mo tu seen ye?"
42006010	Wuri lyap mo cighi̶rkaat jir, ɓe wuri sat ngwar ni nee, "A zan baal fugha." Ɓe gwar ni zan sar ni, ɓe ni zughum wuri.
42006011	Ni shwal mmo mɓut shimwen. Mo ɗoghom ɓeet ki̶ shak nkaa mbii ɗi mon nc`in ki̶ Jesu.
42006012	Ndi̶ghi̶n shiiteer mi̶ni mo, ɓe Jesu wuri put kàa aɗeng jwak mpee c`in aduwa. Wuri teer nc`in aduwa nNaan.
42006013	Kaaɗi ɓit mang, ɓe wuri pet nyem ɗi moo so ndang wuri mo, mpeku wuri bi̶lip jeplop mo kaghapaat baavul ɗi mɓut mmo, ɓe wuri pet mo a jeplop fi̶ri mo.
42006014	Simon ɗi moo pet nwuri a Pita, ki̶ ɗyemni̶ghi̶n fi̶ri Andru, ki̶ Jemis, ki̶ Joon, ki̶ Filip, ki̶ Bartolomi,
42006015	ki̶ Matiyu, ki̶ Tomas, ki̶ Jemis làa kì̵ Afiyas, ki̶ Simon ɗi moo pet wuri a Zeelot,
42006016	ki̶ Juda làa kì̵ Jemis, ki̶ Juda Iskariyot, ɗi a wuri nyaghal ɗee a nguseet Jesu si.
42006017	Jesu wuri sham ashak kì̵ jeplop fi̶ri mo aɗeng jwak ni. Wuri ɗar mee peeɗi ni a sal, ashak ki̶ gurum mo ɗes ɗi mo so ndang wuri. Gurum mo ɗes ɗi mo pwat ndi̶ghi̶n yil nJudiya jir, ki̶ nJerusalem, ki̶ mpo bahar mu Taya ki̶ Sidon, mo kì̵ j`i mpeku mo ki̶ling Jesu ɗi, ku wuri bar mo ɗi mɓut shwal furu mo.
42006018	Nyem ɗi riin ɗiibish mo daampee mmo, wuri bar mo zak.
42006019	Kuur kì̵ gurum ni mo jir, mo gung mpeku mo tuwaas wuri ɗi, mpeeɗi iiko mu bar gurum mo nii put ndi̶ghi̶n wuri, ki̶ wurii bar mo jir.
42006020	Jesu cighi̶r kì̵ yit pe jeplop fi̶ri mo ɗi, ɓe wuri sat mmo nee, "Wun nkat ɗiiret, wun ɗi wun a nyemjeel mo yaksi, mpeeɗi mulki kì̵ Naan nin nyaghal ɗee a muu.
42006021	"Wun nkat ɗiiret, wun ɗi neenláa nwun yaksi, mpeeɗi wun nyaghal wu hi̶ɓi̶l. "Wun nkat ɗiiret, wun ɗi wun mmaap yaksi, mpeeɗi wun nyaghal wu shwar.
42006022	"Wun nkat ɗiiret, katɗang gurum mo kwar wun har mo waghar wun leɗik, mo fulup wun, mo le a nyemɗiibish mo mpee Làa kì̵ Gurum.
42006023	Parpuus mi̶ni, ɓe wun nc`in retnyit, wun mmi̶reppee mpee retnyit ni, mpeeɗi kwat fuu ni a ɗiiɗes ndi̶ghi̶n ɗengnaan. Mpeeɗi gyet puun furu mo kì̵ c`in nyemsatpo kì̵ Naan ɗiiyam mo aasi zak."
42006024	"Amma jeel nkaa wun nyemlong mo, mpeeɗi wun wuu ten wu kat ɓam fuu.
42006025	"Jeel nkaa wun nyem ɗi wuu shwar yaksi, mpeeɗi wun nyaghal wu kat putughup ɗiiwuwat ki̶ maap ɗes.
42006026	"Jeel nkaa wun, nyem ɗi gurum mo jir moo kwoop wun, mpeeɗi gyet puun furu mo kì̵ kwoop nyemsatpo kì̵ Naan mu ɗung mo aasi zak."
42006027	"Amma wan ki̶n sat nwun nyem ɗi wuu ki̶ling wan si nee, Wu wal nshaarlek fuu mo. Wu c`in mbii ɗiiret nyem ɗi mo kwar wun.
42006028	Wu le ɗiiret nkaa nyem ɗi mo fulup wun. Nyem ɗi mo lejeel nwun, ɓe wu c`in aduwa mpee mo zak.
42006029	Ngo ɗi wuri cut wugha mmee koghop ki̶pak, ɓe a cighi̶r ki̶ koghop ki̶pak ɗiivul ni nwuri zak. Ngo ɗi wuri yaa wugha ki̶ mbiisup, ɓe a cín nli̶rlop fugha ɗiki̶ nwuri zak.
42006030	Jir koo weye ɗi wuri ɗang mee mbii pu wugha, ɓe a cín nwuri. Ngo ɗi wuri hi̶r mee mbii ɗi mo a mugha, ɓe taji a sat nwuri baa ki̶ mo nwugha kas.
42006031	Mbii ɗi wuu riɓet ku gurum mo c`in nwun, ɓe wu c`in mmo aasi zak.
42006032	"Katɗang ɓe wuu tap wu wal a nyem ɗi mo wal nwun ɓejee ɗak, ɓe cirang ɗang wun nkat ɗiiret ye? Mpeeɗi koo a nyemshikbish mo, ɓe moo wal nyem ɗi mo wal mo aasi zak.
42006033	Katɗang ɓe wuu c`in ɗiiret a nyem ɗi moo c`in ɗiiret nwun ɓejee ɗak, ɓe cirang ɗang wun nkat ɗiiret ɗi ye? Mpeeɗi koo a nyemshikbish mo, ɓe moo c`in aasi zak.
42006034	Katɗang ɓe wuu hop mbii a nyem ɗi wuu ben ne, mon mbaa ki̶ni ɗi nwun ɓejee ɗak, ɓe cirang ɗang wun nkat ɗiiret ye? Mpeeɗi koo a nyemshikbish mo, ɓe moo hop mbii nshak, mpeeɗi mo man nee, mon mbaa ɗi ki̶ni mmo, ntiit ki̶ mbii ɗi mo kì̵ cín ni.
42006035	Amma wu wal nshaarlek fuu mo. Wu c`in mbii ɗiiret mmo, wu hop mbii ngurum mo, taji wu lepan nee, mon mbaa cín ni nwun kas. Mpeeɗi Naan wurin ncín kwat nwun ɗes, ki̶ wun nɗee a jep kì̵ Daa Naan Ɗiihai mo. Mpeeɗi wuri a nguc`in kussuk, mpee nyemcíin pi̶lang mo, ki̶ mpee nyemɗiibish mo.
42006036	Wu ɗee a nyemc`in kussuk, kaaɗi puun fuu wuri a nguc`in kussuk ngurum mo si."
42006037	"Taji wu canɗiyeel ɗiibish mmee gurum kas, mpeku taji Naan wuri canɗiyeel ɗiibish nwun kas zak. Taji wu canɗiyeel ɗii mu muut mmee gurum kas, mpeku taji Naan canɗiyeel ɗii mu muut nwun kas zak. Wu fwo shikbish ɗi gurum mo c`in nwun, ɗangɓe Naan wurin nfwo shikbish fuu mo nwun zak.
42006038	"Wu cín mbii ngurum mo, ɗangɓe Naan wurin ncín mbii mo nwun zak. Shi ɗaa ɗiiret ɗi ni a gi̶gam, ɗiisi̶si̶ghi̶n, ki̶ ɗi mo ten sham ashak riret, ni gam kàa put, har ni ɗoghom ɓeer sham nyil. Naan wurin nɗoo a mi̶ni ndi̶ghi̶n lée fuu mo. A shi ɗaa ɗi wuu kám mbii ɗi ngurum mo, ɓe mon nkám mbii nwun a ɗishik zak."
42006039	Jesu wuri sat mee sumpo mmo zak nee, "Ba mee nguvum mmak yaakam mmee nguvum kas. Katɗang mo yaakam nshak, ɓe mon ntaa ntughun weet.
42006040	Ba làa makaranta mmet ngukám fi̶ri kas. Amma koo làa makaranta ɗiiɗang ye, ɗi mo kì̵ kám mbii mo nwuri ndi̶re-ndi̶re kyes, ɓe wurin mmak yaghal ɗee kaa ngukám fi̶ri si.
42006041	"A me le ɗang aa naa rep shit ɗi ni ndi̶ghi̶n yit kì̵ ɗyemni̶ghi̶n fugha si, amma ba a kak ki̶ kuk yoghom ɗi ni ndi̶ghi̶n yit fugha kas ye?
42006042	Cirang ɗangɓe aa sat nɗyemni̶ghi̶n fugha nee, ɗyemnaa, a yit ku wan fii rep shit ɗi ni ndi̶ghi̶n yit fugha si ɗi, amma ba wugha kak ni̶ghi̶n kuk yoghom ɗi ni ndi̶ghi̶n yit fugha kas ye? Wugha nguc`in mbii shi putughup vul-vul, a shee shang kuk yoghom ɗi ni ndi̶ghi̶n yit fugha si akuɗang, ɓe wugha mmak naapee riret, mpeku a fii rep shit ɗi ni ndi̶ghi̶n yit kì̵ ɗyemni̶ghi̶n fugha ni ɗi."
42006043	"Ba mee ting ɗiiret nin mmak làa-làa ɗiibish kas, ki̶ ba mee ting ɗiibish nin mmak làa-làa ɗiiret kas zak.
42006044	Mpeeɗi koo a ting ɗiiɗang ye, ɓe gurum moo man ni a mpee làa ni. Ba gurum mmak kat làa kì̵ tingkoon mɓut ntinghi̶r kas, ki̶ ba gurum mmak yak làa kì̵ ting anab mɓut ntingkuultum kas.
42006045	Ngo ɗiiret, wurii put ki̶ mbii ɗiiret, ɗi mo a si̶sok ndi̶ghi̶n putughup fi̶ri. Amma ngo ɗiibish wurii put ki̶ mbii ɗiibish ɗi mo a si̶sok ndi̶ghi̶n putughup fi̶ri zak. Mpeeɗi a mbii ɗi ni ndi̶ghi̶n putughup kì̵ gurum, a nii kàa put mpo fi̶ri."
42006046	"A me le ɗangɓe wuu pet wan a Daa, Daa, amma ba wuu c`in mbii ɗi wan sat nwun kas ye?
42006047	Jir ngo ɗi wuri j`i pe wan ɗi, ki̶ wuri ki̶lingpo fi̶na mo, ɗang wuri c`in mo zak, ɓe wan nkám nwun ngo ɗi wuri ntiit ki̶ni.
42006048	Gwar mi̶ni a kaa mee nguɗik lu, ɗi wuri ɓwanpee ni sham jurung-jurung, har wuri sham kat laar, ɗangɓe wuri ɓwot kuklu ni nkaa laar ni. Kaaɗi am put ndung, ɓe ni so cut lu ni, amma ba ni mak ship ni kas, mpeeɗi mo ɗik lu ni riret.
42006049	Amma ngo ɗi wuri ki̶lingpo fi̶na mo, ɗang ba wuri c`in mo kas, ɓe wuri a kaa ngo ɗi wuri ɓwot lu nkaa yil, ɗi ba wuri ɓwanpee mpee ɓwot kuklu ni kas. Kaaɗi am put ndung, ɓe ni so cut lu ni, ɓe abet lu ni ship bish-bish."
42007001	Aɓwoon ɗi Jesu wuri kyes satpo ɗiisi mo ngurum ni mo, ɓe wuri yaghal ɗel nKaparnahum.
42007002	Ɓe mee ngo ɗiiɗes nkaa sooja mu Rom mo, wuri ki̶ mee ki̶rom ɗi wuri wal nwuri zam. Ki̶rom ni wuri agok, wuri kus ki̶ muut.
42007003	Kaaɗi ngo ɗiiɗes nkaa sooja mu Rom ni mo, wuri ki̶ling po nkaa Jesu, ɓe wuri lop pak nyemnan mu nyem Yahudi mo so pe Jesu ɗi, mpeku mo ɗang ɗi pu Jesu, mpeku wuri j`i bar ki̶rom ni ɗi.
42007004	Kaaɗi mo j`i pe Jesu ɗi, mo ɗang pu wuri hakyeng, mo sat nee, "Ni ret ku a ɓam gwar ɗiisi.
42007005	Mpeeɗi wurii wal nyem funu mo, ki̶ a wuri shikáa fi̶ri, wuri ɗik mee lu kì̵ Naan mmun."
42007006	Jesu wuri so ndang mo. Kaaɗi wuri wul kus kì̵ tulu ni, ɓe ngo ɗiiɗes nkaa sooja ni mo. Wuri lop shaar fi̶ri mo so pe Jesu ɗi nee, "Daa, taji a lejeel nsak mpee j`i ntulu fi̶na kas, mpeeɗi ba ɗin ndi̶re fi̶na ni mak mpeku a j`i ntulu fi̶na kas.
42007007	Ki̶ zak, ba ɗiiret fi̶na ni mak mpeku wan son kaat wugha kas, amma a sat a po ɓejee, ɓe ki̶rom fi̶na wurin mbar.
42007008	Mpeeɗi wan shikáa fi̶na, wan a nder kì̵ iiko kì̵ mee gurum zak, ki̶ wan ki̶ sooja mo nder fi̶na zak. Katɗang wan sat memee nee, 'A so sí', ɓe wurin nso, katɗang wan sat memee nee, 'a j`i si,' ɓe wurin nj`i. Katɗang wan sat ki̶rom fi̶na nee, a c`in mbii ɗiisi, ɓe wurin nc`in."
42007009	Kaaɗi Jesu ki̶lingpo mi̶ni, ɓe ni aapo nwuri zam. Jesu wuri cighi̶r naa kuur kì̵ gurum ɗi mon ndang wuri, ɓe wuri sat mmo nee, "Wan sat nwun, koo a ndi̶ghi̶n nyem Isreil mo, ɓe ba wan ki̶n kyam kat cínzeen ɗiiɗes kaa ɗiisi si kas."
42007010	Kaaɗi nyem ɗi mo lop mo so pe Jesu ɗi, mo baa ntulu, ɓe mo kat ki̶rom ni wuri kì̵ bar.
42007011	Aɓwoon mi̶ni lee, ɓe Jesu wuri so mmee birni ɗi moo pet ni a Nayin, jeplop fi̶ri mo so ashak ki̶ wuri, ki̶ gurum mo ɗes.
42007012	Kaaɗi wuri wul kus ki̶ pukok fwang mu birni ni, ɓe gurum mo ɗes ɗi mo ndi̶ghi̶n birni ni, moo put ki̶ kúm kì̵ mee ɗyem, ɗi a wuri mi̶ndong nni̶ghi̶n fi̶ri ɓejee, ki̶ wura a matkáa zak; wura ɗi ndang kúm ni.
42007013	Kaaɗi Daa wuri naa matkáa ni wura, ɓe wuri naajeel fi̶ra, wuri sat nwura nee, "Taji yi wal kas."
42007014	Ɓe Jesu wuri gyes so ɗi, wuri tuwaas mbii mang kúm ni, ɓe nyemmang kúm ni mo ɗar caghat. Jesu wuri sat nee, "Ɗyem zi̶lang, wan sat nwugha nee a yaghal."
42007015	Ɗyem zi̶lang ɗi wuri kì̵ muut ni, wuri yaghal tong ating, ɓe wuri ɗoghom katpo. Ɓe Jesu cín wuri nni̶ghi̶n fi̶ri.
42007016	Ki̶i̶rmuut yaa gurum ni mo jir, ki̶ mo cín ɗiiɗes nNaan, mo sat nee, "Mee ngusatpo kì̵ Naan ɗiiɗes wuri j`i put ɗi nnaar funu. Ki̶ zak, Naan wuri kì̵ sham mpee ɓam nyem fi̶ri mo."
42007017	Po nkaa Jesu ni ɗel so ndi̶ghi̶n yil nJudiya, ki̶ yil ɗi mo neerpee mi̶ni jir.
42007018	Nyemlop kì̵ nJoon mo satpo Joon nkaa mbii ɗiisi mo jir.
42007019	Joon wuri pet memee mo vul mɓut nyemlop fi̶ri mo, ɓe wuri lop mo so pe Daa ɗi, ku mo tal ɗi nee, "A wugha a ngo ɗi wurin ndung j`i si, aa koo mun ngong j`i kì̵ mee ngo ɗiici ye?"
42007020	Kaaɗi jeplop kì̵ Joon ni mo j`i pe Jesu ɗi, ɓe mo sat nee, "A Joon nguc`in baptisma wuri lop mun j`i pe wugha ɗi, ne, a wugha a ngo ɗi wurin ndung j`i si aa, koo mun ngong j`i kì̵ mee ngo ɗiici ye?"
42007021	Ntiit ki̶ peemi̶ni, ɓe Jesu wurii bar gurum mo ɗes mɓut shwal mo shini-shini, ki̶ wuri pwat ki̶ riin ɗiibish mo, ki̶ wurii le ku nyemvum mo ɗes mo naapee.
42007022	Ɗangɓe Jesu wuri lap mmo nee, "Wu so wu sat nJoon mbii ɗi wuu naa, ki̶ mbii ɗi wuu ki̶ling. Nyemvum mo naapee, kiɓel mo mwaan riret. Nyemloghom mo ɗee a ɗiibi̶bar, komɗwaghar mo ki̶lingpee, nyemmuut mo yaghal a peemúut. Nyemjeel mo nkaa ki̶lingpo kì̵ Naan ɗiiret.
42007023	Nyem ɗi ba mo ki̶ mee kyetwa nkaa wan kas, ɓe mo kat ɗiiret."
42007024	Aɓwoon ɗi nyemlop kì̵ Joon ni mo kì̵ so, ɓe Jesu wuri ɗoghom sat nkuur kì̵ gurum ni mo nkaa Joon nee, "Jí wu pwat wu so a naar yil si a mpee naa meye? A mpee ɓel ɗi kut ki̶ cut ni aa?
42007025	J`i wuu pwat wu so a mpee naa meye? A mpee naa mee ngo ɗi wurii lop nli̶r ɗiiki̶rim mo me? Nyem ɗi moo jwal nli̶r ɗiiki̶rim mo, ki̶ ɗi moo se ki̶ shwaa, moo tong a ndi̶ghi̶n tulu kì̵ mishkagham mo.
42007026	Wu sat nwan, jí wuu pwat wu so a mpee naa a meye? A mee ngusatpo kì̵ Naan aa? Ii, jí wu so wu naa a ngusatpo kì̵ Naan, amma wan sat nwun, wuri ɗes met ngusatpo kì̵ Naan.
42007027	Joon wuri a ngo ɗi mo kì̵ ten ran ndi̶ghi̶n takarda kì̵ Naan nkaa wuri nee: 'A naa, wan ndung lop ngulop fi̶na a ti̶leng nwugha, ɗi wurin nɗak ar fugha akuɗang aa j`i.'
42007028	Azeen-nzeen wan sat nwun nee, ndi̶ghi̶n jep gurum mo jir, ɗi mat moo làa mo, ɓe ba memee ɗes met nJoon nguc`in baptisma kas, jir ki̶si, ɓe ngo ɗi wuri a ɗiilee met jir ndi̶ghi̶n mulki kì̵ Naan, wuri met nJoon."
42007029	(Kaaɗi kuur kì̵ gurum ni mo, ki̶ nyemlapwap mo ki̶lingpo kì̵ Jesu ni, ɓe mo man azeen-nzeen nee, Naan wuri a nguc`in mbii mo ndi̶re-ndi̶re, mpeeɗi mo ki̶ lap baptisma pu Joon ɗi.
42007030	Amma nyem Farisi mo, ki̶ nyemkám Waar kì̵ Mosis mo, ba mo riɓet lap ɗyen kì̵ Naan ndi̶ghi̶n putughup furu mo kas, mpeeɗi jí mo kwar lap baptisma pu Joon ɗi.)
42007031	Jesu wuri sekiyeen ki̶ po ni nee, "Wan nkám tong nyem ɗin ny`iicinsi mo, a shi meye? Mo a kaa me si ye?
42007032	Mo a kaa jep ɗi moo tong mpokasuwa si, ɗi moo pi̶rep shaartan furu mo nee, 'Mu taa nvelang nwun, ɓe ba wu c`in kook ni kas. Mun mmaap, ɓe ba wu wal kas.'
42007033	Jí Joon nguc`in baptisma wuri j`i, ba wuri se mbiise, ki̶ shwaa am anab kas, ɓe jí wu sat ne wuri ki̶ riin ɗiibish.
42007034	Amma Làa kì̵ Gurum wuri j`i, ɓe wurii se mbiise ki̶ shwaa, ɓe wu sat nee, 'ngugyar sepee, ki̶ ngugyar shwaapee. Shaar mu nyemlapwap mo, ki̶ nyemshikbish mo.'
42007035	Jir aasi, ɓe seen kì̵ Naan, nii kám sat azeen ndi̶ghi̶n nyem ɗi mo ki̶ lap seen kì̵ Naan ni."
42007036	Mee ngu Farisi pet Jesu, mpeku Jesu so sese ɗi ashak ki̶ wuri ntulu fi̶ri. Jesu wuri so ntulu kì̵ ngu Farisi ni, wuri tong nyil a peesese ni.
42007037	Ndi̶ghi̶n birni mi̶ni, ɓe mee mat wura ɗi, ɗi wura a mat shikbish. Kaaɗi wura ki̶ling nee, Jesu wurii tong a peesese ndi̶ghi̶n ntulu kì̵ ngu Farisi ni, ɓe wura j`i kì̵ mee been mwoor ɗi moo pet a alabasta, ɗi ni ɗu shang-shang.
42007038	Wura ɗar nkoghop mɓwoon nshii kì̵ Jesu, wura nkaa wal, ki̶ wura lok shii fi̶ri mo shi yitmwaan fi̶ra, ɓe wura pwos yitmwaan ɗi ni nkaa shii fi̶ri ni shi shoopkáa fi̶ra, wura ɗwas shii fi̶ri mo shi mi̶shpoo fi̶ra, ki̶ wura pwos mwoor ɗi ni ɗu shang-shang ni nkaa shii fi̶ri.
42007039	Kaaɗi ngu Farisi ɗi wuri pet Jesu ni, wuri naa mi̶ni, ɓe wuri pan ndi̶ghi̶n putughup fi̶ri nee, "Katɗang ɗi gwar ɗiisi a ngusatpo kì̵ Naan azeen-nzeen, ɓe ɗi wurin mman kiyeet kì̵ mat shikbish ɗi wuraa tuwaas wuri si."
42007040	Jesu wuri sat nwuri nee, "Simon, wan ki̶ mee mbii mpee sat nwugha." Simon wuri lap nee, "Ngukám, a sat mbii ni ɗak."
42007041	Jesu wuri sat nee, "Mee gurum mo ɗi vul, ɗi mo lap kaat shaghal pu mee ngo ɗi wurii cín hop shaghal ngurum mo. Memee hop shaghal zinariya mo ɗaripaat, ki̶ memee hop mo laarpaat.
42007042	Kaaɗi ba mo mak kat mee mbii mpee kwat shaghal nin ngwar ni kas, ɓe wuri fwo kaat ni mo weet. Ndi̶ghi̶n mo vul, ɓe a we nwal ngucín hop shaghal ni met ye?"
42007043	Simon wuri lap nee, "Wan ben nee, a ngo ɗi mo fwo kaat mi̶ri ɗes met sí." Jesu sat wuri nee, "A lap a ndi̶re."
42007044	Ɗangɓe Jesu cighi̶r naa mat ni, ɓe wuri sat Simon nee, "A naa mat ɗiisi aa? Wan j`i ndi̶ghi̶n ntulu fugha, ba a cín am vwang shii nwan kas, amma wura lok shii fi̶na mo shi yitmwaan fi̶ra, ki̶ wura pwos mo shi shoopkáa fi̶ra.
42007045	Ba wugha tuwaas shii fi̶na mo shi mi̶shpoo kas. Puɗi wura ɗel ɗi, ɓe ba wura ki̶ nook tuwaas shii fi̶na mo shi mi̶shpoo fi̶ra kas.
42007046	Ba wugha pwos mwoor nwan kas, amma wura pwos shii fi̶na mo shi mwoor ɗi ni ɗu shang-shang.
42007047	Mpeemi̶ni, wan sat nwugha, shikbish fi̶ra ɗi mo ɗes si, mo kì̵ fwo mo nwura jir, mpeeɗi wura wal nwan ɗes. Amma ngo ɗi mo fwo nwuri lee, ɓe wuri wal a lee ɗak zak."
42007048	Jesu wuri sat mmat ni nee, "Mo kì̵ fwo shikbish fii mon nyi."
42007049	Mi̶zep ɗi moo tong a pee sese ni ashak ki̶ wuri, mo ɗoghom sat ki̶ shak nee, "Gwar ɗiisi wuri a we, ɗi wuri mak fwo shikbish ye?"
42007050	Amma Jesu wuri sat mmat ni nee, "Cínzeen fii ni ɓam yi, yi so yiyi riyang."
42008001	Aɓwoon ɗi mo lang ɗiilee, ɓe Jesu wuri mwaan ɗel ndi̶ghi̶n birni ni mo, ki̶ jepyil mo, wurin nkaa satpo kì̵ Naan, ki̶ satpo ɗiiret nkaa mulki kì̵ Naan. Wuri so ashak ki̶ jeplop fi̶ri ɗiikaghapaat baavul ni mo.
42008002	Ki̶ pak mat ɗi jí wuri kì̵ ceen riin ɗiibish mo pwat aku mɓut mmo, ki̶ pak shwal mo shini-shini. Ndi̶ghi̶n mat ni mo, ɓe Meeri ɗi, ɗi moo pet wura a Makdalin, ɗi jí Jesu pwat ki̶ riin ɗiibish mo povul mɓut nwura.
42008003	Ki̶ Joana mat kì̵ Kuza, ɗi wuri a ɗiiɗes nkaa lu kì̵ Herot, ki̶ Suzana, ki̶ pak mat ni mo ɗes zak, ɗi mo c`in ɗak ki̶ long furu mo, mpee ɓam Jesu ki̶ jeplop fi̶ri mo.
42008004	Kaaɗi gurum ɗi mo pwat j`i shiyil-shiyil, mo jí kuur ɗes pe Jesu ɗi, ɓe wuri satpo mmo shi sumpo nee,
42008005	"Mee nguɓwot cirem wuri put mpee so ɓwot cirem fi̶ri. Kaaɗi wuri nkaa ɓwot cirem ni, ɓe pak cirem ni mo táa nkaa ar ɓe gurum mo ti̶reng mo shi shii, ny`er ɗii aɗeng mo sham kyak se.
42008006	Pak cirem ni mo taa nkaa kwaghap zak, ɓe kaaɗi mo kaa ɗoghom wurang, ɓe mo cighi̶r fii, mpeeɗi ba yil ni ki̶ am kas.
42008007	Pak cirem ni mo taa mɓut nhi̶r, ɓe mo wurang ashak ki̶ ɗiɓen ni, ɓe hi̶r ti̶reng káa nɗiɓen ni mo.
42008008	Pak cirem ni mo taa mɓut nyil ɗiiret, mo kàa wurang, ɓe mo le àa, pak ɗari-ɗari." Kaaɗi Jesu wuri satpo mi̶ni, ɓe wuri sat nee, "Ngo ɗi wuri ki̶ kom mu ki̶lingpee, ɓe ni ret ku wuri ki̶ling."
42008009	Jeplop kì̵ Jesu mo tal shii kì̵ sumpo mi̶ni pu wuri ɗi.
42008010	Ɓe wuri lap mmo nee, "Mo kì̵ cín man nwun, mpeku wu manshii kì̵ mbii ɗi mo a si̶sok mu mulki kì̵ Naan. Amma mpee kaghar gurum mo, ɓe wan satpo mmo a shi sumpo mo. Mpeku koo ɗi mo naa, ɓe ba mon nnaa kas, ki̶ koo ɗi mo ki̶ling, ɓe ba mon mmanshii ni kas."
42008011	"A shii kì̵ sumpo ni nɗiisi, cirem ni a po kì̵ Naan.
42008012	Cirem ɗi mo taa nkaa ar si, mo a kaa nyem ɗi moo ki̶lingpo kì̵ Naan ni, ɓe Shetan wuri j`i hi̶r ni put ki̶ni aku ndi̶ghi̶n putughup furu mo, mpeku taji mo cínzeen, ku mo kat ɓam ɗi kas.
42008013	Cirem ɗi mo taa nkaa kwaghap si, mo a kaa nyem ɗi moo ki̶lingpo Naan ni, ɓe mo lap ni shi retnyit, amma ba moo mee peeɗi po nin nsham seen ɗi kas. Cínzeen kì̵ mo ni a mpee shiiteer mo kong ɓejee ɗak. Katɗang ɓe kyam j`i, ɓe mo cighi̶r pal baa shiɓwoon ki̶lak-ki̶lak.
42008014	Cirem ɗi mo taa mɓut nhi̶r sí, mo a kaa nyem ɗi moo ki̶lingpo Naan ni, ɗangɓe jwaan ki̶ shang mu mbii ɗii mu yil ɗiisi mo, koo a tang long, ki̶ se, ki̶ shwaa mu seen ɗiiyaksi, mo ti̶reng mo, har ni le ku ba moo c`in ɗak ɗiiret mo kas.
42008015	Cirem ɗi mo taa nkaa yil ɗiiret sí, mo a kaa nyem ɗi mo ki̶lingpo kì̵ Naan ni, ɓe mo lap ni ɗyel shi gung putughup mi̶ndong, har mo c`in ɗak ɗiiret mo."
42008016	"Ba mee gurum nkyam lewus nfitila, ɗangɓe wuri waa paa ni shi ɗaa ɗiiɗes, koo wuri waa le ni nder peesaam kas. Amma wurin nle ni a ɗengpee, a pee le fitila ni, mpeku katɗang gurum mo ɗel ɗi, ɓe mo naa peeɓang mu fitila ni ɗi.
42008017	Ba mee mbii ɗi, ɗi ni a pi̶paa, ɗi nin nnook put agaak kas, ki̶ ba mee mbii ɗi, ɗi ni a si̶sok ɗi gurum mon nnook man ni kas.
42008018	Wu tap ki̶ mbii ɗi wuu ki̶ling, mpeeɗi koo a weye ɗi wuri ki̶ mbii, ɓe mon ncín ɗiki̶ nwuri. Amma ngo ɗi ba wuri ki̶ mee mbii kas, ɓe mon nyaa wuri ki̶ rep mbii ɗi wuri pan ne wuɗi ki̶ni."
42008019	Ni̶ghi̶n kì̵ Jesu, ki̶ ɗyemni̶ghi̶n fi̶ri mo j`i pe wuri ɗi, amma mpee ɗuu kì̵ gurum mo, ɓe ba mo mak so wul kus pe wuri ɗi kas.
42008020	Mee gurum sat nwuri nee, "Ni̶ghi̶n fugha, ki̶ ɗyemni̶ghi̶n fugha mo, moo ɗar ati̶l`eng, mo riɓet naa wugha."
42008021	Amma Jesu wuri lap mmo jir nee, "Ni̶ghi̶n fi̶na, ki̶ ɗyemni̶ghi̶n fi̶na mo, mo a nyem ɗi moo ki̶lingpo kì̵ Naan, ɗangɓe mo c`in ɗak ki̶ni zak."
42008022	Parmeeci, ɓe Jesu wuri ɗel ndi̶ghi̶n jirgi am ashak ki̶ jeplop fi̶ri mo, wuri sat mmo nee, "Wu yit ku mu can am canɗar ɗiisi, ku mu ɗel mu so mɓin ɗiisí." Ɓe mo yaghal mo ɗoghom so.
42008023	Kaaɗi mon nkaa so nkaa am ni, ɓe saam mang Jesu ndi̶ghi̶n jirgi ni. Ɓe mee kut ɗiiɗes ni yaghal nkaa am canɗar ni, har jirgi furu ni ɗoghom ru ndi̶ghi̶n am ni, ɗee kaa mon mmumurap si.
42008024	Jeplop kì̵ Jesu mo j`i pe wuri ɗi. Mo mii wuri, ɓe mo sat nwuri nee, "Daa, Daa, mun kus ki̶ lagham." Wuri mii nsaam ni, ɓe wuri sat nkut ni ɗok titik. Ɓe am ni ɗar caghat, pee ɗokshik titik.
42008025	Jesu wuri sat mmo nee, "Wu le cínzeen fuu ni a neye?" Ni le ki̶i̶rmuut mmo, ki̶ ni aapo mmo ɗes, har mo sat ki̶ shak nee, "Gwar ɗiisi wuri a we mmi̶ni ye, ɗi har kut ki̶ am, mo ki̶lingpo fi̶ri ye?"
42008026	Jesu ki̶ jeplop fi̶ri mo, mo j`i wul nkoghop nyil nGarasin, ɗi nin nkoghop mɓin ɗiisí mu am canɗar mu yil nGalili.
42008027	Kaaɗi wuri put kàa a mpoɗi̶ghi̶r, ɓe wuri kaat ki̶ mee gwar ɗi wuri ki̶ riin ɗiibish mo, ɗi wuri put a ndi̶ghi̶n birni ni j`i. Gwar ni wuri kì̵ tong ɗes, ɗi wurii mwaan a ngum, ba wuri lop mee nli̶r kas. Ba wuri kuɗi ki̶ tong ntulu kas, see wurii tong a ndi̶ghi̶n ki̶cir mo.
42008028	Kaaɗi wuri naa Jesu, ɓe wuri le or shiɓal, ki̶ wuri taa ntoghom kì̵ Jesu. Ɓe wuri sat shi ɗoo ɗiiɗes nee, "A me kaat mun ki̶ wugha ye? Jesu Làa kì̵ Naan Ɗiihai. Wan ɗang pu wugha, taji a lejeel nwan kas."
42008029	Wuri sat ki̶si a mpeeɗi Jesu wuri kì̵ sat riin ɗiibish ni ne, ni put aku mɓut ngwar ni. Riin ɗiibish ni kì̵ fes tong ɗes ndi̶ghi̶n gwar ni, mpeeɗi yit mo ɗes, ɓe riin ɗiibish nii j`i yaghal nwuri. Moo naa ɓwaghat wuri shi ti̶sek, ki̶ teng ɗiimwaghal mo, amma jir ki̶si, ɓe wurii saa mo fwo, kì̵ riin ɗiibish nii mang gwar ni so a naar yil.
42008030	Jesu wuri tal pu gwar ni nee, "Sum fugha a weye?" Gwar ni lap nee, "sum fi̶na ni a Lijiyon," ɗi shii kì̵ mi̶ni nee, "Mun ɗi ɗes." Mpeeɗi riin ɗiibish mo ɗi ɗes ndi̶ghi̶n gwar ni.
42008031	Riin ɗiibish ni mo ɗang pu Jesu, ku taji wuri ceen mo so ɓwot ndi̶ghi̶n tughun ɗiiɗes ɗiijurung ɗi ba nii peeɗar kas si.
42008032	Kus ki̶ peemi̶ni, ɓe mee kuur kì̵ tughus mo nkaa sese shitughur jwak. Riin ɗiibish ni mo ɗang pu Jesu, ku wuri cínpee mmo so ɗel ɗi ndi̶ghi̶n tughus ni mo. Jesu wuri cínpee mmo.
42008033	Riin ɗiibish ni mo pwat aku ndi̶ghi̶n gwar ni, ɓe mo so ɗel mɓut tughus ni mo. Kuur kì̵ tughus ni mo yaghal swa sham ɗi a shitughur jwak ni, ɓe mo sham ɓeer ndi̶ghi̶n am canɗar ni, har mo murap jir.
42008034	Kaaɗi nyemnaa tughus ni mo naa mbii ɗi ni c`in, ɓe mo swa, mo so sat nyem ɗin ndi̶ghi̶n birni mo, ki̶ nyem ɗi mo ndi̶ghi̶n jepyil mo.
42008035	Gurum mo pwat j`i mpee naa mbii ɗi ni kì̵ c`in. Mo j`i pe Jesu ɗi, ɓe mo kat gwar ɗi jí riin ɗiibish mo ndi̶ghi̶n wuri, mo kì̵ pwat. Wuri kì̵ tong caghat nshii kì̵ Jesu, ki̶ nli̶r a li̶lop, ki̶ wuri ndi̶ghi̶n ɗyen fi̶ri riret zak. Ki̶i̶rmuut yaa mo.
42008036	Nyem ɗi mo naa mbii ni, ɓe mo yakshii ni ngurum mo, kaaɗi Jesu bar gwar ɗi wuri ki̶ riin ɗiibish ni si.
42008037	Ɗangɓe nyemyil nGarasin mo jir, mo ɗang pu Jesu, ku wuri yaghal put aku ndi̶ghi̶n yil furu, mpeeɗi ki̶i̶rmuut ɗiiɗes ni yaa mo. Mpeemi̶ni, ɓe Jesu wuri ɗel ndi̶ghi̶n jirgi am, ku wuri yaghal yit yil mi̶ni ɗi.
42008038	Amma gwar ɗi riin ɗiibish mo pwat ndi̶ghi̶n wuri, wuri ɗang pu Jesu nee, "A yit nwan so ɗi ndang wugha." Amma Jesu cíi nwuri. Jesu sat nwuri nee,
42008039	"A baa waa ntulu fugha, ku a satpo ɗi nkaa mbii ɗiiɗes ɗi Naan wuri kì̵ c`in nwugha." Gwar ni wuri baaso ndi̶ghi̶n birni ni, wuri yaa satpo ngurum mo nkaa mbii ɗiiɗes ɗi Jesu kì̵ c`in mo nwuri.
42008040	Kaaɗi Jesu wuri baaj`i, ɓe kuur kì̵ gurum ni mo kaat wuri, mpeeɗi mo jir, mo ɗi pu gong baaj`i fi̶ri.
42008041	Ɗangɓe mee gwar ɗi moo pet sum fi̶ri a Jairus, ɗi wuri a memee ndi̶ghi̶n nyem ɗiinan-nan mu mee lu kì̵ Naan, wuri j`i kurum ntoghom kì̵ Jesu, ɓe wuri ɗang pu Jesu, mpeku wuri so ɗi ntulu fi̶ri.
42008042	Wuri kì̵ mee reep mi̶ndong, ɗi ɓit fi̶ra mo wul kaghapaat baavul, wura ndung muut. Amma kaaɗi Jesu a ar so ntulu kì̵ Jairus ni, ɓe kuur kì̵ gurum ni mo neer wuri cighi̶rkaat kus-kus.
42008043	Amma mee mat wura ɗi, ɗi wuraa ɓeer toghom, mpee ɓit mo kaghapaat baavul, wura kì̵ kyes long fi̶ra mo jir pu nyemyen mo, jir ki̶si, ɓe ba memee mak bar wura kas.
42008044	Wura tap j`i nkoghop mɓwoon kì̵ Jesu, ɓe wura tuwaas pukom nli̶r fi̶ri. Ɓe abet, toghom ɗi nii ɓeer nwura ni ɗar.
42008045	Jesu wuri sat nee, "A we tuwaas wan ye?" Gurum mo cíipo jir. Ɓe Pita wuri sat nee, "Daa, a naa ɗuu gurum ɗi mo neer wugha cighi̶rkaat a mo tuwaas wugha."
42008046	Amma Jesu wuri sat nee, "Azeen-nzeen mee gurum kì̵ tuwaas wan ting, mpeeɗi wan man mee iiko ni kì̵ put ndi̶ghi̶n wan."
42008047	Kaaɗi mat ni wura naa nee, ba wura mak sok sat kas, ɓe wura j`i shi ɗaar, wura kurum ntoghom kì̵ Jesu, ɓe wura sat mbii ɗi ni le ɗang wura tuwaas wuri ni, kì̵ kaaɗi wura kat bar abet zak.
42008048	Jesu wuri sat nwura nee, "Reep fi̶na, cínzeen fii ni le ku yi a ɗee ɗiibi̶bar. Yi so yiyi riyang."
42008049	Kaaɗi Jesu wuri nkaa katpo mi̶ni, ɓe mee ngulop yaghal ntulu kì̵ ngo ɗiiɗes nkaa mee lu kì̵ Naan, wuri j`i ɗi, wuri sat nJairus nee, "Reep fugha wura kì̵ muut. Mpeemi̶ni, ɓe taji a waa lejeel ɗin Ngukám wuri kas."
42008050	Amma kaaɗi Jesu wuri ki̶ling aasi, ɓe wuri sat nJairus nee, "Taji ki̶i̶rmuut yaa wugha kas. Amma a cínzeen ɓejee, ɓe reep fugha wuran mbar."
42008051	Kaaɗi Jesu wuri j`i wul ntulu ni, ɓe ba wuri yit ku mee gurum ɗel ashak ki̶ wuri ndi̶ghi̶n lu ni kas, see a Pita, ki̶ Joon, ki̶ Jemis, ki̶ puun, ki̶ ni̶ghi̶n kì̵ reep ni ɓejee ɗak.
42008052	Koo weye mon nkaa wal maap mpee reep ni wura, amma Jesu wuri sat mmo nee, "Taji wu wal kas, mpeeɗi ba reep ni wura kì̵ muut kas, amma wura a nsaam ɓejee."
42008053	Gurum ni mo jir, mo shwar Jesu, shi shwar mu ɓákpee, mpeeɗi mo man nee, wura kì̵ ten muut azeen-nzeen.
42008054	Amma Jesu wuri yaa sar kì̵ reep ni, ɓe wuri petpee nee, "Làa fi̶na, yi yaghal."
42008055	Ɓe seen fi̶ra ni baaj`i, yaksi wura yaghal tong ating abet-abet. Jesu wuri sat mmo cín mbiise nwura se.
42008056	Ni aapo puun ki̶ ni̶ghi̶n fi̶ra mo. Amma Jesu wuri sat mmo nee, taji mo sat mbii ɗi ni kì̵ c`in ni mmee gurum kas.
42009001	Jesu pi̶rep jeplop fi̶ri ɗiikaghapaat baavul si mo ashak, ɓe wuri cínɓal mmo ki̶ iiko, mpeku mo ceen riin ɗiibish mo pwat ɗi jir, ki̶ mo bar shwal mo ɗi shini-shini zak.
42009002	Wuri lop mo, ku mo satpo ɗiiret nkaa mulki kì̵ Naan, ki̶ mo bar nyemgok mo zak.
42009003	Ki̶ wuri sat mmo zak nee, "Taji wu mang mee mbii mpee mwaan ni kas, koo kammwaan, koo daam, koo mbiise, koo shaghal kas. Taji wu so ki̶ nli̶r mo vul kas.
42009004	Koo lu ɗiiɗang ye ɗi wu ɗel ɗi, ɗang mo lap wun, ɓe wu tong a ɗi, har parɗi wu yaghal wu yit peemi̶ni.
42009005	Jir nyem ɗi ba mo lap wun kas, ɓe katɗang wu ɗoghom put ndi̶ghi̶n yil mi̶ni, ɓe wu ɓwap i̶rong ɗi ni nkaa shii fuu mo ɗee ɗi nyil ni, ku ni ɗee ɗi a langting nkaa nyemyil mi̶ni mo."
42009006	Ɗangɓe jeplop ni mo yaghal ɗel ndi̶ghi̶n jepyil mo jir, mo yaa satpo ɗiiret, ki̶ mo bar nyemshwal mo koo pee ɗiiɗang ye.
42009007	Kaaɗi mishkagham Herot wuri ki̶ling mbii ɗi nii c`in jir, ɓe ni daampee nwuri ɗes hakyeng, mpeeɗi pak gurum mo sat nee, "A Joon nguc`in baptisma wuri kì̵ baa yaghal a peemúut.
42009008	Ki̶ pak gurum moo sat nee, a Ilaija wuri j`i kámshin agaak. Pak mo sat zak nee, a memee mɓut nyemsatpo kì̵ Naan ɗiiyam mo, wuri kì̵ yaghal a peemúut."
42009009	Herot wuri sat nee, "Wan ki̶n le ku mo can káa kì̵ Joon, ɗang a we a gwar ɗiisi, ɗi wan ki̶n ki̶ling mbii aapo ɗi wurii c`in si mo ye?" Herot tangpee ɗi wurin naa Jesu ɗi shi yit fi̶ri.
42009010	Jeplop kì̵ Jesu mo baaj`i pe wuri ɗi, ɓe mo sat mbii ɗi mo kì̵ c`in mo nwuri jir. Jesu ashak ki̶ jeplop fi̶ri mo, mo so mmee yil ɗi moo pet ni a Betseda mmusut.
42009011	Amma kaaɗi kuur kì̵ gurum mo man, ɓe mo so ndang wuri. Kaaɗi mo wul pe wuri ɗi, ɓe wuri sat mwaanlee mmo. Wuri satpo mmo nkaa mulki kì̵ Naan, ki̶ wuri bar nyemgok mo zak.
42009012	Kaaɗi puus ɗoghom ru, ɓe jeplop ɗiikaghapaat baavul ni mo j`i sat Jesu nee, "A sel kuur kì̵ gurum ni mo, ku mo so njepyil ɗi mo neerpee ɗiisi cighi̶rkaat, mpeku mo katpee teer ki̶ mbiise ɗi, mpeeɗi peeɗi mun ɗi si, ba mee tulu kì̵ gurum mo ɗi kas."
42009013	Amma Jesu wuri sat mmo nee, "Wun shikáa fuu wu cín mbiise mmo se." Mo sat nee, "Mbii ɗi mun ki̶ni a bred mo paat, ki̶ pupwap mo vul ɓejee. Aa see koo mu so mu seet mbiise mpee ɗuu kì̵ gurum ɗiisi mo jir."
42009014	Mpeeɗi ɗuu kì̵ gurum ni mo wul kaa duɓu paat si. Jesu wuri sat njeplop fi̶ri mo nee, "Wu le ku gurum ni mo tong nyil shi kuur mo laarpaat-laarpaat."
42009015	Jeplop ni mo c`in aasi, mo le ku gurum mo tong nyil jir.
42009016	Jesu wuri mang bred ɗiipaat ki̶ pupwap ɗiivul ni mo, wuri ɗiyeep yit fi̶ri kàa aɗeng, ɓe wuri c`in aduwa mu pi̶lang Naan. Wuri yilang bred ni cín nyemso ndang wuri mo, mpeku mo cín ɗi kuur kì̵ gurum ni mo se.
42009017	Gurum ni mo jir mo se hi̶ɓi̶l, har nyemso ndang wuri ni mo kyak kaghar mbiise ɗi ni ɗee ni, ɓe ni gam ki̶cik mo kaghapaat baavul.
42009018	Parmeeci si ɓe, Jesu wuri nkaa c`in aduwa mi̶shin, ɓe jeplop fi̶ri mo j`i pe wuri ɗi. Ɓe wuri tal pu mo nee, "Kuur kì̵ gurum si moo sat ne, wan a weye?"
42009019	Jeplop fi̶ri mo lap nee, "Pak gurum ni moo sat ne, wugha a Joon nguc`in mbaptisma, pak moo sat zak ne, wugha a Ilaija, ki̶ pak mo sat ne, wugha a memee mɓut nyemsatpo kì̵ Naan ɗiiyam mo, ɗi wuri yaghal a peemúut."
42009020	Wuri tal pu mo nee, "Amma wun wuu sat ne wan a weye?" Pita lap nee, "Wugha a Kristi mu Naan."
42009021	Jesu cíi mmo shiɓal, ku taji mo satpo mi̶ni mmee gurum kas.
42009022	Wuri sat mmo nee, "Ting see Làa kì̵ Gurum wurin nshwaajeel kì̵ mbii mo ɗes aku, ki̶ zak, nyemnan-nan mo, ki̶ pris ɗiinan mo, ki̶ nyemkám Waar kì̵ Mosis mo, mon nkwar wuri, ki̶ mon ntu wuri, amma parpuus ɗiikun, ɓe wurin mbaa yaghal a peemúut."
42009023	Wuri sat mmo jir, nee, "Katɗang ɓe mee gurum ki̶ riɓet j`i ndang wan, ɓe ni ret ku wuri kwar shin fi̶ri, ku wuri ɗak shin mpee shwaajeel, ɗi nin nɗee kaa wuri mang a shiyeepmúut fi̶ri shidaar-shidaar, ku wuri j`i ɗi ndang wan.
42009024	Mpeeɗi koo ngo ɗiiɗang ye ɗi wuri riɓet ɓam seen fi̶ri shikáa fi̶ri, ɓe nin nlagham a wuri, amma koo ngo ɗiiɗang ye ɗi wuri riɓet cín seen fi̶ri mpee sum fi̶na, ɓe wurin nkat seen ni.
42009025	Gurum nkat a li̶ɓet ɗiiɗang ye, katɗang wuri kat mbii ɗii mu yil ni mo jir, ɗangɓe seen fi̶ri ni ki̶ lagham ye, ɓe koghop ni a meye?
42009026	Koo ngo ɗiiɗang ye ɗi yitluwaan yaa wuri mpee wan ki̶ kám fi̶na, ɓe Làa kì̵ Gurum, wurin c`in yitluwaan ki̶ ngo ni zak, parɗi wurin nj`i ndi̶ghi̶n ɗiiɗes fi̶ri, ki̶ ndi̶ghi̶n ɗiiɗes mu puun, ki̶ ndi̶ghi̶n ɗiiɗes mu nyemlop ɗiiɓang mo.
42009027	Amma wan sat nwun azeen-nzeen nee, mɓut mpak nyem ɗi moo ɗar mpesi, ba mon mmuut kas, see mo naa mulki kì̵ Naan ni j`i wul akuɗang."
42009028	Aɓwoon kì̵ teer mo kaa pokun si, ɗi Jesu wuri kì̵ sat mbii ɗiisi mo, ɓe wuri mang Pita, ki̶ Joon, ki̶ Jemis, wuri kàa ki̶ mo aɗeng jwak, mpee c`in aduwa.
42009029	Kaaɗi wuri nkaa c`in aduwa, ɓe shin fi̶ri ni cighi̶r ki̶ nli̶r fi̶ri mo cighi̶r ɗee a ɗiipiyaa peng-peng, har moo lap mi̶lep yilak-yilak.
42009030	Ɗangɓe nɗin mman, ɓe gurum mo vul, mon mpo ashak ki̶ wuri. Memee a Mosis, ki̶ memee a Ilaija.
42009031	Mo j`i kámsut agaak ndi̶ghi̶n ɗiiɗes mu ɗengnaan. Mo nkaa katpo kì̵ Jesu, nkaa muut ɗi yak wurin mmuut ni ndi̶ghi̶n Jerusalem, mpeku ni gam ɗyen kì̵ Naan ɗi.
42009032	Saam yaa Pita, ki̶ Joon, ki̶ Jemis, amma kaaɗi mo mii nsaam ni, ɓe mo naa ɗiiɗes kì̵ Jesu, ki̶ das ɗiivul ɗi moo ɗar ashak ki̶ wuri si.
42009033	Ɗangɓe kaaɗi das ɗiivul ni mo ɗoghom ɓàkshak ki̶ Jesu, ɓe Pita sat nJesu nee, "Daa, ni ret kaaɗi mun ɗi mpesi, a yit ku mu ɗik b`it mo kun, memee mpee wugha, memee mpee Mosis, ki̶ memee mpee Ilaija." Ba Pita manshii kì̵ mbii ɗi wuri sat ni kas.
42009034	Kaaɗi Pita nkaa satpo mi̶ni, ɓe mee nluu ni j`i paa riin nkaa mo, har ki̶i̶rmuut yaa nyemso ndang Jesu ɗiikun ni mo.
42009035	Mee ɗoo put ɗi ndi̶ghi̶n nluu ni, ɗi ni sat nee, "Ɗiisi a Làa fi̶na ɗi wan ki̶n bi̶lip wuri, wu ki̶ling wuri."
42009036	Kaaɗi ɗoo ni ɗok, ɓe Jesu wuri ɗee mmi̶shin. Jeplop ɗiikun ni mo yaapo furu mo titik, ba mo satpo mi̶ni mmee gurum nkaa mbii ɗi mo kì̵ naa ni ndi̶ghi̶n shiiteer mi̶ni mo kas.
42009037	Daɗaar ni, ɓe kaaɗi Jesu ashak kì̵ jeplop fi̶ri ɗiikun ni mo sham aɗeng jwak ni, ɓe kuur kì̵ gurum mo ɗes mo kaat kì̵ Jesu.
42009038	Ɗangɓe mee gwar mɓut kuur kì̵ gurum ni mo, wuri ɗiyeep ɗoo fi̶ri, wuri sat nee, "Ngukám, wan ɗang pu wugha, a naajeel kì̵ làa fi̶na shi kussuk fugha, mpeeɗi a wurin nwan mi̶ndong ɗak.
42009039	A naa mee riin ɗiibish ni kì̵ ɗel ndi̶ghi̶n wuri. Tong ɓe wurii ɗoghom a le or ɗak, nii mang wuri vwet nyil, ki̶ wurii pwas shii, har ti̶fil ki̶ j`i put nwurin mpo. Nii naa nlejeel nwuri zam, a dikyet ɗang nii ɓwot wuri mpee rep pee lee.
42009040	Wan ki̶n ɗang pu jeplop fugha mo, mpeku mo ceen riin ɗiibish ni put ɗi, amma ba mo mak kas."
42009041	Jesu lap nee, "Gang ɗiisi mo, ɗi ba wun ki̶ cínzeen kas. Nyem ɗi nkan mo! Wan ntong pe wun ɗi a vit me? Wan nsat a ngung ki̶ wun vit ɗak aa? A j`i ki̶ làa fugha ni si."
42009042	Kaaɗi wuri nkaa j`i ki̶ làa ni pe Jesu ɗi, ɓe riin ɗiibish ni cut làa ni vwet nyil shwal-shwal zam, har wuri ɗoghom a pwas shii ɗak, amma Jesu ceen riin ɗiibish ni put aku, ki̶ wuri bar làa ni. Wuri cín làa ni mpuun fi̶ri.
42009043	Ni aapo ngurum mo jir, mpee iiko ɗiiɗes kì̵ Naan. Kaaɗi ni nkaa aapo nkuur kì̵ gurum ni mo, mpee mbii lukshik ɗi Jesu c`in mo jir, ɓe wuri sat njeplop fi̶ri mo nee,
42009044	"Wu yit ku po ɗiisi mo ɗel ndi̶ghi̶n kom fuu mo riret! Mpeeɗi mon ncín Làa kì̵ Gurum ndi̶ghi̶n sar kì̵ gurum mo."
42009045	Amma ba jeplop ni mo manshii kì̵ po ɗi wuri sat ɗiisi ni mmo kas. Shii kì̵ ni ɗee a ɗiisi̶sok pe mo ɗi, mpeku taji mo manshii ki̶ni kas, ki̶ mo ki̶i̶r mpee tal shii kì̵ po ɗiisi ni mo pu wuri.
42009046	Ɗangɓe ɓeetshik yaghal nnaar kì̵ jeplop kì̵ Jesu mo nee, a we a ɗiiɗes met jir ndi̶ghi̶n wuɗun ye?
42009047	Amma kaaɗi Jesu wuri man ne ɓeetshik yaghal nnaar furu, ɓe wuri pet mee làa ɗiilee j`i ɗar kus ki̶ wuri.
42009048	Ɓe wuri sat mmo nee, "Koo ngo ɗiiɗang ye ɗi wuri lap làa ɗiilee kaa ɗiisi si ndi̶ghi̶n sum fi̶na, ɓe ngo ni lap a wan mmi̶ni. Ki̶ koo ngo ɗiiɗang ye ɗi wuri lap wan, ɓe ngo ni lap a ngo ɗi wuri lop wan j`i mmi̶ni. Mpeemi̶ni, ngo ɗi wuri a ɗiilee mɓut nwun, ɓe a ngo mi̶nin nɗee a ɗiiɗes met jir."
42009049	Joon sat nee, "Daa, ɗi mu naa mee gwar wuri nkaa ceen riin ɗiibish mo pwat ndi̶ghi̶n sum fugha, ɓe mu cíi nwuri, mpeeɗi ba wurii mwaan ashak ki̶ mun kas."
42009050	Amma Jesu sat nwuri nee, "Taji wu cíi nwuri kas, mpeeɗi ngo ɗi ba wuri a shaarlek furu kas, ɓe wuri ashak ki̶ mun mmi̶ni."
42009051	Kaaɗi pee ni wul kus, ɗi mon nlap Jesu baakàa aɗeng, ɓe wuri fes leputughup fi̶ri ndi̶re mpee kàa nJerusalem.
42009052	Wuri lop jeplop mo a kiyeen fi̶ri, mpeku mo so ɗi ndi̶ghi̶n rep mee laayil, ɗi ni a mu nyem Sameriya mo, mpeku mo ɗak mbii mo ɗi nwuri.
42009053	Amma ba nyem ɗin nlaayil mi̶ni mo lap wuri kas, mpeeɗi mo man nee, wuri kì̵ fes leputughup fi̶ri a mpee kàa nJerusalem ɓejee.
42009054	Kaaɗi jeplop fi̶ri ɗiisi mo, Jemis, ki̶ Joon, mo naa mi̶ni, ɓe mo sat nee, "Daa, a riɓet ku mu pet wus sham aɗeng, ku ni se mo ɗi me?"
42009055	Amma Jesu wuri cighi̶r naa mo, ɓe wuri gwak mo.
42009056	Ɗangɓe Jesu ki̶ jeplop fi̶ri ni mo ɗel so mmee laayil ɗiici.
42009057	Kaaɗi mo a ar so, ɓe mee gwar wuri sat nJesu nee, "Wan nso ndang wugha, koo a pee ɗiiɗang ye ɗi a so ɗi jir."
42009058	Jesu lap ngwar ni nee, "Ngau mo kì̵ tughun furu mo, ny`er mo ki̶ tish furu mo zak, amma ba Làa kì̵ Gurum wuri ki̶ mee peeɗi wurin nle káa fi̶ri ɗi kas."
42009059	Jesu sat mmee gwar nee, "A j`i ndang wan." Amma gwar ni sat nwuri nee, "Daa, a yit nwan so ntulu, kun wum puun fi̶na ɗi aku."
42009060	Jesu lap nwuri nee, "A yit ku nyem ɗi ba mo cínzeen kas mo wum nyemmuut furu mo. Amma wugha a so a satpo nkaa mulki kì̵ Naan."
42009061	Mee gwar sat nJesu zak nee, "Daa, wan nso ndang wugha, amma a yit ku wan so nsat ɗang mukaat ɗak nyemtulu fi̶na mo akuɗang."
42009062	Jesu sat ngwar ni nee, "Koo ngo ɗiiɗang ye, ɗi wuri lesar fi̶ri nkaa caan maar, ɗang wuri ɗee cighi̶r naapee mɓwoon, ɓe ba wuri mak mpee mulki kì̵ Naan."
42010001	Aɓwoon ɗiisi, ɓe Daa wuri bi̶lip pak gurum mo laarpovul baavul zak, wuri lop mo vul-vul a ti̶leng nwuri, ku mo so ndi̶ghi̶n koo birni ɗiiɗang ye, ki̶ koo pee ɗiiɗang ye, ɗi wurin nyaghal so ɗi shikáa fi̶ri.
42010002	Wuri sat mmo nee, "Ɗiɓen ɗii mu ɗiip ni ɗi ɗes-ɗes hakyeng, amma nyemɗiip ni mo a lee ɗak. Mpeemi̶ni, wu c`in aduwa mpee nguɗiɓen ni, ku wuri lop nyemɗak mo ɗi, mpeku mo j`i ɗiip ɗiɓen fi̶ri ni ɗi.
42010003	Wu so, wu naa wan lop wun a kaa tum mo nnaar kì̵ ncuwe mo si.
42010004	Taji wu mang mee daamshaghal, koo mee kuluk kas, koo kwaghazak mo kas. Taji wu ɗee ntok ki̶ mee gurum a ar kas.
42010005	Koo tulu ɗiiɗang ye, ɗi wu ɗel ɗi zak, ɓe wu shee sat nee, riyang pe tulu ɗiisi.
42010006	Katɗang mee ngo ɗi wurii riɓet tongriyang ɗi ntulu mi̶ni, ɓe riyang fuu ni ɗee ɗi nkaa gwar mi̶ni. Katɗang ba mee nguriɓet riyang ɗi kas, ɓe tokshik mu riyang ni baaj`i nwun.
42010007	Wu tong ndi̶ghi̶n tulu mi̶ni. Wu se, ki̶ wu shwaa mbii ɗi mo cín nwun, mpee se jir, mpeeɗi ni a ndi̶re ku nguɗak wuri lap kwat mu ɗak fi̶ri. Taji wu ɗel shilu-shilu kas.
42010008	Koo yil ɗiiɗang ye ɗi wu ɗel ndi̶ghi̶n ni, ɗangɓe mo lap wun, ɓe wu se mbiise ɗi mo ncín wun jir.
42010009	Wu bar nyemgok ɗi mon ndi̶ghi̶n yil ni, ki̶ wu sat ngurum ni mo zak nee, 'Mulki kì̵ Naan ni j`i wul kus pe wun ɗi nɗiisi.'
42010010	"Amma koo a yil ɗiiɗang ye, ɗi wu ɗel ndi̶ghi̶n ni, ɗang ba mo lap wun kas, ɓe wu pwat wu so a ar mo, ki̶ wu sat ɗi nee,
42010011	'Koo a i̶rong kì̵ yil fuu ɗi mu hi̶r shi shii funu mo, ɓe mu ɓwap mbii fuu ɗee nwun.' Amma jir ki̶si, ɓe wu man ɗiisi nee, mulki kì̵ Naan ni j`i wul kus.
42010012	Wan sat nwun, parpuus tokɗiyeel, ɓe Naan wurin nnaajeel kì̵ Sodom met nyil mi̶ni."
42010013	"Jeel ntaa nkaa wii Korazin! Jeel ntaa nkaa wii Betseda! Mpeeɗi katɗang ɗi gyet mo c`in nɗak ɗiinan-nan ɗi mo c`in ndi̶ghi̶n wun si a ndi̶ghi̶n Taya ki̶ Sidon, ɓe ɗi pugyet mo kì̵ tuwap ɗi, ɓe ɗi gyet mon njwal goklee mo, kì̵ gyet mon mpuk fwat nkaa káa furu mo.
42010014	Amma parpuus tokɗiyeel, ɓe Naan nnaajeel kì̵ Taya ki̶ Sidon met nwun.
42010015	Wii Kaparnahum, wii yii riɓet ku mo ɗiyeep wii har kàa wul aɗeng me? Waash! Mon nsham ki̶ yi har haɗes."
42010016	Jesu sat njeplop fi̶ri mo nee, "Ngo ɗi wuri ki̶ling wun, ɓe wuri ki̶ling a wan mmi̶ni. Ngo ɗi wuri kwar wun, ɓe wuri kwar a wan. Ngo ɗi wuri kwar wan, ɓe wuri kwar a ngo ɗi wuri lop wan j`i mmi̶ni."
42010017	Nyem ɗii si mo baaj`i pu Jesu ɗi shi retnyit, ɓe mo sat nee, "Daa, har koo a riin ɗiibish mo, ɓe mo ki̶i̶r mun, kaaɗi mu satpo mmo ndi̶ghi̶n sum fugha."
42010018	Wuri lap mmo nee, "Ɗi ki̶n naa Shetan wurii tong aɗeng sham táa nkaa yil ni kaa yindek si.
42010019	Wu naa, wan ki̶n cín iiko nwun, mpeku wu ti̶reng nw`oo mo ki̶ ɗi̶ghi̶r mo, ki̶ ɓal nkaa shaarlek mo jir zak, ba mon mmak c`in mee mbii nwun, koo mo lejeel nwun kas, koo ɗiɓen.
42010020	Amma taji wu c`in retnyit a mpeeɗi riin ɗiibish mo ki̶i̶r wun, kaaɗi wu satpo mmo si kas, amma wu c`in retnyit a mpeeɗi mo kì̵ ran sum fuu mo ndi̶ghi̶n ɗengnaan."
42010021	Parmi̶ni, ɓe Jesu kat retnyit ndi̶ghi̶n Riin kì̵ Naan, ɓe wuri sat nee, "Wan pi̶lang wugha puun fi̶na. Ɗaa mu ɗengnaan ki̶ yil ni, mpeeɗi wugha kì̵ sok mbii ɗiisi mo pee nyemseen mo, ki̶ nyemman mbii mo, ki̶ wugha woo mo ɗi nlaanjuu mo. Ii, Daa, ɗiisi ni a ɗyen fugha ku ni ɗen aasi.
42010022	"Puun fi̶na wuri cín mbii mo nwan jir. Ba mee gurum man Làa ni kas, see a puun ɓejee ɗak, ki̶ ba mee gurum man puun ni kas, see a Làa ni ɗak, ki̶ nyem ɗi Làa ni wuri riɓet kám puun ni mmo ɓejee ɗak."
42010023	Wuri cighi̶r lyap jeplop fi̶ri mo, ɓe wuri sat mmo a si̶sok nee, "Ni ɓang nwun zam, mpeeɗi wu naa mbii ɗi wun nkaa naa ni yaksi.
42010024	Wan sat nwun azeen-nzeen nee, gyet nyemsatpo kì̵ Naan mo, ki̶ mishkagham mo ɗes, moo riɓet naa mbii ɗi wun nkaa naa ni yaksi, amma ba mo mak naa ni kas. Gyet moo riɓet ki̶ling mbii ɗi wun nkaa ki̶ling ni yaksi, amma ba mo mak ki̶ling ni kas."
42010025	Mee ngukám Waar kì̵ Mosis yaghal ɗar, mpeku wuri kyam Jesu ɗi. Ɓe wuri tal pu Jesu nee, "Ngukám, nwan nc`in a me, ku wan kat seen ɗiiso ngaa-ngaa ɗi ye?"
42010026	Jesu lap nwuri nee, "Mo ran a me ndi̶ghi̶n Waar kì̵ Mosis ni ye? Wugha aa tang ni arang ye?"
42010027	Gwar ni wuri lap nee, "A wal nDaa Naan fugha shi putughup fugha jir, kì̵ shi seen fugha jir, ki̶ shiɓal fugha jir, ki̶ shi pan fugha jir, ki̶ a wal ngi̶nang fugha kaa sak fugha si zak."
42010028	Jesu lap nwuri nee, "Mbii ɗi a sat ni mo a ndi̶re. Katɗang a c`in mo, ɓe wughan nkat seen."
42010029	Amma ngukám Waar kì̵ Mosis ni wurii riɓet leshin a ngo ɗin ndi̶re, ɓe wuri waa baa tal ɗi pu Jesu nee, "A we a gi̶ni̶ghi̶n fi̶na ye?"
42010030	Jesu lap nwuri nee, "Mee gwar wuri yaghal nJerusalem, ɓe wuri yaa ar sham nJeriko, ɓe wuri taa kaat ki̶ nyemhi̶r pee mo. Mo ni̶ram wuri, ki̶ mo shwat lée fi̶ri mo, ɗangɓe mo yaghal yit wuri nnaar ki̶ seen ki̶ muut.
42010031	Parpuus mi̶ni, ɓe mee pris wuri yaa ɗi a ar mi̶ni. Kaaɗi wuri j`i wul kus, ɓe wuri naa gwar ni, ɓe wuri mer ɗel so mmee koghop.
42010032	Aɓwoon mi̶ni, ɓe mee ngu livai wuri yaa ɗi a ar mi̶ni zak, kaaɗi wuri jí wul kus, ɓe wuri naa gwar ni, ɓe wuri mer ɗel so mmee koghop.
42010033	Amma mee ngu Sameriya, ɗi wurin mmwaan a ar mi̶ni, wuri j`i wul a peeɗi gwar ni ɗi. Kaaɗi wuri naa gwar ni, ɓe wuri naajeel kì̵ gwar ni.
42010034	Wuri j`i zum pe gwar ni ɗi, ɓe wuri ɗoo mwoor, ki̶ am anab nkaa làa ni mo, wuri ɓwaghat mo shi fuwaat. Ɗangɓe wuri mang gwar ni le nkaa njaaki fi̶ri, ɓe wuri so ki̶ gwar ni mmee luteer kì̵ mi̶zep mo, wuri tap kì̵ gwar ni hakyeng.
42010035	Daɗaar mɓít, ɓe wuri shang shaghal zinariya mo vul, wuri cín ngutap ki̶ luteer kì̵ mi̶zep ni mo, ki̶ wuri sat ngutap kì̵ lu mi̶zep ni mo nee, 'A tap kì̵ gwar ɗiisi ni riret, mbii ɗi a tu nkaa wuri jir, ɓe katɗang wan baaj`i, ɓe wan nkwat ni nwugha jir.'
42010036	Mɓut das ɗiikun si mo, ɓe wugha le a we a gi̶ni̶ghi̶n kì̵ gwar ɗi wat mo taa nas wuri si ye?"
42010037	Ngukám Waar kì̵ Mosis wuri lap nee, "A ngo ɗi wuri naajeel kì̵ ɓam gwar ni si." Jesu sat nwuri nee, "Wugha so a c`in aasi zak."
42010038	Kaaɗi Jesu ki̶ jeplop fi̶ri mo ɗi nkaa mwaan furu, ɓe mo j`i ɗel ndi̶ghi̶n mee laayil, a peeɗi mee mat ɗi moo pet sum fi̶ra a Marta, wura lap mo le nlu fi̶ra.
42010039	Wura ki̶ mee ɗyemnoghon ɗiimat ɗi moo pet sum fi̶ra a Meeri, ɗi wura j`i tong nder shii kì̵ Daa, ku wura ki̶ling kám fi̶ri mo ɗi.
42010040	Amma ni làa Marta mɓut, mpeeɗi a wura nkaa c`in nɗak mbiise ni jir mmi̶sat. Mpeemi̶ni, ɓe wura j`i pe Jesu ɗi, wura sat nee, "Daa, ba wugha kak ɗi ɗyemni̶ghi̶n fi̶na wura yit ɗak c`in mbiise ni nwan c`in mmi̶san si kas aa? A sat nwura j`i ɓam wan."
42010041	Amma Daa wuri lap nwura nee, "Marta! Yii daampee nshik, ki̶ yii wat putughup nshik nkaa mbii mo ɗes zam.
42010042	Amma a mbii mi̶ndong ɗi ni ret ku yi kat. Meeri wura tap bi̶lip a mbii ɗiiret ni, ɗi ba mee gurum mak yaa wura ki̶ni kas."
42011001	Parmee puus, kaaɗi Jesu nkaa c`in aduwa mmeepee, ɓe aɓwoon ɗi wuri kì̵ kyes c`in aduwa ni, ɓe memee ndi̶ghi̶n jeplop fi̶ri mo, sat nwuri nee, "Daa, a kám c`in aduwa mmun, kaaɗi Joon kám c`in aduwa nyemlop fi̶ri mo si."
42011002	Jesu sat mmo nee. Katɗang wu ɗoghom c`in aduwa, ɓe wu sat nee, "Puun funu, a yit ku mu lesum fugha a ɗiiɓang, ku mulki fugha ni j`i ɗi.
42011003	A cín mmun mbiise ɗi mun nse shidaar-shidaar.
42011004	A fwo shikbish funu mo mmun, kaaɗi mun muu fwo shikbish ɗi gurum mo c`in mmun si zak. Taji a yit ku mu so a peeɗi mon njwaan mun kas."
42011005	Jesu sat njeplop fi̶ri mo zak nee, "A we ndi̶ghi̶n wun, ɗi wuri ki̶ mee shaar, ɗangɓe wuri so pe shaar fi̶ri ni ɗi nnaar par, ɓe wuri sat nshaar ni nee, shaar fi̶na, a hop bred mo nwan kun wa?
42011006	Mpeeɗi mee shaar fi̶na ɗi wuri a ar mwaan wuri j`i pe wan ɗi, ki̶ ba wan ki̶ mee mbiise ɗi wan ncín nwuri se kas.
42011007	Katɗang shaar fugha ni wuri lap nwugha ndi̶ghi̶n-ndi̶ghi̶n nlu fi̶ri nee, 'Taji a daampee nwan kas, ki̶n ten nshaghat polu, ki̶ wan nsaam ashak ki̶ jep fi̶na mo, mpeemi̶ni, ɓe ba wan mmak yaghal kun cín mee mbii ɗi nwugha kas.'
42011008	Wan sat nwun nee, 'koo ɗi ba wurin mmak yaghal a peesaam, mpeku wuri cín mee mbii ɗi nwuri kas, amma mpeeɗi wuri a shaar fi̶ri, ki̶ mpeeɗi wuri naa nɗ`iin ɗang ni pu wuri, ɓe nin nle ku shaar ni yaghal cín nwuri, koo ɗi wurii riɓet mo a kong ye.'
42011009	"Ni aasi zak, wan sat nwun nee, Wu naa ndang mbii, ɓe mon ncín nwun. Wu naa ntang mbii, ɓe wun nkat. Wu naa mɓwappee, ɓe mon nwang polu ni nwun.
42011010	Mpeeɗi koo ngo ɗiiɗang ye ɗi wuri ɗang, ɓe wurin nlap, ki̶ ngo ɗi wuri tang, ɓe wurin nkat, ki̶ ngo ɗi wuri ɓwappee, ɓe mon nwang polu ni nwuri.
42011011	A we ndi̶ghi̶n wun ɗi wuri a puun, ɗi katɗang ɓe làa fi̶ri ɗang pupwap pu wuri, ɓe wurin ncín nwoo nlàa ni ye?
42011012	Koo katɗang làa ni ɗang aaskwee, ɓe wurin ncín a ɗi̶ghi̶r nlàa ni ye?
42011013	Katɗang ɓe wun ɗi wun a ɗiibish mo, wu man cín mbii ɗiiret njep fuu mo, ɗang j`iɗee a puun fuu ɗi wuri aɗeng aa? Wurin ncín Riin fi̶ri Ɗiiɓang mpee nyem ɗi mo ɗang pu wuri."
42011014	Jesu wuri nkaa ceen mee riin ɗiibish, ɗi ngo ni a ti̶ding, ɓe kaaɗi riin ɗiibish ni put. Ɓe gwar ɗi riin ɗiibish ndi̶ghi̶n wuri ni, wuri ɗoghom katpo. Ni aapo nkuur kì̵ gurum ni mo.
42011015	Amma pak gurum mo sat nee, "Jesu wurii ceen riin ɗiibish ni mo pwat a shi iiko mu Beelzebul, mishkagham kì̵ riin ɗiibish mo."
42011016	Pak gurum ni mo c`in tal mpee kyam Jesu zak nee, muu riɓet ku a kám mee mbii aapo, ɗi ni tong aɗeng sham ɗi mmun.
42011017	Amma mpeeɗi Jesu wuri man pan furu mo, ɓe wuri sat mmo nee, "Koo mulki ɗiiɗang ye ɗi ni ɓàk sat vul, ɓe nin nwat. Ki̶ koo a lu ɗiiɗang ye ɗi ni ɓàk vul, ɓe nin nshirip zak.
42011018	Katɗang ɓe Shetan ɓàkshin vul, ɓe cirang ɗang mulki fi̶ri nin nɗar ye? Mpeeɗi wuu sat nee, wan ki̶n ceen riin ɗiibish mo a shi iiko mu Beelzebul.
42011019	Katɗang ɓe wan ki̶n ceen riin ɗiibish mo a shi iiko mu Beelzebul, ɓe nyemso ndang kám fuu moo ceen riin ɗiibish ni mo a shi iiko mu weye? A nyemso ndang kám fuu mo a langting nee, ba po ɗi wuu sat ni azeen kas.
42011020	Amma katɗang wan ki̶n ceen riin ɗiibish ni mo a shi iiko mu Naan, ɓe a mulki kì̵ Naan ni j`i pe wun ɗi nɗiisi.
42011021	"Nguɓal ɗi wuri ki̶ leelek fi̶ri mo a ɗiiɗi̶ɗak, ɓe wurii tap ki̶ lu fi̶ri mmi̶ni, ɓe ba mee wat ntung long fi̶ri mo kas.
42011022	Amma katɗang mee ngo ɗiiɓal met ngulu ni j`i taa nkaa wuri, har wuri se koghorong nkaa ngulu ni, ɓe nguɓal nin nyaa wuri ki̶ leelek ni mo jir, ɗi ngulu ni wurii gangkáa fi̶ri nkaa mo, ɓe wurin nhi̶r long kì̵ ngulu ni mo so ki̶ni.
42011023	Ngo ɗi ba wuri ashak ki̶ wan kas, ɓe wuri a shaarlek fi̶na. Ngo ɗi ba wuri ɓam wan mpee j`i ki̶ gurum mo pe Naan ɗi kas, ɓe a ngo mi̶ni ki̶ waa tiit mo so jong kì̵ Naan."
42011024	"Kaaɗi mee riin ɗiibish ni put mɓut mmee gurum, ɓe ni mwaan so mpee ɗi ba nii am kas, nin nkaa tangpee nookɗi. Kaaɗi ba ni katpee nookɗi ni kas, ɓe ni sat nee, 'Wan mbaaso ntulu fi̶na, peeɗi baaj`i wan put ɗi.'
42011025	Kaaɗi ni baaj`i ɗi ntulu ni, ɓe ni j`i kat lu ni a ɗiifi̶fet, ki̶ mo ki̶ tap ɗak ni le riret zak.
42011026	Ɓe ni waa baaso hi̶r pak riin ɗiibish ɗiici mo ɗiki̶ povul, ɗi mo bish met nni. Mo j`i ɗel tong ndi̶ghi̶n lu ni. Peekyes ki̶ni, ɓe tong kì̵ gwar ɗiisi ni waa bish met nɗin nshee ni."
42011027	Kaaɗi Jesu nkaa sat mbii ɗiisi mo, ɓe mee mat mɓut kuur ni, wura ɗiyeep ɗoo fi̶ra, wura sat nwuri nee, "Mat ɗi wura làa wugha, ki̶ har wura kiyeer wugha j`i wurang, wura kat ɗiiret."
42011028	Amma Jesu lap nee, "A nyem ɗi moo ki̶ling po kì̵ Naan, ɗang mo c`in mbii ɗi po ni mo sat zak, a mo a nyem ɗi mo kat ɗiiret ni."
42011029	Kaaɗi ɗuu kì̵ gurum mo j`i kuur pe Jesu ɗi, ɓe wuri ɗoghom sat nee, "Nyem ɗin ny`iicinsi mo a nyemɗiibish mo. Moo riɓet naa mee mbii aapo mo, amma ba mon ncín mee mbii aapo mmo kas, see a mbii aapo mu Joona si ɗak.
42011030	Mpeeɗi kaaɗi gyet Joona ɗee a langting mpee nyem Ninevi mo, ɓe Làa kì̵ Gurum wurin nɗee a langting mpee nyem ɗin ny`iicinsi mo zak.
42011031	Parpuus tokɗiyeel, ɓe mishkagham ɗiimat nkoghop ngween, wuran nyaghal ɗar nɗiyeel ashak ki̶ nyem ɗin ny`iicinsi mo, ɓe wuran ngan mo nɗiyeel. Mpeeɗi gyet wura put a yil ɗiijong-jong, ku wura j`i ki̶ling kám mu seen kì̵ Solomon ɗi. Amma wu naa, ngo ɗiiɗes met nSolomon wuri ɗi mpesi.
42011032	Parpuus tokɗiyeel, ɓe nyem Ninevi mon nyaghal ɗar nɗiyeel ashak ki̶ nyem ɗin ny`iicinsi mo, ɓe mon ngan mo nɗiyeel. Mpeeɗi gyet mo tuwap kaaɗi mo ki̶ling po Naan nsar kì̵ Joona. Amma wu naa ngo ɗiiɗes met nJoona wuri ɗi mpesi."
42011033	"Ba mee gurum nlewus nfitila, ɗang wuri waa lop ni sham mɓut tughun kas, koo wuri paa ni shi mee ɗaa kas. Amma see wuri le ni a ɗengpee, mpeku nyem ɗi mo ɗel ɗi nlu ni jir, ɓe mo naa peeɓang ni ɗi.
42011034	Yit fugha mo a kaa fitila mu sak fugha si. Katɗang ɓe yit fugha nin nkagham, ɓe sak fugha ni jir, nin ngam ki̶ peeɓang, amma katɗang ba yit fugha nin nkagham kas, ɓe sak fugha ni jir, nin ngam ki̶ peenkoo.
42011035	Mpeemi̶ni ɓe a tap, taji peeɓang ɗi ni ndi̶ghi̶n wugha ni ɗee a peenkoo kas.
42011036	Katɗang ɓe sak fugha ni gam ki̶ peeɓang hakyeng, har ba mee peenkoo ɗee ɗi kas, ɓe nin mɓangpee jir, ntiit ki̶ fitila ɗi nii ɓangpee nwugha riret si."
42011037	Kaaɗi Jesu kyes satpo ni, ɓe mee ngu Farisi ɗang pu wuri, mpeku wuri so se mbiise ashak ki̶ wuri. Ɓe Jesu so ashak ki̶ ngu Farisi ni, har wuri j`i ɗel tong mpee sese ni.
42011038	Ni aapo ngu Farisi ni wuri, mpeeɗi wuri naa ba Jesu shee vwang shin akuɗang wurii se mbiise kas.
42011039	Daa wuri sat ngu Farisi ni nee, "Wun nyem Farisi mo, wuu vwang a ɓwoon kì̵ laaɗaa mo, ki̶ ɗaa mo, amma ndi̶ghi̶n putughup fuu mo, mo gam ki̶ riɓet mbii, ki̶ ɓutbish.
42011040	Wun mwen mo! Ba a Naan wuri le ɓwoon ni, ki̶ ɗi̶ghi̶n ni zak kas aa?
42011041	Gyal wu cín mbii ɗi wun ki̶ni ndi̶ghi̶n laaɗaa fuu ni mon nyemjeel mo, ɗangɓe mbii mo jir, mon nɗee a ɗiiɓang pe wun ɗi.
42011042	"Amma jeel ntaa nkaa wun nyem Farisi mo! Wuu cín mi̶ndong ndi̶ghi̶n kaghapaat mu pumbwan mo, ɗi moo le mbiise shang, kaa lamsi̶r, ki̶ koo kompee ɗiiɗang ye ɗi nii le mbiise shang, amma wu kwar zeen, ki̶ wu kwar wal nNaan. A ɗiisi mo a mbii ɗi ni ret ku wu c`in mo, ki̶ taji wu yit kaghar ni mo nɗin nc`in kas zak.
42011043	"Jeel ntaa nkaa wun nyem Farisi mo, mpeeɗi wuu riɓet ku gurum mo cín peetong ɗiiɗes mo nwun ndi̶ghi̶n lu kì̵ Naan mo, ki̶ mo tok ki̶ wun ndi̶ghi̶n kasuwa mo zak.
42011044	"Jeel ntaa nkaa wun! Mpeeɗi wun a kaa ki̶cir, ɗi ba gurum mo man ne mee ki̶cir ɗi kas, har mo mwaan nkaa ni nɗin mman."
42011045	Ɗangɓe memee mɓut nyemkám Waar kì̵ Mosis mo, wuri sat nJesu nee, "Ngukám, po ɗi aa sat si mo, ɓe wugha aa kàss a mumun mmi̶ni zak."
42011046	Jesu lap nwuri nee, "Jeel ntaa nkaa wun nyemkám Waar kì̵ Mosis mo zak! Mpeeɗi wuu le lee ɗiitoghon ngurum mo, amma ba wun shikáa fuu wu mak kyam tuwaas lee ni mo shi ni̶kongsar fuu mo kas!
42011047	Jeel ntaa nkaa wun! Mpeeɗi wun nkaa ɗik ki̶cir mu nyemsatpo kì̵ Naan mo riret, ɗi gyet puun fuu mo twa mo.
42011048	Ni aasi, wun shikáa fuu, wu ɗee a langting nee, wu lap ii, kì̵ ɗak ɗi gyet puun fuu ni mo c`in ni, mpeeɗi gyet a mo twa nyemsatpo kì̵ Naan mo, ki̶ wuwun nkaa ɗik ki̶cir kì̵ mo ni zak.
42011049	Mpeemi̶ni, ɓe Naan ndi̶ghi̶n seen fi̶ri, wuri sat zak nee, 'Wan lop nyemsatpo fi̶na mo, ki̶ nyemlop mo pe mo ɗi, ɓe mo twa mpak mo, ki̶ mo lejeel pak mo zak.'
42011050	Mon nkar nyem ɗin ny`iicinsi mo mpee toghom kì̵ nyemsatpo fi̶na mo jir, ɗi mo twa mo, pugyet mo shee leyil ɗi.
42011051	Yaghal ntoghom kì̵ Ebel, har so wul ntoghom kì̵ Zakariya, ɗi mo tu wuri nnaar kì̵ pee cín zughum nNaan, ki̶ pee ɗiiɓang. Azeen-nzeen ki̶n sat nwun nee, mon nkar nyem, ɗin ny`iicinsi mo, mpee toghom kì̵ nyemsatpo kì̵ Naan ni mo jir.
42011052	"Jeel ntaa nkaa wun nyemkám Waar kì̵ Mosis mo! Mpeeɗi wu mang mbii wang polu mu man wu sok, ɓe ba wun shikáa fuu wu ɗel ɗi kas, amma nyem ɗi moo riɓet ɗel ɗi, ɓe wu waa wu cíi mmo zak."
42011053	Kaaɗi Jesu yaghal yit peemi̶ni, ɓe nyemkám Waar kì̵ Mosis mo, ki̶ nyem Farisi mo, mo ɗoghom kwar wuri shiɓal hakyeng, ki̶ mo tal mbii mo ɗes pu wuri.
42011054	Mo gung, mpeku mo lecip ɗi nwuri, ku mo kat mee mbii ɗiibish ɗi nin mput mpo fi̶ri, mpeku mo katpee yaa wuri ɗi.
42012001	Ɗangɓe kaaɗi gurum mo duɓu ɗes mo kuur, har moo ti̶reng shii nshak, ɓe Jesu wuri shee sat njeplop fi̶ri mo nee, "Wu tap ki̶ yist mu nyem Farisi mo." Wurii sat a c`in mbii shi putughup vul-vul kì̵ mo ni mmi̶ni.
42012002	"Ba mee mbii ɗi a ɗiipi̶paa ɗi nin nnook put agaak kas, ki̶ ba mee mbii ɗi a ɗiisi̶sok ɗi gurum mon nnook man ni kas.
42012003	Mpeemi̶ni, koo mbii ɗiiɗang ye ɗi wu sat mpar, ɓe mon nki̶ling nin mpuus. Mbii ɗi wu sat nshak nkom caghat ndi̶ghi̶n lu ɗi ni a shishaghat, ɓe mon nɗar aɗeng lu mo, ku mo sat ni ɗi agaak."
42012004	"Shaar fi̶na mo, wan sat nwun nee, taji wu ki̶i̶r nyem ɗi moo tu nan kì̵ gurum kas, mpeeɗi aɓwoon mi̶ni, ɓe ba mo mak ba c`in mee mbii ɗi ni met mmi̶ni zak kas.
42012005	Amma wan sat nwun, ngo ɗi ni ret ku wun nki̶i̶r. Wu ki̶i̶r a Naan ɗi aɓwoon ɗi wuri kì̵ tu gurum, ɓe wuri ki̶ iiko ɗi wurin nvwet seen ni ndi̶ghi̶n aawus ɗi wuri ki̶ ɗak ni le mpee Shetan. Azeen-nzeen wan sat nwun nee. Ni ret ku wu ki̶i̶r a Naan.
42012006	Ba moo seet ny`er kushing mo paat a nkaa koɓo vul kas aa? Jir ki̶si, ɓe ba Naan wurii mander memee koo mi̶ndong ndi̶ghi̶n mo kas.
42012007	Koo a shoopkáa fuu mo, ɓe mo kì̵ tang mo jir. Taji ki̶i̶rmuut yaa wun kas, mpeeɗi wun ki̶ koghop ni ɗes met ny`er kushing mo."
42012008	"Wan sat nwun zak nee. Koo ngo ɗiiɗang ye ɗi wuri satpo agaak ntoghom kì̵ gurum mo ne wuɗi a mi̶na, ɓe Làa kì̵ Gurum, wurin nsatpo nkaa ngo mi̶ni agaak ntoghom kì̵ nyemlop kì̵ Naan mo zak nee gwar mi̶nin a mi̶na zak.
42012009	Amma ngo ɗi wuri cíipo fi̶na ntoghom kì̵ gurum mo, ɓe wan nciipo ki̶ ngo mi̶ni ntoghom kì̵ nyemlop kì̵ Naan mo zak.
42012010	Jir ngo ɗi wuri satpo ɗiibish nkaa Làa kì̵ Gurum, ɓe mon nfwo ni nwuri, amma ngo ɗi wuri satpo ɗiibish nkaa Riin Ɗiiɓang, ɓe ba mon nfwo mi̶ni ngo ni kas.
42012011	"Katɗang mo so ki̶ wun ntoghom kì̵ nyemnan lu kì̵ Naan mo, ki̶ ntoghom kì̵ mishkagham mo, ki̶ nyem iiko mo, ɓe taji wu ansuk ndi̶ghi̶n putughup fuu mo mpee mbii ɗi wun nlap, koo mbii ɗi wun nsat kas.
42012012	Mpeeɗi Riin kì̵ Naan wurin nkám nwun, mbii ɗi wun nsat ntiit ki̶ peemi̶ni."
42012013	Mee gwar wuri ɗi mɓut nkuur kì̵ gurum ni mo, wuri sat nJesu nee, "Ngukám a sat nɗyemni̶ghi̶n fi̶na ku wuri ɓàk kop ɗi puun funu yit ni mmun."
42012014	Amma Jesu lap nwuri nee, "Ngo fi̶na, a we le a ngutokɗiyeel koo nguɓàk kop wun ye?"
42012015	Jesu waa baa sat mmo jir zak nee, "Wu tap kì̵ káa fuu mo, ki̶ wu baa ki̶ suk fuu mo aku mɓut riɓet mbii mo, ki̶ kyaghar mo jir, mpeeɗi ba gurum wurii kat seen a mpee ɗes kì̵ long ɗi wuri ki̶ni kas."
42012016	Jesu sat mee sumpo mmo nee, "Gyet mee ngulong wuri ɗi, ɗi maar fi̶ri mo fes ret ɗiɓen zam.
42012017	Ɗangɓe wuri ɗoghom pan ndi̶ghi̶n putughup fi̶ri, nee, 'Ba wan ki̶ peeɗi wan nle ɗiɓen fi̶na ni ɗi jir kas. Wan nc`in a me nɗiisi ye?'
42012018	Wuri waa sat nshin zak nee, 'A mbii ɗi wan nc`in nɗiisi. Wan nshirip ɗiyaar fi̶na ni mo jir, ku wan ɗik ɗiinan-nan mo ɗi, a peeɗi wan nsok ɗiɓen fi̶na mo ɗi jir mmi̶ni, ki̶ long fi̶na mo jir.'
42012019	Ɗang wan nsat nsan fi̶na nee, 'San fi̶na, wugha ki̶ long mo ɗes-ɗes, ɗi mo a mpeku a kat retnyit fugha ɗi.'
42012020	Amma Naan sat nwuri nee, 'Wugha mwen! Mpar ɗiicicinsi, ɓe mon mmang seen fugha ni. Ɗangɓe mbii ɗi a le si mo jir mon, nɗee a mu weye?' "
42012021	Ɗangɓe Jesu wuri kyes po ni nee, "Nyem ɗi mo ak long ɗii mu yil ɗiisi nsut, ɓe mo a nyemjeel mo pe Naan ɗi, kaa ngulong ɗiimwen ɗiisi si."
42012022	Jesu wuri sat njeplop fi̶ri mo nee, "Mpeemi̶ni, ɓe taji wu ansuk mpee seen fuu mo kas, koo a mpee mbii ɗi wun nse, koo mpee lee ɗi wun nlop mo kas.
42012023	Mpeeɗi seen ki̶ koghop ni met mbiise, ki̶ suk fuu mo met nleelop mo zak.
42012024	Wu naa ngoroo mo! Ba moo kop mee mbii, koo moo ɗiip mee mbii kas, ki̶ ba moo peesok, koo ɗiyaar kas, amma Naan ki̶ cín mbiise mmo. Wun ki̶ koghop ni met ny`er mi̶ni mo jir.
42012025	A we ndi̶ghi̶n wun, ɗi wurii daampee nshin nkaa seen fi̶ri, ɓe wuri mak le rep teer mo ɗiki̶ nseen fi̶ri ni ye?
42012026	Katɗang ɓe ba wun mmak c`in rep mbii ɗiilee kaa mi̶ni si kas, ɓe a me le ɗang wuu daampee nsuk ki̶ pan nkaa kaghar mbii ni mo ye?
42012027	Wu naa, pel ɗi moo kàa a ti̶leng mo, ba moo c`in mee ɗak koo ráa mee lee mon nsut kas. Amma jir ki̶si, wan sat nwun nee, koo gyet a Solomon ndi̶ghi̶n ɗiiɗes fi̶ri jir, ɓe ba gyet wuri mak jwal, leejwat ɗi mo ret yaa memee mi̶ndong mɓut mpel ɗiisi mo kas.
42012028	Katɗang ɓe Naan wurii tap ɗak ɗem ɗi a yil mo riret, ɗi moo mi̶lep cicinsi, amma daɗaar ɓe mon nfwo mo nwus, ɗang j`iɗee a wun aa? Cínzeen fuu ni mo a lee ɗak!
42012029	"Mpeemi̶ni, taji wu ansuk mpee mbii ɗi nwun se, ki̶ mbii ɗi wun nshwaa kas. Taji wu leputughup fuu mo nkaa mbiise ki̶ mbii shwaa kas.
42012030	Mpeeɗi gurum ɗin ndi̶ghi̶n yil si mo jir, moo tang mbii ɗiisi mo. Puun fuu wuri man nee, ni ret ku wu kat mbii ɗiisi mo.
42012031	Amma ni ret ku wu shee tang a mulki kì̵ Naan, ɗangɓe mo cín mbii ɗiisi mo ɗiki̶ nwun jir.
42012032	"Wun nyem ɗi wu cínzeen wan. Wun a rep kuur tum mo. Taji ki̶i̶rmuut yaa wun kas, mpeeɗi ni ret puun fuu nyit, mpeku wuri cín mulki ni ɗi nwun.
42012033	Wu si̶rep long fuu mo, mpeku wu cín zughum ɗi nyemjeel mo. Wu taan daam ɗiiret mon nsuk, ɗi ba mo mak ɗee a ɗiisi̶ghi̶r kas, ki̶ wu sok long fuu mo aɗeng, a peeɗi ba nin mmak ɗee a ɗiiwuwat kas, mpeeɗi ba mee wat mmak so ɗi kas, ki̶ ba mee ndukup mmak wat ni kas.
42012034	Peeɗi wu sok long fuu mo ɗi, ɓe pan mu putughup fuu mo ɗee a mpeemi̶ni zak."
42012035	"Wu lop nli̶r ɗak fuu mo, ku wu ɗar ɗi ɓal-ɓal mpee c`in ɗak, ki̶ wu le fitila fuu mo lap zak.
42012036	Wu ɗee kaa nyem ɗi mon ndung gong baaj`i kì̵ ngulu furu ɗi wuri waa a pee seriɓet mu lap mat si. Mpeku katɗang wuri j`i ɓwap polu, ɓe mo wang ni ɗi nwuri ki̶lak-ki̶lak.
42012037	Ki̶rom ɗiisi mon nkat retnyit katɗang ngulu furu wuri baaj`i kat mo nkaa gongpee. Azeen-nzeen wan sat wun nee. Wurin mɓwaghat nli̶r fi̶ri riret, ɗangɓe wurin nle ku mo tong a peese mbiise, ku wuri cín mbiise ni ɗi mmo.
42012038	Katɗang wuri teerj`i a nnaarpar, koo a puɓit, ɗang wuri kat mo nkaa gongpee, ɓe ki̶rom ɗiisi mon nkat retnyit.
42012039	Amma wu man nee, katɗang ɓe ɗi ngulu wuri man parpuus ɗi wat ki̶ j`i ɗi, ɓe ɗi wurin ntong shi gongpee, ɓe ba wurin mmak yit ku mo sul lu fi̶ri kas.
42012040	Ni a ting ku wu tong shi gongpee aasi zak. Mpeeɗi Làa kì̵ Gurum wurin nj`i a parpuus ɗi ba wu le mee pan mpee j`i kì̵ wuri ni kas."
42012041	Pita sat nJesu nee, "Daa, aa sat sumpo ɗiisi a mmun aa? Koo a mpee gurum mo jir ye?"
42012042	Daa wuri lap nee, "A we a nguɗak ɗi gurum mo cínzeen nwuri, ɗi wuri ki̶ seen ki̶ ɗyen ye? Ɗi ngulu fi̶ri le wuri mpee tap ki̶ mbii ɗi mon ndi̶ghi̶n lu fi̶ri jir, ɗi wurin ki̶i̶ naa ntap ɓàk mbiise nɗyemni̶ghi̶n fi̶ri ki̶rom mo, ɗi mo ɗi nlu ni shidaar-shidaar.
42012043	Ki̶rom ɗiisi wurin nkat retnyit, katɗang ngulu fi̶ri wurin nj`i kat wurii c`in ɗak fi̶ri ndi̶re-ndi̶re.
42012044	Azeen-nzeen wan sat nwun nee. Ngulu kì̵ ki̶rom ɗiisi nin nle wuri mpee naa long fi̶ri mo jir.
42012045	Amma katɗang ki̶rom ni wuri pan ndi̶ghi̶n putughup fi̶ri nee, 'Ba ngulu fi̶na wurin nj`i ki̶lak kas!' ɓe wuri yaa ni̶ram niyee fi̶ri ki̶rom ɗiimish mo, ki̶ ɗiimat ni mo, ki̶ wuri ɗoghom se ki̶ shwaa, har ni yughur wuri.
42012046	Ɗangɓe ngulu kì̵ ki̶rom ɗiisi wurin nj`i parpuus ɗi ba ki̶rom ni wuri le mee pan mpee j`i fi̶ri ni kas, ɓe wurin nsaa wuri shi ngwam. Ɗangɓe ngulu nin nle wuri ashak ki̶ nyemɗiibish mo, ɗi ba gurum mo mak cínzeen mmo kas.
42012047	Ki̶rom ɗi wuri man mbii ɗi ngulu fi̶ri ki̶ riɓet ku wuri c`in, ɗangɓe ba wuri ɗakshin fi̶ri mpee c`in ni ntiit ki̶ pan kì̵ ngulu fi̶ri ni kas, ɓe mon nni̶ram wuri ɗes hakyeng.
42012048	Amma ki̶rom ɗi ba wuri man mbii ɗi ngulu fi̶ri ki̶ riɓet ku wuri c`in kas, ɗang wuri c`in mee mbii ɗiibish ɗi ni mak ku mo ni̶ram wuri, ɓe mon nnas wuri a lee ɗak. Ngo ɗi mo kì̵ le mbii mo ɗes nsar fi̶ri, ɓe mon ntang mbii mo ɗes a nsar fi̶ri zak. Ngo ɗi gurum mo le mbii mo nsar fi̶ri ɗes, ɓe mon ntang mbii mo nsar kì̵ gwar mi̶ni ɗes zak."
42012049	"Wan j`i a mpee ɓwot wus nkaa yil ɗiisi. Ɗi wan riɓet ne, wus nii ɗee a ɗiili̶lap.
42012050	Wan ki̶ mee baptisma ɗi mon nc`in ni wan, nii daampee nwan zam, see mon nc`in baptisma ni ɗel akuɗang wan nookɗi.
42012051	Wu pan nee, wan j`i aa tongriyang nkaa yil ni me? Wan sat nwun nee, waash, ba a tongriyang kas, see a ɓàkshak.
42012052	Mpeeɗi aɓwoon ɗiisi, ɓe mon nkat gurum mo paat ndi̶ghi̶n mee lu ɗiimi̶ndong, ɓe mon mɓàkshak vul. Kun mon nlek aki̶ vul mo, ɗiivul mon nlek aki̶ ɗiikun mo.
42012053	Har gurum mon mɓàkshak a kaa ɗiisi si. Ɗi puun wurin nlek ki̶ làa fi̶ri. Làa wurin nlek kì̵ puun fi̶ri, ki̶ ni̶ghi̶n wuran nlek ki̶ jep fi̶ra mo. Reep wuran nlek ki̶ ni̶ghi̶n fi̶ra, ki̶ ni̶ghi̶nkaam wuran nlek ki̶ ni̶wel fi̶ra, ni̶wel wuran nlek ki̶ noghonkaam fi̶ra zak."
42012054	Jesu sat nkuur kì̵ gurum mo nee, "Katɗang wu naa nluu ni yaghal nkoghop puusru, ɓe abet wu sat nee, fwan nyaghal j`i, ɓe nii c`in aasi ni.
42012055	Katɗang wu naa kut nii cut pee nkoghop ngween, ɓe wuu sat nee, pee nin nyaghal tal ɗes. Ɓe nii c`in aasi.
42012056	Wun nyemso ndang Naan shi putughup vul-vul mo. Wuu mak manshii kì̵ pi̶ring kì̵ yil ni, ki̶ naarpee ɗii aɗeng, amma a me le ɗang ba wu mak manshii kì̵ mbii ɗin nshiiteer ɗiisi mo kas ye?"
42012057	"A me le ɗang ba wun mmak ɓàkyit mbii ɗin ndi̶re shikáa fuu kas ye?
42012058	Katɗang mee ngo riɓet so ki̶ wugha nluɗiyeel, ɓe wu ɗakpo ni aku, akuɗang wurii so ki̶ po ni nluɗiyeel, mpeku taji shaarpo fugha ni wuri so ki̶ wugha nluɗiyeel kas. Kasɓe nguɗiyeel wurin nle ku laakám mo mang wugha so shaghat.
42012059	Azeen-nzeen wan sat nwugha nee, ba a mmak put nlushaghat ni kas, see a kwat mbii ɗi wugha ki̶ni jir, ki̶ har ba mee koɓo ɗee ɗi kas, akuɗang mo ɓwot wugha."
42013001	Parpuus mi̶ni, ɓe pak nyem ɗi mo ɗi mɓut kuur kì̵ gurum ni mo, mo satpo nJesu nkaa pak nyem Galili mo, ɗi gyet Pailet le ku mo twa mo, har toghom kì̵ mo ni riyeep ki̶ mu long ɗi mo kì̵ fet mo, mpeku mo cín zughum ɗi nNaan.
42013002	Jesu lap mmo nee, "Wu pan ne, gyet nyem Galili ɗiisi mo, a nyemshikbish mo met kaghar nyem Galili mo jir, a ni le ku mo shwaajeel mi̶ni aa?
42013003	Waash, ba ni aasi kas. Amma katɗang ba wu tuwap kas, ɓe wun jir wun mmurap a kaa mo si zak.
42013004	Koo kaa gurum ɗiikaghapaat baapokun ɗi gyet lu ɗiiɗes taa nkaa mo ndi̶ghi̶n Silowam, ɗi ni twa mo sí. Wu pan ne gyet mo a nyemshikbish mo met nyem ɗi moo tong nJerusalem jir aa?
42013005	Waash, ba ni aasi kas, amma katɗang ba wu tuwap kas, ɓe wun jir wun mmurap a kaa mo si zak."
42013006	Jesu sat sumpo ɗiisi mmo nee, "Mee gwar wuri kop tingkoon ndi̶ghi̶n bong anab fi̶ri. Aɓwoon kì̵ mi̶ni, ɓe wuri j`i mpee yak làa ni, ɓe ba wuri kat koon nii làa kas.
42013007	Ɓe wuri sat ngutap ki̶ bong ni nee, 'A naa, a ɓit mo kun nɗiisi, ɗi wan ki̶n naa nj`i mpee yak làa ki̶ tingkoon ɗiisi ni, amma ɓe ba wan ki̶n kat làa ni kas. A can ni a vwet. A me le ɗang mun nyit ku nii paa maar ni ɗi buu ye?'
42013008	Ɗangɓe ngutap ki̶ bong ni wuri lap nee, 'Daa, a yit ni hos ɗi taghamsi aku, ku wan lepee ɗi nni nder aku.
42013009	Katɗang yaghalpee ɗang ni làa-làa ɓe ni ret, katɗang ba ni làa-làa kas, ɗangɓe a can.' "
42013010	Kaaɗi Jesu nkaa kámpo Naan ngurum mo ndi̶ghi̶n mee lu kì̵ Naan parpuus Nookɗi,
42013011	ɓe mee mat wura ɗi, ɗi wura ki̶ mee riin ɗiibish, ɗi ni le wura agok mpee ɓit mo kaghapaat baapokun. Shwal ɗiisi ni le ku wuraa mwaan a di̶dan, har ba wuraa mak ɗiyeep sat ndi̶re-ndi̶re kas.
42013012	Kaaɗi Jesu naa wura, ɓe wuri pet wura, wuri sat nwura nee, "Mat, yii ɗee a ɗiibi̶bar mɓut nshwal fii ni."
42013013	Wuri lesar fi̶ri nkaa wura, ɓe abet, wura ɗee a ɗiibi̶bar, ki̶ wura mak mwaan ndi̶re-ndi̶re. Mat ni wura kwoop Naan.
42013014	Amma ngo ɗiiɗes ɗi wurii tap ki̶ lu kì̵ Naan ɗiisi ni, wuri langtughup, mpeeɗi Jesu bar matgok ni wura a parpuus Nookɗi. Wuri sat nkuur kì̵ gurum ni mo nee, "Shiiteer mo ɗi peemee, ɗi ni ret ku mu c`in ɗak funu mo. Mpeemi̶ni, ni ret ku wu j`i ndi̶ghi̶n teer mi̶ni mo, mpeku mo bar wun ɗi, amma ba a parpuus Nookɗi kas."
42013015	Amma Daa wuri lap nee, "Wun nyemso ndang Naan shi putughup vul-vul mo, a we ndi̶ghi̶n wun ɗi ba wurii shang randong koo njaaki fi̶ri nkuut, ku wuri put so ki̶ni a peeshwaa am parpuus Nookɗi kas ye?
42013016	Mat ɗiisi, ɗi wura a memee mɓut nreep mu dang kì̵ Abraham, ɗi Shetan kì̵ ɓwaghat wura mpee ɓit mo kaghapaat baapokun, ɓe ba ni ret ku mo bar wura mɓut nshwal ɗi ni ɓwaghat wura ni parpuus Nookɗi kas aa?"
42013017	Kaaɗi Jesu satpo mi̶ni, ɓe yitluwaan yaa shaarlek fi̶ri mo jir, amma kuur kì̵ gurum ni mo jir, mo kat retnyit ɗes, mpee mbii aapo ɗi wuri c`in mo.
42013018	Jesu sat mee sumpo mmo nee, "Mulki kì̵ Naan ni a kaa me si ye? Wan nkám ni a shi mbii ɗiiɗang ye?
42013019	Ni a kaa àas ki̶ mustad si, ɗi mee gwar wuri mang ni so kop mɓut mbong fi̶ri. Ɓe ni kàa har ni wurang, ɓe ni ɗee a ting. Ny`er mo j`i letish furu mo ndi̶ghi̶n song ni mo."
42013020	Jesu sat mee sumpo mmo zak nee, "Wan nkám mulki kì̵ Naan ni a shi meye?
42013021	Ni a kaa yist, ɗi mee mat wura mang ni, riyeep ashak ki̶ áas ɗi ni gam muudu mo kun ndi̶ghi̶n mee ɗaa, har yist ni kaat áas ni jir si."
42013022	Kaaɗi Jesu a ar kàa nJerusalem, ɓe wuri taa ɗee nkám po Naan ngurum mo ndi̶ghi̶n birni mo, ki̶ jepyil mo.
42013023	Mee gwar taa tal pu wuri nee, "Daa, nyem ɗi mon nkat seen ni mo a lee-lee ɗak me?" Jesu lap mmo nee,
42013024	"Wu gung ku wu ɗel ɗi mpolu ɗi ni a ɗiiɗwat. Mpeeɗi gurum mo ɗes mo riɓet ɗel ɗi, amma ba mo mak kas.
42013025	Katɗang ɓe ngulu ni wurin nyaghal shaghat polu ni, ɓe wun nɗar aɓwoon, ki̶ wun nɗoghom ɓwap polu ni, ki̶ wun nsat nee, 'Daa, a wang polu ni mmun' Ɗangɓe wurin nlap nwun nee, 'Ba wan manpee ɗi wu pwat wu j`i ɗi kas.'
42013026	Ɗangɓe wun nɗoghom lap nee, 'Gyet muu se mbiise ki̶ mu shwaa ashak ki̶ wugha, ki̶ gyet wugha kam-kam mmun ndi̶ghi̶n birni funu mo.'
42013027	Ɓe wurin nsat mmo nee, 'Ba wan man peeɗi wu pwat ɗi kas. Wu baa aku pe wan ɗi, wun nyemshikbish mo jir.'
42013028	Parpuus ɗi wun nnaa Abraham, ki̶ Aizik, ki̶ nyemsatpo kì̵ Naan mo jir, moo tong ndi̶ghi̶n mulki kì̵ Naan, amma mon nceen wun pwat so a peeɗi wun nwal ki̶ sum aghas ɗi mmi̶ni.
42013029	Gurum mon mpwat nkoghop puuskàa, ki̶ nkoghop puusru, ki̶ nkoghop nɗeng, ki̶ nkoghop ngween, mon nj`i ɗel tong a peesese ndi̶ghi̶n mulki kì̵ Naan.
42013030	Azeen, nyem ɗi mon mɓwoon, mon nyaghal ɗee a ɗin nshee, ki̶ nyem ɗi mon nshee, mon nyaghal ɗee a ɗin mɓwoon zak."
42013031	Mpeemi̶ni, ɓe pak nyem Farisi mo j`i sat nJesu nee, "A yaghal a put aku mpesi, a so mmee pee, mpeeɗi Herot wuri riɓet tu wugha."
42013032	Jesu lap mmo nee, "Wu so wu sat ngau ɗiisi nee, 'A naa, cicinsi, ki̶ daɗaar, wan nkaa ceen riin ɗiibish mo pwat, ki̶ wan nkaa bar nyemgok mo, amma ɓitsi ɓe wan nsi̶ghi̶t kyes ɗak fi̶na.
42013033	Jir ki̶si, ɓe ting wan nsi̶ghi̶t nsekiyeen ki̶ mwaan fi̶na cicinsi ki̶ daɗaar, ki̶ ɓitsi, mpeeɗi ba nin mmak c`in ku mo tu mee ngusatpo kì̵ Naan mmee peeɗiici kas, see a ndi̶ghi̶n Jerusalem.'
42013034	"Wun nyem Jerusalem mo! Wun nyem Jerusalem mo! Wuu twa nyemsatpo kì̵ Naan mo, ki̶ wuu car nyem ɗi Naan lop mo j`i pe wun ɗi! Yit mo ɗes, ɓe wan riɓet kok jep fuu mon nle nɗer cáap fi̶na, kaaɗi kwee wuraa kok jep fi̶ra mo le nɗer cáap fi̶ra si, amma wu kwar.
42013035	Wu naa, mon nyit tulu fuu ni ɗee nwun nfii! Wan ki̶n sat wun nee, aɓwoon ɗiisi, ba wun kuɗi wuu naa wan kas, har parɗi wun nsat nee, 'Naan le ɗiiret nkaa gwar ɗi wurii j`i ndi̶ghi̶n sum kì̵ Daa.' "
42014001	Mee parpuus Nookɗi, ɓe Jesu so ntulu kì̵ mee ngo ɗiiɗes mɓut nyem Farisi mo, mpee se mbiise ashak ki̶ wuri. Gurum mo leyit furu mo nkaa Jesu ndi̶re-ndi̶re.
42014002	Mee gwar wuri ɗi, ɗi shin fi̶ri ni ap, gwar ni j`i ɗar akiyeen kì̵ Jesu.
42014003	Jesu tal pu nyemkám Waar kì̵ Mosis mo ki̶ nyem Farisi mo nee, "Kyet Waar funu ni cínpee mpeku mo bar gurum ɗi parpuus Nookɗi wa? Koo ba ni ret kas ye?"
42014004	Amma mo ɗok titik. Jesu so yaa gwar ni, ɓe wuri bar gwar ni. Jesu sat ngwar ni so ɗiɗi ɗak.
42014005	Wuri sat mmo nee, "A we ndi̶ghi̶n wun, ɗi katɗang làa fi̶ri koo randong fi̶ri, ni taa ntughun parpuus Nookɗi, ɓe ba wurin nso shang ni put ki̶lak-ki̶lak kas ye?"
42014006	Ba mo mak lap meepo nwuri nkaa mbii mi̶ni mo kas.
42014007	Jesu naa pak nyem ɗi mo pi̶rep mo mpee se mbiise riɓet, moo tang peetong ɗiiɗes mo. Ɓe wuri sat sumpo ɗiisi nee,
42014008	"Katɗang ɓe mee gurum pet wugha mpee so se gwommat, ɓe taji a so a tong a peetong ɗiiɗes kas. Mpeeɗi meeɓe, mo kì̵ pet mee ngo ɗiiɗes met nwugha.
42014009	Kasɓe, ngo ɗi wuri pet wun weet ni, wuri j`i sat nwugha nee, 'A cín peetong ni ngwar ɗiisi tong ɗi', ɓe wugha nyaghal a so a tong a peetong ɗiilee shi yitluwaan.
42014010	Amma katɗang mo pet wugha, ɓe a so a tong a peetong ɗiilee met jir, mpeku katɗang ngo ɗi wuri pet wun ni wuri j`i, ɗangɓe a wurin nsat nwugha nee, shaarfi̶na, a yaghal a kàa a tong a peetong ɗiiɗes si. Ɗangɓe wugha nkat ɗiiɗes nyit kì̵ mi̶zep ɗi mo j`i ɗi a pee ni.
42014011	Mpeeɗi koo ngo ɗiiɗang ye ɗi wuri leshin a ɗiiɗes, ɓe mon nle wuri a ɗiilee. Ngo ɗi wuri leshin a ɗiilee, ɓe mon nle wuri a ɗiiɗes zak."
42014012	Jesu satpo ngulu ɗi pet wuri ni nee, "Katɗang ɓe wugha cet mbiise, koo mpee mee seriɓet, ɓe taji a pi̶rep a shaar fugha mo, koo ɗyemni̶ghi̶n fugha mo, koo a nyem fugha mo, koo a shaartong fugha ɗi mo a nyemlong mo kas. Mpeku taji mo waa cighi̶r pet wugha, ku a so a se mumo ni ɗi. Ɓe moo waa cighi̶r kwat wugha mmi̶ni.
42014013	Amma katɗang ɓe wugha cet mbiiseriɓet, ɓe a pet nyemjeel mo, ki̶ kiɓel mo, ki̶ kundung mo, ki̶ nyemvum mo.
42014014	Ɓe wugha nkat ɗiiret, mpeeɗi ba mo ki̶ mee mbii ɗi mon mbaa kwat wugha ɗishik kas. Amma a Naan wurin mbaa kwat wugha parpuus ɗi nyem ɗin ndi̶re mon nyaghal ɗi a peemúut."
42014015	Kaaɗi memee ndi̶ghi̶n nyem ɗi moo tong a peese mbiise ni, wuri ki̶lingpo mmi̶ni, ɓe wuri sat nJesu nee, "Ngo ɗi wurin nse mbiise ndi̶ghi̶n mulki kì̵ Naan, ɓe ngo mi̶nin nkat retnyit."
42014016	Amma Jesu lap ngwar ni nee, "Gyet mee gwar ɗi, ɗi wuri pi̶rep gurum mo ɗes, mpee seriɓet ɗiiɗes ɗi wuri kì̵ ɗak ni le.
42014017	Kaaɗi peese mbiiseriɓet ni wul, ɓe wuri lop ki̶rom fi̶ri mo, mpeku mo so sat ɗi nyem ɗi jí wuri kì̵ ten sat ni mmo, ne mo j`i ɗak, mpeeɗi mo kì̵ ɗak mbiise riɓet ni mo kyes jir.
42014018	Ɗangɓe nyem ɗi jí wuri kì̵ ten sat mmo ni, mo ɗoghom j`i ki̶ mbii langkáa mo shini-shini. Gwar ɗin nshee ni wuri sat nki̶rom ni nee, 'Wan ki̶n seet mee maar, ɗi ni a ting ku wan so naa ni aku. Kussuk wan ɗang pu wugha ba wan nkatpee j`i kas.'
42014019	Gwar ɗiivul ni wuri sat nee, 'Wan ki̶n seet randong maar mo kaghapaat, mpeemi̶ni ɓe wan ndung so kyam maar shi mo, kun naa ɗi. Kussuk wan ɗang pu wugha, ba wan nkatpee j`i kas.'
42014020	Gwar ɗiikun ni wuri sat nee, 'Wan ki̶n lap matpoo, mpeemi̶ni ɓe ba wan nkatpee j`i kas.'
42014021	Ki̶rom ni wuri waa baaj`i satpo ɗiisi mo ngulu fi̶ri ni. Po ɗiisi ni mo fes wat putughup ngulu ni zam. Ɓe wuri sat nki̶rom fi̶ri nee, 'A put kyen. A so a l`oot ar ɗin mbirni ni, ki̶ jep ar ɗiiɗwat-ɗwat mo, ku a pi̶rep nyemjeel mo, ki̶ vum mo, ki̶ kundung mo, ku mo j`i ɗi mpee se mbiise riɓet ni.'
42014022	Ki̶rom ni wuri sat nee, 'Daa, mbii ɗi a sat ni, ɓe muu c`in jee, amma har yaksi, ɓe ba lu ni gam kas.'
42014023	Ngulu ni wuri sat ki̶rom fi̶ri ni nee, 'A put a so a ar ɗiiɗes mo, ki̶ ar ɗiilee mo, ku a le ku gurum mo j`i gam lu fi̶na ni ɗi.'
42014024	Azeen-nzeen wan sat nwun nee, ba memee mɓut nyem ɗi jí mo kì̵ ten pi̶rep mo ni, wurin mmak kyam mbiiseriɓet fi̶na ni kas."
42014025	Kaaɗi kuur kì̵ gurum mo ɗes, mo so ndang Jesu, ɓe wuri cighi̶r sat mmo nee,
42014026	"Katɗang mee gurum wuri riɓet j`i ndang wan, ɗangɓe ba gwar ni wal nwan met mpuun fi̶ri, koo ni̶ghi̶n fi̶ri, koo mat fi̶ri, koo jep fi̶ri mo, koo ɗyemni̶ghi̶n fi̶ri ɗiimish mo, ki̶ ɗiimat mo, har ki̶ shin fi̶ri kas, ɓe ba wuri mak ɗee a nguso ndang wan kas.
42014027	Ngo ɗi ba wuri mak mang shiyeepmúut mu káa fi̶ri, ku wuri j`i ɗi ndang wan kas, ɓe ba wuri mak ɗee a nguso ndang wan kas.
42014028	"A we ndi̶ghi̶n wun ye, ɗi katɗang wurii riɓet ɗik mee lu ɗiiɗes, ɓe ba wurin nshee tong nyil, ku wuri tang ɗes ki̶ shaghal ɗi wurin ntu ni ɗi akuɗang kas ye? Ngul ba wuri ki̶ shaghal ɗi nin mmak yaghal si̶ghi̶t kyes ɗiklu ni kas ee?
42014029	Mpeeɗi katɗang aɓwoon ɗi wuri kì̵ shee ɓwot kuk ni, ɗangɓe ba wuri mak yaghal kì̵ ɓi̶t lu ni kas, ɓe gurum mon nshwar wuri.
42014030	Mon nsat nee. Wu naa, jí gwar ɗiisi wuri ɗoghom ɗiklu, amma ba wuri mak kì̵ ɓi̶t ni kas.
42014031	"Koo a mee mishkagham ɗiiɗang, ɗi wuri ki̶ gurum mo duɓu kaghapaat, wurii riɓet so nlek ki̶ mee mishkagham ɗiici, ɗi wuri ki̶ gurum mo duɓu laarvul, ɓe ba wurin nshee tong nyil, ku wuri ɓeet ɗi akuɗang kas aa? Kyet wurin mmak so nlek ni aki̶ mishkagham ɗi wuri ki̶ gurum mo ɗubu laarvul ni wa?
42014032	Katɗang ba wurin mmak kas, ɓe kaaɗi mishkagham ɗi wuri ki̶ gurum mo duɓu laarvul ni wuri kuɗi jong, ɓe wurin nlop nyemlop mo, ku mo so ɗang tongriyang ɗi.
42014033	Ni aasi pe wun ɗi zak, koo weye ndi̶ghi̶n wun, ɗi ba wurin mɓàkshak ki̶ mbii ɗi wuri ki̶ ni jir kas, ɓe ba wuri mak ɗee a nguso ndang wan kas."
42014034	"Ki̶i̶n ni a mbii ɗiiret, amma katɗang ba ki̶i̶n ni kuɗii shang kas, ɓe mon mbaa ɗak ni a shi me ku ni shang ɗi ye?
42014035	Ba ni kuɗii mee koghop ni, koo mpee maar, koo ɗi mo ɗoo ni nkaa giri̶ng kas, amma see mo ɓeer ni a ti̶leng buu ɗak. Ngo ɗi wuri ki̶ kom mu ki̶lingpee, ɓe ni ret ku wuri ki̶ling."
42015001	Parmeeci si ɓe nyemlapwap mo, ki̶ nyemshikbish mo jir, mo gyes so pu Jesu ɗi, mpeku mo ki̶ling mbii ɗi wuri sat ɗi.
42015002	Amma nyem Farisi mo, ki̶ nyemkám Waar kì̵ Mosis mo, mo kyakpo nɗagham-nɗagham, mo sat nee, "Gwar ɗiisi wurii lap nyemshikbish mo, ki̶ wurii sese ashak ki̶ mo."
42015003	Jesu sat sumpo ɗiisi mmo nee,
42015004	"Katɗang memee ndi̶ghi̶n wun, wuri ki̶ tum mo ɗari, ɗang memee mi̶ndong lagham. Ɓe ba wurin nyit ɗii laapofeer baapofeer si mo a shitughur jwak, ku wuri so tang ɗi ni kì̵ lagham ni ɗi, har wuri kat ni kas aa?
42015005	Katɗang wuri kat tum ɗiilagham ni, ɓe wuri mang ni le a took fi̶ri shi retnyit.
42015006	Ki̶ katɗang wuri j`i wul ntulu, ɓe wuri pi̶rep shaar fi̶ri mo, ki̶ nyem ɗi wurii tong kus ki̶ mo, wurin nkuur mo ashak. Ɓe wuri sat nee, 'Wu c`in retnyit ashak ki̶ wan, mpeeɗi wan ki̶n kat tum fi̶na ɗi ni kì̵ lagham ni.'
42015007	Wan sat nwun nee, ni aasi zak, mon nkat retnyit ɗes ndi̶ghi̶n ɗengnaan, mpee mee ngushikbish mi̶ndong ɗi wuri tuwap, met nyem ɗii laapofeer baapofeer ɗi mo a ɗin ndi̶re, ɗi mo kì̵ ten tuwap."
42015008	"Katɗang ɓe mee mat wura ki̶ shaghal azurfa mo kaghapaat, ɗang memee mi̶ndong ni lagham, ɓe ba wuran nlewus nfitila, ku wura fet lu ni ɗi riret, har wura tang ni kas aa?
42015009	"Katɗang wura kat shaghal ɗiilagham ni, ɓe wuran mpi̶rep shaar fi̶ra mo, ki̶ nyem ɗi wuraa tong kus ki̶ mo, wuran nkuur mo ashak. Ɓe wura sat mmo nee, 'Wu c`in retnyit ashak ki̶ wan, mpeeɗi wan ki̶n kat shaghal fi̶na ɗi ni ki̶ lagham ni'
42015010	Wan sat nwun nee, ni aasi zak, nyemlop kì̵ Naan mon nkat retnyit ɗes, mpee mee ngushikbish mi̶ndong ɗi wuri tuwap."
42015011	Jesu waa sat mee sumpo mmo zak nee, "Mee gwar wuri ki̶ jepzi̶lang mo vul.
42015012	Gwar ɗiilee ni wuri sat mpuun furu nee, 'Daa, a cín kop kì̵ long fugha ɗi nin nyaghal ɗee a mi̶na ni nwan yaksi.' Ɓe puun furu wuri ɓàk long fi̶ri ni mmo.
42015013	Aɓwoon kì̵ shiiteer mo kong, ɓe gwar ɗiilee ni wuri kyak long ɗi mo a mi̶ri ni mo le ashak jir. Ɓe wuri yaghal yaa ar so mee yil ɗiijong-jong. Kaaɗi wuri so wul, ɓe wuri selong fi̶ri ni mo jir, ndi̶ghi̶n ar ɗiibuu, har wuri ɗee a ɗiiwuwat nyil mi̶ni.
42015014	Kaaɗi wuri selong ni mo kyes jir, ɓe mee neen ɗiinaat ni taa ɗi ndi̶ghi̶n yil mi̶ni. Ɗyem ni wuri ɗoghom taa mɓut njeel.
42015015	Ɓe wuri so tang ɗak pu mee nguyil ni ɗi. Ɓe gwar ni lop ɗyem ni so naa tughus fi̶ri mo a yil.
42015016	Wurii riɓet sepak mbiise ɗi moo le ntughus ni mo, amma ba wuri kat kas.
42015017	"Amma kaaɗi pan fi̶ri ni baaj`i ɗi nwuri, ɓe wuri pan ndi̶ghi̶n putughup fi̶ri nee, 'Nyemɗak mu puun fi̶na mo ɗes, ɓe moo kat mbiise ɗi ni mak mo, har moo se, ki̶ pak baa, amma wan ndung muut ki̶ neen mpesi.
42015018	Wan nyaghal, wan mbaaso waa pe puun fi̶na ɗi, ku wan sat ɗi nwuri nee, Daa, wan ki̶n c`in shikbish nNaan, ki̶ wan ki̶n c`in shikbish nwugha zak.
42015019	Ba wan kuɗii koghop ni, mpeku mo baa pet wan ɗi a làa fugha zak kas. A le wan ɗee kaa memee mɓut nyemɗak fugha mo si'
42015020	Ɓe wuri yaghal baaso waa pe puun fi̶ri ɗi. Amma kaaɗi wuri kuɗi jong-jong, ɓe puun fi̶ri naa wurii j`i sí. Ɓe puun ni naajeel kì̵ ɗyem fi̶ri ni, wuri yaghal su so taa nkaa took kì̵ ɗyem ni, har wuri ɗwas ɗyem ni shi mi̶shpoo.
42015021	Làa ni sat nee, 'Daa, wan ki̶n c`in shikbish nNaan, ki̶ wan ki̶n c`in shikbish nwugha zak. Ba wan kuɗii koghop ni, mpeku mo baa pet wan ɗi a làa fugha zak kas.'
42015022	Amma puun ni wuri sat nki̶rom fi̶ri mo nee, 'Wu put ki̶ nli̶r ɗiiret met jir nkyen. Wu lop nwuri, ki̶ wu lop kawan wurin nni̶kongsar, ki̶ wu lop kwaghazak mo nshii fi̶ri zak.
42015023	Wu so wu yaa mee làa kus ning ɗiimwaghal, wu fet, wu cet mmun se, mpeku mu c`in retnyit ɗi.
42015024	Mpeeɗi jí làa fi̶na ɗiisi wuri kì̵ ɗee a kaa ɗiimumuut si, amma yaksi wuri kì̵ baa kat seen. Jí wuri kì̵ ɗee a ɗiili̶lagham, amma yaksi ɓe muu baa mu kat wuri zak. Mpeemi̶ni, ɓe mo c`in retnyit.'
42015025	"Kaaɗi mo nkaa c`in retnyit ni, ɓe ɗyem fi̶ri ɗin nshee wuri ɗee a yil. Kaaɗi wuri a ar baaj`i, ɓe wuri j`i wul kus ki̶ tulu, ɓe wuri ki̶ling gì̵ ng ki̶ kook.
42015026	Wuri pet memee mɓut ki̶rom kì̵ puun fi̶ri mo, wuri tal shii kì̵ gì̵ ng ki̶ kook ni.
42015027	Ɓe ki̶rom ni sat nwuri nee, 'A ɗyemni̶ghi̶n fugha wuri kì̵ baaj`i, ɗangɓe puun fugha wuri fet mee làa kus ning ɗiimwaghal, mpeeɗi wuri kaat ɗyemni̶ghi̶n fugha ɗi shi retnyit. Ba mee mbii kas.'
42015028	Amma ɗyemni̶ghi̶n ɗiiɗes ni wuri langtughup. Wuri kwar ɗel nlu. Ɓe puun fi̶ri ɗang pu wuri, ku wuri ɗel ɗi nlu.
42015029	Amma ɗyem ɗiiɗes ni wuri lap mpuun fi̶ri nee, 'A naa wan ki̶n c`in ɗak nwugha mpee ɓit mo ɗes, ki̶ ba wan ki̶n kyam ɗel aki̶ po fugha mo kas. Jir ki̶si, ɓe ba wugha kì̵ kyam cín koo a rep mee nkwak nwan tu, mpeku wan c`in retnyit ɗi ashak ki̶ shaar fi̶na mo kas.
42015030	Amma kaaɗi làa fugha ɗiisi, ɗi wuri so watlong fugha kyes ashak ki̶ mat ngaa mo, wuri baaj`i, ɓe wugha fet làa kus ning ɗiimwaghal mpee wuri'
42015031	Puun ni wuri sat nɗyem fi̶ri ɗin nshee ni nee, 'Làa fi̶na, wugha ɗi ashak ki̶ wan shidaar-shidaar, mpeemi̶ni, ɓe long fi̶na mo jir mo a mugha.
42015032	Mpeemi̶ni ɓe ni ret ku mu c`in retnyit, mpeeɗi jí ɗyemni̶ghi̶n fugha ɗiisi wuri kì̵ ɗee a kaa ɗiimumuut si, amma yaksi, wuri kì̵ baa kat seen. Jí wuri kì̵ ɗee a ɗiili̶lagham, amma yaksi muu baa mu kat wuri.' "
42016001	Jesu wuri sat njeplop fi̶ri mo nee, "Gyet mee ngulong wuri ɗi, ɗi wuri ki̶ mee gwar ɗi wurii tap ki̶ long fi̶ri mo. Gurum mo j`i woo ngulong ni nee, gwar ɗi wurii tap ki̶ long fugha ni mo, wurii ti̶kook ki̶ long fugha ni mo.
42016002	Ɗangɓe ngulong ni wuri pet ngutap long ni mo j`i, ɓe wuri sat nee, 'Wan ki̶n ki̶ling gurum moo sat ne, aa ti̶kook ki̶ long fi̶na mo. A j`i, a yakshii kì̵ mbii ɗi wugha aa c`in ki̶ long fi̶na ni mo. Mpeeɗi ba wugha nkuɗi a mee nguɗak fi̶na kas.'
42016003	Ɗangɓe nguɗak ni wuri pan ndi̶ghi̶n putughup fi̶ri nee, wan nc`in a me kaaɗi ngulu fi̶na wurin ndung ceen wan nɗak ni si ye? Ba wan ki̶ ɓal ɗi wan mmak sak maar kas. Ki̶ katɗang wan ɗee a nguɗang, ɓe nin nshoop wan.
42016004	A mbii ɗi wan nc`in nɗiisi, mpeku gurum mo lap wan ɗi ntulu furu mo, aɓwoon ɗi ngulu fi̶na wuri kì̵ ceen wan nɗak ni.
42016005	Wuri pi̶rep nyem ɗi mo ki̶ kaat ngulu fi̶ri shimi̶ndong-shimi̶ndong, ɓe wuri sat ngo ɗin nshee ni nee, 'kaat ɗi wugha ki̶ ni ngulu fi̶na ni wul a kong ye?
42016006	Gwar ni lap nee, a garwa mwoor mo ɗari. Nguɗak ni wuri sat nwuri nee, a mang haal takarda fugha a tong nyil, ku a ran ɗi kyen ne, mo a laarpaat.'
42016007	Ɗangɓe wuri sat memee zak nee, 'Kaat ɗi wugha ki̶ ni ngulu fi̶na ni wul a kong ye?' Gwar ni lap ne, 'a tip mu alkama mo ɗari.' Nguɗak ni wuri sat ngwar ni nee, 'a mang haal takarda fugha, a ran ne, mo a laarpokun.'
42016008	Ɗangɓe ngulu kì̵ nguɗak ni kwoop wuri, mpee seen fi̶ri. Mpeeɗi gurum ɗi mo ndi̶ghi̶n yil ɗiisi, mo seen mpee c`in mbii furu mo, met nyem ɗi mo a mu peeɓang mo."
42016009	Jesu sat nee, "Wan sat nwun, wu c`in nɗak ki̶ long ɗii mu yil ɗiisi, mpeku wu kat shaar mo ɗi mpee káa fuu mo, mpeku katɗang par ɗi long fuu ni mo kyes, ɓe mo mak lap wun ɗi ndi̶ghi̶n peetong ɗiiso ngaa-ngaa mo.
42016010	Ngo ɗi gurum mo mak cínzeen nwuri mpee tap ki̶ mbii ɗiilee mo, ɓe mon mmak cínzeen nwuri mpee tap ki̶ mbii ɗiiɗes mo zak. Ki̶ ngo ɗi ba gurum mo mak cínzeen wuri mpee tap ki̶ mbii ɗiilee mo kas, ɓe ba mon mak cínzeen wuri mpee tap ki̶ mbii ɗiiɗes mo kas zak.
42016011	Katɗang ba mo mak cínzeen ne, wun mmak tap ki̶ long ɗii mu yil ɗiisi kas, ɓe a we mmak lelong ɗi mo a mu zeen nsar fuu ye?
42016012	Ki̶ zak, katɗang ba wu mak tap ki̶ long ɗi gurum mo le sar fuu kas, ɓe a we mmak cín long ɗiimukáa fuu nwun ye?
42016013	Ba mee ki̶rom mmak c`in nɗak ngulu mo vul ntiit-ntiit kas, mpeeɗi wurin nkwar memee, ki̶ wurin nwal memee, koo wuri cín ɗiiɗes memee, ku wuri ɓák memee ɗi. Ba gurum mmak c`in ɗak nDaa Naan, ɗangɓe wurii seyil nlong zak kas."
42016014	Mpeeɗi nyem Farisi mo a nyem wal nshaghal zam. Kaaɗi mo ki̶lingpo ɗi Jesu sat ni, ɓe mo naa wuri shi yit mu ɓákpee.
42016015	Amma Jesu wuri sat mmo nee, "A wun a nyem ɗi wuu lesuk fuu mo a ɗin ndi̶re nyit kì̵ gurum mo, amma Naan wuri man putughup fuu mo. Mpeeɗi mbii ɗi gurum moo le ni ki̶ koghop ni ɗes hakyeng, ɓe ni a mbii ɗiibish nyit kì̵ Naan.
42016016	"Gyet gurum moo c`in ɗak a shi Waar kì̵ Mosis, ki̶ nyemsatpo kì̵ Naan mo, har j`i wul mɓít kì̵ Joon nguc`in mbaptisma. Yaghal mmi̶ni, ɓe mo nkaa satpo ɗiiret ngurum mo nkaa mulki kì̵ Naan, ɓe koo ngo ɗiiɗang ye wurii ɗel ndi̶ghi̶n ni a shiɓal.
42016017	Amma jir ki̶si, ɓe nin nki̶lak, mpeku ɗeng ki̶ yil mo ɗel so jee, met aku ɗi rep mee dot mi̶ndong mɓut Waar ni mo ɗee a ɗiibuu."
42016018	"Koo ngo ɗiiɗang ye ɗi wuri ceen mat fi̶ri, mpeku wuri baa lap memee ɗi, ɓe wuri c`in a ngaa mmi̶ni, ki̶ ngo ɗi wuri lapmat ɗi mee mish kì̵ ten ceen wura, ɓe wuri c`in a ngaa mmi̶ni zak."
42016019	"Gyet mee ngulong wuri ɗi, ɗi wurii jwal nli̶r ɗi mo pan a naat jilau ki̶ ɗiipiyaa-piyaa mo, lée ɗiisi mo a ɗiiki̶rim zak. Wurii naa nse mbiiseriɓet ɗiiriret mo shidaar-shidaar, ki̶ wurii kat retnyit fi̶ri.
42016020	Gyet mee ngujeel ɗi zak, ɗi sum fi̶ri a Lazarus, ɗi shin fi̶ri ni gam ki̶ si̶rap mo. Gurum mo j`i le wuri mpolu kì̵ ngulong ni.
42016021	Lazarus wurii naa leyit, mpeku wuri kat rep pak mbiise ɗi nii ɗyong nder teebul kì̵ ngulong ni. As moo naa nj`i ɓi̶lem láa fi̶ri ni mo zak.
42016022	"Peekyes kì̵ ni, ɓe Lazarus wuri muut, ɓe nyemlop kì̵ Naan mo j`i mang wuri, so ki̶ wuri pu Abraham ɗi. Lang ɗiilee ɓe ngulong ni wuri muut zak, ɓe mo wum wuri.
42016023	Kaaɗi wuri nkaa shwaajeel ɗiinaat a peeɗi nyemmuut mo ɗi, ɓe wuri ɗiyeep yit fi̶ri kàa aɗeng, ɓe wuri naa Abraham jong-jong, ki̶ Lazarus ki̶ ki̶k aki̶ wuri.
42016024	Ngulong ni wuri ɗiyeep ɗoo fi̶ri, wuri sat nee, 'Daa Abraham, a naajeel fi̶na, a lop Lazarus, ku wuri so lop ni̶kongsar fi̶ri mɓut am, ku wuri j`i le ɗi nwan nkaa liis fi̶na, mpeku ni pan zughum ɗi nwan, mpeeɗi wan nkaa shwaajeel mɓut aawus ɗiisi.'
42016025	Amma Abraham lap nwuri nee, 'Làa fi̶na, a pan, kaaɗi jí wugha kuɗi kì̵ seen ndi̶ghi̶n yil ni, ɓe jí wugha ki̶ kat mbii ɗiiret mo, amma jí Lazarus wurii shwaajeel, amma yaksi, Lazarus wuri nkaa ki̶lingshang fi̶ri mpesi, ku wugha shwaajeel ɗi.
42016026	Koo ɗi ba mi̶ni kas, ɓe mee kong ɗiijurung-jurung ɗi mmun nnaar ki̶ wun, mpeku taji nyem ɗi mo riɓet yaghal mpesi canɗel so pe wun ɗi, ɓe ba mon mmak canɗel kas, ki̶ mpeku taji nyem ɗi mo riɓet yaghal pe wun ɗi, mpeku mo canɗel pe mun ɗi, ɓe ba mon mmak canɗel kas zak.'
42016027	Ɗangɓe ngulong ni wuri sat Abraham nee, 'Daa, wan ɗang pu wugha, a lop Lazarus wuri so ntulu kì̵ puun fi̶na.
42016028	Mpeeɗi wan ki̶ ɗyemni̶ghi̶n ɗiimish mo paat, mpeku wuri so satpo Naan ɗi mmo, mpeku taji mo j`i ɗel ndi̶ghi̶n peejeel ɗiisi zak kas!'
42016029	Amma Abraham sat nee, 'Mosis ki̶ nyemsatpo kì̵ Naan mo ɗi ashak kì̵ ɗyemni̶ghi̶n fugha ni mo, ni ret ku mo ki̶ling mo shing!'
42016030	Ngulong ni wuri sat nee, 'Waash, Daa Abraham, ba mon nki̶ling Mosis ki̶ nyemsatpo kì̵ Naan ni mo kas, amma katɗang, a mee gurum yaghal a peemúut, ku wuri so pe mo ɗi, ɓe mon ntuwap!'
42016031	Abraham sat nwuri nee, 'Katɗang ba mo ki̶ling Mosis ki̶ nyemsatpo kì̵ Naan mo kas, ɓe koo ɗi mee gurum yaghal a peemúut, ku wuri so pe mo ɗi, ɓe ba mon ntuwap kas.' "
42017001	Jesu wuri sat njeplop fi̶ri mo nee, "Mbii ɗi moo le ku gurum mo canshii, har mo c`in shikbish, ni a ting mon nj`i, amma jeel pee ngo ɗi a wuri le ku mo j`i.
42017002	Ngo ɗi wuri le ku memee mi̶ndong ndi̶ghi̶n ɗiiɗween si mo c`in shikbish, ɓe ɗi ni ret met, ku mo ɗiin mee fin ɗiyees shiit ɗiitoghon ngo mi̶ni ntook, ku mo vwet wuri ndi̶ghi̶n am bahar.
42017003	Mpeemi̶ni wu tap ki̶ mbii ɗi wuu c`in mo. Katɗang ɓe ɗyemni̶ghi̶n fugha wuri c`in shikbish nwugha, ɓe a gwak wuri. Katɗang ɓe wuri tuwap, ɓe a fwo nwuri.
42017004	Katɗang wuri c`in shikbish nwugha yit povul puus mi̶ndong, ɗangɓe wuri waa baa cighi̶r j`i pe wugha ɗi yit povul zak, ku wuri sat ne, wuɗi tuwap, ɓe a fwo ɗi nwuri."
42017005	Jeplop ni mo sat nDaa nee, "A cín cínzeen ɗiki̶ mmun."
42017006	Daa wuri sat mmo nee, "Katɗang ɓe ɗi wun ki̶ cínzeen kaa aas kì̵ mustad si, ɓe ɗi wun mmak sat ntingkoon ɗiisi nee, 'A yaghal a sham a ɗar ndi̶ghi̶n am bahar si, ɓe nin nc`in mbii ɗi wu sat.' "
42017007	"Katɗang memee ndi̶ghi̶n wun, ɗi wuri ki̶ ki̶rom, ɗi ki̶rom ni wurii sak maar, koo kiyeer tum mo ngwar ni. Ɓe katɗang ki̶rom ni wuri tong a yil j`i, ɓe wu pan nee, gwar ni wurin nsat nki̶rom ni nee, 'A so a se mbiise mugha kyen akuɗang aa cet mi̶na aa?'
42017008	Aa koo ba wurin nsat nki̶rom ni a ne, 'A so a cet mbiise ɗi nwan nse, ku a lop lee mu cín mbiise ni, ku a j`i ki̶ mbiise ni ɗi nwan, wughan nɗar har wan se mbiise ni ki̶ shwaa akuɗang.' Aɓwoon mi̶ni, ɓe wugha so a se mugha zak kas aa?
42017009	Wu pan nee, wurin mpi̶lang ki̶rom ɗiisi, ɗi see mo sat mbii wuri ɗang wuri c`in aa?
42017010	Wuwun aasi zak, katɗang wu tap c`in mbii ɗi mo sat mo nwun jir. Ɓe wun nsat ne, mun a ki̶rom mo ɗi ba mun ki̶ koghop ni kas, mpeeɗi muu c`in a mbii ɗi ni ret mmun ɗak."
42017011	Kaaɗi Jesu a ar kàa nJerusalem, ɓe wuri yaa ar ni a nnaar kì̵ Sameriya ki̶ Galili.
42017012	Kaaɗi Jesu ɗel ndi̶ghi̶n mee laayil, ɓe wuri taa kaat ki̶ nyemloghom mo kaghapaat, moo ɗar pan jong ki̶ ar ni.
42017013	Mo ɗiyeep ɗoo furu shiɓal mo sat nee, "Daa Jesu, a naajeel funu."
42017014	Jesu wuri naa mo, ɓe wuri sat mmo nee, "Wu so wu kám suk fuu mpris mo." Kaaɗi mo a ar so nkám sut furu mpris ni mo, ɓe mo naa sut furu ni mo ɗee a ɗiibi̶bar.
42017015	Memee mi̶ndong mɓut mmo, kaaɗi wuri naa shin fi̶ri ni ɗee a ɗiibi̶bar, ɓe wuri waa cighi̶r baaso pe Jesu ɗi, wuri nkaa kwoop Naan shi ɗoo ɗiiɗes.
42017016	Wuri j`i taa ntoghom kì̵ Jesu, kì̵ wuri pi̶lang wuri. Gwar ni wuri a ngu Sameriya.
42017017	Jesu wuri sat nee, "Ba gurum mo a kaghapaat ɗi mo ɗee a ɗiibi̶bar kas aa? Ɗiipofeer ni mo a neye?
42017018	Ba memee mɓut mmo waa cighi̶r baaj`i, ku wuri pi̶lang Naan ɗi kas, see a mi̶zep ɗiisi mi̶ndong ɓejee aa?"
42017019	Jesu sat wuri nee, "A yaghal a so hi̶ha, cínzeen fugha ni le ku a ɗee a ɗiibi̶bar."
42017020	Pak nyem Farisi mo tal pu Jesu nee, "Mulki kì̵ Naan nin nj`i a pi̶rang ye?" Jesu lap mmo nee, "Parɗi mulki kì̵ Naan nin nj`i, ɓe ba gurum mon naa ni a shi yit kas.
42017021	Ba mee gurum nsat nee, 'A naa ni mpesi,' koo nee, 'A naa ni akiyeen sí kas.' Wu naa, mulki kì̵ Naan ni ashak ki̶ wun."
42017022	Jesu sat njeplop fi̶ri mo nee, "Pee nin ndung j`i, ɗi wun nkyaghar mpee naa puus mi̶ndong mɓut puus ɗi mo amu Làa kì̵ Gurum, amma ba wun mmak naa ni kas.
42017023	Ɗangɓe gurum mon nsat nwun nee, 'Wu naa wuri mpesi,' koo ne, 'wuri akiyeen sí.' Ɓe taji wu so a peemi̶ni kas, ki̶ taji wu so ndang mo kas.
42017024	Parpuus mu baaj`i kì̵ Làa kì̵ gurum, ɓe nin nɗee a kaa ɗi pee ki̶ mi̶lep aɗeng nkoghop ɗiisi, ɓe ni ɓangpee ɗel so wul nkoghop ɗiisí.
42017025	Amma ting see wurin nshee shwaajeel mo ɗes, ki̶ nyem ɗin ny`iicinsi mon nkwar wuri akuɗang.
42017026	Ntiit ki̶ mbii ɗi gyet ni c`in ndi̶ghi̶n ɓit kì̵ Nowa, ɓe nin nɗen aasi parpuus ɗi Làa kì̵ Gurum wurin mbaaj`i zak.
42017027	Gyet gurum mo nkaa se, mo nkaa shwaa, mo nkaa yaghalɗik, mo nkaa lapmat mo, har parpuus ɗi Nowa ɗel ndi̶ghi̶n jirgi. Ɗangɓe am ɗiiɗes ni j`i paa mo jir.
42017028	Ntiit ki̶ mbii ɗi gyet ni c`in ndi̶ghi̶n ɓit kì̵ Lot si zak. Gyet mo nkaa se, mo nkaa shwaa, mo nkaa si̶rep mbii mo, mo nkaa kop mbii mo, ki̶ ɗiklu mo.
42017029	Amma parpuus ɗi Lot put yit yil nSodom, ɓe mo ɗoo wus sham aɗeng, ɗi ni lapwus shi fwat mu pus binti̶ka, har ni twa gurum mo jir.
42017030	Nin nɗen aasi zak, parpuus ɗi Làa kì̵ Gurum wurin nj`i put agaak.
42017031	"Parpuus mi̶ni, ɓe ngo ɗi wuri aɗenglu ɗiiɗes, kì̵ long fi̶ri mo ɗi ndi̶ghi̶n lu ni, ɓe taji wuri sham mpee hi̶r mo kas. Ngo ɗi wurin mmaar a yil, ɓe taji wuri waa baaj`i ntulu kas.
42017032	Wu pan mat kì̵ Lot.
42017033	Ngo ɗi wuri tang ar mpee ɓam seen fi̶ri, ɓe ba wurin mmak ɓam ni kas. Amma ngo ɗi wuri cín seen fi̶ri, ɓe a wuri ɓam ni.
42017034	Wan sat nwun nee, parpuus mi̶ni, ɓe gurum mo vul mo nkaa saam mpar nkaa peesaam ɗiimi̶ndong, ɓe mon mmang memee, ku mo yit memee ɗee ɗi.
42017035	Mat mo vul mo nkaa ɗiyees shiit ashak, ɓe mon mmang memee, ku mo yit memee ɗi.
42017036	Gurum mo vul mon mmaar a yil, ɓe mon mmang memee, ku mo yit memee ɗi."
42017037	Jeplop kì̵ Jesu mo tal pu wuri nee, "Daa, a mpee ɗiiɗang ye?" Jesu wuri lap mmo nee, "A peeɗi kúm kì̵ mbii ɗi ni kì̵ muut ɗi, ɓe vurshi moo kuur a ɗi."
42018001	Jesu sat mee sumpo njeplop fi̶ri mo, ɗi ni kám mmo nee, ni ret ku mo c`in aduwa shidaar-shidaar, taji ni ɗughur mmo kas.
42018002	Wuri sat nee, "Mee ngutokɗiyeel wuri ɗi mmee birni, ɗi ba wurii ki̶i̶r Naan koo wurii kak mee gurum kas zak.
42018003	Ki̶ mee matkáa wura ɗi ndi̶ghi̶n birni mi̶ni zak, wuraa naa nso pe wuri ɗi, wura sat nwuri nee, 'A ɓam wan nsar kì̵ shaarlek fi̶na mo.'
42018004	Nshee ni, ɓe wurii naa nkwar ɓam wura. Amma aɓwoon, ɓe wuri sat ndi̶ghi̶n putughup fi̶ri nee, 'Koo ɗi ba wan ki̶n ki̶i̶r Naan koo kak mee gurum kas si,
42018005	jir ki̶si, ɓe mpeeɗi matkáa ɗiisi wuraa naa ndaampee nwan, wan mɓam wura, mpeku taji wura naa nj`i ndaampee nwan shidaar-shidaar kas.' "
42018006	Daa wuri sat nee, "Wu ki̶ling mbii ɗi ngutokɗiyeel ɗi ba wuri ki̶ zeen kas si wuri sat.
42018007	Naan wurin mɓam nyem fi̶ri ɗi wuri ki̶ bi̶lip mo, ɗi moo naa nwal pu wuri mpar ki̶ puus. Ba wuri waa ɓes mpee ɓam mo kas.
42018008	Wan sat nwun nee, Naan wurin mɓam nyem fi̶ri mo ki̶lak-ki̶lak. Amma katɗang Làa kì̵ Gurum wurin mbaaj`i, ɓe kyet wurin nkat nyemcínzeen mo ɗi ndi̶ghi̶n yil ɗiisi ni wa?"
42018009	Pak gurum mo ɗi, ɗi moo lekáa furu mo a nyem ɗin ndi̶re mo, ki̶ moo ɓák kaghar gurum mo. Jesu wuri sat sumpo ɗiisi nkaa nyem mi̶ni mo nee,
42018010	"Gurum mo vul mo kàa nLu kì̵ Naan ɗiiɗes mpee c`in aduwa. Memee a ngu Farisi, ki̶ memee a ngulapwap.
42018011	Ngu Farisi ni wuri yaghal so ɗar a naar, ɓe wuri c`in aduwa nkaa shin nee, 'Daa Naan, wan pi̶lang wugha, mpeeɗi ba wan a kaa kaghar gurum mo si kas, nyemwat mo, nyemɗiibish mo, nyemngaa mo, koo kaa ngulapwap ɗiisi si.
42018012	Wan ki̶n wet ki̶ neen yit vul ndi̶ghi̶n teer povul. Wan ki̶n cín mi̶ndong ndi̶ghi̶n kaghapaat mɓut mbii ɗi wan kat mo jir.'
42018013	"Amma ngulapwap ni wuri yaghal ɗar jong-jong, ba wuri ɗiyeep yit fi̶ri kàa aɗeng kas. Amma wuri zum, ki̶ wuri cut tughur fi̶ri, ɓe wuri sat nee, 'Daa Naan, a c`in kussuk nwan ngushikbish.' "
42018014	Jesu sat mmo nee, "ngulapwap ni wuri baa waa fi̶ri, a ngo ɗin ndi̶re nyit kì̵ Naan met ngu Farisi si. Mpeeɗi ngo ɗi wuri ɗiyeepkáa fi̶ri a ɗiiɗes, ɓe mon nsham ki̶ wuri a ɗiilee, amma ngo ɗi wuri sham ki̶ káa fi̶ri a ɗiilee, ɓe mon nɗiyeep wuri ɗee a ɗiiɗes."
42018015	Pak gurum mo j`i ki̶ jep ɗiiɗween-ɗween mo pe Jesu ɗi, mpeku wuri lesar fi̶ri ɗi nkaa mo. Amma kaaɗi nyemso ndang Jesu mo naa mi̶ni, ɓe mo gwak gurum ni mo.
42018016	Amma Jesu pi̶rep jep ɗiiɗween-ɗween ni mo j`i pe shin ɗi, ɓe wuri sat nee, "Wu yit ku jep ɗiiɗween mo j`i pe wan ɗi. Taji wu daam mo kas, mpeeɗi mulki kì̵ Naan ni a mpee gurum mo kaa jep ɗiiɗween mo si.
42018017	Azeen-nzeen, ki̶n sat nwun nee, koo weye, ɗi ba wuri lap mulki kì̵ Naan kaa làa ɗiilee si kas, ɓe ba wurin mmak ɗel ndi̶ghi̶n ni kas, koo ɗiɓen."
42018018	Mee nguti̶leng kì̵ nyem Yahudi mo, wuri j`i tal pu Jesu nee, "Ngukám ɗiiret. Wan nc`in a ɗak ɗiiret ɗiiɗang, mpeku wan kat seen ɗiiso ngaa-ngaa ɗi ye?"
42018019	Jesu lap nwuri nee, "A me le ɗang wugha pet wan a Ngukám ɗiiret ye? Ba mee gurum a ɗiiret kas, see a Naan mmi̶shin ɓejee.
42018020	Wugha man mbii ɗi Waar kì̵ Mosis ni mo sat jir nee, 'Taji a c`in ngaa kas, taji a tukáa kas, taji a c`in wat kas, taji a c`in nɗung nkaa gi̶nang fugha kas. A cín ɗiiɗes mpuun fugha ki̶ ni̶ghi̶n fugha.' "
42018021	Gwar ni lap nee, "Wan ki̶n tap ki̶ Waar ɗiisi mo jir, pugyet wan kuɗi a zi̶lang."
42018022	Kaaɗi Jesu ki̶ling mi̶ni, ɓe wuri sat ngulong ni nee, "A mbii mi̶ndong ɗee ɗi nwugha ɓejee. A so a si̶rep long fugha mo jir, ku a ɓàk shaghal ni ɗi nyemjeel mo, ɗangɓe wughan nkat long ɗes ndi̶ghi̶n ɗengnaan. Aɓwoon mi̶ni, ɓe a j`i ndang wan."
42018023	Amma kaaɗi gwar ni ki̶lingpo mi̶ni, ɓe ni wat putughup nwuri zam, mpeeɗi wuri a ngulong hakyeng.
42018024	Kaaɗi Jesu wuri ti̶ghi̶r yit nkaa gwar ni, ɓe wuri sat nee, "Nin nluk, ku ngulong wurin nɗel ndi̶ghi̶n mulki kì̵ Naan.
42018025	Gyal ɗeesi ɓe raakumi nki̶lak ɗel ndi̶ghi̶n fung kì̵ luɓi̶ra, met aku ɗi ngulong wurin nɗel ndi̶ghi̶n mulki kì̵ Naan."
42018026	Nyem ɗi mo ki̶lingpo mi̶ni, ɓe mo sat nee, "Katɗang mbii ni aasi, ɓe a we mak kat ɓam ye?"
42018027	Amma Jesu lap mmo nee, "Ba gurum mak c`in mbii ɗiisi mo kas, amma Naan wuri mak c`in mbii mo jir."
42018028	Ɗangɓe Pita sat nee, "A naa, mun ki̶ yit tulu funu mu, ku mo so ɗi ndang wugha."
42018029	Jesu sat mmo nee, "Azeen-nzeen ki̶n sat nwun nee, koo a weye ɗi wuri yit tulu, koo mat, koo ɗyemni̶ghi̶n mo, koo puun mo, koo jep mo mpee mulki kì̵ Naan.
42018030	Ɓe wurin nkat li̶ɓet mo ɗes ndi̶ghi̶n ɓit ɗiiyaksi, ki̶ wurin nkat seen ɗiiso ngaa-ngaa ndi̶ghi̶n ɓit ɗi nin ndung j`i zak."
42018031	Jesu pi̶rep jeplop fi̶ri ɗiikaghapaat baavul si mo so mee koghop mmusut, ɓe wuri sat mmo nee, "Wu naa, mun a ar kàa nJerusalem nɗiisi, ɓe mbii ɗi gyet nyemsatpo kì̵ Naan mo kì̵ ten ran nkaa Làa kì̵ Gurum mon ngam.
42018032	Mon nseet wuri, nsar kì̵ nyem ɗi ba mo a nyem Yahudi mo kas, mon nshwar wuri, ki̶ mon ncín jeel nwuri, ki̶ mon ntwas lii nkaa wuri.
42018033	Mon nfwo ngwam wuri, ki̶ mon ntu wuri zak. Amma parpuus ɗiikun, ɓe wurin nyaghal a peemúut zak."
42018034	Amma, ba jeplop fi̶ri ni mo manshii kì̵ po mi̶ni mo kas, koo mi̶ndong, mpeeɗi po ɗiisi ni mo ɗee a ɗiisi̶sok pe mo ɗi. Ba mo manshii kì̵ po ɗi wuri sat mmo ni kas.
42018035	Kaaɗi Jesu j`i wul kus ki̶ Jeriko, ɓe mee nguvum wurii tong mpo ar, wurin nkaa ɗang-ɗang. [
42018036	Ɓe wuri ki̶ling kuur kì̵ gurum moo j`i ɗel, ɓe wuri tal nee, "A me ɗi ye?"]
42018037	Mo sat nwuri nee, "A Jesu ngu Nazaret wurii j`i."
42018038	Nguvum ni wuri le or shiɓal nee, "Jesu Làa kì̵ Devid a naajeel fi̶na, a c`in kussuk nwan."
42018039	Nyem ɗi mo ati̶leng kì̵ Jesu, mo gwak nguvum ni, mpeku wuri ɗok titik, amma nguvum ni wuri waa si̶ghi̶t le or shiɓal nee, "Jesu Làa kì̵ Devid, a naajeel fi̶na, a c`in kussuk nwan."
42018040	Jesu wuri ɗar, ɓe wuri sat mmo j`i ki̶ nguvum ni. Kaaɗi nguvum ni wuri j`i wul, ɓe Jesu tal pu wuri nee,
42018041	"Aa riɓet ku wan c`in a me nwugha ye?" Nguvum ni wuri lap nee, "Daa, a le ku yit fi̶na mo naapee."
42018042	Jesu sat nguvum ni nee, "A naapee ɗak, cínzeen fugha ni le ku yit fugha mo naapee."
42018043	Abet-abet, ɓe yit fi̶ri mo naapee. Wuri so ndang Jesu, ki̶ wuri nkaa cín ɗiiɗes nNaan. Kaaɗi kuur kì̵ gurum ni mo naa mi̶ni, ɓe mo kwoop Naan zak.
42019001	Jesu wuri ɗel ndi̶ghi̶n Jeriko. Kaaɗi wuri a ar ɗel,
42019002	ɓe mee gwar ɗi wuri a ɗiiɗes mɓut nyemlapwap mo, ɗi sum fi̶ri a Zakkayos, wuri a ngulong.
42019003	Wuri tangpee ɗi wurin nnaa Jesu ɗi, kyet wuri arang ye? Amma ba wuri mak kas, mpee ɗuu kì̵ gurum mo, mpeeɗi wuri a ngo ɗiidut.
42019004	Ni aasi, ɓe wuri su so kàa ntingkoon ɗi ni a kiyeen ki̶lak, mpeku wuri katpee naa Jesu ɗi, mpeeɗi Jesu wurii so a ar mi̶ni.
42019005	Kaaɗi Jesu j`i wul nɗer ting ni, ɓe wuri ɗiyeep yit fi̶ri kàa aɗeng, ɓe wuri sat nZakkayos nee, "Zakkayos, a sham kyen, mpeeɗi wan nteer a ntulu fugha cicinsi."
42019006	Ɓe Zakkayos wuri sham ntingkoon ni ki̶lak, wuri lap Jesu shi retnyit zam.
42019007	Kaaɗi kuur kì̵ gurum ni mo naa mi̶ni, ɓe mo ɗoghom katpo nɗagham-nɗagham, mo sat nee, "Gwar ɗiisi wuri so mpee teer ntulu kì̵ ngushikbish."
42019008	Zakkayos yaghal ɗar, ɓe wuri sat nDaa nee, "Daa, a naa, wan ndung cín kaghar kì̵ long fi̶na nyemjeel mo, ki̶ katɗang jí wan ki̶n yaa mee gurum ki̶ mbii shiɓal, ɓe wan mbaa ki̶ mbii ni ɗi ngo ni yit feer."
42019009	Jesu sat mmo nee, "Cicinsi ɓe ɓam ni kì̵ j`i wul ntulu ɗiisi, mpeeɗi gwar ɗiisi wuri a dang kì̵ Abraham azeen-nzeen zak.
42019010	Mpeeɗi Làa kì̵ Gurum wuri j`i a mpee tang nyem ɗi mo kì̵ lagham, mpeku wuri ɓam mo ɗi zak."
42019011	Kaaɗi gurum ni mo nkaa ki̶lingpo ɗi Jesu pu sat ni mmo, ɓe Jesu waa sat mee sumpo ɗi mmo zak, mpeeɗi wuri kus ki̶ wul nJerusalem, ki̶ mpeeɗi moo pan ne, mulki kì̵ Naan nin nj`i abet-abet.
42019012	Mpeemi̶ni ɓe wuri sat sumpo ni mmo nee, "Mee ngo ɗiiɗes wuri so mee yil ɗiijong, mpeku wuri so lap ɗak mishkagham ku wuri baaj`i ɗi.
42019013	Akuɗang wurii yaghal so ni, ɓe wuri pi̶rep ki̶rom fi̶ri mo kaghapaat, wuri cín daam shaghal zinariya mo kaghapaat mmo. Koo weye lap daam shaghal zinariya mi̶ndong. Wuri sat mmo nee, 'Wu c`in nwor ɗishik, har parpuus ɗi wan mbaaj`i.'
42019014	Amma nyemyil fi̶ri ni mo kwar wuri, har mo lop-lop so mɓwoon fi̶ri nee, ba mu riɓet ku gwar ɗiisi ɗee a mishkagham nkaa mun kas!
42019015	"Aɓwoon ɗi wuri kì̵ so lap ɗak mishkagham ni, wuri baaj`i, ɓe wuri pi̶rep ki̶rom ɗi jí wuri kì̵ cín shaghal ni mmo, mpeku wuri man li̶ɓet ɗi mo kì̵ kat ni mpee nwor ɗi mo ki̶ c`in ni.
42019016	Gwar ɗin nshee ni wuri j`i, wuri sat nee, 'Daa, daam shaghal zinariya fugha ɗiimi̶ndong ni, ni kì̵ kat li̶ɓet daam shaghal zinariya mo ɗiki̶ kaghapaat.'
42019017	Mishkagham ni wuri sat nki̶rom ɗin nshee ni nee, 'Ni ret zam, wugha a ki̶rom ɗiiret. Mpeeɗi kaaɗi wan mak cínzeen nwugha ndi̶ghi̶n mbii ɗiilee si, ɓe wan nle wugha ɗee a ɗiiɗes nkaa birni mo kaghapaat.'
42019018	Ki̶rom ɗiivul ni wuri j`i sat nee, 'Daa, daam shaghal zinariya ɗiimi̶ndong ni, ni kì̵ kat li̶ɓet daam shaghal zinariya mo ɗiki̶ paat.'
42019019	Mishkagham ni wuri sat nki̶rom ɗiivul ni nee, 'Wan nle wugha ɗee a ɗiiɗes nkaa birni mo paat zak.'
42019020	Mee ki̶rom ni wuri j`i sat zak nee, 'Daa, a naa shaghal zinariya fugha ɗiimi̶ndong ni si! Wan ki̶n ɓwaghat ndi̶ghi̶n mee fuwaat nle nwugha si.
42019021	Wan ki̶n ki̶i̶r wugha, mpeeɗi wugha a nguɓiyaal zam. Wugha aa mang mbii a peeɗi ba a le ɗi kas, ki̶ wugha aa ɗiip ɗiɓen a peeɗi ba jí a wugha kop kas!'
42019022	Mishkagham ni wuri sat nki̶rom mi̶ni nee, 'Wugha a ki̶rom ɗiibish! A shi mbii ɗi ni put mpo fugha, ɓe wan ntokɗiyeel nwugha a ɗishik. Wugha man ne, wan a ngo ɗiiɓi̶yaal, ki̶ wan ki̶n mang mbii a peeɗi ba a wan le ɗi kas, wan ki̶n ɗiip ɗiɓen a peeɗi ba jí a wan kop kas.
42019023	A me le ɗang ba jí a so a le shaghal fi̶na mbank kas ye? Ɓe kaaɗi wan j`i si, ɓe ɗi wan nlap mbi̶na ashak ki̶ li̶ɓet nkaa ni.'
42019024	Wuri sat nyem ɗi moo ɗar ɗi a pee ni nee, 'Wu yaa wuri ki̶ daam shaghal zinariya ɗiimi̶ndong ni, wu cín ngwar ɗi wuri ki̶ daam shaghal zinariya mo kaghapaat sí!'
42019025	Mo sat mmishkagham ni nee, 'Daa, wuri ki̶ daam shaghal zinariya ni mo kaghapaat.'
42019026	Wan sat nwun nee, koo ngo ɗiiɗang ye ɗi wuri ki̶ mbii, ɓe mon mbaa cín ɗiki̶ nwuri zak. Amma ngo ɗi ba wuri ki̶ mee mbii kas, ɓe rep mbii ɗi wuri ki̶ni, ɓe mon nsi̶ghi̶t waa nyaa wuri ki̶ni.
42019027	Amma nyem ɗi ba mo riɓet ku wan ɗee a mishkagham nkaa mo kas sí, wu j`i wu twa mo ntoghom fi̶na mpesi."
42019028	Kaaɗi Jesu sat mbii ɗiisi, ɓe wuri taa mmo a ti̶leng a ar kàa nJerusalem.
42019029	Kaaɗi wuri j`i wul kus ki̶ Betfaji ki̶ Betani, nkoghop nJwakpaat, ɓe Jesu wuri lop jep fi̶ri mo vul.
42019030	Wuri sat mmo nee, "Wu so ndi̶ghi̶n laayil ɗi ni akiyeen fuu si, katɗang wu wul, ɓe wun nkat mee làa njaaki ɗi a ɗiɗiin, ɗi ba mee gurum kì̵ kyam lang nkaa ni kas, wu shang wu j`i ki̶ni mpesi.
42019031	Katɗang mee gurum tal pu wun nee, A me le ɗang wuu shang njaaki ni ye? Ɓe wu sat nee, 'A Daa wurii riɓet ni.' "
42019032	Jeplop ɗi Jesu wuri lop ni mo, ɓe mo so kat njaaki ni a kaaɗi Jesu sat mmo si.
42019033	Kaaɗi mo nkaa shang làa njaaki ni, ɓe nyem mbii ni mo sat nee, "A me le ɗang wuu shang làa njaaki ni ye?"
42019034	Ɓe mo lap nee, "A Daa wurii riɓet ni."
42019035	Mo j`i ki̶ njaaki ni pe Jesu ɗi. Mo ɓwot nli̶r furu mo nkaa làa njaaki ni, ki̶ mo le Jesu lang nkaa ni.
42019036	Kaaɗi Jesu wuri lang njaaki ni so, ɓe gurum mo paa ar ni shi nli̶r furu mo.
42019037	Kaaɗi Jesu kus ki̶ j`i wul a pee shisham nJwakpaat, ɓe kuur kì̵ nyemso ndang wuri ni mo ɗoghom c`in retnyit, ki̶ mo kwoop Naan shi ɗoo ɗiiɗes mpee mbii ɗi mo kì̵ naa mo jir.
42019038	Mo sat nee: "Naan le ɗiiret nkaa mishkagham ɗi wuri j`i ndi̶ghi̶n sum kì̵ Daa. Riyang ndi̶ghi̶n ɗengnaan, ki̶ Ɗiihai, pe Naan ɗi zak."
42019039	Pak nyem Farisi ɗi mo mɓut nkuur ni, mo sat nJesu nee, "Ngukám, a gwak nyemso ndang wugha ɗiisi ni mo!"
42019040	Jesu lap mmo nee, "Wan sat nwun nee, koo ɗi nyem ɗiisi mo ɗok titik, ɓe jwak mon nle or."
42019041	Kaaɗi Jesu wuri j`i wul kus kì̵ Jerusalem, wuri naa birni ni, ɓe wuri wal mpee wura.
42019042	Wuri sat nee, "Katɗang ɓe ɗi cicinsi wu man mbii ɗi nii j`i ki̶ tongriyang, amma cicinsi ni, ɓe ni a si̶sok pe wun ɗi.
42019043	Mpeeɗi teer ni mon nj`i, ɗi shaarlek fuu mon nneer wun cighi̶rkaat shi fwang, ki̶ mon nɗurap ar nwun koo a nkoghop ɗiiɗang ye.
42019044	Ɗangɓe mon mpyan birni fuu ni sham nyil, ki̶ mon ntwa wun ki̶ nyem ɗi mo ɗi ndi̶ghi̶n birni ni. Ba mon nyit mee nhi̶k mo nki̶shak ndi̶ghi̶n birni fuu ni kas, mpeeɗi ba j`i wu man parpuus ɗi jí Naan wuri j`i mpee ɓam wun ni kas."
42019045	Kaaɗi Jesu ɗel ndi̶ghi̶n Lu kì̵ Naan ɗiiɗes, ɓe wuri ceen nyemnwor mo.
42019046	Wuri sat mmo nee, "Mo kì̵ ten ran ndi̶ghi̶n takarda kì̵ Naan nee, 'mon mpet lu fi̶na a lu aduwa.' Amma wun kì̵ cighi̶r ki̶ ni, ku ni ɗee a 'goghot mu wat mo.' "
42019047	Koo puus ɗiiɗang ye, ɓe Jesu kámpo kì̵ Naan ngurum mo ndi̶ghi̶n Lu kì̵ Naan ɗiiɗes. Amma pris ɗiinan mo, ki̶ nyemkám Waar kì̵ Mosis mo, ki̶ nyemti̶leng mu gurum ni mo, mo tang ar ɗi mon ntu Jesu ɗi.
42019048	Amma ba mo kat ar ni kas, mpeeɗi gurum ni mo jir mo yaa kám kì̵ Jesu ni riret.
42020001	Parmeeci ɓe Jesu nkaa kámpo Naan, ki̶ satpo ɗiiret ngurum mo ndi̶ghi̶n Lu kì̵ Naan ɗiiɗes, ɓe pris ɗiinan mo, ki̶ nyemkám Waar kì̵ Mosis mo, ki̶ nyemti̶leng kì̵ gurum ni mo, mo j`i pe Jesu ɗi.
42020002	Ɓe mo sat nwuri nee, "A sat mmun, aa c`in mbii ɗiisi mo a shi iiko ɗiiɗang ye? A we cín iiko ɗiisi ni nwugha ye?"
42020003	Jesu lap mmo nee, "Wan riɓet tal mee mbii pu wun zak. Wu sat nwan.
42020004	Kyet baptisma kì̵ Joon ni tong a pe Naan sham ɗi wa? Aa koo ni put a pu gurum mo ɗi ye?"
42020005	Mo ɓeet ki̶ sut nee, "Katɗang ɓe mu lap ne, ni put a pe Naan sham ɗi, ɓe wurin ntal pu mun nee, 'A me le ɗang ba gyet wu cínzeen nwuri kas ye?'
42020006	Amma katɗang mu sat nee, ni put a pe gurum ɗi, ɓe kuur kì̵ gurum si mo jir, mon ncar mun shi ndi̶ng, 'mpeeɗi gurum ni mo cínzeen nee, Joon wuri a ngusatpo kì̵ Naan.' "
42020007	Ɗangɓe mo lap nJesu nee, "Ba mu man peeɗi ni put ɗi kas."
42020008	Jesu sat mmo nee, "Ba wan nsat nwun, ngo ɗi cín iiko nwan mpee c`in mbii aapo ɗiisi mo kas zak."
42020009	Jesu sat sumpo ɗiisi ngurum mo nee, "Gyet mee ngulu wuri kop anab mo mbong fi̶ri, ɓe wuri le ni nsar ki̶ mee nyemnaa bong mo, mpeku wuri so ɗi mmee yil ɗiijong, ɓe wuri so pan tong ɗi.
42020010	Kaaɗi tar nung kì̵ làa ki̶ anab ni c`in, ɓe wuri lop mee ki̶rom fi̶ri, so pe nyemnaa bong anab ni mo ɗi, mpeku mo cín pak làa kì̵ anab ni ɗi nwuri. Amma nyemnaa bong ni mo ni̶ram ki̶rom ni, mo ceen wuri baa waa shi sar ɗin nfii.
42020011	Ngulu ni wuri waa baa lop mee ki̶rom ni so ɗi zak, ɓe nyemnaa bong ni mo ni̶ram wuri zak, mo lejeel nwuri, mo ceen wuri baa shi nsar ɗin nfii zak.
42020012	Wuri waa baa lop ki̶rom ɗiikun so pe mo ɗi zak, ɓe nyemnaa bong ni mo le láa nwuri, mo ceen wuri.
42020013	Ɗangɓe ngubong ni wuri sat nee, 'Wan nc`in a meye? Wan nlop làa fi̶na ɗiimi̶ndong, ɗi wan wal nwuri si, meeɓe mon nnaa ɗiiɗes kì̵ làa fi̶na.'
42020014	Amma kaaɗi nyemnaa bong ni mo naa làa nii j`i, ɓe mo ɓeet ki̶ shak nee, 'A làa ɗi wurin nyaghal hi̶r kop kì̵ ngubong nin nɗiisi. Mu tu wuri, mpeku kop ni ɗee ɗi a munu.'
42020015	Mo mang làa ni vwet cighi̶r aɓwoon bong ni, har mo tu wuri. Wu pan nee, ngubong ni wurin nc`in a me ki̶ nyemnaa bong ɗiisi ni mo ye?
42020016	Wurin nj`i twa nyemnaa bong ɗiisi ni mo, ku wuri cín ɗin mee nyemnaa bong ɗiici mo." Kaaɗi mo ki̶ling mi̶ni, ɓe mo sat nee, "Naan daam mi̶ni."
42020017	Jesu lyap mmo, ɓe wuri sat nee, "A me a shii kì̵ po ɗi mo kì̵ ten ran ndi̶ghi̶n takarda kì̵ Naan si ye? Ɗi ni sat nee: 'Jwak ɗi nyem ɗiklu mo kwar ni, a ni ɗee a ɗiiret met jir mpee le nkwang kì̵ lu ni si ye?'
42020018	Ngo ɗi wuri taa nkaa jwak ɗiisi ni, ɓe wurin mpyan kash-kash. Ki̶ ngo ɗi jwak ɗiisi ni taa nkaa wuri, ɓe nin nɗiyees wuri kaa aas si!"
42020019	Kaaɗi nyemkám Waar kì̵ Mosis mo, ki̶ pris ɗiinan mo, mo man nee, Jesu sat sumpo ɗiisi ni a nkaa mo, ɓe mo tang ar ɗi mon nyaa wuri ɗi ki̶lak-ki̶lak, amma moo ki̶i̶r gurum mo.
42020020	Mpeemi̶ni, ɓe mo leyit nkaa wuri, ki̶ mo lop nyemcoghol mo so pe wuri ɗi, ɗi mo lesut kaa nyem ɗin ndi̶re mo si. Moo tang mee mbii langkáa ɗi nin mput mpo fi̶ri, mpeku mo yaa wuri cín ɗi nsar kì̵ ngutokɗiyeel shi iiko mu Gofna.
42020021	Mo tal pu Jesu nee, "Ngukám, mu man ne, mbii ɗi wugha ki̶ sat mo, ki̶ mbii ɗi wugha ki̶ kám mo, mo a ndi̶re. Ba wugha aa shangyit mmee gurum kas, amma wugha aa kám ar kì̵ Naan ngurum mo azeen-nzeen.
42020022	Kyet nin ndi̶re ku mu kwatwap nSiza aa, koo mu nook ye?"
42020023	Mpeeɗi Jesu man pan ɗiibish mu putughup furu mo, ɓe wuri lap mmo nee,
42020024	"Wu j`i ki̶ mee shaghal nwan naa," Kaaɗi mo j`i ki̶ ni, ɓe wuri tal nee, "A foto mukáa kì̵ we, ki̶ a sum kì̵ we a riran nkaa shaghal ni ye?" Mo lap nee, "a mu Siza."
42020025	Jesu sat mmo nee, "Wu cín nSiza, mbii ɗi mo a mu Siza, ki̶ wu cín nNaan, mbii ɗi mo a mu Naan zak."
42020026	Ba mo kat mee mbii ɗi ni put mpo kì̵ Jesu, ɗi nin mmak le ku mo yaa wuri nyit kì̵ gurum mo kas. Kaaɗi mo ki̶ling lappo mi̶ni, ɓe ni aapo mmo, har mo ɗok titik.
42020027	Pak nyem Saddusi, ɗi moo sat ne, ba mee yaghal a peemúut ɗi kas, mo j`i pe Jesu ɗi.
42020028	Mo tal pu wuri nee, "Ngukám, Mosis wuri ki̶ ran mmun nee, katɗang ɓe mee gurum muut yit mat fi̶ri ɗi, ɗi ba wuraa làa kas, ɓe mee ɗyemni̶ghi̶n fi̶ri lap matkáa ni, mpeku wura làa-làa mo ɗi nɗyemni̶ghi̶n fi̶ri ɗi wuri kì̵ ten muut ni.
42020029	Gyet mee ɗyemni̶ghi̶nshak mo ɗi povul, gwar ɗinshee ni wuri lap mat, ɓe wuri muut ɓe ba wuri yit mee kop kas.
42020030	Gwar ɗiivul ni aasi zak.
42020031	Gwar ɗiikun ni wuri lap wura zak. Har mo povul, mo lap mat ni wura, ki̶ mo j`i murap jir, ba memee yit mee kop ɗi kas.
42020032	Kyes ki̶ni, ɓe mat ni wura yaghal muut aɓwoon kì̵ mo ni zak.
42020033	To, katɗang parpuus ɗi mon nyaghal a peemúut, ɓe wuran nɗee a mat ki̶ we ndi̶ghi̶n mo povul ni ye? Mpeeɗi mo jir, mo kì̵ lap wuran mmat ye?"
42020034	Jesu wuri lap mmo nee, "Gurum ɗin ny`iicinsi moo lapmat, ki̶ moo soɗik zak.
42020035	Amma nyem ɗi Naan wuri naa mon ndi̶re mpee ɗel ndi̶ghi̶n seen ɗi nin ndung j`i si, ki̶ mpee yaghal a peemúut zak. Ba mon nlapmat, koo soɗik kas.
42020036	Mon nɗee a kaa nyemlop kì̵ Naan mo si, ki̶ ba mon nwaa baa muut ɗi kas. Naan wurin nle ku mo ɗee a jep fi̶ri mo, mpeeɗi mo kì̵ ten yaghal a peemúut.
42020037	Amma nyem ɗi mo kì̵ ten murap, mon nyaghal a peemúut ki̶ seen, kaaɗi gyet Mosis wuri kì̵ ten satpo nkaa ni, parɗi wuri naa wus ki̶ se làa li̶ghi̶t si. A mpeemi̶ni, ɓe Mosis satpo nkaa Daa, nee, 'Naan kì̵ Abraham, ki̶ Naan kì̵ Aizik, ki̶ Naan kì̵ Jekop.
42020038	Ba wuri a Naan mu nyem mumuut mo kas, amma a mu nyemɗiiseen mo, mpeeɗi moo kat seen jir a mpee wuri.' "
42020039	Ɗangɓe pak mo mɓut nyemkám Waar kì̵ Mosis mo, mo sat nee, "Ngukám, po ɗi a sat ni a ndi̶re."
42020040	Yaghal mmi̶ni, ɓe ba mo mak kat ɓal mputughup ɗi mon nwaa ba tal mee mbii ɗi pu Jesu zak kas.
42020041	Jesu tal pu mo nee, "Cirang ɗangɓe gurum moo sat ne, 'Kristi wuri a làa kì̵ Devid ye?'
42020042	Mpeeɗi Devid shikáa fi̶ri wuri sat mɓut Zabura nee: 'Daa wuri sat nDaa fi̶na nee, A tong nsarse fi̶na,
42020043	har parɗi wan le shaarlek fugha mo tong nɗer shii fugha.'
42020044	Devid pet wuri a Daa fi̶ri, ɓe cirang ɗang Kristi wuri waa ɗee a làa kì̵ Devid ye?"
42020045	Ɗangɓe Jesu wuri sat njeplop fi̶ri mo ki̶ gurum ni mo jir nee,
42020046	"Wu tap ki̶ kám mu nyemkám Waar kì̵ Mosis mo. Mo a nyem ɗi moo jwal nli̶r ɗiishwal-shwal mo, ki̶ moo mwaan mpeku gurum mo naa mo ɗi. Moo riɓet ku gurum mo tok kì̵ mo ndi̶ghi̶n kasuwa, ki̶ moo riɓet peetong mu nyemnan-nan mo ndi̶ghi̶n lu kì̵ Naan mo, ki̶ peetong ɗiiret met jir mo a peeseriɓet mo.
42020047	A moo yak matkáa mo ki̶ lee furu mo ku mo se, ki̶ moo c`in aduwa mo shwal-shwal shi nyang, mpeku gurum mo kwoop mo ɗi. Mon nlap kwat ɗi ni shwal met jir."
42021001	Jesu wuri cighi̶r naapee, ɓe wuri naa nyemlong mo nkaa ɓwot shaghal furu mɓut kwati mu ɓwot mbiizughum, ɗi mo le ni nLu kì̵ Naan ɗiiɗes ni.
42021002	Ɓe wuri naa mee matkáa ɗi wura a matjeel, wura ɓwot rep anini mo vul ndi̶ghi̶n ni zak.
42021003	Jesu wuri sat mmo nee, "Azeen-nzeen ki̶n sat nwun, mbii ɗi matkáa ɗi wura a matjeel ɗiisi wura ɓwot ndi̶ghi̶n kwati ni, ni met mu kaghar ni mo jir.
42021004	Mpeeɗi nyem ɗiisi mo jir, mo ɓwot mbiizughum ni a mɓut nɗes kì̵ long ɗi mo ki̶ni, amma wura, mɓut jeel fi̶ra, ɓe wura ɓwot a kyes kì̵ mbii ɗi wura ki̶ni mpee se fi̶ra mmi̶ni."
42021005	Pak gurum ɗi mo so ndang Jesu, mo satpo nkaa ret kì̵ ɗik Lu kì̵ Naan ɗiiɗes, ɗi mo kì̵ tap ɗak ni shi jwak ɗiiriret mo, kì̵ mbiizughum ɗi gurum mo kì̵ cín nNaan. Jesu wuri sat mmo nee,
42021006	"Wuu naa mbii ɗiisi mo jir aa? Teer ni moo j`i, ɗi ba mon nyit mee nhi̶k tong nkaa nhi̶k mpee ɗiisi kas. Mon nshirip mo jir."
42021007	Ɗangɓe mo tal pu wuri nee, "Ngukám, mbii ɗiisi mon nyaghal c`in a pi̶rang ye? Mon naa a alama ɗiiɗang ɗi nin nkám ne mbii ɗiisi mon nc`in ye?"
42021008	Jesu wuri lap mmo nee, "Wu tap, taji mee gurum num wun kas. Mpeeɗi gurum mo ɗes, mon nj`i ndi̶ghi̶n sum fi̶na, ku mo sat ɗi ne, 'Wuɗun a Kristi', ki̶ mon nsat zak nee, 'teer ni mo kì̵ j`i wul' ɓe taji wu so ndang mo kas.
42021009	Katɗang wu ki̶ling po nkaa lek mo, ki̶ or mu lek mo, ɓe taji ni leki̶i̶rmuut nwun kas, mpeeɗi ting mbii ɗiisi mon nshee cín akuɗang, amma parkyes kì̵ yil ni kuɗi."
42021010	Ɗangɓe wuri sat mmo nee, "Mee yil nyaghal lek nkaa mee yil, ki̶ mee mulki nyaghal lek nkaa mee mulki.
42021011	Yil nin ntungpee ɗes-ɗes shipee-shipee, neen ki̶ shwal mu lemuut mon ntaa nkaa pee mo shini-shini, ki̶ mbii aapo mo shini-shini mon ntong aɗeng sham.
42021012	Amma akuɗang mbii ɗiisi moo c`in jir, ɓe mon nyak wun, kì̵ mon nlejeel nwun, mon nseet wun nsar kì̵ nyem ɗi moo tap kì̵ lu kì̵ Naan mo, ki̶ mon nle wun nlushaghat, ki̶ mon nso ki̶ wun ntoghom kì̵ mishkagham mo, ki̶ Gofna mo, mpee sum fi̶na.
42021013	Ɗiisi nin ncínpee nwun, mpeku wu katpee satpo ɗiiret ni ɗi mmo.
42021014	Mpeemi̶ni, ɓe taji wu ansuk mpee mbii ɗi wun nlap mmo mpee put kì̵ káa fuu kas.
42021015	Mpeeɗi a wan ncín po ni, ki̶ seen ni nwun, ɗi ba shaarlek fuu mon kat ɓal ɗi mon nɗar ɗi kas, koo mo cíipo ki̶ ni kas zak.
42021016	A puun fuu mo, ki̶ ni̶ghi̶n fuu mo, ki̶ ɗyemni̶ghi̶n fuu mo, ki̶ nyem fuu mo, ki̶ shaar fuu mo, mon nyaghal seet wun, ki̶ mon nle ku mo twa pak mo mɓut nwun zak.
42021017	Gurum mon nkwar wun jir mpee sum fi̶na.
42021018	Amma ba mee shoopkáa fuu mi̶ndong mmak lagham kas.
42021019	Wu ɗar ɓal-ɓal, mpeku Naan wuri ɓam wun ɗi."
42021020	"Katɗang wu naa nyemlek mo j`i neer Jerusalem cighi̶rkaat shi lek, ɓe wu man nee, shirip fi̶ra ni j`i wul kus mmi̶ni.
42021021	Parmi̶ni, ɓe nyem ɗi mon ndi̶ghi̶n yil nJudiya jir, mo swa so mɓut njwak mo, ki̶ nyem ɗi mo ɗi ndi̶ghi̶n birni ni, ɓe mo pwat so a ti̶leng, ki̶ nyem ɗi mo mɓut njepyil mo, ɓe taji mo waa j`i ɗel ndi̶ghi̶n birni ni kas.
42021022	Mpeeɗi teer mi̶ni mo a mu lapkwat, mpeku mbii ɗi mo kì̵ ten ran ni ndi̶ghi̶n takarda kì̵ Naan ni gam ɗi jir.
42021023	Jeel ni si̶ghi̶t naat, nin ntaa nkaa mat ɗi mo ki̶ aak, ki̶ mat ɗi mo nkaa cín wur njep mo ndi̶ghi̶n teer mi̶ni mo. Mpeeɗi jeel ɗi ni a ɗiinaat zam, nin ntaa ndi̶ghi̶n yil ni, ki̶ tughup kì̵ Naan nin nsham nkaa nyem ɗiisi mo.
42021024	Mon ntwa pak mo shi kwai, ki̶ mon nyak pak mo so ki̶ mo kaa ki̶rom mo si, ndi̶ghi̶n yil mo jir. Nyem ɗi ba mo a nyem Yahudi mo kas, mon nti̶reng Jerusalem shi shii zak, har parɗi ɓit kì̵ nyem ɗi ba mo a nyem Yahudi mo kas ni gam."
42021025	"Mon nnaa mbii aapo mo nkaa puus, ki̶ nkaa tar, ki̶ zar mo zak. Mbii mi̶ni ndaampee ngurum ɗi mo ndi̶ghi̶n yil ni hakyeng, ki̶ ki̶i̶rmuut nin nyaa mo, mpee or kì̵ am bahar mo, ki̶ tungpee kì̵ am ni.
42021026	Ni̶ghi̶ntoghom nin nl`ee gurum mo, ki̶ tiip nin ntwa mo mpee ki̶i̶rmuut mu mbii ɗi mon ntaa nkaa yil ni, mpeeɗi mbii ɗi aɗeng mon nyoghon.
42021027	Ɗangɓe mon nnaa Làa kì̵ Gurum wurii sham put ndi̶ghi̶n nluu ɗi aɗeng shi iiko, ki̶ Ɗiihai fi̶ri ɗiiɗes.
42021028	Katɗang wu naa mbii ɗiisi mo ɗoghom c`in, ɓe wu yaghal wu ɗiyeepkáa fuu mo. Wu naapee aɗeng, mpeeɗi ɓam fuu nii j`i wul kus."
42021029	Jesu sat mee sumpo mmo nee, "Wu yit ku tingkoon, ki̶ kaghar ting mo jir, mo ɗee a mbiikám pe wun ɗi.
42021030	Katɗang wu naa ting ni mo ɗoghom tangkom, ɓe wu man nee, tarlok ni wul kus.
42021031	Ni aasi zak, katɗang wu naa mbii ɗiisi mo ɗoghom c`in, ɓe wu man nee, mulki kì̵ Naan ni kus kì̵ j`i.
42021032	Azeen-nzeen, ki̶n sat nwun nee, ba gurum ɗiiyaksi mon mmurap kas, see mbii ɗiisi mo gam jir akuɗang.
42021033	Ɗeng ki̶ yil mon nɗel so, amma ba po fi̶na mon mmak kyam ɗel so kas."
42021034	"Wu tap ki̶ káa fuu mo, mpeku taji wu lepan fuu mo ɗee nkaa seriɓet, ki̶ shwaayughur, ki̶ mbii ɗi mo a mu yil ɗiisi mo, har parɗi puus mi̶ni j`i taa nkaa wun ɗin mman kaa cip si kas.
42021035	Mpeeɗi puus mi̶ni ndung j`i taa nkaa gurum mo aasi, ɗi moo tong ndi̶ghi̶n yil ni jir.
42021036	Amma wu tong shi gongpee ki̶ c`in aduwa, koo pi̶rang ye, mpeku wu katɓal ɗi wun nɗee ɗi a koghorong nkaa mbii ɗi mon ndung c`in si jir, kì̵ mpeku par wu j`i ɗi ntoghom kì̵ Làa kì̵ Gurum."
42021037	Jesu kámpo kì̵ Naan ngurum mo ndi̶ghi̶n Lu kì̵ Naan ɗiiɗes, koo a puus ɗiiɗang ye, amma katɗang par c`in, ɓe wurii put kàa teer mɓut njwak ɗi moo pet ni a Jwakpaat.
42021038	Mɓít-mɓít ɓe gurum moo naa mpwat j`i pe wuri ɗi ndi̶ghi̶n Lu kì̵ Naan ɗiiɗes, mpeku mo ki̶ling kám fi̶ri ɗi.
42022001	Kaaɗi puus retnyit mu bred ɗi ba ni kì̵ yist kas, ɗi ni a mu retnyit mu Canɗel ni wul kus.
42022002	Ɓe pris ɗiinan mo kì̵ nyemkám Waar kì̵ Mosis mo, mo tang ar ɗi mon mmak tu Jesu ɗi, amma mo ki̶i̶r ɗuu kì̵ gurum ni mo.
42022003	Amma Shetan ɗel ndi̶ghi̶n putughup kì̵ Judas ɗi moo pet wuri a Iskariyot. Wuri a memee mɓut jeplop kì̵ Jesu ɗiikaghapaat baavul si mo.
42022004	Judas wuri so lepo ashak kì̵ pris ɗiinan mo, kì̵ nyemlek ɗiinan ɗi moo tap ki̶ Lu kì̵ Naan ɗiiɗes, mpeku wuri sat ar ɗi wurin mmak seet Jesu ɗi mmo.
42022005	Mo kat retnyit zam, ki̶ mo sat nee, wuɗun ncín shaghal nwuri.
42022006	Ɓe Judas riɓet. Aɓwoon mi̶ni ɓe wuri ɗoghom tang ar ɗi wurin nseet Jesu ɗi mmo, ɗi ba gurum mo man kas.
42022007	Parpuus ɗi moo se bred ɗi ba ni ki̶ yist kas ni wul, ɗi ni a puus ɗi moo fet long mu mbiise retnyit mu Canɗel ni ɗi zak.
42022008	Ɓe Jesu lop Pita, ki̶ Joon, wuri sat mmo nee, "Wu so wu ɗak mbiise Tong Ashak mu Canɗel ni mmun mpeku mu se ɗi."
42022009	Mo sat nwuri nee, "Aa riɓet ku mo so mu ɗak ni a mpee ɗiiɗang ye?"
42022010	Wuri lap mmo nee, "Katɗang wu ɗel ndi̶ghi̶n birni ni, ɓe wun nkaat ki̶ mee gwar ɗi wuri ki̶ tughul am nkáa, ɓe wu so ndang wuri, har ndi̶ghi̶n lu ɗi wurin nso ɗel ɗi.
42022011	Ɓe wu sat ngulu ni nee, 'Ngukám wuri sat ne, lu mi̶zep ɗi wan nse mbiise Tong Ashak mu Canɗel ashak kì̵ jeplop fi̶na mo ni a neye?'
42022012	Ngulu ni wurin nkám mee luɗeng ɗiiɗes nwun, ɗi mo ki̶ ɗak le, ɓe wu ɗak mbiise ni mmun nlu mi̶ni."
42022013	Mo so kat ni a kaaɗi Jesu sat mmo si, ɓe mo ɗak mbiise Tong Ashak mu Canɗel ni ɗi nlu mi̶ni.
42022014	Kaaɗi pee ni wul, ɓe Jesu tong a peesese ashak ki̶ jeplop fi̶ri mo.
42022015	Wuri sat mmo nee, "Wan ki̶n fes nriɓet se Tong Ashak ɗiisi ni ashak ki̶ wun akuɗang wan ki̶n shwaajeel.
42022016	Wan sat nwun, ba wan mmak baase ni ɗi, zak kas, see mo gamshii kì̵ ni ndi̶ghi̶n mulki kì̵ Naan, akuɗang."
42022017	Jesu wuri mang mee laaɗaa, ɓe wuri c`in aduwa mu pi̶lang Naan, ɓe wuri sat mmo nee, "Wu lap ɗiisi, wu ɓàk ni nnaar fuu.
42022018	Mpeeɗi yaghal ncicinsi, ɓe ba wan nshwaa am anab ɗiisi ni ɗi kas, see mulki kì̵ Naan ni baaj`i akuɗang."
42022019	Wuri mang bred zak, ɓe kaaɗi wuri c`in aduwa mu pi̶lang Naan, ɓe wuri yilang, wuri cín mmo. Ɓe wuri sat mmo nee, "Ɗiisi a san fi̶na [ɗi mo cín ni mpee wun, wu naa nc`in mi̶ni mpee pan wan."
42022020	Aasi zak, aɓwoon ɗi mo kì̵ se bred ni, ɓe wuri mang laaɗaa ni, wuri sat nee, "Laaɗaa ɗiisi ni ɗee a tuwoorpo shi toghom ɗiipoo mu Naan, ɗi ni yaa ɗak mpee toghom fi̶na ɗi mon mɓeer ni mpee wun.]
42022021	Amma wu naa ngo ɗi wurin ndung seet wan, wurii tong ashak ki̶ wan a peese mbiise ɗiisi ni.
42022022	Mpeeɗi ni a ting Làa kì̵ Gurum wurin mmuut ntiit ki̶ mbii ɗi Naan kì̵ ten le, amma jeel ntaa nkaa ngo ɗi wurin nseet Làa kì̵ Gurum."
42022023	Mo ɗoghom tal pushak nee, koo kyet a we ndi̶ghi̶n mo, wurin nc`in mbii mi̶ni ye?
42022024	Ɓeetshik yaghal nnaar ki̶ jeplop kì̵ Jesu mo nkaa a we a ngo ɗiiɗes met mɓut mmo ye?
42022025	Jesu sat mmo nee, "Mishkagham mu nyem ɗi ba mo a nyem Yahudi mo kas, moo ti̶reng gurum furu ni mo shi iiko, ki̶ nyem ɗi mo a ɗiiɗes nkaa mo ni, moo lesut a kaa nyemɓam gurum mo si.
42022026	Amma ba wun nɗee aasi kas, ni ret ku ngo ɗi wuri a ɗiiɗes ndi̶ghi̶n wun, ɓe ting wuri ɗee a kaa làa ɗiilee si. Ngo ɗi wuri a ngusel fuu, ɓe ting wuri ɗee a laaɗak fuu.
42022027	A we a ngo ɗiiɗes met ye? A ngo ɗi wurii tong a peesese ni aa? Aa koo a ngo ɗi wurii cín mbiise ni ye? A ngo ɗi wurii tong a peese mbiise ni a ɗiiɗes. Amma wan ɗi nnaar fuu kaa nguc`in ɗak nwun si.
42022028	"A wun a nyem ɗi wuu ɗar mɓwoon fi̶na ndi̶ghi̶n kyam ɗi moo kat wan.
42022029	Kaaɗi puun fi̶na wuri cín mulki nwan, ɓe wan cín nwun aasi zak.
42022030	Wun nse ki̶ wun nshwaa ashak ki̶ wan nkaa teebul ndi̶ghi̶n mulki fi̶na, ki̶ wun ntong nkaa mbiitong mu mishkagham mo, ku wu tokɗiyeel ɗi nsaghan mu Isreil ɗiikaghapaat baavul si mo.
42022031	"Simon, Simon! A naa Shetan wuri ki̶ tangpee mpee kyam wun, kaaɗi moo pus kàss si.
42022032	Amma wan ki̶n c`in aduwa mpee wugha Simon, mpeku taji cínzeen fugha ni taa taakat kas. Mpeeɗi parɗi a mpi̶ring a baaj`i, ɓe a nle ku ɗymni̶ghi̶n fugha mo ɗar ɓal-ɓal."
42022033	Pita lap nJesu nee, "Daa wan ki̶n ɗak san mpee so ndang wugha, koo ɗi a nlushaghat, ki̶ koo ɗi a muut zak."
42022034	Jesu lap nee, "Wan sat nwugha Pita cicinsi mpar akuɗang deel ki̶ taaɗoo, ɓe wughan nciipo yitkun, ne ba a man wan kas."
42022035	Jesu wuri tal pu jeplop fi̶ri mo nee, "Kaaɗi jí wan lop wun si, ɓe ba jí wun ki̶ shaghal ndaam, koo kuluk, koo kwaghazak kas, ɓe jí mee mbii jee nwun me?" Mo lap nee, "Waash."
42022036	Jesu sat mmo nee, "Amma yaksi, ngo ɗi wuri ki̶ daam shaghal, koo kuluk, ɓe wuri mang. Ngo ɗi ba wuri ki̶ kwai kas, ɓe wuri mang mbiisup fi̶ri seet, ku wuri seet mee kwai ɗi.
42022037	Wan sat nwun nee, ni a ting ku mbii ɗi mo kì̵ ten ran ni nkaa wan ndi̶ghi̶n takarda kì̵ Naan ni gam ɗi. Mo kì̵ ten ran nee, 'Mo tang wuri ashak ki̶ nyemɗiibish mo.' Aasi ɓe mbii ɗi mo kì̵ ten ran mo nkaa wan, a mo nkaa gam nɗiisi."
42022038	Ɗangɓe jeplop kì̵ Jesu mo sat nee, "Daa, a naa mun ki̶ kwai mo vul mpesi." Jesu sat mmo nee, "Mi̶ni mo mak."
42022039	Jesu wuri put so kàa aɗeng Jwakpaat, kaaɗi wurii naa nc`in ni si. Jeplop fi̶ri mo so ndang wuri.
42022040	Kaaɗi wuri wul a pee ni, ɓe wuri sat njeplop fi̶ri mo nee, "Wu c`in aduwa, mpeku taji wu taa mɓut njwaan kas."
42022041	Wuri gyes so ɗi jong ki̶ mo, kaaɗi gurum mak vwet ndi̶ng so wul ɗi si, ɓe wuri kurum nfurum, kì̵ wuri c`in aduwa.
42022042	Wuri sat nee, "Puun fi̶na, katɗang ni mak c`in, ɓe a baa ki̶ ɗaa mu jeel ɗiisi aku pe wan ɗi, ba a kaaɗi wan ki̶n riɓet si kas, amma see a kaaɗi aa riɓet si."
42022043	Ɗangɓe mee ngulop kì̵ Naan, tong aɗeng sham pe Jesu ɗi, mpeku ngulop ni cínɓal ɗi nwuri.
42022044	Mpeeɗi Jesu mɓut jeel ɗiinaat zam. Jesu wuri waa baa c`in aduwa ɗi tal-tal, har wun fi̶ri ni ɗyong sham nyil kaa toghom si.
42022045	Kaaɗi wuri yaghal a pee aduwa ni, ɓe wuri baaj`i pe jeplop fi̶ri mo ɗi, ɓe wuri kat mo nkaa saam, kì̵ putughup ɗiiwuwat.
42022046	Wuri sat mmo nee, "A me le ɗang wun nkaa saam ye? Wu yaghal, wu c`in aduwa, mpeku taji wu taa ndi̶ghi̶n jwaan kas."
42022047	Kaaɗi Jesu kuɗi nkaa katpo, ɓe Judas Iskariyot ɗi wuri a memee mɓut jeplop kì̵ Jesu ɗiikaghapaat baavul si mo, wuri j`i wul ashak ki̶ kuur gurum mo ɗes ndang wuri. Wuri j`i kus kì̵ Jesu, mpee tok ki̶ wuri shi mi̶shpoo.
42022048	Amma Jesu sat nwuri nee, "Judas, ashee, wughan nseet Làa kì̵ Gurum a shi tokshik shi mi̶shpoo wa?"
42022049	Kaaɗi nyemso ndang Jesu ɗi mo ɗi ashak ki̶ wuri, mo naa mbii ɗi nin ndung c`in, ɓe mo tal pu wuri nee, "Daa, mu c`in lek shi kwai me?"
42022050	Ɗangɓe memee ndi̶ghi̶n nyem ɗi mo ashak kì̵ Jesu, wuri shang kwai fi̶ri, ɓe wuri can kom ɗin nsarse mu ki̶rom kì̵ pris ɗiiɗes met jir ni vwet nyil.
42022051	Amma Jesu sat nee, "Taji wu baa wu cín mi̶ni ɗi kas." Jesu tuwaas kom kì̵ ki̶rom ni, har kom ni zughum nwuri.
42022052	Ɗangɓe Jesu sat mpris ɗiinan mo, ki̶ nyemɗiinan ɗi moo tap ki̶ Lu kì̵ Naan ɗiiɗes, ki̶ nyemɗiinan mu gurum ni mo nee, "Wun wu pwat wu j`i ki̶ kwai mo, ki̶ dughul mo, mpeku wu j`i wu yaa wan ɗi, kaa wan a mee kus wat si aa?
42022053	Ba jí wan ɗi ashak ki̶ wun, shidaar-shidaar ndi̶ghi̶n Lu kì̵ Naan ɗiiɗes, ɓe ba wu yaa wan kas, amma yaksi, pee fuu ni wul, mpeku wu c`in mbii ɗi wuu riɓet ɗi, ɗi ni a mu iiko mu peenkoo ni."
42022054	Nyem ɗi mo yaa Jesu, ɓe mo so ki̶ wuri ntulu kì̵ pris ɗiiɗes met jir ni. Ɓe Pita wuri so mɓwoon kì̵ mo jong-jong.
42022055	Kaaɗi mo lewus a naarfur, ɓe Pita j`i tong ashak ki̶ nyem ɗi mo nkaa ki̶ling wong kì̵ wus ni.
42022056	Ɓe mee reepɗak wura naa Pita wurii tong ashak ki̶ gurum ni mo a yit wus, ɓe wura ti̶ghi̶r yit nkaa wuri, ɓe wura sat nee, "Gwar ɗiisi wuri ashak kì̵ Jesu."
42022057	Amma Pita cíipo, wuri sat nee, "Mat si, ba wan man wuri kas."
42022058	Lang ɗiilee, ɓe mee ngo naa Pita zak, ɓe gwar ni sat nee, "Wugha a memee mɓut nyem ki̶ Jesu ni mo zak" Pita lap nee, "Waash! daa."
42022059	Aɓwoon kì̵ awa mi̶ndong, ɓe mee gwar wuri sat shiɓal nee, "Azeen-nzeen, gwar ɗiisi wuri ashak kì̵ Jesu, mpeeɗi wuri a ngu Galili."
42022060	Amma Pita sat nee, "Kai, wugha! Ba wan man mbii ɗi wugha aa sat ni kas." Abet-abet, akuɗang wurii ɗokpo, ɓe deel taaɗoo.
42022061	Ɓe Daa wuri cighi̶r naa Pita. Ɓe Pita panpo ɗi Jesu ki̶ sat nwuri nee, "Cicinsi mpar, akuɗang deel kì̵ taaɗoo, ɓe wughan nciipo yit kun, ne ba a man wan kas."
42022062	Pita put ati̶leng, ɓe wuri yaa maap ɗi ni a ɗiinaat.
42022063	Ɗangɓe nyem ɗi mo yaa Jesu, mo shwar wuri, ki̶ mo nas wuri.
42022064	Mo paa yit fi̶ri mo, ɗang mo tal pu wuri nee, "A sat mmun ngo ɗi cut wugha."
42022065	Mo sat pak po ɗiibuu mo nkaa wuri ɗes, ki̶ mo fulup wuri zak.
42022066	Kaaɗi ɓit mang, ɓe kuur kì̵ nyemnan-nan mo, ki̶ pris ɗiinan mo, ki̶ nyemkám Waar kì̵ Mosis mo, mo kuur ashak, ndi̶ghi̶n luɓeetpo furu. Ɓe mo j`i ki̶ Jesu ntoghom furu, ɓe mo sat nJesu nee,
42022067	"Katɗang wugha a Kristi, ɓe a sat mmun." Amma Jesu lap mmo nee, "Koo ɗi wan sat nwun, ɓe ba wun ncínzeen kas.
42022068	Ki̶ katɗang ɓe wan tal mee po pu wun zak, ɓe ba wun nlap kas.
42022069	Amma yaghal nyaksi, ɓe Làa kì̵ Gurum wurin ntong nsarse mu iiko kì̵ Naan."
42022070	Mo jir mo sat nee, "Ashee, wugha, a Làa kì̵ Naan wa?" Jesu lap mmo nee, "Wun ki̶ sat nee, wan a Làa kì̵ Naan."
42022071	Mo sat nee, "Mun nwaa mu tang a mee langting ɗiiɗang ɗiki̶ zak ye? Mpeeɗi mun shikáa funu, muu ki̶ling mbii ɗi wuri sat shi po fi̶ri."
42023001	Ɗangɓe kuur kì̵ gurum mo jir, mo yaghal so ki̶ Jesu ntoghom kì̵ Pailet.
42023002	Mo ɗoghom j`i ki̶ po ɗiibuu mo nkaa Jesu, mo sat nee, "Mu yaa gwar ɗiisi wuri nkaa wat nyem funu mo, ki̶ wuri cíi ne, taji mu kwatwap nSiza kas, ki̶ wuri sat ne, wuɗi a Kristi, ɗi a mee mishkagham zak."
42023003	Pailet tal pu Jesu nee, "A wugha a mishkagham mu nyem Yahudi mo me?" Jesu lap mPailet nee, "Ni a kaaɗi a sat si."
42023004	Pailet sat mpris ɗiinan mo, ashak ki̶ kuur kì̵ gurum ni mo nee, "Ba wan kat mee mbii ɗiibish ɗi gwar ɗiisi c`in kas."
42023005	Amma mo ɗar ɓal-ɓal, mo sat nee, "wuri ki̶ wat gurum mo shi kám fi̶ri. J`i wuri shee yaa kám ni a nGalili, har wuri j`i ki̶ni ndi̶ghi̶n Judiya jir, ki̶ wuri j`i wul ki̶ kám ni mpesi zak."
42023006	Kaaɗi Pailet ki̶ling aasi, ɓe wuri tal pu mo nee, "Kyet gwar ni a ngu Galili wa?"
42023007	Kaaɗi Pailet ki̶ling nee, Jesu put a ndi̶ghi̶n yil mu Herot, ɓe wuri lop Jesu so pe Herot ɗi, mpeeɗi ndi̶ghi̶n teer mi̶ni mo, ɓe Herot wuri ɗi nJerusalem zak.
42023008	Kaaɗi Herot naa Jesu, ɓe wuri kat retnyit zam, mpeeɗi puji ɗi, ɓe Herot wurii riɓet naa Jesu, mpeeɗi wurii naa nki̶lingpo nkaa Jesu. Herot lepan ne, ɗin nnaa mee mbii aapo ɗi Jesu nc`in.
42023009	Herot talpo mo ɗes pu Jesu, amma ba Jesu lap mo nwuri kas.
42023010	Ɗangɓe pris ɗiinan mo, ki̶ nyemkám Waar ki̶ Mosis mo, mo gyes so kus pe Herot ɗi, mpeku mo satpo ɗiibuu mo ɗes nkaa Jesu ɓal-ɓal.
42023011	Herot ashak ki̶ sooja fi̶ri mo, mo le Jesu a ɗiibuu, mo shwar wuri, mo nwangpo nwuri, mo lop nli̶r ɗiiki̶rim ɗiishwal nwuri, ɓe mo waa baa lop Jesu so pe Pailet ɗi.
42023012	Jí yam ɓe Herot ki̶ Pailet mo a shaarlek, amma parpuus mi̶ni, ɓe mo ɗee a shaarshak.
42023013	Pailet wuri pet pris ɗiinan mo, ki̶ nyemnan-nan mo, ki̶ gurum ni mo jir ashak.
42023014	Ɓe wuri sat mmo nee, "Wun, wu j`i ki̶ Jesu pe wan ɗi, ne wuri ki̶ wat gurum mo, amma wan ki̶n tokɗiyeel nwuri ntoghom fuu, nkaa mbii ɗi wu sat mo nkaa wuri jir, ɓe ba wan kat wuri kì̵ c`in mee mbii ɗiibish kas.
42023015	ki̶ zak, koo a Herot, ɓe ba wuri kat Jesu c`in mee mbii ɗiibish kas, mpeeɗi wuri waa baa lop wuri j`i pu wan ɗi. Ba Jesu kì̵ c`in mee mbii ɗiibish, ɗi ni mak le ku mo tu wuri kas.
42023016	Mpeemi̶ni ɓe wan nfwo ngwam nwuri, ku wan ɓwot wuri ɗi." [
42023017	Mpeeɗi ni a ting ku parpuus retnyit mu Canɗel, ɓe wuri ɓwot mee gurum mi̶ndong mmo, mɓut nyem ɗi mo kì̵ ɓwaghat mo.]
42023018	Amma mo jir, mo le or po mi̶ndong nee, "A le ku mo tu Jesu, a ɓwot a Barabbas mmun!"
42023019	Mo ɓwaghat Barabbas wuri nlushaghat a mpee mee po tawai ɗi ni yaghal ndi̶ghi̶n birni, ki̶ po tukáa zak.
42023020	Mpeeɗi Pailet wurii riɓet ɓwot Jesu, ɓe wuri waa baa satpo ngurum ni mo zak.
42023021	Amma mo waa si̶ghi̶t le or ɗes nee, "A pwas wuri nkaa shiyeep! A pwas wuri nkaa shiyeep!"
42023022	Pailet waa ba sat ɗi mmo yitkun nee, "A mpee meye? Jesu wuri c`in a mbii ɗiibish ɗiiɗang ye? Ba wan kat mee mbii ɗiibish ɗi ni mak le ku mo tu wuri kas. Mpeemi̶ni, ɓe wan nfwo ngwam nwuri, ku wan ɓwot wuri ɗi."
42023023	Amma mo si̶ghi̶t le or shi ɗoo ɗiiɗes nee, "A le ku mo pwas wuri nkaa shiyeep!" Har ɗoo ki̶ mo ni se koghorong nkaa Pailet.
42023024	Mpeemi̶ni, ɓe Pailet can ɗiyeel muut nJesu. Mbii ɗi mo pu ɗang ni mmi̶ni.
42023025	Pailet Wuri ɓwot gwar ɗi moo riɓet ni, ɗi jí mo ki̶ le wuri nlushaghat a mpee po tawai, ki̶ tukáa si. Amma wuri cín Jesu nsar kì̵ mo, mpeku mo c`in mbii ɗi moo riɓet ɗi ki̶ wuri.
42023026	Kaaɗi mo a ar so ki̶ Jesu, ɓe mo taa yaa mee ngu Sairin, ɗi moo pet sum fi̶ri a Simon, ɗi wuri tong mmee laayil j`i. Mo le wuri mang shiyeepyoghom ki̶ Jesu ni ting, ku wuri so ki̶ni ɗi ndang Jesu.
42023027	Gurum mo ɗes mo so ndang wuri, mɓut mmo, ɓe pak mat mo ɗi, ɗi mon mmaap mpee wuri.
42023028	Amma Jesu cighi̶r naa mo, ɓe wuri sat mmo nee, "Wun jiraap nJerusalem mo, taji wu wal mpee wan kas, amma wu wal a mpee káa fuu, ki̶ mpee jep fuu mo zak.
42023029	Wu naa, teer ni moo j`i, ɗi gurum mon nsat nee, 'Mat ɗi mo a jeer, ɗi ba mo ki̶ kyam làa mee làa kas, ki̶ ɗi ba jep mo ki̶ kyam shwaawur furu kas, a mon nkat ɗiiret.'
42023030	A ndi̶ghi̶n teer mi̶ni mo, ɓe gurum mon nɗoghom sat njwak mo nee, 'Wu taa nkaa mun' ki̶ mon nsat nguus mo nee, 'Wu paa mun.'
42023031	Katɗang gurum mon nc`in mbii ɗiisi mo ɓe ting ni kuɗi mbi̶rak, ɓe katɗang, ting ni fii ɓe mon nc`in a me nniye?"
42023032	Mo so ki̶ mee nyemɗiibish mo vul, mpeku mo twa mo ɗi ashak ki̶ Jesu zak.
42023033	Kaaɗi mo so wul mmee peeɗi moo pet ni a Golgofa (shii kì̵ ni a ɗyeskáa) ɓe mo pwas wuri ashak ki̶ nyemɗiibish ɗiivul si mo. Memee nsarse kì̵ Jesu, ki̶ memee nsarkul fi̶ri zak. [
42023034	Jesu sat nee, "Daa, a fwo mmo, mpeeɗi ba mo man mbii ɗi moo c`in ni kas.]" Aɓwoon ɗi mo koospaa mpee nli̶r kì̵ Jesu ni mo, ɓe mo ɓàk nli̶r ni mon nnar furu.
42023035	Gurum mo ɗar ku mo naa mbii ɗi nii c`in ɗi. Amma nyemnan-nan mu nyem Yahudi mo, mo nwangpo nJesu, mo sat nee. "Jí wugha ɓam gurum mo, a ɓamsak zak shing! Katɗang ɓe a wugha a Kristi ɗi Naan wuri ki̶ bi̶lip wugha."
42023036	Sooja mo nwangpo nwuri, ɓe mo mang am anab ɗiiɗeet mo j`i cín nwuri.
42023037	Ki̶ mo sat zak nee, "Katɗang ɓe wugha a mishkagham mu nyem Yahudi mo, ɓe a ɓamsak fugha shing?"
42023038	Mo ran mee po le nkaa yoghom ni aɗeng nkáa fi̶ri, ɗi ni sat nee, "a Mishkagham mu nyem Yahudi mo nɗiisi."
42023039	Memee mɓut nyemɗiibish ɗi mo pwas mo ashak ki̶ Jesu, wuri satpo ɗiibish nJesu nee, "Katɗang wugha a Kristi ni, ɓe a ɓamsak, ki̶ mun zak shing!"
42023040	Amma gwar ɗiibish ɗiivul ni wuri jighi̶r gi̶ni̶ghi̶n ni nee, "Ba wugha ki̶i̶r Naan kas aa? Ba mo can a ɗiyeel ɗiibish mmun weet ki̶ wuri kas aa?
42023041	Mo canɗiyeel muut munu ni a ndi̶re, mpeeɗi mun muu lap a kwat mu ɗak funu ɗiibish mo, amma ba gwar ɗiisi wuri c`in mee mbii ɗiibish kas."
42023042	Gwar ɗin nsarse kì̵ Jesu wuri sat nee, "Jesu a pan wan parɗi a j`i ndi̶ghi̶n mulki fugha."
42023043	Jesu lap ngwar ni nee, "Azeen-nzeen ki̶n sat nwugha cicinsi ɓe nwugha ɗi ashak ki̶ wan ndi̶ghi̶n Paradayis," (ɗi shii kì̵ mi̶ni a pee ɗiiret, mpee nook, ɗi Naan ɗi).
42023044	Kaaɗi karfe kaghapaat baavul mu puus ni wul, ɓe pee ni rii ndi̶ghi̶n yil ni jir, har so wul karfe kun.
42023045	Ba puus ni yaa pee kas. Fuwaat ɗi ni ndi̶ghi̶n Lu kì̵ Naan ɗiiɗes ni tee sham a naar har ni ɓàk vul.
42023046	Ɓe Jesu wuri petpee shi ɗoo ɗiiɓal, wuri sat nee, "Daa, wan le riin fi̶na a ndi̶ghi̶n sar fugha." Aɓwoon ɗi wuri satpo mi̶ni, ɓe wuri shang nookmuut ɗak.
42023047	Kaaɗi ngo ɗiiɗes nkaa sooja mo wuri naa mbii ɗi mo kì̵ c`in si mo, ɓe wuri kwoop Naan, wuri sat nee, "Azeen-nzeen ba gwar ɗiisi wuri ki̶ c`in mee mbii ɗiibish kas!"
42023048	Kaaɗi kuur kì̵ gurum ni mo naa mbii ɗi ni c`in jir a pee ni, ɓe mo baa waa. Mo nkaa nas tughur furu mo.
42023049	Amma nyem ɗi mo man Jesu jir, ki̶ mat ɗi mo pwat nGalili mo j`i ndang wuri, mo pan ɗar jong-jong, mpee naa mbii ɗiisi mo jir.
42023050	Mee gwar wuri ɗi, ɗi sum fi̶ri a Josep, ngu Arimafiya, ɗi ni a mee birni ndi̶ghi̶n yil mu nyem Yahudi mo. Wuri a memee mɓut nyemɓeetpo mu nyem Yahudi mo, ki̶ wuri a mee ngo ɗin ndi̶re.
42023051	Ba jí wurin mɓwoon ki̶ po ɗi mo ɓeet ni, ki̶ ɗak ɗi mo c`in ni kas zak. Wuri a mee ngo ɗi wurin ndung gong j`i kì̵ mulki kì̵ Naan.
42023052	Josep wuri so pe Pailet ɗi, mpeku wuri ɗang kúm kì̵ Jesu ɗi.
42023053	Wuri sham ki̶ kúm kì̵ Jesu ni, ɓe wuri ɓwaghat ni shi fuwaat wum, ɓe wuri so le ni ndi̶ghi̶n ki̶cir ɗi mo ki̶ sul ni mɓut njwak, ɗi ba mo kì̵ kyam wum mee gurum ɗiɓut kas.
42023054	Parmi̶ni a parpuus ɗak mbii mo, mpeeɗi daɗaar ni, ɓe ni a puus Nookɗi.
42023055	Mat ɗi mo pwat nGalili j`i ashak ki̶ Jesu si, mo so ndang Josep mpee wum Jesu. Mo so naa ki̶cir ni, ki̶ kaaɗi mo gan kúm kì̵ Jesu ndi̶ghi̶n ki̶cir ni si.
42023056	Aɓwoon mi̶ni, ɓe mo waa baaso waa ki̶ mo ɗak pak mbii ɗiiɗu shang-shang mo, ki̶ mwoor pwos ɗiiɗu shang-shang mo. Parpuus Nookɗi, ɓe mo nookɗi, kaaɗi Waar kì̵ Mosis sat si.
42024001	Mɓít-mɓít parpuus, ɗin nshee mu teer ɗiipovul si mo, ɓe mat ni mo so ɗi a ki̶cir ni, ki̶ mbii ɗiiɗu shang-shang ni mo, ɗi mo kì̵ ten ɗak mo.
42024002	Mo kat mo kì̵ bet jwak ɗiiɗes, ɗi ni ɗi mpoki̶cir ni baa ki̶ni.
42024003	Mo ɗel ndi̶ghi̶n ki̶cir ni, ɓe ba mo kat kúm kì̵ Daa Jesu ni ɗi kas.
42024004	Kaaɗi mbii nin nkaa aapo mmo, ɓe nɗin mman ɓe mee das mo vul, ɗi mo ki̶ nli̶r ɗiimi̶lep, mo ɗar kus ki̶ mat ni mo.
42024005	Mpee ki̶i̶rmuut, ɓe mat ni mo zum ki̶ káa furu mo nyil. Das ni mo sat mmo nee, "A me le ɗang wuu tang ngo ɗiiseen mɓut nyem mumuut mo ye? [
42024006	Ba wuri ɗi mpesi kas, wuri ki̶ yaghal.] Wu panpo ɗi jí wuri kì̵ ten sat wun, kaaɗi wuri kuɗi ashak ki̶ wun nGalili.
42024007	Jí wuri ki̶ sat nwun nee, 'Ting mon nseet Làa kì̵ Gurum ndi̶ghi̶n sar kì̵ nyemshikbish mo, ki̶ mon mpwas wuri nkaa shiyeepyoghom, ɗangɓe ndi̶ghi̶n shii ɗiikun ɓe wurin mbaa yaghal a peemúut zak.' "
42024008	Ɗangɓe mat ni mo panpo kì̵ Jesu ni mo.
42024009	Ɓe mo yaghal a peeki̶cir ni, mo baa waa, ɓe mo so yakshii ki̶ mbii ɗiisi mo jir nyemso ndang Jesu ɗiikaghapaat baami̶ndong si mo, ki̶ kaghar ni mo jir zak.
42024010	Mat ni mo a Meeri Makdalin, ki̶ Joana, ki̶ Meeri ni̶ghi̶n kì̵ Jemis, ki̶ kaghar mat ɗi mo ashak ki̶ mo. A mo so sat mbii ɗiisi mo njeplop mo.
42024011	Amma po ɗiisi mo ɗee pe jeplop kì̵ Jesu ni mo a kaa po ɗiibuu si, ba mo cínzeen po ni mo kas. [
42024012	Amma Pita yaghal su so ki̶lak-ki̶lak a peeki̶cir ni. Ɓe wuri zum, wuri lyap ndi̶ghi̶n ki̶cir ni, ɓe wuri naa fuwaatwum ni mo ki̶ wur mmee koghop ɓejee. Ɓe wuri yaghal baa ntulu. Mbii ɗiisi ni aapo nwuri zam.]
42024013	Parpuus mi̶ni, ɓe memee mo vul mɓut nyemso ndang Jesu mo, mo a ar so nrep mee laayil ɗi moo pet ni a Immawus, yaghal nJerusalem mpee so nlaayil mi̶ni a meel povul.
42024014	Mo nkaa po ki̶ shak nkaa mbii ɗi mo ki̶ c`in si jir.
42024015	Kaaɗi mo ɗi nkaa po ni, ki̶ mo pu bi̶lip shii kì̵ mbii ɗiisi mo ki̶ shak, ɓe Jesu shikáa fi̶ri, wuri j`i wul kus ki̶ mo, ɓe wuri mwaan ashak ki̶ mo.
42024016	Amma ba mo man ne, a Jesu kas.
42024017	Jesu tal pu mo nee, "Wuu ɓeet a po ɗiiɗang ki̶ shak, ɓe wun mmwaan ye?" Ɓe mo ɗar rik, shi putughup ɗiiwuwat.
42024018	Memee ndi̶ghi̶n mo, ɗi sum fi̶ri a Kiliyopas, wuri lap nwuri nee, "A wugha mmi̶sak ndi̶ghi̶n Jerusalem, ɗi ba a man mbii ɗi mo ki̶ c`in ndi̶ghi̶n shiiteer ɗiisi mo kas aa?"
42024019	Wuri tal nee, "A mbii ɗiiɗang mo kì̵ c`in ye?" Mo lap nwuri nee, "A po nkaa Jesu ngu Nazaret, ɗi jí wuri a mee ngusatpo kì̵ Naan, ɗi wuri ki̶ iiko mɓut nɗak ki̶ po jir, ntoghom kì̵ Naan ki̶ gurum mo jir.
42024020	Amma pris ɗiinan mo, ki̶ nyemnan funu mo, mo seet wuri, har mo canɗiyeel muut nwuri, ɗi ni le ku mo pwas wuri nkaa shiyeepyoghom zak.
42024021	Amma jí muu canciin nee, a wurin ang nyem Isreil mo. A shii ɗiikun nɗiisi, ɗi mbii ɗiisi mo kì̵ c`in.
42024022	Ki̶ zak, pak mat mo ɗi, mɓut mmun, mo waa sat mbii aapo mmun nee, kaaɗi wuɗun so a peeki̶cir ni mɓít-mɓít,
42024023	ɓe ba wuɗun kat kúm ki̶ wuri ni ɗi kas. Ɓe mo baaj`i sat mmun ne, wuɗun naa mee nyemlop kì̵ Naan mo, ɗi mo sat wuɗun nee, wuri ɗi ki̶ seen.
42024024	Pak mo mɓut nyem ɗi mo ashak ki̶ mun zak, mo so ɗi a peeki̶cir ni, ɓe mo so kat ni aasi azeen, kaaɗi mat ni mo sat si, amma ba mo naa wuri shikáa fi̶ri kas."
42024025	Ɗangɓe Jesu sat mmo nee, "Wun wu mwen zam, putughup fuu mo toghon mpee cínzeen mbii ɗi nyemsatpo kì̵ Naan mo kì̵ ten sat jir!
42024026	Ni a ting ku Kristi wuri shwaajeel ki̶ mbii ɗiisi mo, mpeku wuri ɗel ɗi mɓut nƊiihai fi̶ri."
42024027	Jesu shee yakshii ni mmo, nkaa mbii ɗi nyemsatpo kì̵ Naan mo kì̵ ten sat nee. Mon nc`in nwuri, yaghal mɓut takarda kì̵ Mosis ki̶ nyemsatpo kì̵ Naan mo, ki̶ mɓut takarda kì̵ Naan ni jir.
42024028	Mo j`i wul kus ki̶ rep laayil ɗi mon ndung so ɗi ni, ɓe Jesu wuri c`in kaa wurin nɗi̶ɗel so.
42024029	Amma mo ɗang pu wuri nee, "A táa pe mun ɗi. A naapee nii ɗoghom shaal." Jesu wuri taa tong ashak ki̶ mo.
42024030	Kaaɗi wuri tong ki̶ mo mpee se mbiise, ɓe wuri mang bred, wuri le ɗiiret nkaa ni, wuri yilang ni, wuri cín mmo.
42024031	Ɓe yit furu mo wang ki̶ mo man nee, a Jesu. Ɓe wuri lagham ɗiyaas aki̶ mo.
42024032	Mo sat ki̶shak nee, "Kaaɗi wurin nkaa katpo ki̶ mun a ar si, ɓe ɗi putughup funu mo caan kaaɗi wurin nkaa yakshii kì̵ po ɗi mo ndi̶ghi̶n takarda kì̵ Naan mo mun a ar si."
42024033	Ɗangɓe mo yaghal abet, mo waa baaso nJerusalem. Mo kat jeplop kì̵ Jesu ɗiikaghapaat baami̶ndong si moo kuur ashak a pee mi̶ndong, ki̶ nyem ɗi mo ashak ki̶ mo.
42024034	Jeplop ni mo nkaa sat nee, "Azeen-nzeen Daa wuri kì̵ yaghal a peemúut, har wuri kì̵ kámshin fi̶ri nSimon Pita."
42024035	Ɓe nyemso ndang Jesu ɗi mo tong Immawus j`i, mo sat mmo mbii ɗi ni taakat mo a ar so Immawus, ki̶ kaaɗi mo j`i man ne, a Jesu, kaaɗi wuri yilang bred cín mmo.
42024036	Kaaɗi mo nkaa sat mbii ɗiisi mo, ɓe Jesu shikáa fi̶ri wuri baaj`i ɗar nnaar furu. [Ɓe wuri sat mmo nee, "Riyang pe wun ɗi!]"
42024037	Amma ki̶i̶rmuut yaa mo, har mo ɗaar, mpeeɗi mo pan ne, ɗuu naa a mee riin.
42024038	Jesu sat mmo nee, "A me le ɗang ki̶i̶rmuut yaa wun ye? A me le ɗang pan mo j`i ndi̶ghi̶n putughup fuu mo shini-shini ye?
42024039	Wu naa sar fi̶na mo, ki̶ shii fi̶na mo. A wan shikáa fi̶na nɗiisi. Wu kyam san fi̶na ku wu naa ɗi. Ba riin ki̶ mee nan koo ɗyes mo, kaaɗi wu naa wan ki̶ mo si kas." [
42024040	Kaaɗi Jesu satpo mi̶ni, ɓe wuri kám sar fi̶ri ki̶ shii fi̶ri mmo.]
42024041	Mpee retnyit ɗi mo ki̶ni, ki̶ mpeeɗi ni aapo mmo, ɓe ba mo cínzeen ki̶lak kas. Ɓe Jesu tal pu mo nee, "Wun ki̶ mee mbiise mpesi me?"
42024042	Ɓe mo cín rep pupwap ɗiiwuwus nwuri.
42024043	Ɓe wuri lapse a yit furu jir.
42024044	Wuri sat mmo zak nee, mbii ɗiisi mo a po ɗi jí wan ki̶n ten sat mo nwun, ɓe wan kuɗi ashak ki̶ wun nee, "Mbii ɗi mo kì̵ ten ran mo nkaa wan jir, mɓut Waar kì̵ Mosis, ki̶ nyemsatpo kì̵ Naan mo, ki̶ Zabura zak, ɓe ting mo gam mo."
42024045	Ɗangɓe wuri wang pan furu mo, ku mo manshii kì̵ mbii ɗi mo kì̵ ten ran mo jir ndi̶ghi̶n takarda kì̵ Naan mo ɗi.
42024046	Wuri sat mmo zak nee, "Mo kì̵ ten ran aasi nee, ting Kristi wurin nshwaajeel, ki̶ wurin nyaghal a peemúut a parpuus ɗiikun zak.
42024047	Ki̶ mon nsatpo Naan ɗiiret, mpeku gurum mo tuwap, ku Naan fwo shikbish furu mo ɗi a ndi̶ghi̶n sum fi̶ri. Mon nsatpo ɗiiret ɗiisi ngurum mo nyil ni mo jir, ki̶ mon nshee satpo ni a nJerusalem.
42024048	Wun a langting kì̵ mbii ɗiisi mo jir.
42024049	Wan nlop mbii ɗi puun fi̶na wuri kì̵ ten tuwoor ni nwun. Wu tong ɗi ndi̶ghi̶n birni ni akuɗang, har parɗi Naan wurin lop iiko aɗeng sham nkaa wun."
42024050	Jesu wuri so ki̶ mo a ti̶leng har wul mBetani. Jesu ɗiyeep sar fi̶ri kàa aɗeng, ɓe wuri le ɗiiret nkaa mo.
42024051	Kaaɗi wuri nkaa le ɗiiret nkaa jeplop fi̶ri mo, ɓe wuri ɗoghom ɓàkshak ki̶ mo. [Mo mang wuri kàa aɗeng.]
42024052	Mo seyil nwuri, ɓe mo baaj`i nJerusalem shi retnyit zam.
42024053	Moo tong Lu kì̵ Naan ɗiiɗes shidaar-shidaar, ki̶ mo nkaa kwoop Naan.
43001001	Pugyet ɗin nshee akuɗang Naan ki̶ leyil ɓe Po ni ɗi. Po ni ashak ki̶ Naan. Po ni a Naan.
43001002	Po ni ashak ki̶ Naan pugyet ɗi nshee.
43001003	Naan le mbii mo jir a shi wuri. Ndi̶ghi̶n mbii ɗi Naan wuri le mo jir, ɓe Naan le mo a shi wuri.
43001004	A Po ni a kuk mu seen. Seen ɗiisi ni j`i ki̶ peeɓang ngurum mo.
43001005	Peeɓang ni ɓangpee mɓut nkoo, amma ba peenkoo ni mak se koghorong nkaa ni kas.
43001006	Naan lop mee gwar ɗi sum fi̶ri a Joon.
43001007	Wuri j`i a mpeku wuri satpo ɗi ngurum mo nkaa peeɓang ni, mpeku gurum mo ki̶ling, ku mo cínzeen ɗi mpo ɗi wuri sat ni.
43001008	Ba jí a wuri shikáa fi̶ri a peeɓang ni kas, amma jí wuri j`i a mpeku wuri c`in langting ɗi nkaa peeɓang ni.
43001009	A ɗiisi ni a peeɓang ɗi azeen-nzeen ni, ɗi ni ɓangpee ngurum mo, ɗi moo j`i ndi̶ghi̶n yil ɗiisi.
43001010	Gyet Po ni ɗi ndi̶ghi̶n yil ni. Naan leyil ni ɗi a shi Po ni, jir ki̶si, ɓe ba yil ni man Po ni kas.
43001011	Wuri j`i ndi̶ghi̶n yil fi̶ri, amma nyem fi̶ri mo kwar lap wuri.
43001012	Amma nyem ɗi mo lap wuri jir, ki̶ mo cínzeen sum fi̶ri, ɓe wuri cín iiko mmo, mpeku mo ɗee ɗi a jep kì̵ Naan mo.
43001013	Ba a kaaɗi moo làa-làa mo, ndi̶ghi̶n mi̶se ɗi gurum moo loghot kì̵ c`in ni kas, amma a pu Naan ɗi.
43001014	Po ni cighi̶r ɗee a gurum. Wuri gam ki̶ ɗiiret ki̶ zeen, ki̶ wurii tong ndi̶ghi̶n mun. Mu naa ɗiiɗes fi̶ri, ɗiiɗes ɗi ni a mu làa mi̶ndong pe puun fi̶ri ɗi.
43001015	Joon c`in langting nkaa wuri. Joon ɗiyeep ɗoo wuri sat nee, "A gwar ɗi wan sat ne 'wurin nj`i aɓwoon fi̶na, ɗi wuri a ɗiiɗes met nwan. Mpeeɗi pugyet wuri ɗi, ɓe ba mo kì̵ làa wan kas.' "
43001016	A mpee ɗes ki̶ ɗiiret fi̶ri, ɓe mun jir mu kat mbii mo ɗes, ɗiiret nkaa ɗiiret.
43001017	Gyet Naan wuri cín Waar mo a nsar kì̵ Mosis, amma Naan wuri cín ɗiiret ki̶ zeen mmun a mpee Jesu Kristi.
43001018	Ba mee gurum kì̵ kyam naa Naan kas koo ɗiɓen. See a Làa fi̶ri ɗiimi̶ndong, ɗi wuri a kaa Naan puun fi̶ri si, ɗi wuri tong pu puun ɗi zak, a wuri kám Naan mmun.
43001019	Parmeeci si, ɓe nyemnan-nan mu nyem Yahudi ɗi mon nJerusalem, mo lop pris mo, ki̶ Livai mo, ku mo so tal pu Joon nee, "Wugha a weye."
43001020	Ɓe ba Joon kwar lap ni mmo kas, amma wuri lap, ki̶ wuri sat zeen mmo nee, "Ba wan a Kristi kas."
43001021	Ɓe mo waa ba tal pu wuri nee, "Ɗangɓe wugha a weye? A wugha a Ilaija wa?" Joon wuri lap mmo nee, "Waash ba a wan kas." Ɗangɓe mo tal pu wuri nee, "Wugha a ngusatpo kì̵ Naan si wa?" Wuri lap mmo nee, "Waash!"
43001022	Mo sat nwuri nee, "Ɗang wugha a weye? A sat mee mbii mmun, mpeku mu kat mbii ɗi mun nso mu sat ɗi nyem ɗi mo lop mun. Wugha aa pet sak a weye?"
43001023	Joon wuri lap mmo nee, "Wan a ɗoo ki̶ ngupetpee a yil, ɗi wuri sat nee, 'Wu ɗak ar kì̵ Daa.' (Kaaɗi ngusatpo ki̶ Naan Aizaya sat si.)"
43001024	Das ɗi nyem Farisi mo lop mo ni,
43001025	mo baa tal pu wuri nee, "Katɗang ba wugha a Kristi kas, ki̶ ba wugha a Ilaija kas, ki̶ ba wugha a Ngusatpo kì̵ Naan ɗi gyet Naan sat ne wuɗin nlop si kas. Ɓe a me le ɗang aa c`in baptisma ye?"
43001026	Joon lap mmo nee, "Wan ki̶n c`in baptisma ngurum mo a shi am, amma mee gwar wurii ɗar ɗi naar fuu ɗi ba wu man kas.
43001027	A wuri a ngo ɗi wurin nj`i aɓwoon fi̶na, ɗi koo a teng kwaghazak fi̶ri, ɓe ba ɗiiret fi̶na ni mak mpeku wan fwoon ni kas."
43001028	Mo satpo ɗiisi mo jir a mBetani, nkoghop puus ki̶kàa mu dung nJodan, a peeɗi Joon wurii c`in baptisma ɗi.
43001029	Daɗaar ni, ɓe Joon wuri naa Jesu wurii j`i pe wuri ɗi. Ɓe Joon sat nee, "Wu naa Laatum kì̵ Naan ɗi wuri mang shikbish ki̶ yil ni!
43001030	A wuri a ngo ɗi wan ki̶n sat nee, 'Mee gurum wurii j`i mɓwoon fi̶na, ɗi wuri a ɗiiɗes met nwan, mpeeɗi pugyet wuri ɗi, ɓe ba mo ki̶ làa wan kas.'
43001031	Ba j`i wan man wuri kas, amma mbii ɗi ni leɗang wan j`i, ki̶ wan c`in baptisma ngurum mo shi am, a mpeku wan le ku nyem Isreil mo man wuri ɗi."
43001032	Joon wuri c`in langting ni, wuri sat nee, "Wan naa Riin ki̶ tong aɗeng sham kaa mɓul si, ni sham lang nkaa wuri.
43001033	Ba jí wan man wuri kas. See a ngo ɗi wuri lop wan kun c`in baptisma ngurum mo shi am, a wuri sat nwan nee, 'Ngo ɗi a naa Riin sham lang nkaa wuri, ɓe a wuri a ngo ɗi wurin nc`in baptisma ngurum mo shi Riin Ɗiiɓang.'
43001034	Azeen-nzeen, wan naa Riin Ɗiiɓang sham lang nkaa wuri, mpeemi̶ni ɓe wan cín langting nee, gwar ɗiisi a Làa kì̵ Naan."
43001035	Daɗaar ni zak, ɓe Joon wurii ɗar ashak ki̶ nyemlop fi̶ri mo vul.
43001036	Kaaɗi wuri naa Jesu ki̶ mwaan, ɓe wuri sat nee, "Wu naa Laatum kì̵ Naan!"
43001037	Kaaɗi nyemso ndang Joon ɗiivul ni mo ki̶ling mbii ɗi wuri sat ni, ɓe mo yaghal so ndang Jesu.
43001038	Jesu cighi̶r naapee, ɓe wuri naa moo j`i ndang wuri. Ɓe wuri tal pu mo nee, "Wuu tang a meye."
43001039	Mo lap nwuri nee, "Rabbai, (ɗi shii ki̶ mi̶ni a Ngukám,) aa tong a neye?" Ɓe Jesu lap mmo nee, "Wu j`i ku wu so wu naa ɗi." Ɓe mo so naapee ɗi wurii tong ɗi. Mo wet ashak ki̶ wuri, har pee ni wul karfe feer ɗii mu kansi̶ghi̶n.
43001040	Memee ndi̶ghi̶n nyem ɗiivul ɗi mo ki̶ling sat ki̶ Joon ɗang mo so ndang Jesu, a Andru ɗyemni̶ghi̶n ki̶ Simon Pita.
43001041	A wuri shee so tang ɗyemni̶ghi̶n fi̶ri Pita, ɓe wuri sat mPita nee, "Muu kat Masiya." (Ɗi shii kì̵ mi̶ni a Kristi.)
43001042	Ɗangɓe Andru so ki̶ Pita pe Jesu ɗi. Kaaɗi Jesu naa Pita, ɓe wuri sat nee, "A wugha a Simon làa kì̵ Joon. Mon mpet wugha a Kefas, ɗi ni a Pita." (Ɗi shii kì̵ ni a nee, wugha ɗee a kaa jwak si.)
43001043	Daɗaar ni, ɓe Jesu yaghal so nGalili. Wuri taa kat Filip a ar. Ɓe Jesu sat nwuri nee, "A j`i ndang wan."
43001044	Filip wuri a nguyil mBetseda, ɗi ni a yil ki̶ Andru ki̶ Pita.
43001045	Filip so kat Nataniyel, ɓe wuri sat nNataniyel nee, "Muu kat ngo ɗi gyet Mosis ki̶ nyemsatpo kì̵ Naan, mo ran po nkaa wuri ndi̶ghi̶n po Naan ɗiisi̶ghi̶r si, a po nkaa Jesu ngu Nazaret làa kì̵ Josep."
43001046	Nataniyel sat nFilip nee, "Kyet mee mbii ɗiiret mmak put ndi̶ghi̶n yil nNazaret wa?" Ɓe Filip lap nwuri nee, "A j`i mmun so ku a naa ɗi."
43001047	Jesu naa Nataniyel ki̶ j`i pe wuri ɗi, ɓe wuri satpo nkaa wuri nee, "Wu naa ngu Isreil ɗii mu zeen, ɗi ba wurii c`in ɗung kas!"
43001048	Nataniyel tal pu Jesu nee, "Cirang a man wan ɗi ye?" Jesu lap nwuri nee, "Akuɗang Filip ki̶ pet wugha, kaaɗi wugha nder tingkoon sí, ɓe ki̶n naa wugha."
43001049	Ɗangɓe Nataniyel lap nee, "Ngukám, wugha a Làa kì̵ Naan! Wugha a mishkagham mu nyem Isreil mo."
43001050	Jesu lap nwuri nee, "A mpeeɗi wan sat ne, wan naa wugha kaaɗi aa tong nder tingkoon sí, a ni leɗang a cínzeen aa? Wughan nyaghal a naa mbii ɗi mo met nɗiisi mo."
43001051	Jesu sat nwuri zak nee, "Azeen-nzeen, ki̶n sat nwun, wun nnaa ɗengnaan a wuwang, ki̶ wun nnaa nyemlop kì̵ Naan mon nkàa ki̶ sham nkaa Làa kì̵ Gurum."
43002001	Parpuus ɗiikun, ɓe mo ɓàl mee ɗik nKana mu yil nGalili. Ni̶ghi̶n kì̵ Jesu wura so ɗi a pee ni.
43002002	Mo sat nJesu ki̶ nyemso ndang Jesu mo, ku mo so ɗi a peeɗik ni.
43002003	Kaaɗi am anab ni kyes, ɓe ni̶ghi̶n kì̵ Jesu wura sat nwuri nee, "Ba mo kuɗi ki̶ mee am anab kas."
43002004	Jesu lap nwura nee, "Naa ɗiisi, ba a wii nsat wan mbii ɗi wan nc`in kas, mpeeɗi ba pee fi̶na ni ki̶ wul kas."
43002005	Ɗangɓe ni̶ghi̶n fi̶ri wura sat nyemɗak ni mo nee, "Mbii ɗi wuri sat nwun jir, ɓe wu c`in."
43002006	A peemi̶ni, ɓe mee ciin jwak mo ɗi peemee, ɗi nyem Yahudi moo le am ɗi mpee vwang sut, mpeku mo ɗee ɗi a ɗiiɓang. Koo ciin ɗiiɗang ye ɓe nii se tughul am mo peemee-peemee.
43002007	Jesu sat nyemɗak ni mmo nee, "Wu gam ciin ɗiisi ni mo shi am." Ɓe mo gam mo ɓwer-ɓwer.
43002008	Wuri sat mmo nee, "Wu yak am ni yaksi, wu so ki̶ ni ngo ɗiiɗes ɗi wurii tap kì̵ seriɓet mu ɗik ni." Mo yak so ki̶ ni nwuri.
43002009	Kaaɗi ngo ɗiiɗes mu ɗik ni wuri kyam, ɓe ni kì̵ cighi̶r ɗee a am anab, ba wuri man peeɗi mo kat ni ɗi kas. Amma a nyemɗak ɗii mu ɗik ni mo man ɗak. Ɓe wuri satpo mmish mat ni nee,
43002010	"Gurum moo shee cín a am anab ɗiishang nshee, aɓwoon ɗi gurum mo kì̵ shwaahi̶ɓi̶l, ɗang mo cín ɗi ba ni shang yaa ɗin nshee ni kas mmo. Amma wugha tap a sok am anab ɗiishang ni, see yaksi ɗang a kuɗi aa cín ngurum mo aa?"
43002011	Ɗiisi a mbii lukshik ɗi Jesu shee c`in ndi̶ghi̶n Kana mu yil nGalili. A mpeemi̶ni, ɓe Jesu kám ɗiiɗes fi̶ri, ki̶ nyemso ndang Jesu mo cínzeen nwuri.
43002012	Aɓwoon mi̶ni, ɓe Jesu wuri so nKaparnahum, ashak ki̶ ni̶ghi̶n fi̶ri, ki̶ ɗyemni̶ghi̶n fi̶ri mo, ki̶ nyemso ndang Jesu mo zak. Mo so yém ɗi nyil mi̶ni mpee rep teer mo lee.
43002013	Kaaɗi pee ni kus ki̶ wul mpee c`in retnyit mu Canɗel mu nyem Yahudi mo. Ɓe Jesu wuri kàa nJerusalem.
43002014	Kaaɗi Jesu ɗel ndi̶ghi̶n Lu kì̵ Naan ɗiiɗes ni, ɓe wuri kat nyemseet randong mo, ki̶ tum mo, ki̶ mɓul mo, ki̶ nyempi̶ring shaghal mo nkaa nwor.
43002015	Ɓe wuri mang teng ɗak ngwam ɗishik, wuri ceen gurum ni mo, ki̶ tum ni mo, ki̶ randong ni mo, ku mo pwat aku ndi̶ghi̶n Lu kì̵ Naan ɗiiɗes ni. Ki̶ wuri bi̶rep teebul kì̵ nyempi̶ring shaghal ni mo, ki̶ wuri tiit shaghal ni mo zak.
43002016	Wuri sat nyemseet mɓul ni mo nee, "Wu hi̶r mbii ɗiisi mo wu pwat ki̶ mo aku mpesi, taji wu le lu kì̵ puun fi̶na ɗee a kasuwa kas."
43002017	Kaaɗi nyemso ndang Jesu mo naa mbii ɗiisi, ɓe mo panpo ɗi mo kì̵ ten ran ndi̶ghi̶n takarda ki̶ Naan nee, "Wal ɗi wan ki̶ ni mpee lu fugha, ɓe nii caan putughup nwan a kaa wus si."
43002018	Ɗangɓe nyemnan-nan mu nyem Yahudi ni mo tal pu wuri nee, "Aa c`in, a mbii aapo ɗiiɗang, ɗi ni kám mmun nee, wugha ki̶ iiko mpee c`in mbii ɗiisi mo ye?"
43002019	Jesu wuri lap mmo nee, "Katɗang wu ship Lu kì̵ Naan ɗiiɗes ɗiisi, ɓe wan mbaa ɗik ni ɗi ndi̶ghi̶n teer kun."
43002020	Nyem Yahudi mo sat nee, "Gyet mo hos ɓit mo laarfeer baapeemee mpee ɗik Lu kì̵ Naan ɗiiɗes ɗiisi, amma wugha sat ne wughan mmak ɗik ni ndi̶ghi̶n teer kun aa?"
43002021	Amma Lu kì̵ Naan ɗiiɗes ɗi Jesu wurii satpo nkaa ni, a shin fi̶ri.
43002022	Aɓwoon ɗi Naan wuri kì̵ yaghal ki̶ Jesu a peemúut, ɗangɓe nyemso ndang Jesu mo pan nee, jí wuri kì̵ ten sat aasi, ki̶ mo cínzeen mbii ɗi mo kì̵ ten ran ndi̶ghi̶n po kì̵ Naan nkaa mbii ɗi Jesu wuri ki̶ sat ni.
43002023	Kaaɗi Jesu wuri ɗi nJerusalem ntiit kì̵ retnyit mu Canɗel mu nyem Yahudi mo, ɓe wuri c`in mbii aapo mo ɗes a yit kì̵ gurum mo, mpeemi̶ni ɓe gurum mo ɗes mo cínzeen nwuri.
43002024	Amma ba Jesu wuri cínzeen mmo kas, mpeeɗi wuri man putughup furu mo jir.
43002025	Ba nii mee koghop ni ku mee gurum satpo nwuri nkaa mi̶se kì̵ gurum mo kas, mpeeɗi wuri shikáa fi̶ri, wuri man mbii ɗi mo ndi̶ghi̶n putughup furu mo jir.
43003001	Mee ngu Farisi ɗi, ɗi sum fi̶ri a Nikodimus, wuri a memee mɓut nyem ɗiinan-nan mu nyem Yahudi mo.
43003002	Gwar ɗiisi wuri so pe Jesu ɗi mpar, wuri sat nwuri nee, "Ngukám, mu man nee, wugha put a pe Naan ɗi a sham, mpeeɗi ba mee gurum mak c`in mbii lukshik ɗi wugha c`in si mo kas, katɗang ba a Naan ashak ki̶ gwar ni kas."
43003003	Jesu lap nwuri nee, "Azeen-nzeen wan sat nwugha nee, katɗang ba mo shee làa gurum ɗi mpoo kas, ɓe ba wurin mmak ɗel ndi̶ghi̶n mulki kì̵ Naan kas."
43003004	Nikodimus tal pu Jesu nee, "Cirang mon mbaa làa gurum ɗi aɓwoon ɗi wuri ki̶ ɗee a ngunan ye? Wurin mmak baakàa ɗi ndi̶ghi̶n ɓut kì̵ ni̶ghi̶n fi̶ri, ku wura baa làa wuri ɗi zak aa?"
43003005	Jesu lap nwuri nee, "Azeen-nzeen, wan sat nwugha ba mee gurum mmak ɗel ndi̶ghi̶n mulki kì̵ Naan kas. See mo baa làa gurum shi am, ki̶ Riin, akuɗang.
43003006	Mbii ɗi gurum làa, ɓe ni a mu gurum, mbii ɗi Riin làa ɓe ni a mu Riin.
43003007	Taji ni aapo nwugha kas, mpeeɗi wan sat nwugha nee, 'See ting mo baa làa wun ɗi zak aku.'
43003008	Kut nii cut peeso a peeɗi ni riɓet, wugha ki̶ ki̶ling tungpee ni, amma ba a man peeɗi ni put ɗi j`i kas, koo a peeɗi nii riɓet so ɗi kas. Ni aasi zak, ki̶ koo a weye ɗi mo làa wuri ndi̶ghi̶n Riin."
43003009	Ɗangɓe Nikodimus tal pu Jesu nee, "Cirang ɗangɓe mmi̶ni mmak c`in ye?"
43003010	Jesu lap nwuri nee, "Ashee, wugha ɗi wugha a ngukám ɗiiɗes mu nyem Isreil mo, ɓe ba a man mbii ɗiisi kas aa?
43003011	Azeen-nzeen ki̶n sat nwugha nee. Mun muu sat a mbii ɗi mu man, ki̶ muu c`in langting a nkaa mbii ɗi muu naa zak, amma wu kwar cínzeen nlangting funu ni.
43003012	Wan ki̶n sat mbii ɗi mu yil ɗiisi mo nwun, ɓe ba wu cínzeen kas, ɓe cirang ɗang wun ncínzeen, katɗang wan satpo nwun nkaa mbii ɗi mo a mu ɗengnaan ye?
43003013	Ba mee gurum kì̵ kyam kàa a ɗengnaan kas, see a Làa kì̵ Gurum ɗi wuri tong a ɗengnaan sham.
43003014	Kaaɗi gyet Mosis ɗiyeep nw`oo ɗi mo ɗak ni shi boong nkaa shiyeep a naar yil, ɓe ni a ting mon nɗiyeep Làa kì̵ Gurum aasi zak.
43003015	Mpeku koo weye ɗi cínzeen nwuri, ɓe gwar mi̶nin nkat seen ɗiiso ngaa-ngaa."
43003016	"Mpeeɗi Naan wal mun gurum ɗi mun ndi̶ghi̶n yil ni jir, har wuri lop Làa fi̶ri ɗiimi̶ndong sham, mpeku koo weye ɗi cínzeen nwuri, ɓe ba ngo mi̶nin mmuut kas, amma nwurin nkat seen ɗiiso ngaa-ngaa.
43003017	Ba Naan wuri lop Làa fi̶ri sham ndi̶ghi̶n yil ni a mpeku wuri tokɗiyeel ɗin ngurum ɗi mo ndi̶ghi̶n yil ni kas, amma a mpeku mo kat ɓam ɗi mpee wuri.
43003018	Koo weye ɗi wuri cínzeen nLàa kì̵ Naan, ɓe ba mon ncanɗiyeel muut ngo mi̶ni kas. Amma ngo ɗi ba wuri cínzeen kas, ɓe mo kì̵ ten canɗiyeel muut ngo mi̶ni, mpeeɗi ba ngo mi̶ni cínzeen nLàa kì̵ Naan ɗiimi̶ndong kas.
43003019	A ɗiyeel ni nɗiisi, peeɓang ni sham ndi̶ghi̶n yil ni, amma gurum mo wal mpeenkoo met mpeeɓang ni, mpeeɗi ɗak furu mo a ɗiibish.
43003020	Koo weye ɗi wurii c`in ɗak ɗiibish, ɓe wurii kwar a peeɓang ni, ki̶ ba wuri riɓet j`i kus ki̶ peeɓang ni kas, mpeku taji ɗak fi̶ri ɗiibish ni mo ɗee agaak.
43003021	Amma ngo ɗi wurii mwaan ndi̶ghi̶n zeen, ɓe wurii j`i a peeɗi peeɓang ɗi, mpeku gurum mo naa ɗi agaak nee, ɗak ɗi wurii c`in ni mo a shi ɓam kì̵ Naan."
43003022	Aɓwoon ɗiisi, ɓe Jesu ki̶ nyemso ndang wuri mo yaghal so nyil nJudiya. Jesu wuri pan tong ɗi ashak ki̶ mo, ki̶ wuri c`in baptisma.
43003023	Joon wuri c`in baptisma ndi̶ghi̶n Anon kus ki̶ Salim zak, mpeeɗi am ɗiiɗes ɗi mpeemi̶ni. Gurum moo pwat so pe wuri ɗi, mpeku wuri c`in baptisma ɗi mmo.
43003024	(Ntiit ki̶ mi̶ni, ɓe ba mo kì̵ yaa Joon shaghat nlushaghat kas.)
43003025	Ɓeetshik yaghal nnaar ki̶ pak nyemlop kì̵ Joon mo, ki̶ mee ngu Yahudi, nkaa vwang sut mpeku mo ɗee ɗi a ɗiiɓang.
43003026	Mo j`i pe Joon ɗi, mo sat nwuri nee, "Ngukám, gwar ɗi jí wun ashak ki̶ wuri mɓin dung nJodan si, ɗi jí a c`in langting nkaa wuri sí, wuri nkaa c`in baptisma, har koo weye ki̶ so pe wuri ɗi."
43003027	Ɗangɓe Joon lap mmo nee, "Ba mee gurum mak kat mee mbii kas, see Naan cín nwuri.
43003028	Wun shikáa fuu wun a langting fi̶na, kaaɗi wan ki̶n sat nwun si, nee, 'Ba wan a Kristi kas, amma wan a ngulop ɗi mo lop wan j`i a ti̶leng nwuri.'
43003029	Ngu matpoo a wuri a mish mat. Shaar ki̶ mish matpoo ni, wurii ɗar kus, ku wuri ki̶ling mbii ɗi ngu matpoo wuri nsat ɗi. Wurii kat retnyit zam, mpee ki̶ling ɗoo ki̶ mish matpoo ni. Ni aasi zak, retnyit mi̶na nii gam.
43003030	Ni a ting wuri ɗee a ɗiiɗes, ku wan ɗee ɗi a ɗiilee.
43003031	"Gwar ɗi wuri tong aɗeng sham, wuri ɗes met kaghar ni mo jir. Gwar ɗi wuri a mu yil ni, ɓe wuri a mu yil, ki̶ wurii katpo a nkaa mbii mu yil ni mo. Gwar ɗi wuri tong aɗeng sham, wuri ɗes met kaghar ni mo jir.
43003032	Wurii satpo a nkaa mbii ɗi wuri ki̶ naa mo, ki̶ ɗi wuri kì̵ ki̶ling zak, amma ba mee gurum lappo langting fi̶ri ni kas.
43003033	Ngo ɗi lappo fi̶ri, ɓe gwar mi̶ni ki̶ kám agaak nee, Naan wuri a nguzeen, azeen-nzeen.
43003034	Gwar ɗi Naan lop, a wurii satpo ɗi Naan sat mo, mpeeɗi Naan wuri ki̶ gam gwar ni hakyeng shi Riin fi̶ri.
43003035	Puun ni wuri wal nLàa ni zam, har wuri ki̶ le mbii mo jir a nsar ki̶ làa ni.
43003036	Koo a weye ɗi wuri cínzeen nLàa ni, ɓe gwar mi̶ni ki̶ seen ɗiiso ngaa-ngaa. Amma gwar ɗi wuri kwar Làa ni, ɓe ba gwar mi̶ni nkat seen kas, mpeeɗi tughup kì̵ Naan nɗee nkaa gwar mi̶ni har vit."
43004001	Kaaɗi nyem Farisi mo ki̶ling nee, Jesu wurii kat nyemso ndang wuri mo ɗes, ki̶ wurii c`in baptisma mmo ɗes met nJoon.
43004002	Ba a Jesu wurii c`in baptisma ni ngurum mo shikáa fi̶ri kas, amma a nyemso ndang Jesu moo c`in.
43004003	Kaaɗi Jesu ki̶ling mi̶ni, ɓe wuri yaghal yit yil nJudiya ni, ku wuri baaso nkoghop nGalili.
43004004	Wuri yaa ar ni ɗel a nSameriya.
43004005	Jesu j`i wul mmee yil ɗi moo pet ni a Sikar, ni kus ki̶ rep mee yil ɗi gyet Jekop cín nɗyem fi̶ri Josep ɗi nin nSameriya.
43004006	Mee tughun am mu Jekop ni ɗi mpee mi̶ni. Kaaɗi mwaan ni ɗughur nJesu, ɓe wuri tong ɗi mpo tughun am ni, kaa puus a naar si.
43004007	Ɗangɓe mee mat Sameriya wura j`i mpee yak am, ɓe Jesu sat wura nee, "Yi cín pak am ni nwan shwaa."
43004008	(Nyemso ndang Jesu mo kì̵ ɗee so ndi̶ghi̶n birni ni mpee seet mbiise.)
43004009	Ɗangɓe mat Sameriya ni wura lap nwuri nee, "Cirang ɗang wugha ɗi wugha a ngu Yahudi aa tal am shwaa pu wan, ɗi wan a mat Sameriya ye?" (Mpeeɗi ba mee mbii ki̶ kaat nyem Yahudi mo ki̶ nyem Sameriya mo kas.)
43004010	Jesu lap nwura nee, "Katɗang ɗi yi man zughum ɗi Naan wurii cín ngurum mo, ki̶ ngo ɗiisat nyi nee, yi cín pak am nwan shwaa si zak, ɓe ɗi yin nɗang pu wuri, mpeku wuri cín am mu seen ɗi nyi."
43004011	Mat ni wura sat nwuri nee, "Daa ba wugha ki̶ mbii yak am kas, ki̶ zak, tughun am ni a ɗiijurung. Wugha kat am mu seen ni a neye?
43004012	Wugha met mpuun funu Jekop ɗi gyet wuri sul tughun ɗiisi ni mmun me? Har gyet wuri shikáa fi̶ri, ashak ki̶ jep fi̶ri mo ki̶ long fi̶ri mo, moo shwaa am ɗi ni ndi̶ghi̶n tughun ɗiisi ni."
43004013	Jesu lap nwura nee, "Koo weye ɗi wuri shwaa am ɗi ni ndi̶ghi̶n tughun ɗiisi, ɓe neen am mbaa tu wuri ɗi zak.
43004014	Amma koo weye ɗi wuri shwaa am ɗi wan ncín nwuri, ɓe ba neen am mbaa tu wuri ɗi zak kas har ngaa-ngaa. Am ɗi wan ncín nwuri ni, nin nɗee a kaa am tuɓut ɗi nii kaa, nin ncín seen ɗiiso ngaa-ngaa ngwar ni."
43004015	Mat ni wura sat nee, "Daa, a cín pak am mi̶ni nwan, mpeku taji neen am baa tu wan ɗi, kun naa mbaaj`i mpee yak am ɗi mpesi zak kas."
43004016	Ɗangɓe Jesu sat nwura nee, "Yi so yi pet mish fii ku wu j`i ɗi."
43004017	Mat ni wura lap nee, "Ba wan ki̶ mish kas." Jesu lap nwura nee, "Yi sat azeen, ba yi ki̶ mish kas.
43004018	Yii c`in ɗik mmish mo paat, gwar ɗi yii tong ashak ki̶ wuri yaksi, ba wuri a mish fii kas."
43004019	Mat ni wura sat nwuri nee, "Daa, wan man yaksi nee, wugha a ngusatpo kì̵ Naan.
43004020	Gyet puun funu nyem Sameriya moo seyil nNaan a nkaa jwak ɗiisi. Amma, wun nyem Yahudi mo, wu sat ne, ni ret ku mo seyil nNaan a nJerusalem ɓejee ɗak."
43004021	Ɓe Jesu sat nwura nee, "Mat, yi cínzeen nwan. Pee nii j`i, ɗi ba gurum mon nseyil nDaa nkaa jwak ɗiisi, koo a nJerusalem kas.
43004022	Wun nyem Sameriya mo, wuu seyil a mbii ɗi ba wu man kas, amma mun nyem Yahudi mo, mu man ngo ɗi muu seyil nwuri. Mpeeɗi ɓam ni put a pe nyem Yahudi mo ɗi.
43004023	Amma pee nii j`i, har ni kì̵ ten j`i wul, ɗi nyem ɗi moo seyil nNaan shi zeen, mon nseyil nDaa a ndi̶ghi̶n Riin, ki̶ shi zeen zak. Daa wurii tang a nyem ɗi moo seyil nwuri shi zeen mo.
43004024	Naan wuri a Riin, mpeemi̶ni, ɓe nyem ɗi moo seyil nwuri, ɓe ni a ting ku mo seyil nwuri ndi̶ghi̶n Riin, ki̶ shi zeen zak."
43004025	Mat ni wura sat nwuri nee, "Wan man ne Nguɓam ɗi moo pet wuri a Kristi wurin ndung j`i, katɗang wuri j`i, ɓe wurin nkám mbii mo mmun jir."
43004026	Jesu lap nwura nee, "Wan ɗi ki̶n katpo ki̶ yi si, a wan a Kristi ni."
43004027	Ntiit ki̶ mi̶ni, ɓe nyemso ndang Jesu mo baaj`i wul. Ni aapo mmo zam, mpeeɗi mo j`i kat wuri nkaa katpo ki̶ mat. Amma ba memee furu tal ne, yii tang a meye? Koo ne, aa katpo ki̶ wura a mpee meye kas.
43004028	Ɗangɓe mat ni wura yaghal yit tughul am fi̶ra ɗi, ɓe wura baaso ndi̶ghi̶n birni ni, wura so sat ngurum mo nee,
43004029	"Wu j`i wu naa gwar ɗi wuri sat mbii ɗi wan ki̶n kyam c`in mo jir! Koo kyet a wuri a Kristi ni wa?"
43004030	Ɗangɓe gurum mo pwat ɗi mbirni ni, ku mo so pe Jesu ɗi.
43004031	Kaaɗi mat ni wura ki̶ so, ɓe nyemso ndang Jesu mo ɗang pu wuri, mo sat nee, "Daa, a se mbiise."
43004032	Amma Jesu wuri lap mmo nee, "Wan ki̶ mbiise ɗi ba wu man kas."
43004033	Nyemso ndang Jesu ni mo sat ki̶ shak nee, "Kyet mee gurum ki̶ j`i ki̶ mbiise nwuri wa?"
43004034	Jesu wuri sat mmo nee, "Mbiise fi̶na ni a ɗi wan cín ɗyen ki̶ ngo ɗi wuri lop wan, mpeku wan gam ɗak fi̶ri ɗi zak.
43004035	Wun wuu sat nee, 'ɗee tar mo ɗi feer ɓe waap mang.' Wan sat nwun, wu naa maar mo, ɓe wun nnaa ɗiɓen mo ki̶ nung mak ɗiip.
43004036	Moo kwat nguɗiip ni wuri, ki̶ wuri kyak ɗiɓen ni j`i ki̶ ni pee seen ɗiiso ngaa-ngaa, mpeku ngukop ni, ki̶ nguɗiip ni, mo kat retnyit ɗi ashak.
43004037	Po ɗi moo sat ni azeen nee, 'Mee gurum ki̶ kop, ɓe mee gurum nyaghal ɗiip.'
43004038	Wan lop wun mpee ɗiip mbii ɗi ba jí wu shwaajeel mpee kop ni kas. Jí a mee gurum mo shwaajeel mpee kop ni, amma wun wu se a wun ki̶ mee das mo."
43004039	Nyem Sameriya mo ɗes mo cínzeen nJesu mpee po ɗi mat ni wura sat nee, "Wuri sat mbii ɗi wura ki̶ kyam c`in mo nwura jir."
43004040	Kaaɗi nyem Sameriya mo j`i pe Jesu ɗi, ɓe mo ɗang pu wuri, ku wuri tong pe mo ɗi, ɓe Jesu wuri c`in teer vul ɗi nyil ki̶ mo ni.
43004041	Pak gurum mo ɗiki̶ ɗes, mo cínzeen mpee po fi̶ri ni.
43004042	Ɗangɓe mo sat mmat ni wura nee, "Yaksi mun, mu cínzeen, ba a mpee po ɗi wii sat ni ɓejee kas, amma a mpee po fi̶ri ɗi mun mu ki̶ling shikáa funu, ki̶ mu man azeen nee, a wuri a Nguɓam mu yil ni."
43004043	Aɓwoon kì̵ teer mo vul ni, ɓe Jesu wuri yaghal yit yil nSameriya, ɓe wuri so nyil nGalili.
43004044	(Mpeeɗi Jesu shikáa fi̶ri wuri kì̵ ten sat nee, ba mee ngusatpo kì̵ Naan wurin nkat ɗiiɗes nyil fi̶ri kas.)
43004045	Kaaɗi wuri so wul nGalili, ɓe nyem Galili ni mo kaat wuri, mpeeɗi mo ki̶ naa mbii ɗi wuri kì̵ c`in nJerusalem a pee retnyit mu Canɗel, mpeeɗi jí mumo ki̶ kàa ɗi nJerusalem a pee retnyit mu Canɗel ni zak.
43004046	Jesu wuri waa baaj`i nKana, nyil nGalili, a peeɗi jí wuri cighi̶r ki̶ am ku ni ɗee a am anab sí. Ndi̶ghi̶n yil nKaparnahum, ɓe mee ngo ɗiiɗes ɗi, ɗi làa fi̶ri a gok.
43004047	Kaaɗi ngo ɗiiɗes ni wuri ki̶ling ne Jesu wuri ki̶ yaghal nJudiya ki̶ wurii baaj`i nyil nGalili, ɓe wuri so ɗang Jesu, mpeku wuri so bar làa fi̶ri ɗi wurin ndung muut ɗi.
43004048	Jesu sat nwuri nee, "Katɗang ba wu naa a mbii aapo mo, ki̶ mbii lukshik mo kas, ɓe ba wu mak cínzeen kas."
43004049	Ngo ɗiiɗes ni wuri sat nee, "Daa a j`i mmun mu so, kasɓe làa fi̶na nin mmuut."
43004050	Jesu sat nwuri nee, "A so, làa fugha ni wurin mbar." Gwar ni wuri cínzeen po ɗi Jesu sat nwuri, ɓe wuri yaa ar waa.
43004051	Kaaɗi wuri a ar so waa ni, ɓe ki̶rom fi̶ri mo j`i kaat wuri, mo sat nwuri nee, "Làa fugha wuri ki̶ bar."
43004052	Ɓe wuri tal pu mo nee, "Làa ni bar a pi̶rang ye?" Mo lap nwuri nee, "A doghon-doghon kaa karfe mi̶ndong mu puus, ɓe cilem ni ɓwot wuri."
43004053	Ɗangɓe puun ni wuri pan nee, doghon a ntiit ki̶ peemi̶ni, ɗi Jesu sat nwuri nee, "Làa fugha wurin mbar." Mpeemi̶ni, ɓe wuri shikáa fi̶ri, ki̶ nyemtulu fi̶ri mo cínzeen jir.
43004054	A mbii lukshik ɗiivul ɗi Jesu c`in aɓwoon ɗi wuri yaghal yit nJudiya, ku wuri j`i ɗi nGalili mmi̶ni.
43005001	Aɓwoon ɗiisi, ɓe mee retnyit mu nyem Yahudi mo ni ɗi, ɓe Jesu wuri kàa nJerusalem.
43005002	Ndi̶ghi̶n Jerusalem ni, kus ki̶ polu kì̵ tum mo, ɓe mee am tuwan ɗi, ɗi moo pet ni a Betseda shi li̶po mu nyem Yahudi mo. Mo ɗik mee kapuk mo ɗi paat.
43005003	Ndi̶ghi̶n kapuk ɗiisi ni mo, ɓe nyemgok mo ɗes, moo naa nsaam ɗi, kaa vum mo, ki̶ kundung mo, ki̶ nyem ɗi sut furu mo fii. [Moo tong gong tungpee ki̶ am ni.
43005004	Mpeeɗi shiparci-shiparci, ɓe mee ngulop kì̵ Naan wurii sham tung am ni, ɓe kat ngo ɗi wuri shee sham mɓut am ni, ɓe wurin mbar, koo ɗi shwal fi̶ri ni a kiyeet kì̵ shwal ɗiiɗang ye.]
43005005	Mee gwar wuri ɗi, ɗi wuri kì̵ c`in ɓit mo laarkun baapokun, ki̶ shwal.
43005006	Kaaɗi Jesu j`i wul pu tuwan ni, ɓe wuri naa gwar nii saam, wuri man nee, gwar ni kì̵ hos ɓit mo ɗes ki̶ shwal ni, Jesu sat nwuri nee, "Aa riɓet ku mo bar wugha me?"
43005007	Ngugok ni wuri lap nee, "Daa, ba wan ki̶ mee ngo ɗi wurin mmang wan shee sham ki̶ wan mɓut am ni, ntiit ki̶ ɗi am nii tungpee ɗi kas. Kat baa ki̶n yaghal mpee sham ɗi mɓut am ni, ɓe mee gurum kì̵ taa ti̶leng nwan."
43005008	Jesu sat nwuri nee, "A yaghal a mang mbiisaam fugha a so!"
43005009	Abet ɓe gwar ni wuri ɗee a ɗiibi̶bar. Wuri mang mbiisaam fi̶ri, ɓe wuri so. Parmi̶ni, a parpuus nookɗi.
43005010	Mpeemi̶ni, ɓe nyem Yahudi mo sat ngwar ɗi Jesu bar wuri nee, "Cicinsi a puus Nookɗi, ba ni ret ku a mang mbiisaam fugha kas."
43005011	Gwar ni wuri lap mmo nee, "A ngo ɗi wuri bar wan, a wuri sat nwan nee, Wan mang mbiisaam fi̶na kun so ɗi."
43005012	Mo tal pu wuri nee, "A we a ngo ɗiisat nwugha nee, a mang mbiisaam fugha, a so ye?"
43005013	Gwar ɗi Jesu bar ni, ba wuri man ngo ɗi bar wuri ni kas, mpeeɗi Jesu kì̵ ten yaghal yit po tuwan ni, mpee ɗuu kì̵ gurum ɗi mo ɗi a pee ni.
43005014	Aɓwoon mi̶ni, ɓe Jesu naa gwar ni ndi̶ghi̶n Lu kì̵ Naan ɗiiɗes, ɓe wuri sat ngwar ni nee, "Yaksi a naa aa bar! A nook c`in shikbish, ku taji mee mbii ɗiibish met ɗiisi waa baa kat wugha ɗi zak kas."
43005015	Ɗangɓe gwar ni wuri so sat nyem Yahudi mo nee, a Jesu bar ɗi.
43005016	Mpeemi̶ni, ɓe nyem Yahudi mo ɗoghom tang ar ɗi mon ncínjeel nJesu, mpeeɗi wuri bar gurum parpuus Nookɗi.
43005017	Jesu lap mmo nee, "Puun fi̶na wuri nkaa ɗak har yaksi, ki̶ wan nkaa c`in ɗak aasi zak."
43005018	Mpee po ɗiisi, ɓe nyem Yahudi mo waa si̶ghi̶t tang a ar ɗi mon ntu Jesu ɗi, mpeeɗi ne ba wuri tep a Waar mu puus Nookɗi ɓejee ɗak kas, amma nee, Naan a puun fi̶ɗi. Ɗiisi ni kám nee, wuri lekáa fi̶ri, a ntiit kì̵ Naan.
43005019	Jesu sat mmo nee, "Azeen-nzeen ki̶n sat nwun. Ba Làa ni wurii mak c`in mbii mo a mmi̶shin kas, see a mbii ɗi wuri naa puun kì̵ c`in. Mpeeɗi mbii ɗi puun wurii c`in mo jir, ɓe Làa ni wurii c`in a mo zak.
43005020	Puun wuri wal nLàa ni, a mpeemi̶ni, ɓe wuri kám mbii ɗi wurii c`in mo shikáa fi̶ri jir nLàa ni. Har wurii kám ɗak ɗi mo met nɗiisi nLàa ni, mpeku ni si̶ghi̶t aapo ɗi nwun.
43005021	Kaaɗi puun wurii yaghal ki̶ gurum mo a peemúut ki̶ seen, ɓe Làa ni wurii cín seen koo weye ɗi wurii riɓet zak.
43005022	Ba puun wurii tokɗiyeel mee gurum kas, amma wuri yit tokɗiyeel ngurum mo jir a nsar kì̵ Làa ni.
43005023	Mpeku koo weye, ɓe cín ɗiiɗes ɗi nLàa ni, kaaɗi moo cín ɗiiɗes mpuun ni si. Ngo ɗi ba wuri cín ɗiiɗes nLàa ni kas, ɓe ba gwar mi̶ni cín ɗiiɗes mpuun ɗi wuri lop Làa ni kas mmi̶ni.
43005024	"Azeen-nzeen, ki̶n sat nwun nee, koo weye ɗi wuri ki̶lingpo fi̶na, ki̶ wuri cínzeen ngo ɗi wuri lop wan, ɓe ngo mi̶ni ki̶ seen ɗiiso ngaa-ngaa. Ba mon ntokɗiyeel nwuri kas, mpeeɗi wuri kì̵ ten yit ar muut ni, ku wuri so ɗel ɗi ndi̶ghi̶n seen.
43005025	Azeen-nzeen, ki̶n sat nwun nee, pee nin ndung j`i, har ni kì̵ ten j`i, ɗi nyem mumuut mon nki̶ling ɗoo kì̵ Làa kì̵ Naan. Nyem ɗi mo ki̶ling, ɓe a mon nkat seen.
43005026	Kaaɗi puun wuri ki̶ seen shikáa fi̶ri, ɓe wuri le ku Làa ni ki̶ seen shikáa fi̶ri zak.
43005027	Wuri cín iiko ɗii mu tokɗiyeel nLàa ni, mpeeɗi wuri a Làa kì̵ Gurum.
43005028	Taji mbii ɗiisi mo aapo nwun kas, mpeeɗi pee nin ndung j`i, ɗi nyem ɗi mo kì̵ murap jir, mon nki̶ling ɗoo kì̵ Làa ni.
43005029	Ki̶ mon nyaghal ndi̶ghi̶n ki̶cir zak. Nyem ɗi mo c`in mbii ɗiiret, ɓe mon nyaghal so a pee seen, amma nyem ɗi mo c`in mbii ɗiibish, ɓe mon nyaghal so a peeɗi mon ncanɗiyeel ɗiibish ɗi mmo."
43005030	"Ba wan mak c`in mee mbii mmi̶san kas, see a mbii ɗi wan ki̶ling, ɓe ki̶n tokɗiyeel a ɗishik. Ɗiyeel fi̶na ni a ɗin ndi̶re, mpeeɗi ba wan ki̶n c`in a ɗyen mukáa fi̶na kas, see a ɗyen kì̵ ngo ɗi wuri lop wan.
43005031	"Katɗang wan c`in langting nsan fi̶na, ɓe ba langting fi̶na ni azeen kas.
43005032	A mee ngo ɗiici ki̶ c`in langting fi̶na, ki̶ wan man nee, langting ɗi wurii c`in nkaa wan ni azeen.
43005033	Jí wu lop gurum mo so pe Joon, ɓe wuri c`in langting ɗi azeen nkaa wan.
43005034	Ba wan ki̶n kak a langting mu gurum kas. Amma wan satpo ɗiisi nwun nkaa Joon, a mpeku wu kat ɓam ɗi.
43005035	Jí Joon wuri a kaa fitila ɗi nii lap, ki̶ nii ɓangpee si, mpee rep pee lee. Ɓe jí wu kat retnyit hakyeng ki̶ ɓangpee fi̶ri ni.
43005036	Amma langting ɗi wan ki̶ ni, ni ɓal met mu Joon. Ɗak ɗi puun wuri cín nwan mpee c`in, ɗi wan nkaa c`in mo, a ɗak ni moo c`in langting nkaa wan nee, a puun wuri lop wan.
43005037	Puun ɗi wuri lop wan, wuri shikáa fi̶ri, wuri c`in langting nkaa wan zak. Ba wuu kyam ki̶ling ɗoo fi̶ri kas, ki̶ ba wuu kyam naa wuri shi yit kas.
43005038	Ki̶ ba po fi̶ri nii tong ndi̶ghi̶n putughup fuu mo kas, mpeeɗi ba wu cínzeen nLàa fi̶ri ɗi wuri lop kas.
43005039	Wuu naa ntang takarda kì̵ Naan mo, amma a takarda ɗiisi moo cín langting nkaa wan.
43005040	Jir ki̶si, ɓe wu kwar j`i pe wan ɗi, mpeku wu kat seen ɗi.
43005041	"Ba wan ki̶n tang a ɗiiɗes pu gurum mo kas.
43005042	Amma wan man wun, ba wuu wal nNaan ndi̶ghi̶n putughup fuu mo kas.
43005043	Wan j`i ndi̶ghi̶n sum kì̵ puun fi̶na, ɓe wu kwar wan. Katɗang mee gurum j`i ndi̶ghi̶n sum mukáa fi̶ri, ɓe wuu lap a ngo mi̶ni.
43005044	Wun nyem ɗi wuu tang a ɗiiɗes pu shak, ba wu mak tang a ɗiiɗes ɗi ni put a pe Naan ɗi wurin mmi̶shin kas. A mpeemi̶ni, ɓe ba wu cínzeen nwan kas.
43005045	"Taji wu pan nee, a wan nso ki̶ kaara fuu pe Daa ɗi kas. A Mosis ɗi wuu gangkáa nkaa wuri, a wurin nso ki̶ kaara fuu.
43005046	Katɗang ɓe ɗi wu cínzeen Mosis, ɓe ɗi wun ncínzeen nwan zak, mpeeɗi gyet Mosis wuri ran po nkaa wan.
43005047	Kaaɗi ba wu cínzeen mbii ɗi wuri ran mo kas, ɓe cirang wun ncínzeen ɗi mpo fi̶na mo ye?"
43006001	Aɓwoon mi̶ni, ɓe Jesu wuri yaghal can am bahar mu Galili ɗel, ɗi moo pet ni a am bahar mu Tiberiyas.
43006002	Gurum mo ɗes mo so ndang nwuri, mpeeɗi mo kì̵ naa mbii lukshik ɗi wuri c`in mpee nyemgok mo.
43006003	Jesu ki̶ jeplop fi̶ri mo kàa tong a ɗeng guus.
43006004	Retnyit mu Canɗel mu nyem Yahudi mo ni j`i kus.
43006005	Jesu ɗiyeep yit fi̶ri, ɓe wuri naa gurum mo ɗes moo j`i pe wuri ɗi, ɓe wuri sat nFilip nee, "Mun nseet mbiise ɗi nin mmak gurum ɗiisi mo jir a neye?"
43006006	Jesu satpo ɗiisi, a mpeku wuri kyam Filip ɗi, mpeeɗi wuri shikáa fi̶ri, wuri kì̵ ten man mbii ɗi wurin nc`in.
43006007	Filip wuri lap nee, "Koo ɗi mu seet a mbiise mu shaghal zinariya ɗari vul, ɓe ba nin mmak ku koo weye, kat rep pak se ɗiɓen kas."
43006008	Ɗangɓe memee mɓut njeplop kì̵ Jesu mo, ɗi sum fi̶ri a Andru ɗyemni̶ghi̶n kì̵ Pita wuri sat nee,
43006009	"Mee làa zi̶lang ɗi mpesi, wuri ki̶ bred mo paat, ki̶ pupwap mo vul. Amma rep mi̶ni mmak a me mpee ɗuu gurum mo ɗes kaa ɗiisi si ye?"
43006010	Jesu sat mmo nee, "Wu sat nɗuu kì̵ gurum ni mo tong nyil, nkaa ɗem ɗi ni tap mi̶lep mpesi." Ɗangɓe gurum ni mo tong nyil. Mɓut nɗuu kì̵ gurum ni mo, ɓe daas mo wul duɓu paat.
43006011	Jesu wuri mang bred ni, ɓe wuri c`in aduwa mu pi̶lang Naan nkaa ni, ɓe wuri ɓàk ni nyem ɗi moo tong nyil ni, ki̶ wuri ɓàk pupwap ni mmo aasi zak. Ɓe koo weye se hi̶ɓi̶l.
43006012	Kaaɗi mo se hi̶ɓi̶l, ɓe Jesu sat njeplop fi̶ri mo nee, "Wu kyak kaghar bred ɗi ni ɗee ɗi, mpeku taji ni wat kas."
43006013	Ɗangɓe mo kyak kaghar bred ni jir, ɓe ni gam kacik mo kaghapaat baavul.
43006014	Kaaɗi gurum mo naa mbii lukshik ɗi Jesu c`in, ɓe mo sat nee, "Azeen-nzeen gwar ɗiisi a ngusatpo kì̵ Naan, ɗi gyet Naan sat nee, wuɗin lop j`i ndi̶ghi̶n yil ni si."
43006015	Kaaɗi Jesu man nee, mon ndung j`i mang wuri shiɓal, mpeku mo le wuri ɗee a mishkagham, ɓe wuri baakàa aɗeng guus mmi̶shin.
43006016	Kaaɗi kansi̶ghi̶n c`in, ɓe jeplop kì̵ Jesu mo sham mpo am bahar.
43006017	Mo ɗel jirgi am, ɓe mo can am bahar mpee ɗel so nKaparnahum. Kaaɗi pee ni kì̵ rii, ɓe baa Jesu kì̵ j`i pe mo ɗi kas.
43006018	Ɗangɓe am bahar ni tungpee, mpeeɗi mee kut ɗiiɗes ɗiiɓal nii cut am ni.
43006019	Jeplop ni mo kì̵ c`in mwaan nkaa am ni kaa meel kun koo feer si, ɓe mo naa Jesu wurii mwaan j`i pe jirgi ni ɗi. Ɓe ki̶i̶rmuut yaa mo.
43006020	Amma Jesu wuri sat mmo nee, "Taji ki̶i̶rmuut yaa wun kas, a wan."
43006021	Ɗangɓe mo riɓet, ɓe mo mang wuri ndi̶ghi̶n jirgi am ni ashak ki̶ mo. Abet-abet ɓe jirgi ni so wul mpoɗi̶ghi̶r nkoghop nyil ɗi moo so ɗi.
43006022	Daɗaar ni, ɓe kaghar nyem ɗi mo ɗee ɗi nkoghop mɓin am canɗar ni, mo naapee, ɓe ba mee jirgi kuɗi kas, see a memee mi̶ndong ɓejee, ki̶ zak, mo man ne ba doghon Jesu wuri kì̵ ɗel ndi̶ghi̶n jirgi ashak kì̵ jeplop fi̶ri mo kas. Jeplop ni mo so a mmusut.
43006023	Pak jirgi am ɗi mo tong nTiberiyas j`i ɗi, mo j`i wul kus ki̶ peeɗi doghon gurum mo se bred ɗi si, aɓwoon ɗi Daa wuri kì̵ c`in aduwa mu pi̶lang nkaa ni.
43006024	Kaaɗi ɗuu gurum ni mo naa ne ba Jesu ki̶ jeplop fi̶ri mo ɗi a pee ni kas, ɓe mo shikáa furu mo ɗel mɓut jirgi am mo, mpeku mo so ɗi nKaparnahum mpee tang Jesu.
43006025	Kaaɗi gurum ni mo kat Jesu mɓin am canɗar ni, ɓe mo sat nwuri nee, "Daa, a j`i a wul mpesi a pi̶rang ye?"
43006026	Jesu lap mmo nee, "Azeen-nzeen ki̶n sat nwun, wuu tang wan, ba a mpeeɗi wu naa mbii aapo mo kas, amma a mpeeɗi wu se bred har wu hi̶ɓi̶l.
43006027	Taji wu c`in ɗak mpee tang mbiise ɗi nii ki̶lak kì̵ wat kas, amma wu c`in ɗak a mpee mbiise ɗi nii tong har mpee seen ɗiiso ngaa-ngaa, ɗi Làa kì̵ Gurum wurin ncín ni wun. Mpeeɗi Naan puun wuri kì̵ ten cín iiko nwuri mpee c`in mbii mi̶ni mo."
43006028	Ɗangɓe mo tal pu wuri nee, "Mun nc`in a me, mpeku mu gam ɗyen kì̵ Naan ɗi ye?"
43006029	Jesu lap mmo nee, "A ɗak ɗi Naan wurii riɓet ku wu c`in, mpeku wu gam ɗyen fi̶ri ɗi nɗiisi, wu cínzeen ngo ɗi wuri lop."
43006030	Mo sat nwuri nee, "Katɗang ni aasi, ɓe wughan nc`in a mbii lukshik ɗiiɗang nyit funu ɗi mun nnaa, mpeku mu cínzeen ɗi wugha ye? Wugha mak c`in a meye?
43006031	Gyet puun funu mo se manna a naar yil, kaaɗi mo kì̵ ten ran ndi̶ghi̶n takarda kì̵ Naan si nee, 'Naan wuri lop bred tong aɗeng sham mmo se.' "
43006032	Jesu sat mmo nee, "Azeen-nzeen ki̶n sat nwun, ba gyet a Mosis cín bred ɗi ni tong aɗeng sham ɗi mpuun fuu ni mo kas. A puun fi̶na wuri cín bred ɗi ni azeen sham mmo aɗeng.
43006033	Mpeeɗi bred mu Naan ni tong aɗeng sham, ɗi nii c`in seen nyil ni."
43006034	Mo tal pu wuri nee, "Daa, a cín bred ɗiisi ni mmun shidaar-shidaar."
43006035	Jesu wuri sat mmo nee, "A wan a bred ɗi nii cín seen ngurum mo. Ngo ɗi wuri j`i pe wan ɗi, ɓe ba neen nkyam láa nwuri kas, ki̶ ngo ɗi wuri cínzeen nwan, ɓe ba neen am mbaa tu wuri ɗi zak kas har ngaa-ngaa.
43006036	Wan sat nwun nee, wuu naa wan, amma jir ki̶si, ɓe ba wu cínzeen kas.
43006037	Nyem ɗi Daa wurii cín mo nwan, ɓe moo j`i pe wan ɗi. Ngo ɗi wuri j`i pe wan ɗi, ɓe ba wan nceen wuri kas, koo ɗiɓen.
43006038	Wan tong aɗeng nsham ndi̶ghi̶n yil ɗiisi, ba a mpeku wan c`in ɗyen mukáa fi̶na ɗi kas, amma a mpeku wan c`in ɗyen kì̵ ngo ɗi wuri lop wan sham ɗi.
43006039	A ɗyen kì̵ ngo ɗi wuri lop wan ni nɗiisi, mpeku taji wan vwet memee ndi̶ghi̶n nyem ɗi wuri cín mo wan kas. Amma mpeku wan yaghal ɗi ki̶ mo jir parkyes kì̵ yil ni.
43006040	A mbii ɗi puun fi̶na wurii riɓet ni nɗiisi, mpeku koo ngo ɗiiɗang ye ɗi wuri naa Làa ni, ki̶ wuri cínzeen nLàa ni zak, ɓe ngo mi̶nin nkat seen ɗiiso ngaa-ngaa, ki̶ wan nyaghal ki̶ gwar mi̶ni parkyes kì̵ yil ni."
43006041	Ɗangɓe nyem Yahudi mo ɗoghom katpo ndagham-ndagham nkaa Jesu, mpeeɗi wuri sat nee, wuɗi a bred ɗi ni tong aɗeng sham.
43006042	Mpeemi̶ni mo sat nee, "Ba a Jesu làa kì̵ Josep nɗiisi kas aa? Ba mu man puun fi̶ri ki̶ ni̶ghi̶n fi̶ri mo kas aa? A me le ɗang wuri sat yaksi ne, wuɗi tong aɗeng sham ɗi ye?"
43006043	Jesu lap mmo nee, "Taji wu katpo ndagham-ndagham ki̶ shak kas.
43006044	Ba mee gurum mak j`i pe wan ɗi kas, see koo a Daa ɗi wuri lop wan, wuri ɗul ngo ni j`i aku, ɗangɓe wan nyaghal ki̶ ngo ni parkyes kì̵ yil ni.
43006045	Mo kì̵ ten ran ndi̶ghi̶n takarda kì̵ nyemsatpo kì̵ Naan mo nee, 'A Naan wurin nkám mmo jir.' Koo weye ɗi wurii ki̶ling, ki̶ wurii kám pu Daa zak, a ngo mi̶nin nj`i pe wan ɗi.
43006046	Ba mee gurum kì̵ kyam naa Daa kas, see a ngo ɗi wuri put pe Naan ɗi, a wuri kì̵ naa Daa.
43006047	Azeen-nzeen ki̶n sat nwun nee, ngo ɗi wuri cínzeen, ɓe wuri ki̶ seen ɗiiso ngaa-ngaa.
43006048	Wan a bred ɗi nii cín seen ngurum mo.
43006049	Gyet puun fuu mo se manna a naar yil, ɓe mo murap.
43006050	Amma ngo ɗi wurin nse bred ɗi ni tong aɗeng sham ɗi, ɓe ba wurin mmuut kas.
43006051	Wan a bred ɗi nii cín seen ngurum mo, ɗi ni tong aɗeng sham. Koo weye, ɗi wuri se bred ɗiisi, ɓe wurin nkat seen ɗiiso ngaa-ngaa. Bred ɗi wan ki̶ ni, ni a san fi̶na ɗi wan ncín ni, mpeku gurum ɗi mo ndi̶ghi̶n yil ni mo kat seen ɗi."
43006052	Nyem Yahudi mo ɗoghom ɓeetshik ki̶ shak, mo sat nee, "Cirang ɗangɓe gwar ɗiisi wurin ncín shin fi̶ri mmun se ye?"
43006053	Jesu sat mmo nee, "Azeen-nzeen ki̶n sat nwun, katɗang ɓe ba wu se luwa kì̵ Làa kì̵ Gurum, ki̶ wu shwaatoghom fi̶ri kas, ɓe ba wun ki̶ seen ndi̶ghi̶n suk fuu kas.
43006054	Ngo ɗi wurii se luwa fi̶na, ki̶ wurii shwaatoghom fi̶na, ɓe wuri ki̶ seen ɗiiso ngaa-ngaa. Ɓe wan nyaghal ki̶ ngo mi̶ni parpuus kyes kì̵ yil ni.
43006055	Mpeeɗi luwa fi̶na ni a mbiise ɗi ni azeen, ki̶ toghom fi̶na ni a mbii shwaa ɗi ni azeen zak.
43006056	Ngo ɗi wuri se luwa fi̶na, ki̶ wuri shwaatoghom fi̶na zak, ɓe a wurii tong ndi̶ghi̶n wan, ki̶ wan ndi̶ghi̶n wuri zak.
43006057	Kaaɗi puun fi̶na ɗi wuri ki̶ seen wuri lop wan, ɓe wan ɗi ki̶ seen a mpee puun zak. Ni aasi, ngo ɗi wuri se wan, ɓe ngo mi̶ni ki̶ seen a mpee wan.
43006058	A bred ɗi ni tong aɗeng sham ni nɗiisi, ba ni a kaa bred ɗi gyet puun fuu mo se, ɓe mo murap si kas. Ngo ɗi wuri se bred ɗiisi, ɓe wurin nkat seen ɗiiso ngaa-ngaa."
43006059	Jesu satpo ɗiisi mmo, a kaaɗi wuri nkaa kám ngurum mo ndi̶ghi̶n mee lu kì̵ Naan nyil nKaparnahum.
43006060	Kaaɗi nyemso ndang Jesu mo ɗes mo ki̶ling po ɗi wuri sat ni mmo, ɓe mo sat nee, "Po ɗiisi ni luk zam, a we mmak lap ni ye?"
43006061	Amma mpeeɗi Jesu man ndi̶ghi̶n putughup furu ne, nyemso ndang wuri moo katpo nɗagham-nɗagham nkaa po mi̶ni, ɓe wuri sat mmo nee, "A po ɗiisi ni le ku wu baa mɓwoon aa?
43006062	Katɗang ɓe wu naa Làa kì̵ Gurum wuri waa baakàa aɗeng, a peeɗi jí wuri ɗi yam ee?
43006063	A Riin kì̵ Naan wurii cín seen, ba ɓal kì̵ gurum ni ki̶ mee koghop ni kas. Po ɗi wan sat nwun si mo, a mo a Riin, ki̶ a mo a seen zak.
43006064	Pak mo ɗi ndi̶ghi̶n wun, ɗi ba mo cínzeen kas." Mpeeɗi pugyet ɗin nshee, ɓe Jesu wuri man nyem ɗi ba mo cínzeen kas, ki̶ wuri man ngo ɗi wurin nyaghal seet wuri zak.
43006065	Jesu wuri sat zak nee, "A ni le ɗang ɗi wan sat wun nee, 'Ba mee gurum mak j`i pe wan ɗi kas, see koo a Daa le ku ngo ni j`i pe wan ɗi.' "
43006066	Kaaɗi mo ki̶lingpo ɗiisi, ɓe pak nyemso ndang Jesu mo ɗes mo baa shiɓwoon. Ba mo kuɗi ki̶ so ndang wuri kas.
43006067	Mpeemi̶ni ɓe Jesu sat njeplop fi̶ri ɗiikaghapaat baavul si mo nee, "Wun wuu riɓet baa shiɓwoon zak me?"
43006068	Simon Pita lap nee, "Daa, mun nwaa mu baa mu so a pe we ɗi ye? A wugha ki̶ po mu seen ɗiiso ngaa-ngaa.
43006069	Muu ten mu cínzeen, ki̶ mu man nee, wugha a ngo ɗiiɓang mu Naan."
43006070	Jesu sat mmo nee, "Ba gyet wan bi̶lip wun a kaghapaat baavul kas aa? Amma memee mi̶ndong ndi̶ghi̶n wun, wuri a Shetan."
43006071	(Wurii satpo ɗiisi a nkaa Judas ɗyem kì̵ Simon Iskariyot mmi̶ni, mpeeɗi a wurin nyaghal seet Jesu, wuri a memee ndi̶ghi̶n jeplop kì̵ Jesu ɗiikaghapaat baavul ni mo.)
43007001	Aɓwoon ɗiisi, ɓe Jesu wuri mwaan shipee-shipee nkoghop nyil nGalili. Ba wuri riɓet mwaan so ndi̶ghi̶n yil nJudiya kas, mpeeɗi nyemnan-nan mu nyem Yahudi moo tang wuri mpee tu.
43007002	Kaaɗi retnyit mu nyem Yahudi mo, ɗi ni a mu tong mb`it mo ni kus.
43007003	Ɓe ɗyemni̶ghi̶n kì̵ Jesu mo sat nwuri nee, "A yaghal a so ndi̶ghi̶n yil nJudiya mpeku nyemso ndang wugha mo naa ɗak ɗi aa c`in si mo ɗi zak.
43007004	Ba mee ngo ɗi wuri riɓet ku gurum mo man wuri, wurii c`in mee mbii a si̶sok kas, kaaɗi wugha ki̶ c`in mbii ɗiisi mo si, ɓe a yit ku gurum mo jir mo man wugha."
43007005	Koo a ɗyemni̶ghi̶n kì̵ Jesu mo, ɓe ba mo cínzeen nwuri kas.
43007006	Jesu sat mmo nee, "Ba pee fi̶na ni ki̶ wul kas, amma wun ki̶ pee koo pi̶rang ye.
43007007	Ba gurum ɗi mu yil ni mo kwar wun kas, amma mo kwar a wan, mpeeɗi wan ki̶n c`in langting nkaa mo nee. Mbii ɗi moo c`in mo, mo a ɗiibish.
43007008	Wun wu so ɗi a pee retnyit ni. Ba wan nso a pee retnyit ɗiisi ni kas, mpeeɗi ba pee fi̶na ni ki̶ wul kas, ni kuɗi."
43007009	Kaaɗi wuri satpo ɗiisi mo, ɓe wuri ɗee ɗi ndi̶ghi̶n yil nGalili ni.
43007010	Amma aɓwoon ɗi ɗyemni̶ghi̶n fi̶ri mo ki̶ so a pee retnyit ni, ɓe Jesu wuri yaghal so ɗi a pee ni a si̶sok zak. Ba wuri so agaak kas.
43007011	Nyem Yahudi mo tang wuri ɗi a pee retnyit ni, mo tal nee, "Gwar ni wuri a neye?"
43007012	Ɗuu gurum ni mo ɗoghom satpo ki̶ shak caghat-caghat nee, "wuri a ngo ɗin ndi̶re" Amma pak mo sat nee, "wuri a ngunum gurum mo."
43007013	Amma ba mee gurum mak satpo nkaa wuri agaak kas, mpeeɗi gurum ni mo ki̶i̶r nyemnan-nan mu nyem nJudiya mo.
43007014	Kaaɗi mon nnaar mu retnyit ni, ɓe Jesu wuri yaghal kàa nLu kì̵ Naan ɗiiɗes, wuri ɗoghom kámpo Naan ngurum mo.
43007015	Ni aapo nyemnan-nan mu nyem Yahudi mo, mo sat nee, "Cirang ɗangɓe gwar ɗiisi wuri kat man ɗiiɗes, ɓe ba wuri kì̵ kyam so mmakaranta kas ye?"
43007016	Jesu lap mmo nee, "Mbii ɗi wan ki̶n kám ni, ba ni a mi̶na kas, amma ni a mu Naan ɗi wuri lop wan.
43007017	Katɗang ɓe mee gurum ki̶ riɓet c`in ɗyen kì̵ Naan azeen-nzeen, ɓe wurin mmanshii kì̵ mbii ɗi wan ki̶n kám ni ne, kyet ni a mu Naan aa? Aa koo ki̶n satpo ni a shikáa fi̶na ye?
43007018	Ngo ɗi wurii satpo mpee káa fi̶ri, ɓe wurii tang a ɗiiɗes mukáa fi̶ri mmi̶ni. Amma ngo ɗi wurii tang a ɗiiɗes mpee ngo ɗi wuri lop wuri, ɓe ngo mi̶ni wuri a nguzeen. Ba mee mbii ɗiibish ɗi ndi̶ghi̶n wuri kas.
43007019	Ba gyet Mosis cín Waar nwun kas aa? Jir aasi, ɓe ba mee gurum ndi̶ghi̶n wun tap Waar ni mo kas. A me le ɗang wuu tangpee tu wan ye?"
43007020	Ɗuu gurum ni mo sat nJesu nee, "Wugha ki̶ riin ɗiibish! A wee tang tu wugha ye?"
43007021	Jesu lap mmo nee, "Wan c`in mbii lukshik a mi̶ndong ɓejee parpuus Nookɗi, ɓe ni aapo nwun jir.
43007022	Wu pan, gyet Mosis wuri sat nwun ku wu can-can, amma ba gyet a Mosis shee sat ne wu can-can ni kas, gyet a puun fuu mo shee can-can ni wun, ki̶ wuu can jep mo parpuus Nookɗi.
43007023	Katɗang ɓe wuu can jep mo parpuus Nookɗi, mpeku taji mo tep Waar kì̵ Mosis kas, ɓe a me le ɗang wuu langtughup ki̶ wan, mpeeɗi wan bar gurum ki̶n ndi̶ng parpuus Nookɗi ye?
43007024	Taji wu tokɗiyeel shi mbii ɗi wu naa shi yit kas, amma wu tokɗiyeel a nkaa zeen."
43007025	Pak nyem Jerusalem mo sat nee, "Ba a gwar ɗi moo tang wuri mpee tu sí nɗiisi kas aa?
43007026	Wu naa wuri nkaa katpo agaak, ɓe ba mee gurum sat mmee mbii nwuri kas! Meeɓe, nyemnan-nan mo ki̶ man nee, a gwar ɗiisi wuri a Kristi ni azeen.
43007027	Mun mu man peeɗi gwar ɗiisi wuri put ɗi, amma katɗang Kristi wurin nj`i wul, ɓe ba mee gurum mman peeɗi wuri put ɗi kas."
43007028	Kaaɗi Jesu nkaa kám ndi̶ghi̶n Lu kì̵ Naan ɗiiɗes ni, ɓe wuri sat mmo shi ɗoo ɗiiɗes nee, "Wun wu man wan, ki̶ wu man peeɗi wan put ɗi zak. Ba wan j`i a mpee káa fi̶na kas, amma wan j`i a mpee ngo ɗi wuri lop wan. Wuri a nguzeen, ki̶ ba wu man wuri kas.
43007029	Wan man wuri, mpeeɗi wan put a pe wuri ɗi, ki̶ a wuri lop wan."
43007030	Mpee po ɗiisi, ɓe mo tang peeɗi mon nyaa wuri ɗi, amma ba mee gurum mak lesar nkaa wuri kas, mpeeɗi ba pee fi̶ri ni ki̶ wul kas.
43007031	Amma, gurum mo ɗes ndi̶ghi̶n ɗuu kì̵ gurum ni mo, mo cínzeen wuri, ki̶ mo sat nee, "Katɗang Kristi wurin nj`i wul, ɓe wurin nc`in mbii lukshik ɗi mo waa met mbii ɗi gwar ɗiisi wuri c`in si mo aa?"
43007032	Nyem Farisi mo ki̶ling nee, ɗuu kì̵ gurum ni mo nkaa sat mbii ɗiisi nɗagham-nɗagham nkaa Jesu, ɓe mo ɓàlpo ashak ki̶ pris ɗiinan mo, ku mo lop nyemtap Lu kì̵ Naan ɗiiɗes mo, mpeku mo so yaa Jesu ɗi.
43007033	Jesu wuri sat nee, "Wan ntong ashak ki̶ wun mpee reppee lee, ɗangɓe wan mbaaso pe ngo ɗi wuri lop wan j`i.
43007034	Ɗangɓe wun ntang wan, amma ba wun nkat wan kas. Mpeeɗi peeɗi wan nso ɗi, ɓe ba wun mmak so ɗi kas."
43007035	Ɗangɓe nyemnan-nan mu nyem Yahudi mo sat nshak nee, "Gwar ɗiisi wurin nyaghal so a neye, ɗi har mun nyaghal mu tang wuri, ɓe ba mun nkat wuri kas ye? Kyet wurin nso a pe nyem funu ɗi mo a ti̶tiit ndi̶ghi̶n nyem Heleni mo, mpeku wuri kám ɗi nyem Heleni mo wa?
43007036	A me a shii kì̵ po ɗi wuri sat nee, 'Wun nyaghal wu tang wan, ɗangɓe ba wun nkat wan kas si ye?' Ki̶ nee, 'Peeɗi wan nso ɗi, ɓe ba wun mmak so ɗi kas zak ye.' "
43007037	Parpuus ɗi retnyit mu tong mb`it nii kyes, ɗi ni a puus ɗiiɗes ni, ɓe Jesu wuri yaghal ɗar, wuri sat shi ɗoo ɗiiɗes nee, "Katɗang neen am tu mee gurum, ɓe wuri j`i pe wan ɗi, ku wuri shwaa ɗi.
43007038	Koo a weye ɗi wuri cínzeen nwan, kaa mbii ɗi mo kì̵ ten ran ndi̶ghi̶n takarda kì̵ Naan si nee, 'Am ɗi nii cín seen nin nkaa put ɗes ndi̶ghi̶n putughup fi̶ri.' "
43007039	Jesu satpo ɗiisi ni a nkaa Riin ɗi nyem ɗi mo cínzeen nwuri, mon nyaghal lap ni, mpeeɗi har yaksi, ɓe ba gurum mo ki̶ lap Riin ni kas. Mpeeɗi ba Naan wuri kì̵ yaghal ki̶ Jesu ndi̶ghi̶n ɗiiɗes kas aku.
43007040	Kaaɗi gurum mo ki̶lingpo mi̶ni, ɓe pak gurum ni mo sat nee, "Azeen-nzeen gwar ɗiisi wuri a ngusatpo kì̵ Naan."
43007041	Ɓe pak mo sat nee, "A wuri a Kristi." Amma pak mo waa sat nee, "Kyet Kristi wurin mput a nyil nGalili wa?
43007042	Mo kì̵ ten ran ndi̶ghi̶n takarda kì̵ Naan nee, 'Kristi wurin mput a ndi̶ghi̶n dang mu Devid, ndi̶ghi̶n Betlehem zak, laayil ɗi gyet Devid wuri tong ɗi.' "
43007043	Ɗangɓe ɓàkshak ni ɗel nnaar ki̶ ɗuu gurum ni mo mpee Jesu.
43007044	Pak gurum moo riɓet yaa wuri, amma ba mee gurum lesar nkaa wuri kas.
43007045	Nyemtap Lu kì̵ Naan ɗiiɗes mo waa baaso pe pris ɗiinan-nan mo ki̶ nyem Farisi mo, ɓe mo tal pu nyemtap Lu kì̵ Naan ɗiiɗes ni mo nee, "A me le ɗangɓe ba wu yaa wuri wu j`i ki̶ wuri kas ye?"
43007046	Nyemtap Lu kì̵ Naan ɗiiɗes ni mo lap nee, "Ba muu kyam ki̶ling mee gurum satpo kaa gwar ɗiisi si kas!"
43007047	Nyem Farisi mo lap mmo nee, "Ashee! Wuri kì̵ num wun aasi zak wa?
43007048	Kyet wu kat mee gurum ndi̶ghi̶n nyem ɗiinan-nan mo, koo ndi̶ghi̶n nyem Farisi mo ɗi moo cínzeen nwuri wa?
43007049	Amma nyem ɗi mo cínzeen ndi̶ghi̶n ɗuu kì̵ gurum ɗiisi mo, ba mo man mee Waar kì̵ Mosis kas. Mo a nder kì̵ ɗiyeel kì̵ Naan."
43007050	Nikodimus ɗi jí wuri ki̶ so pe Jesu ɗi mpar, wuri a memee mɓut mmo, wuri tal pu mo nee,
43007051	"Kyet Waar funu ni sat nee, mu canɗiyeel ɗiibish ngurum katɗang ba muu ki̶ling pu wuri, mpeku mu man mbii ɗi wuri c`in ɗi akuɗang kas wa?"
43007052	Mo lap nwuri nee, "Wugha a ngu Galili zak wa? A tang takarda kì̵ Naan riret, ɓe a nnaa nee, ba mee ngusatpo kì̵ Naan nkyam put nGalili kas." [
43007053	Koo ngo ɗiiɗang ye, ɓe wuri yaghal so ntulu fi̶ri.
43008001	Jesu wuri yaghal kàa aɗeng Jwakpaat.
43008002	Daɗaar ni mɓít-mɓít, ɓe wuri waa baaj`i ɗel ndi̶ghi̶n Lu kì̵ Naan ɗiiɗes. Ɗuu gurum mo ɗes mo j`i pe wuri ɗi, Jesu tong nyil, ɓe wuri ɗoghom kám mmo.
43008003	Ɗangɓe nyemkám Waar kì̵ Mosis mo, ki̶ nyem Farisi mo, mo j`i ɗel ki̶ mee mat ɗi mo yaa wura nkaa c`in ngaa, ɓe mo le wura ɗar a naar.
43008004	Mo sat nwuri nee, "Ngukám, mo yaa mat ɗiisi wura nkaa c`in ngaa.
43008005	Ndi̶ghi̶n takarda mu Waar funu, ɓe Mosis wuri sat mmun nee, 'Mu car kiyeet ki̶ mat kaa mi̶ni si shi ndi̶ng har wura muut.' Wugha sat a me nkaa mi̶ni ye?"
43008006	Mo c`in tal ɗiisi a mpeku mo kyam wuri ɗi, ki̶ zak, ku mo kat mee mbii ɗi mpee so c`in mwaanaa fi̶ri. Amma Jesu ɗoghom, ɓe wuri ran-ran shi ni̶kongsar fi̶ri nyil.
43008007	Amma kaaɗi mo vuun ntal ni pu wuri, ɓe Jesu wuri yaghal ɗar a ting, wuri sat mmo nee, "Ngo ɗi ba wuri ki̶ shikbish mɓut nwun kas, ɓe wuri shee bák wura shi ndi̶ng."
43008008	Jesu wuri waa baa ɗoghom ɗi zak, ɓe wuri ran-ran shi ni̶kongsar fi̶ri nyil.
43008009	Kaaɗi mo ki̶lingpo mi̶ni, ɓe mo ɗoghom pwat shimi̶ndong-shimi̶ndong. Gwar ɗi wuri kun met mmo jir, a wuri shee put, har mo j`i pwat kyes, ku ɗee a Jesu ɗi mmi̶shin, ki̶ mat ni wuraa ɗar ɗi a pee ni zak.
43008010	Jesu ɗiyeep yit naa wura, ɓe wuri sat nwura nee, "Mat, nyem ɗi moo riɓet car yi ni mo a neye? Ba mee ngo mak canɗiyeel mu muut yi kas aa?"
43008011	Wura lap nee, "Waash Daa", Jesu sat nwura nee, "Ba wan canɗiyeel ɗiibish yi kas zak. Yi so waa, amma taji yi baa yi c`in shikbish ɗi zak kas."]
43008012	Jesu wuri baa sat mmo zak nee, "Wan a peeɓang mu yil ni. Ngo ɗi wuri j`i ndang wan, ɓe ba wurin mmwaan ndi̶ghi̶n peenkoo kas. Amma wurin nkat peeɓang mu seen."
43008013	Nyem Farisi mo sat nJesu nee, "Wugha aa c`in a langting mpee káa fugha, ba langting ni azeen kas."
43008014	Jesu lap mmo nee, "Koo ɗi wan ki̶n c`in a langting mpee káa fi̶na, ɓe langting fi̶na ni azeen, mpeeɗi wan man peeɗi wan put ɗi nj`i, ki̶ wan man peeɗi wan ndung so ɗi zak. Amma ba wun, wu man peeɗi wan put ɗi nj`i kas, koo a peeɗi wan ndung so ɗi kas zak.
43008015	Wun wuu tokɗiyeel ngurum mo a shi pan mu yil ɗiisi, ba wan ki̶n tokɗiyeel mee gurum kas.
43008016	Amma koo ɗi wan tokɗiyeel mmee gurum, ɓe ɗiyeel fi̶na ni a nkaa zeen, mpeeɗi ba wan tokɗiyeel ni a mmi̶san kas, amma muu tokɗiyeel ni ashak ki̶ puun fi̶na ɗi wuri lop wan.
43008017	Mo kì̵ ran ndi̶ghi̶n takarda Waar fuu zak nee, 'Katɗang gurum mo vul mo c`in langting nkaa mbii, ɓe ni azeen.'
43008018	Wan ki̶n c`in langting mpee káa fi̶na, ki̶ puun fi̶na ɗi wuri lop wan, wuri c`in langting mpee wan zak."
43008019	Mo tal pu wuri nee, "Puun fugha ni wuri a neye?" Jesu lap nee, "Ba wu man wan kas, ki̶ ba wu man puun fi̶na kas zak. Katɗang ɗi wu man wan, ɓe ɗi wun mman puun fi̶na zak."
43008020	Jesu satpo ɗiisi mo a kaaɗi wuri nkaa kám mmo ndi̶ghi̶n Lu kì̵ Naan ɗiiɗes, a peeɗi moo le kwati mu lap mbiizughum mo ɗi. Amma ba mee gurum yaa wuri kas, mpeeɗi ba pee fi̶ri ni ki̶ wul kas.
43008021	Jesu baa sat mmo zak nee, "Wan ndung so, ɓe aɓwoon ɗi wan ki̶n so, ɓe wun ntang wan, ki̶ wun mmurap ndi̶ghi̶n shikbish fuu mo zak. Peeɗi wan ndung so ɗi, ɓe ba wun mmak so ɗi kas."
43008022	Po ɗiisi ni le ku nyemnan-nan mu nyem Yahudi mo sat nee, "A me a shii kì̵ po ɗi wuri sat ne, 'Peeɗi wurin ndung so ɗi, ɓe ba mun mmak so ɗi kas ye?' Wurii tang a tu shin aa?"
43008023	Jesu lap mmo nee, "Wun a mu yil ni, amma wan tong aɗeng nsham. Wun a mu yil ɗiisi, amma ba wan a mu yil ɗiisi kas.
43008024	Wan ki̶n ten sat nwun nee, wunn mmurap ndi̶ghi̶n shikbish fuu mo. Mpeeɗi katɗang ba wu cínzeen ne, wan a Kristi kas, ɓe wunn mmurap ndi̶ghi̶n shikbish fuu mo."
43008025	Mo tal pu Jesu nee, "Wugha a weye?" Jesu lap mmo nee, "A wan a gwar ɗi wan satpo nwun nkaa wuri nshee si.
43008026	Wan ki̶ mbii mo ɗes, ɗi wan nsat nkaa wun, ki̶ mbii mo ɗes ɗi wan ncanɗiyeel ɗiibish nwun ɗishik zak. Amma ngo ɗi wuri lop wan, wuri azeen. Mbii ɗi wan ki̶ling mo pu wuri, ɓe wan ki̶n sat a ni ngurum mo zak."
43008027	Ba mo man nee, Jesu wurii satpo mmo a nkaa Daa kas.
43008028	Ɗangɓe Jesu wuri sat nee, "Katɗang mon nɗiyeep Làa kì̵ Gurum nkaa shiyeepyoghom ɗangɓe wun mman nee, a wan a wuri, ki̶ zak wun mman ne, ba wan mak c`in mee mbii mmi̶san kas, amma wan ki̶n sat a mbii ɗi puun fi̶na wuri ki̶ kám mo nwan.
43008029	Ngo ɗi wuri lop wan, wuri ɗi ashak ki̶ wan zak. Ba wuri yit wan mmi̶san kas, mpeeɗi wan ki̶n c`in a mbii ɗi mo tong ɗyen nwuri shidaar-shidaar."
43008030	Kaaɗi Jesu satpo ɗiisi mo, ɓe gurum mo ɗes mo cínzeen nwuri.
43008031	Jesu sat nyem Yahudi ɗi mo cínzeen nwuri si mo nee, "Katɗang wu ɗyel kám fi̶na mo ndi̶ghi̶n putughup fuu mo, ɓe wun a nyemso ndang wan ɗi azeen mo.
43008032	Ɗangɓe wun mman zeen ni, ɓe zeen nin nle ku wu put mɓut ɗak ki̶rom mu shikbish mo zak."
43008033	Mo lap nwuri nee, "Mun a dang mu Abraham, ba muu kyam ɗee a ki̶rom kì̵ mee gurum kas. A me le ɗang a sat nee, wun mput mɓut ɗak ki̶rom fuu ye?"
43008034	Jesu lap mmo nee, "Wan sat azeen nwun. Jir koo a ngo ɗiiɗang ye ɗi wuri c`in shikbish, ɓe wuri kì̵ ɗee a ki̶rom kì̵ shikbish ni.
43008035	Ngo ɗi wuri a ki̶rom, ɓe ba wurii mak tong ndi̶ghi̶n tulu har ngaa-ngaa kas, amma a laalu wurii tong ɗi har ngaa-ngaa.
43008036	Katɗang ɓe Làa ni wuri le ku wu ɗee a mukáa fuu, ɓe wun nɗee a mukáa fuu azeen-nzeen.
43008037	Wan man nee, wun a dang mu Abraham, amma jir ki̶si, ɓe wuu tang ar mpee tu wan, mpeeɗi ba wu cínzeen po fi̶na kas.
43008038	Wan ki̶n sat a mbii ɗi puun fi̶na kám nwan, amma wun wuu c`in a mbii ɗi wu ki̶ling pe puun fuu ɗi."
43008039	Mo lap nwuri nee, "A Abraham a puun funu." Jesu sat mmo nee, "Katɗang ɗi wun a jep kì̵ Abraham mo, ɓe ɗi wun nc`in ɗak ɗi gyet Abraham wuri c`in mo zak.
43008040	Amma yaksi, wun ndung tang ar mpee tu wan. Wan ɗi wan sat zeen nwun, ɗi wan ki̶ling pe Naan ɗi. Ba gyet Abraham wuri c`in mbii kaa mi̶ni si kas.
43008041	Wun wuu c`in a ɗak ɗi puun fuu kì̵ c`in." Mo lap nwuri nee, "Ba mo làa mun a aaknuk mo kas, mun ki̶ puun a mi̶ndong ɗi wuri a Naan."
43008042	Jesu sat mmo nee, "Katɗang ɗi Naan wuri a puun fuu, ɓe ɗi wun nwal nwan ɗi wan ɗi mpesi, mpeeɗi wan tong a pe Naan ɗi nj`i. Ba wan j`i a shikáa fi̶na kas, amma a Naan wuri lop wan.
43008043	A me le ɗang ba wu manshii kì̵ po fi̶na mo kas ye? A mpeeɗi ba wu mak gung mpeku wu ki̶lingpo fi̶na mo ɗi kas.
43008044	A Shetan a puun fuu. Wun wuu c`in a mbii ɗi puun fuu ki̶ riɓet. Pugyet ɗi nshee, ɓe wuri a ngutukáa, ki̶ ba wurii mak ɗar nkaa zeen kas, mpeeɗi ba mee zeen ɗi ndi̶ghi̶n wuri kas. Wurii c`in ɗung, mpeeɗi mi̶ni a mi̶se fi̶ri. Wuri a nguɗung, ki̶ wuri a puun mu nyemɗung mo zak.
43008045	Amma wan ki̶n sat zeen nwun, ɓe ba wu cínzeen nwan kas.
43008046	A we ndi̶ghi̶n wun ɗi wuri mak kám ni agaak nee, wan ki̶n kyam c`in shikbish ye? Katɗang wan ki̶n sat azeen nwun, ɓe a me le ɗang ba wu cínzeen nwan kas ye?
43008047	Ngo ɗi wuri a mu Naan, ɓe wurii lekom mpee ki̶lingpo ɗi mo a mu Naan. Mbii ɗi ni le ɗang ba wuu lekom mpee ki̶ling kám fi̶na ni kas, a mpeeɗi ba wun a mu Naan kas."
43008048	Nyemnan-nan mu nyem Yahudi mo lap Jesu nee, "Mun mu sat a ndi̶re ne, wugha a ngu Sameriya, ki̶ wugha ki̶ riin ɗiibish kas aa?"
43008049	Jesu lap mmo nee, "Ba wan ki̶ riin ɗiibish kas. Wan ki̶n le ɗiiɗes a puun fi̶na, amma wun wuu toklong nwan.
43008050	Ba wan ki̶n tang a ɗiiɗes mpee káa fi̶na kas, amma mee ngo ɗi, ɗi wurii tang ɗiiɗes ni mpee wan, a wurii tokɗiyeel zak.
43008051	Azeen-nzeen ki̶n sat nwun nee, koo ngo ɗiiɗang ye ɗi wuri lappo kám fi̶na mo, ɓe ba wurin mmuut kas har ngaa-ngaa."
43008052	Nyemnan-nan mu nyem Yahudi mo sat nwuri nee, "Yaksi, mpee po fugha, ɓe mu man nee, wugha ki̶ riin ɗiibish. Gyet Abraham wuri kì̵ muut, ki̶ nyemsatpo kì̵ Naan mo kì̵ murap zak. Amma wugha sat nee, koo ngo ɗiiɗang ye ɗi wuri tap kámpo fugha mo, ɓe ba wurin mmuut kas.
43008053	Wugha ɗes met puun funu Abraham ɗi gyet wuri kì̵ muut si me? Gyet nyemsatpo kì̵ Naan mo kì̵ murap zak! Wugha aa lesak a weye?"
43008054	Jesu wuri lap nee, "Katɗang wan ki̶n le ɗiiɗes nsan, ɓe ba ɗiiɗes fi̶na nii koghop ni kas. A puun fi̶na wuri le wan a ɗiiɗes. Wuri ɗi wuu pet wuri a Naan fuu.
43008055	Koo ɗi wuu sat nee, wuri a Naan fuu, ɓe ba wu man wuri kas. Amma wan man wuri. Katɗang wan sat ne, ba wan man wuri kas, ɓe wan ɗee a nguɗung kaa wun si. Amma wan ki̶n sat nwun nee, wan man wuri, ki̶ wan ki̶n tap ki̶ po fi̶ri mo zak.
43008056	Puun fuu Abraham wuri kat retnyit mpee naa puus j`i fi̶na, wuri ki̶ naa ni, ɓe wuri kat retnyit zam."
43008057	Nyemnan-nan mu nyem Yahudi mo sat nwuri nee, "Ba wugha kì̵ wul ɓit laarpaat kas, ɓe cirang ɗang a sat nee aa kyam naa Abraham ye?"
43008058	Jesu sat mmo nee, "Azeen-nzeen, ki̶n sat nwun, akuɗang gyet moo làa Abraham, ɓe wan ɗi."
43008059	Ɗangɓe mo sham hi̶r nhi̶k mo, mpeku mo car wuri ɗi. Amma Jesu wuri lagham ndi̶ghi̶n gurum mo, ɓe wuri ɗel put ndi̶ghi̶n Lu kì̵ Naan ɗiiɗes ni.
43009001	Kaaɗi Jesu a ar ɗel, ɓe wuri naa mee gwar ɗi mo làa wuri a vum.
43009002	Jeplop fi̶ri mo tal pu wuri nee, "Ngukám, a mpee shikbish kì̵ gwar ɗiisi aa, aa koo a mpee shikbish kì̵ puun fi̶ri mo, le ɗang mo làa wuri a vum ye?"
43009003	Jesu lap mmo nee, "Ba a gwar ɗiisi wuri c`in shikbish, koo a puun fi̶ri mo kas, amma a mpeku mo kám ɗak kì̵ Naan ɗi shi wuri.
43009004	Ting mu c`in ɗak mu ngo ɗi wuri lop wan kaaɗi puus ni kuɗi si. Yak pee nin nrap, ɗi ba mee gurum mmak c`in ɗak kas.
43009005	Kaaɗi wan ɗi ndi̶ghi̶n yil ni si, ɓe wan a peeɓang mu yil ni."
43009006	Aɓwoon ɗi Jesu satpo mi̶ni, ɓe wuri tus lii nyil, wuri riyeep rep yil ɓàl ki̶ lii ni, ɓe wuri pwos nkaa yit kì̵ nguvum ni.
43009007	Jesu sat nguvum ni nee, "A so a vwang yit fugha ndi̶ghi̶n tuwan ɗi ni nSilowam." (Shii kì̵ sum Silowam ni a nee, Ɗiili̶lop.) Ɓe gwar ni so vwang yit fi̶ri, ndi̶ghi̶n am tuwan ni. Aɓwoon ɗi wuri kì̵ vwang yit fi̶ri, ɓe wuri naapee, ɓe wuri baaj`i waa.
43009008	Ɗangɓe shaartong fi̶ri mo, ki̶ nyem ɗi jí mo loghot ki̶ naa wuri a nguɗang yam, mo sat nee, "Ba a gwar ɗi jí wurii tong mpee ɗang-ɗang si nɗiisi kas aa?"
43009009	Pak mo sat nee a wuri. Amma pak mo sat nee, "Waash, ba a wuri kas, mo li̶lap shak." Gwar ni wuri sat shikáa fi̶ri nee, "A wan."
43009010	Mo tal pu wuri nee, "Cirang ɗangɓe yit fugha ni naapee ye?"
43009011	Wuri lap mmo nee, "A gwar ɗi moo pet sum fi̶ri a Jesu si, a wuri lokyil, ɓe wuri pwos nkaa yit fi̶na, ɓe wuri sat nwan nee, 'A so a vwang yit fugha ntuwan Silowam.' Ɓe wan so vwang yit fi̶na ntuwan ni, ɓe yit fi̶na naapee."
43009012	Mo tal pu wuri nee, "Gwar mi̶ni a neye?" Wuri lap mmo nee, "Ba wan man kas."
43009013	Ɗangɓe mo so ki̶ gwar ɗi jí wuri a vum ni, pe nyem Farisi mo ɗi.
43009014	Jí Jesu wuri lokyil ku wuri wang yit ki̶ gwar ni ɗi a parpuus Nookɗi.
43009015	Nyem Farisi mo baa tal ɗi pu gwar ɗi Jesu wang yit fi̶ri ni nee, "Cirang ɗangɓe yit fugha ni naapee ye" Wuri lap mmo nee, "Gwar ɗi wuri wang yit fi̶na ni, wuri lokyil, ɓe wuri pwos nkaa yit fi̶na, ɓe wan so vwang yit ni, ɓe wan naapee."
43009016	Pak nyem Farisi ni mo sat nee, "Mu man nee, ba gwar ɗiisi wuri put a pe Naan ɗi kas, mpeeɗi ba wuri tap ki̶ Waar mu puus Nookɗi kas." Amma pak mo sat nee, "Cirang ɗangɓe ngo ɗi wuri a ngushikbish wurin mmak c`in mbii aapo ɗiisi mo ye?" Mpeemi̶ni, ɓàkshak ni yaghal mmo nnaar.
43009017	Ɗangɓe nyem Farisi mo waa baa tal ɗi pu gwar ni nee, "Wugha sat a me nkaa ngo ɗi a sat nee, a wuri wang yit nwugha si ye?" Wuri lap mmo nee, "Wuri a ngusatpo kì̵ Naan."
43009018	Ba nyemnan-nan mu nyem Yahudi mo cínzeen ne, jí gwar ni a nguvum yam, ɗang wuri baa naapee zak kas. Mpeemi̶ni, ɓe mo pet puun ki̶ ni̶ghi̶n ki̶ ngo ɗi wuri naapee ni.
43009019	Mo tal pu mo nee, "Gwar ɗiisi a ɗyem fuu aa? Gyet wu làa wuri a vum azeen aa? Cirang ɗangɓe wurii naapee yaksi ye?"
43009020	Puun fi̶ri mo lap mmo nee, "Mu man nee, wuri a ɗyem funu, ɗi gyet mu làa wuri a vum.
43009021	Amma yaksi, ɓe wurii naapee. Ba mun mu man kaaɗi wurii naapee ni kas, ki̶ zak, ba mu man ngo ɗi wuri wang yit fi̶ri ni kas. Wu tal pu wuri, ba wuri kuɗi a làa kas, wuri mak katpo shikáa fi̶ri."
43009022	Mbii ɗi ni le ku puun fi̶ri mo sat ki̶si, a mpeeɗi moo ki̶i̶r nyem Yahudi mo, ki̶ mpeeɗi nyem Yahudi mo kì̵ ten ɓwaghatpo furu mo ashak nee. Katɗang mee gurum c`in langting nkaa Jesu ne wuri a Kristi, ɓe mon mput ki̶ ngo ni ndi̶ghi̶n lu kì̵ Naan furu mo.
43009023	A ni le ɗang puun fi̶ri mo sat nee, "Wu tal pu wuri, mpeeɗi ba wuri kuɗi a làa kas."
43009024	Ɗangɓe nyem Yahudi mo waa baa pet ngo ɗi jí wuri a vum ni zak, ɓe mo sat nwuri nee, "A sat zeen mun ntoghom kì̵ Naan. Mun mu man nee gwar ɗi wuri wang yit fugha ni wuri a ngushikbish."
43009025	Wuri lap mmo nee, "Koo ɗi wuri a ngushikbish, ɓe ba wan man kas. Mbii mi̶ndong ɗi wan man, jí wan a vum, amma yaksi, wan ki̶n naapee."
43009026	Mo tal pu wuri nee, "Wuri c`in a me nwugha ye? Ki̶ cirang wuri wang yit fugha ɗi ye?"
43009027	Wuri lap mmo nee, "Wan ki̶n ten nsat nwun, ɓe ba wu ki̶ling kas. A me le ɗang wuu riɓet ku wan baa sat ɗi nwun zak ye? Wuu riɓet ɗee a nyemso ndang wuri zak me?"
43009028	Mo fulup wuri, mo sat nee, "A wugha a nguso ndang wuri, amma mun a nyemso ndang Mosis.
43009029	Mu man ne, gyet Naan kì̵ katpo ki̶ Mosis, amma ba mu manpee ɗi gwar ɗiisi wuri put ɗi kas."
43009030	Gwar ni wuri lap mmo nee, "Ashee, ɗiisi ni a mbii aapo, gwar ɗiisi wuri wang yit fi̶na, ɓe cirang ɗang wun nsat nee, ba wu manpee ɗi wuri put ɗi kas ye?
43009031	Mu man ne, ba Naan wurii ki̶ling nyemshikbish mo kas, amma katɗang mee gurum ki̶ seyil nNaan azeen-nzeen, ki̶ wuri c`in ɗyen kì̵ Naan zak, ɓe Naan wurii ki̶ling a ngo mi̶ni.
43009032	Pugyet mo leyil ɗi, ɓe ba muu kyam ki̶ling mee gurum ɗi wuri wang yit ki̶ ngo ɗi mo ki̶ làa wuri a vum kas.
43009033	Katɗang ɗi ba gwar ɗiisi wuri put a pe Naan ɗi kas, ɓe ba ɗi wurin mmak c`in mee mbii aapo kas koo ɗiɓen."
43009034	Mo lap nwuri nee, "Mo ki̶ làa wugha a ndi̶ghi̶n shikbish hakyeng, wugha mak kám a me mmun ye?" Mo ceen wuri put aku ndi̶ghi̶n lu kì̵ Naan ni.
43009035	Jesu ki̶ling nee, mo ki̶ ceen gwar ɗi wuri bar ni. Ɓe kaaɗi Jesu kaat ki̶ gwar ni, ɓe Jesu sat nwuri nee, "Aa cínzeen Làa kì̵ Gurum aa?"
43009036	Gwar ni wuri lap nee, "Daa, a we a ngo ɗi wan ncínzeen nwuri ni ye."
43009037	Jesu sat wuri nee, "Wugha kì̵ ten naa wuri, ki̶ a wurii katpo ki̶ wugha."
43009038	Gwar ni wuri sat nee, "Daa, wan cínzeen." Ɓe wuri seyil nJesu zak.
43009039	Jesu wuri sat nee, "Mbii ɗi ni le ku wan j`i ndi̶ghi̶n yil ɗiisi, a mpeku wan tokɗiyeel ɗi nyil ni, ki̶ zak, mpeku nyem ɗi ba moo naapee kas, ɓe mo naapee ɗi, ku nyem ɗi moo naapee, ɓe mo ɗee ɗi a vum."
43009040	Kaaɗi pak nyem Farisi ɗi mo ashak ki̶ wuri, mo ki̶lingpo ɗiisi, ɓe mo tal pu wuri nee, "Aa sat ne, mun a vum zak aa?"
43009041	Jesu lap mmo nee, "Katɗang ɓe ɗi wun a vum mo, ɓe ba ɗi wuu tong ndi̶ghi̶n shikbish kas. Amma yaksi wun wu sat ne, muu naapee, ɓe shikbish fuu ni mo ɗen ɗi nwun.
43010001	"A zeen-zeen wan sat wun nee, ngo ɗi ba wuri ɗel nkuuttum mo a mpolu ni kas, amma wuri yaa mee ar ɗiici kàa ɗel ɗi, ɓe gwar mi̶ni a wat, ki̶ nguhi̶rpee.
43010002	Amma ngo ɗi wuri ɗel nkuuttum ni mo a mpolu ni, ɓe gwar mi̶ni a ngukiyeer tum ni mo.
43010003	Ngutap polu ni wuri wang polu ni ngukiyeer tum ni mo, ki̶ tum ni mo ki̶ling ɗoo fi̶ri. Katɗang wuri pi̶rep tum ni mo shi sum furu mo, ɓe wuri pwat ki̶ mo ati̶leng.
43010004	Kaaɗi wuri kì̵ pwat ki̶ tum fi̶ri mo jir, ɓe wuri taa mmo a ti̶leng, ɓe tum ni mo so ndang wuri, mpeeɗi mo man ɗoo fi̶ri.
43010005	Ba tum ni mon nso ndang mee ngo ɗiici kas, amma mon nswa, mpeeɗi ba mo man ɗoo ki̶ ngo mi̶ni kas."
43010006	Jesu sat sumpo ɗiisi mmo, amma ba mo manshii kì̵ mbii ɗi wurii sat ni kas.
43010007	Mpeemi̶ni, ɓe Jesu baa sat ɗi mo zak nee, "A zeen-zeen, wan sat nwun nee, a wan a polu ki̶ tum mo.
43010008	Nyem ɗi gyet mo shee j`i a ti̶leng nwan jir, mo a mo nyemhi̶rpee mo. Ba gyet tum ni mo ki̶ling ɗoo furu kas.
43010009	Wan a polu ni. Koo ngo ɗiiɗang ye, ɗi wuri ɗel mpolu ni shi wan, ɓe wurin nkat ɓam. Ɓe gwar mi̶ni wurin nɗel, ki̶ put, ki̶ wurin nkat koo a meye ɗi wurii riɓet mpee seen fi̶ri.
43010010	Wat wurii j`i a mpee c`in wat, ki̶ tu gurum, ki̶ mpee wat mbii mo. Amma wan j`i a mpeku gurum mo kat seen ɗi, ku mo kat ni ɗes zak.
43010011	"Wan a ngukiyeer ɗiiret. Ngukiyeer ɗiiret wurii cín seen fi̶ri mpee tum ni mo.
43010012	Ngo ɗi wurii naatum ni mo a mpee lapkwat, ɓe katɗang wuri naa ncuwe ki̶ j`i, ɓe wuri su yit tum ni mo ɗi, mpeeɗi ba tum ni mo a mi̶ri kas, ki̶ zak, ba wuri a ngukiyeer ki̶ tum ni mo kas. Ɓe ncuwe ni yak pak tum ni mo, ki̶ tiit mo zak.
43010013	Ngunaa tum ni mo mpee lapkwat, wuri su, a mpeeɗi baa mee mbii daampee nwuri ki̶ tum ni mo kas.
43010014	A wan a ngukiyeer ɗiiret. Wan man mi̶na mo, ki̶ mi̶na mo man wan zak.
43010015	Kaaɗi puun fi̶na wuri man wan, ɓe wan man puun fi̶na aasi zak. Wan cín seen fi̶na mpee tum ni mo.
43010016	Wan ki̶ pak tum mo ɗi zak, ɗi ba mo ɗi ndi̶ghi̶n kuuttum ɗiisi mo kas. Ting wan nj`i ki̶ mo zak, ɗangɓe mon nki̶ling ɗoo fi̶na, ku mo ɗee ɗi a kuuttum ɗiimi̶ndong, ki̶ ngukiyeer ɗiimi̶ndong zak.
43010017	Daa wuri wal nwan, a mpeeɗi wan ki̶n riɓet cín seen fi̶na, mpeku wan baa lap seen ni zak.
43010018	Ba mee gurum mak mang seen fi̶na ni aki̶ wan kas, amma wan ncín ni a shi riɓet fi̶na. Wan ki̶ iiko mpee cín seen fi̶na, ki̶ wan ki̶ iiko ɗi wan mak baa mang ni zak. A mbii ɗi puun fi̶na wuri kì̵ ten sat nee wan c`in ni mmi̶ni."
43010019	Mee ɓàkshak waa baa yaghal ɗi nnaar kì̵ nyem Yahudi mo mpee po ɗiisi mo.
43010020	Pak mo ɗes ndi̶ghi̶n mo, mo sat nee, "Wuri ki̶ riin ɗiibish, wuri kì̵ ti̶tar zak. A me le ɗang wuu lekom mpee ki̶ling wuri ye?"
43010021	Amma pak mo sat nee, "Ngo ɗi wuri ki̶ riin ɗiibish, ba wurin mmak katpo ɗiisi mo kas. Cirang ɗang riin ɗiibish mmak wang yit ki̶ nguvum ye?"
43010022	Ni a mee parpuus retnyit, ɗi moo lesut a ɗiiɓang, ki̶ ni a tarkut, ki̶ a parpuus retnyit mu le Lu kì̵ Naan ɗiiɗes a ɗiiɓang, ɗi mo nkaa c`in ni nJerusalem.
43010023	Ɓe Jesu nkaa mwaan ndi̶ghi̶n púk mu Solomon ɗi ni ndi̶ghi̶n Lu kì̵ Naan ɗiiɗes ni.
43010024	Ɓe nyem Yahudi mo j`i neer wuri, mo tal pu wuri nee, "Wughan nyit mun mɓut nkyetwa ni a vit aa? Katɗang ɓe a wugha a Kristi ni, ɓe a sat mmun agaak."
43010025	Jesu lap mmo nee, "Wan ki̶n ten sat nwun, ɓe ba wu cínzeen kas. Ɗak ɗi wan c`in mo ndi̶ghi̶n sum kì̵ puun fi̶na, a mo ɗee a langting fi̶na.
43010026	Amma ba wu cínzeen kas, mpeeɗi ba wun ndi̶ghi̶n tum fi̶na mo kas.
43010027	Tum fi̶na moo ki̶ling ɗoo fi̶na. Wan man mo, ki̶ moo j`i ndang wan zak.
43010028	Wan cín seen ɗiiso ngaa-ngaa mmo, ki̶ ba mon nkyam muut kas, ki̶ zak, ba mee ngo mmak fuwaal mo ndi̶ghi̶n sar fi̶na kas zak.
43010029	Puun fi̶na, ɗi wuri cín mo nwan, wuri ɓal met mbii mo jir, ki̶ zak, ba mee ngo mmak fuwaal mo ndi̶ghi̶n sar ki̶ puun fi̶na kas.
43010030	Wan ki̶ puun fi̶na, mun a ɗiimi̶ndong."
43010031	Nyem Yahudi mo waa baa hi̶r nhi̶k mo zak, mpeku mo car Jesu ɗishik.
43010032	Jesu sat mmo nee, "Wan ki̶n c`in ɗak ɗiiret mo ɗes nyit fuu, ɗi puun fi̶na wuri ki̶ cín mo nwan, ɗangɓe wu riɓet car wan a mpee ɗak ɗiiɗang ndi̶ghi̶n mo ye?"
43010033	Nyem Yahudi mo lap nwuri nee, "Ba muu car wugha a mpee ɗak ɗiiret mo kas, amma mpee po ɗiibish ɗi wugha sat nkaa Naan, ki̶ mpeeɗi wugha ɗi wugha a gurum, ɓe wugha lesak a kaa Naan si."
43010034	Jesu wuri lap mmo nee, "Mo kì̵ ten ran ndi̶ghi̶n takarda Waar fuu nee, Naan sat nee, 'Wun a naan mo.'
43010035	Mu man nee, po ɗi mo ndi̶ghi̶n takarda kì̵ Naan mo azeen vit, mpeemi̶ni ɓe gyet yam-yam ɓe Naan wuri sat nyem ɗi mo ki̶lingpo fi̶ri nee, mo a kaa naan si.
43010036	Katɗang ni aasi, ɓe wuri, ɗi puun bi̶lip wuri lop sham ndi̶ghi̶n yil ɗiisi, ɓe cirang ɗang wuu sat nee, wan ki̶n sat a po ɗiibish nkaa Naan ye?
43010037	Katɗang ba wan ki̶n c`in a ɗak mu puun fi̶na kas, ɓe taji wu cínzeen nwan kas.
43010038	Amma katɗang wan ki̶n c`in a ɗak fi̶ri mo, ɓe koo ɗi ba wu cínzeen nwan kas, ɓe ɗi wun ncínzeen nɗak ni mo, mpeku wu manshii kì̵ ni ɗi nee, puun wuri ndi̶ghi̶n wan, ki̶ wan ndi̶ghi̶n puun zak."
43010039	Ɗangɓe mo ɗoghom baa yaa Jesu ɗi, ɓe wuri put ndi̶ghi̶n sar furu suwaat.
43010040	Jesu wuri waa baaso canɗel mɓin dung nJodan, a peeɗi jí Joon nguc`in baptisma wuri shee c`in baptisma ɗi. Wuri tong mpee mi̶ni.
43010041	Gurum mo ɗes mo j`i pe wuri ɗi, ɓe mo sat nee, "A zeen-zeen ba jí Joon c`in mee mbii aapo kas, amma koo mbii ɗiiɗang ye, ɗi jí Joon wuri sat nkaa gwar ɗiisi, ɓe mo azeen jir."
43010042	Gurum mo ɗes mo cínzeen nJesu mpee mi̶ni.
43011001	Mee gwar wuri ɗi, ɗi sum fi̶ri a Lazarus, wuri a gok. Wuri a nguyil mBetani, ndi̶ghi̶n laayil kì̵ Meeri ki̶ ɗyemni̶ghi̶n fi̶ra Marta.
43011002	A Meeri ɗi jí wura ɗoo mwoor nkaa Daa, ki̶ jí wura pwos shii fi̶ri mo shi shoopkáa fi̶ra. A ɗyemni̶ghi̶n fi̶ra Lazarus, a wuri a gok.
43011003	Ɗyemni̶ghi̶n fi̶ri ɗiimat ni mo lop sat nJesu nee, "Daa, a naa gwar ɗi a wal wuri si, wuri a gok."
43011004	Amma kaaɗi Jesu ki̶ling lop mi̶ni, ɓe wuri sat nee, "Ba shwal ɗiisi ni mak muut kas, amma shwal ɗiisi ni yaa wuri, a mpeku gurum mo naa ɗiiɗes ki̶ Naan ɗi, ki̶ gurum mo naa ɗiiɗes mu Làa kì̵ Naan ɗi a mpee ni zak."
43011005	Jesu wal mMarfa ki̶ ɗyemni̶ghi̶n fi̶ra, ki̶ Lazarus.
43011006	Mpeemi̶ni, ɓe kaaɗi Jesu ki̶ling nee, Lazarus wuri a gok, ɓe wuri waa baa teer vul ɗi a peeɗi wuri ɗi.
43011007	Ɗangɓe aɓwoon ki̶ teer mi̶ni mo, ɓe Jesu sat njeplop fi̶ri mo nee, "Wu yaghal mun baa mu so ɗi ndi̶ghi̶n yil nJudiya zak."
43011008	Jeplop fi̶ri mo lap nwuri nee, "Ngukám, jí nyem Yahudi mo riɓet car wugha shi ndi̶ng, ɓe ba teer ni mo ki̶ ɗel ɗes kas, ɓe aa riɓet waa baaso ɗi zak aa?"
43011009	Jesu lap mmo nee, "Wet mi̶ndong ba nii awa mo a kaghapaat baavul kas aa? Ngo ɗi wuri mwaan mpuus, ɓe ba wurin ncanshii kas, mpeeɗi wurii naa peeɓang mu yil ɗiisi.
43011010	Amma ngo ɗi wuri mwaan mpar, ɓe wurin ncanshii, mpeeɗi ba mee peeɓang ni ɗi ndi̶ghi̶n wuri kas!"
43011011	Aɓwoon ɗi Jesu satpo ɗiisi, ɗangɓe wuri sat njeplop fi̶ri mo nee, "Shaar funu Lazarus wuri kì̵ saam, amma wan nso, mpeku wan mmii wuri ɗi."
43011012	Jeplop kì̵ Jesu mmo lap nwuri nee, "Daa, katɗang wuri a nsaam, ɓe yak wurin mmii kas aa?"
43011013	Amma Jesu satpo a nkaa muut ki̶ Lazarus, ɓe mo pan nee ntong Jesu wurii satpo a nkaa saam ɗi gurum moo loghot ki̶ni.
43011014	Ɗangɓe Jesu sat mo agaak nee, "Lazarus wuri kì̵ muut.
43011015	Mpee wun, ɓe ni ret nwan nyit zam, mpeeɗi ba wan ɗi a pee ni kas. Wu yaghal mmun nso pe wuri ɗi."
43011016	Ɗangɓe Tomas, ɗi wuri a jan, wuri sat niyee fi̶ri nyemso ndang Jesu mo nee, "Wu yaghal mmun nso, ku mu so mu murap ɗi ashak ki̶ wuri zak."
43011017	Kaaɗi Jesu wuri so wul, ɓe wuri kat mo kì̵ wum Lazarus ndi̶ghi̶n ki̶cir mpee teer feer.
43011018	Betani ni kus ki̶ Jerusalem. Yaghal Betani so nJerusalem, ɓe ni a kaa meel vul si.
43011019	Nyem Yahudi mo ɗes, mo kì̵ j`i pe Marta ki̶ Meeri ɗi, mpeku mo selpo ɗi mmo, mpee muut ki̶ ɗyemni̶ghi̶n furu ni.
43011020	Kaaɗi Marta wura ki̶ling ne, Jesu wurii j`i, ɓe wura put so kaat wuri, amma Meeri wura tong ntulu.
43011021	Marta wura sat nJesu nee, "Daa, katɗang ɓe jí wugha ɗi, ɓe ba jí ɗyemni̶ghi̶n fi̶na wurin mmuut kas.
43011022	Amma wan man nee, koo a yaksi, ɓe koo a meye ɗi wugha ɗang pu Naan, ɓe wurin ncín nwugha."
43011023	Jesu sat nwura nee, "Ɗyemni̶ghi̶n fii wurin mbaa yaghal a peemúut ki̶ seen."
43011024	Marta wura lap nJesu nee, "Ii, wan man azeen nee, wurin mbaa yaghal ki̶ seen parpuus ɗi gurum mon nyaghal ɗi a peemúut, parkyes kì̵ yil ni."
43011025	Jesu sat nwura nee, "Wan a yaghal a peemúut, ki̶ a wan a seen zak. Ngo ɗi wuri cínzeen nwan, koo ɗi wuri kì̵ muut, ɓe wurin mbaa kat seen.
43011026	Koo ngo ɗiiɗang ye ɗi wuri ki̶ seen, ɗangɓe wuri cínzeen nwan, ɓe ba ngo mi̶ni nkyam muut kas har ngaa-ngaa. Yi cínzeen po mi̶ni me?"
43011027	Wura lap nee, "Daa, wan cínzeen nee, a wugha a Kristi Làa kì̵ Naan, ɗi gyet Naan sat nee wuɗin nlop wuri j`i ndi̶ghi̶n yil ɗiisi."
43011028	Aɓwoon ɗi Marta wura satpo ɗiisi, ɓe wura so pet Meeri ɗyemnoghon fi̶ra, wura sat Meeri caghat nee, "Ngukám wurin mpesi, ki̶ wurii pet yi."
43011029	Kaaɗi Meeri wura ki̶ling aasi, ɓe wura yaghal so pe Jesu ɗi ki̶lak-ki̶lak.
43011030	Ba Jesu wuri kì̵ j`i wul ɗi ndi̶ghi̶n laayil ni kas, wuri kuɗi a peeɗi Marta wura kaat wuri ɗi sí.
43011031	Kaaɗi nyem Yahudi ɗi mo j`i tong mpee maap ni ashak ki̶ Meeri ndi̶ghi̶n tulu ni, ɗi mo nkaa ɓam putughup ki̶ jwaan nwura. Mo naa wura sham yaghal ki̶lak ɗel put, ɓe mo yaghal pwat so ndang wura. Mpeeɗi mo pan nee, ntong wuraa so a nki̶cir ni, mpeku wura wal ɗi.
43011032	Kaaɗi Meeri wura j`i wul a peeɗi Jesu ɗi, ɓe wura naa wuri, ɓe wura taa nyil ntoghom fi̶ri, ki̶ wura sat nwuri nee, "Daa, katɗang ɓe jí wugha ɗi, ɓe ba jí ɗyemni̶ghi̶n fi̶na wurin mmuut kas."
43011033	Kaaɗi Jesu naa wuran nwal ki̶ nyem Yahudi mo ɗi mo ashak ki̶ wura mo nkaa wal zak, ɓe ni wat putughup nwuri hakyeng.
43011034	Jesu tal pu mo nee, "Wu wum Lazarus wuri a neye." Mo sat wuri nee, "Daa, a j`i a naapee ni."
43011035	Jesu wal sham yitmwaan.
43011036	Nyem Yahudi mo nkaa sat nee, "Wu naa wuri wal Lazarus zam!"
43011037	Amma pak mo sat nee, "Ba jí a gwar ɗiisi wang yit nguvum si kas aa? Kyet jí wurin mmak daam muut nLazarus wa?"
43011038	Jesu j`i pe ki̶cir ni ɗi, shi putughup ɗiiwuwat. Ki̶cir ɗiisi ni, a ndi̶ghi̶n mee jwak ɗi mo sul, ki̶ mo shaghat po ni shi mee nhi̶k ɗiiɗes.
43011039	Jesu sat nee, "Wu bet nhi̶k ni wu baa ki̶ ni aku." Marta, ɗyemni̶ghi̶n ki̶ gwar ɗi wuri ki̶ muut ni, wura lap nJesu nee, "Daa, yaksi wuri ki̶ ɗoghom wam, mpeeɗi muut fi̶ri ni ki̶ wul a teer feer nɗiisi."
43011040	Jesu sat nwura nee, "Ba wan ki̶n sat yi nee, katɗang yi cínzeen ɓe yin nnaa ɗiiɗes kì̵ Naan kas aa?"
43011041	Mo bet nhi̶k ni ba ki̶ni aku mpo ki̶cir ni. Jesu ɗiyeep yit fi̶ri kàa aɗeng, ɓe wuri sat nee, "Puun fi̶na, wan pi̶lang wugha, mpeeɗi wugha ki̶ling wan.
43011042	Wan man nee, aa ki̶ling wan shidaar-shidaar, amma wan ki̶n ɗang ɗiisi a mpee gurum ɗi moo ɗar mpesi, mpeku mo cínzeen ɗi nee, a wugha lop wan."
43011043	Kaaɗi Jesu wuri satpo mi̶ni, ɓe wuri petpee shi ɗoo ɗiiɓal nee, "Lazarus a put."
43011044	Ɓe Lazarus ɗi jí wuri kì̵ muut ni, wuri yaghal j`i put a ɓuɓwaghat, yit fi̶ri sham put ki̶ sar, ki̶ shii jir ki̶ fuwaat wum ni. Jesu sat mmo nee, "Wu fwoon wuri, ku wuri so ɗi."
43011045	Gurum mo ɗes ndi̶ghi̶n nyem ɗi mo j`i mpee selpo mMeeri, mo naa mbii ɗi Jesu wuri c`in, ɓe mo cínzeen nwuri.
43011046	Amma pak mo yaghal so pe nyem Farisi mo ɗi, ɓe mo sat nyem Farisi mo mbii ɗi Jesu c`in.
43011047	Ɗangɓe pris ɗiinan mo ki̶ nyem Farisi mo, mo pi̶rep nyemɓeetpo mo kuur ashak. Ɓe mo sat nee, "Mun nc`in a me nɗiisi ye? Mpeeɗi gwar ɗiisi wuri nkaa c`in mbii aapo mo ɗes.
43011048	Katɗang ɓe mu sat a nyit wuri c`in mbii aapo si mo vit ɗak, ɓe koo a weye nyaghal cínzeen nwuri. Ɓe nyem Rom mon nyaghal j`i yak nyemfunu mo, ki̶ mon nshirip Lu kì̵ Naan funu ɗiiɗes ni, ki̶ mon nyaa mun ki̶ yil funu ni zak."
43011049	Amma memee ndi̶ghi̶n mo, ɗi sum fi̶ri a Kayafas wuri a pris ɗiiɗes met jir mɓít mi̶ni, wuri sat mmo nee, "Ba wu man mee mbii kas, koo ɗiɓen.
43011050	Ba wu man nee, ni ret ku mee gurum mi̶ndong muut mpee gurum mo, met aku ɗi gurum mo jir mon mmurap kas aa?"
43011051	Ba wuri satpo ɗiisi a shikáa fi̶ri kas, amma mpeeɗi wuri a pris ɗiiɗes mɓít mi̶ni. Wurii satpo a nkaa muut ɗi Jesu wurin nyaghal muut mpee nyem Yahudi mo.
43011052	Ki̶ ba a mpee nyem Yahudi mo ɓejee ɗak kas, amma wurin mmuut a mpee nyem kì̵ Naan ɗi mo a ti̶tiit ndi̶ghi̶n yil mo shipee-shipee, mpeku wuri kyak mo baaj`i ɓal ɗi ashak.
43011053	Yaghal mparmi̶ni, ɓe mo ɓwaghatpo ashak mpeku mo tu Jesu ɗi.
43011054	Mpeemi̶ni, ba Jesu wuri kuɗi ki̶ mwaan agaak mɓut nyem Yahudi mo kas, amma wuri yaghal yit peemi̶ni, wuri so nlaayil ɗi moo pet ni a Ifi̶rem ɗi ni kus ki̶ naaryil. Wuri tong a yil mi̶ni ashak ki̶ jeplop fi̶ri mo.
43011055	Kaaɗi puus mu c`in retnyit mu Canɗel ki̶ nyem Yahudi mo ni kus, ɓe gurum mo ɗes ɗi mo ndi̶ghi̶n jepyil mo, mo kàa nJerusalem, baaɗang puus retnyit ni, ku mo ɗak sut furu mo le ɗi a ɗiiɓang aku.
43011056	Kaaɗi moo ɗar ndi̶ghi̶n Lu kì̵ Naan ɗiiɗes ni, ɓe mo ɗoghom tang Jesu, ki̶ moo tal pu shak nee, "Wu pan a rang ye? Jesu wurin nj`i ɗi a pee retnyit ni kas aa?"
43011057	Mpeeɗi pris ɗiinan mo, ki̶ nyem Farisi mo, mo kì̵ ten ɓwaghatpo ashak nee, katɗang ɓe mee gurum manpee ɗi Jesu ɗi, ɓe wuri woo, ku mo so yaa wuri ɗi.
43012001	Kaaɗi teer mo kuɗi pemee, akuɗang retnyit mu Canɗel nii wul, ɓe Jesu wuri baaj`i mBetani nyil ɗi Lazarus kì̵ tong ɗi. A Lazarus ngo ɗi jí Jesu yaghal ki̶ wuri a peemúut sí.
43012002	Mo cet mbiise mu kansi̶ghi̶n nJesu a peemi̶ni. A Marta wura c`in mbiise ni mmo. Lazarus wuri a memee mɓut nyem ɗi moo tong a peesese ni, ki̶ mo nkaa se mbiise ni ashak ki̶ Jesu.
43012003	Meeri wura mang mee been mwoor ɗi moo pet ni a nard, ɗiiɗu shang-shang, ki̶ ni ki̶rim zam, ɓe wura ɗoo mwoor ni nkaa shii kì̵ Jesu, ki̶ wura pwos shii fi̶ri mo shi shoopkáa fi̶ra zak. Lu ni gam ki̶ ɗu ki̶ mwoor ni.
43012004	Amma Judas Iskariyot, memee ndi̶ghi̶n nyemso ndang Jesu mo, ɗi a wurin nyaghal seet Jesu si, wuri sat nee,
43012005	"A me le ɗang ba mon nseet mwoor ɗiisi nkaa shaghal zinariya mo ɗari kun, ku mo cín shaghal ni ɗi nyemjeel mo kas ye?"
43012006	Judas wuri satpo ɗiisi, ba a mpeeɗi wurii kak nyemjeel mo kas, amma mpeeɗi wuri a wat. A wurii ɗyel daamshaghal furu, ki̶ zak, wurii naa mang pak ndi̶ghi̶n shaghal ni se mmi̶shin.
43012007	Jesu wuri sat nee, "Wu yit wura ɗi, wura pwos mwoor ni nwan a mpee puus wum fi̶na.
43012008	Wun ɗi ashak ki̶ nyemjeel mo shidaar-shidaar, amma ba wan ntong pe wun ɗi shidaar-shidaar kas."
43012009	Kaaɗi ɗuu kì̵ gurum mo ɗes mɓut nyem Yahudi mo, mo ki̶ling nee, Jesu wuri ɗi mBetani, ɓe mo j`i ɗi, ba a mpeku mo naa Jesu ɗi ɓejee kas, amma mpeku mo naa Lazarus, ngo ɗi Jesu kì̵ yaghal ki̶ wuri a peemúut si ɗi zak.
43012010	Ɗangɓe pris ɗiinan mo ɓwaghatpo, mpeku mo tang ar ɗi mon ntu Lazarus ɗi zak.
43012011	A mpee Lazarus, ɓe nyem Yahudi mo ɗes mo kwar ki̶lingpo ki̶ nyemnan-nan furu mo, ku mo cínzeen ɗi nJesu.
43012012	Daɗaar ni, ɓe gurum mo ɗes ɗi mo ki̶ j`i nJerusalem mpee retnyit ni, mo ki̶ling nee, Jesu wurin ndung j`i nJerusalem.
43012013	Ɓe mo pwat so saa kom ki̶kar mo, mpeku mo so kaat wuri ɗi. Mo nkaa kwoop wuri shi ɗoo ɗiiɗes nee: "Hosana! Naan le ɗiiret, nkaa ngo ɗi wurii j`i ndi̶ghi̶n sum kì̵ Daa. Naan le ɗiiret nkaa mishkagham mu nyem Isreil mo."
43012014	Jesu wuri kat mee làa njaaki, ɓe wuri lang nkaa ni, kaaɗi mo kì̵ ten ran ndi̶ghi̶n takarda ki̶ Naan si nee:
43012015	"Taji ki̶i̶rmuut yaa wun nyemyil nZayon kas. Yi naa Mishkagham fii wurii j`i pe yi ɗi, Wurii lang a nkaa làa njaaki."
43012016	Ba jeplop fi̶ri mo manshii kì̵ mbii ɗiisi mon nshee kas, amma aɓwoon ɗi mo kì̵ yaghal ki̶ Jesu ndi̶ghi̶n ɗiiɗes fi̶ri, ɗangɓe mo pan nee, mbii ɗiisi mo a riran nkaa wuri ndi̶ghi̶n takarda kì̵ Naan, har mo kì̵ c`in mbii ɗiisi mo nwuri zak.
43012017	Ɗuu kì̵ gurum ɗi j`i mo ashak ki̶ Jesu parpuus ɗi wuri pet Lazarus yaghal a peemúut, har wuri j`i put ndi̶ghi̶n ki̶cir ni, mo satpo mmo nkaa yaghal kì̵ Lazarus a peemúut ni.
43012018	A ni le ɗangɓe ɗuu kì̵ gurum ni mo pwat, mpeku mo so kaat Jesu ɗi, mpeeɗi mo ki̶lingpo nkaa mbii aapo ɗi wurii c`in ni.
43012019	Nyem Farisi mo sat nshak nee, "Wu naa! Ba wu mak se koghorong kas koo ɗiɓen. Mpeeɗi yil ni jir ni ki̶ so a ndang wuri."
43012020	Pak nyem Heleni mo ɗi ndi̶ghi̶n nyem ɗi mo kì̵ so nJerusalem mpee seyil nNaan ntiit ki̶ retnyit ni.
43012021	Mo j`i pe Filip ɗi, ɗi wuri a nguyil mBetseda mu yil nGalili, mo sat nwuri nee, "Daa Filip, mu riɓet naa Jesu."
43012022	Filip wuri so sat Andru, ɗangɓe mo weet mo so sat nJesu.
43012023	Jesu wuri lap mmo nee, "Pee ni wul, mpeku mo le Làa kì̵ Gurum a ɗiiɗes.
43012024	A zeen-zeen, ki̶n sat nwun nee, kat ba àas mu alkama ni taa nyil, ku ni muut ɗi kas, ɓe ni ɗi a àas mu alkama ni mmi̶sat ɗak. Amma katɗang ni muut, ɓe nin nkàa làa-làa mo ɗes.
43012025	Ngo ɗi wuri wal nseen fi̶ri, ndi̶ghi̶n yil ɗiisi, ɓe nin nlagham a wuri. Amma ngo ɗi wuri kwar seen fi̶ri ndi̶ghi̶n yil ɗiisi, ɓe a wurin ntap seen fi̶ri ni, mpee seen ɗiiso ngaa-ngaa.
43012026	Koo weye ɗi wuri riɓet c`in ɗak nwan, ɓe ting wuri j`i ndang wan. Peeɗi wan ɗi, ɓe ki̶rom fi̶na wuri ɗi a peemi̶ni zak. Ngo ɗi wuri c`in ɗak nwan, ɓe puun fi̶na wurin ncín ɗiiɗes nwuri."
43012027	"Yaksi ɓe putughup fi̶na ni wat zam. Wan nsat a me ɗak ye? Wan nsat nee, Daa a baa ki̶ jeel ɗiisi aku nkaa wan aa? Waash, ba wan mmak ɗang ni aasi kas, mpeeɗi wan j`i a mpee shwaajeel mi̶ni.
43012028	Daa, a lesum fugha a ɗiiɗes." Ɗangɓe mo ki̶ling mee ɗoo put aɗeng sham nee, "Wan ki̶n ten nle ni a ɗiiɗes, ki̶ wan mbaa le ni a ɗiiɗes zak."
43012029	Kaaɗi ɗuu gurum ɗi moo ɗar ɗi a pee ni, mo ki̶ling ɗoo mi̶ni, ɓe pak mo sat nee, "A nluu k`oot." Amma pak mo sat nee, "A ngulop kì̵ Naan katpo ki̶ wuri."
43012030	Jesu wuri sat mmo nee, "Ba ɗoo ɗiisi ni sham a mpee wan kas, amma ni sham a mpee wun.
43012031	A yaksi, ɓe Naan ntokɗiyeel nyil ni, ki̶ a yaksi, ɓe Naan wurin mmang Shetan ɗi a wurii se mulki nkaa yil ɗiisi baa ki̶ wuri aku.
43012032	Aɓwoon ɗi mo kì̵ ɗiyeep wan nkaa shiyeepyoghom ndi̶ghi̶n yil ni, ɓe wan nɗul gurum mo j`i pe wan ɗi jir."
43012033	Jesu wuri satpo ɗiisi a mpeku wuri kámshii kì̵ kiyeet ki̶ muut ɗi wurin nyaghal muut ni ɗi mmo.
43012034	Ɗuu kì̵ gurum ni mo lap wuri nee, "Muu tang ndi̶ghi̶n takarda Waar funu nee, Kristi wurin ntong ɗi har ngaa-ngaa, ɓe cirang ɗang wugha aa sat nee, ni a ting mon nɗiyeep Làa kì̵ Gurum nkaa shiyeepyoghom ye? A we a Làa kì̵ Gurum ni ye?"
43012035	Jesu wuri lap mmo nee, "Peeɓang ni kuɗi pe wun ɗi mpee rep pee lee. Wu mwaan mpeeɗi peeɓang ni kuɗi ashak ki̶ wun, mpeku taji peenkoo j`i kat wun kas. Ngo ɗi wuri mwaan ndi̶ghi̶n peenkoo, ɓe ba wurin mmanpee ɗi wurii so ɗi kas.
43012036	Wu cínzeen peeɓang ni, kaaɗi peeɓang ni kuɗi ashak ki̶ wun si, mpeku wu ɗee ɗi a jep kì̵ peeɓang." Aɓwoon ɗi Jesu wuri satpo ɗiisi mmo, ɓe wuri so lagham mee pee ɗik.
43012037	Koo ɗi wurii naa nc`in mbii aapo mo ɗes a yit ki̶ mo, jir ki̶si, ɓe ba mo cínzeen nwuri kas.
43012038	Mpeku po ɗi gyet ngusatpo kì̵ Naan Aizaya wuri kì̵ ten sat ni gam ɗi nee: "Daa a we ncínzeen mpo funu ye? Daa wuri kì̵ kám iiko fi̶ri a weye?
43012039	Mpeemi̶ni ba mo ki̶ cínzeen kas." Mpeeɗi Aizaya wuri waa baa sat zak nee,
43012040	"Naan wuri ki̶ vum yit furu mo, wuri kì̵ shaghat pan kì̵ putughup furu mo, mpeku taji mo naapee shi yit furu mo kas, koo mo manshii kì̵ mbii shi pan kì̵ putughup furu mo kas, har ɗi mon ncighi̶r j`i pe wan ɗi, mpeku wan bar mo ɗi."
43012041	Gyet Aizaya wuri satpo mmo nkaa Jesu, a mpeeɗi gyet wuri ki̶ naa ɗiiɗes ki̶ Jesu.
43012042	Amma jir aasi, ɓe pak mo ɗes ndi̶ghi̶n nyem ɗiinan-nan mo, mo cínzeen nJesu, amma mpee ki̶i̶r ki̶ nyem Farisi mo, ɓe ba mo riɓet sat ni agaak kas, mpeku taji mo ceen mo ndi̶ghi̶n lu kì̵ Naan.
43012043	Mpeeɗi moo riɓet ku gurum mo kwoop mo met ɗi a Naan nkwoop mo.
43012044	Jesu wuri ɗiyeep ɗoo shiɓal, ɓe wuri sat nee, "Ngo ɗi wuri cínzeen nwan, ɓe ba wuri cínzeen a nwan kas, amma wuri cínzeen ni a ngo ɗi wuri lop wan.
43012045	Ngo ɗi wuri naa wan, ɓe wuri naa a ngo ɗi wuri lop wan mmi̶ni zak.
43012046	Wan j`i a kaa peeɓang ndi̶ghi̶n yil ni, mpeku koo weye ɗi wuri cínzeen nwan, ɓe taji wuri tong ndi̶ghi̶n peenkoo kas.
43012047	Koo weye ɗi wurii ki̶lingpo fi̶na, ɗangɓe ba wuri c`in mo kas, ɓe ba a wan ntokɗiyeel nwuri kas. Mpeeɗi ba wan j`i a mpee tokɗiyeel nyil ni kas, amma a mpeku wan ɓam yil ni ɗi.
43012048	Ngo ɗi wuri kwar wan, ki̶ ba wuri lappo fi̶na mo kas, ɓe wuri ɗi ki̶ mee ngo ɗin ntokɗiyeel nwuri. Po ɗi wan ki̶n sat si mo, a mon ntokɗiyeel ngo mi̶ni parkyes kì̵ yil ni.
43012049	Ba wan ki̶n satpo ɗiisi mo a shi iiko fi̶na kas, amma a puun fi̶na ɗi wuri lop wan, a wuri shikáa fi̶ri wuri kì̵ ten cín po ɗi wan sat ni mo.
43012050	Wan man zak nee, po fi̶ri ni a seen ɗiiso ngaa-ngaa. A mpeemi̶ni, ɓe po ɗi wan ki̶n sat ni, ni a ntiit ki̶ po ɗi puun fi̶na wuri kì̵ ten sat nwan."
43013001	Akuɗang puus retnyit mu Canɗel ni wul, ɓe Jesu wuri kì̵ man nee, pee fi̶ri ni ki̶ wul, ɗi wurin nyaghal yit yil ɗiisi ni, mpeku wuri baa pe puun ɗi. Wuri wal nyem ɗi mo a mi̶ri mo ndi̶ghi̶n yil ni. Wuri fes kám wal fi̶ri mmo hakyeng ki̶n ndi̶ng-ndi̶ng.
43013002	Kaaɗi mo nkaa se mbiise mu kansi̶ghi̶n, ɓe Shetan wuri kì̵ ten le ndi̶ghi̶n putughup mu Judas Iskariyot ɗyem kì̵ Simon, mpeku wuri so seet Jesu ɗi.
43013003	Jesu man nee, puun wuri kì̵ le mbii mo jir nsar fi̶ri, ki̶ wuri man nee, wuɗi put a pe Naan ɗi, ki̶ ɗin nwaa baa a pe Naan ɗi zak.
43013004	Mpeemi̶ni, ɓe wuri yaghal a peese mbiise ni, ɓe wuri shang nli̶r fi̶ri ɗiiɗes le nyil. Ɓe wuri mang mee tawul ɓwaghat cighi̶r mɓwoon fi̶ri.
43013005	Ɓe wuri ɗoo am ndi̶ghi̶n mee ɗaa, wuri yaa vwang shii kì̵ jeplop fi̶ri mo ɗishik, ki̶ wuri pwos shii furu mo shi tawul ɗi wuri ɓwaghat cighi̶r mɓwoon fi̶ri ni.
43013006	Kaaɗi wuri so wul pe Simon Pita ɗi, ɓe Pita sat nwuri nee, "Daa, a wugha nvwang shii fi̶na aa?"
43013007	Jesu lap nwuri nee, "Ba wugha manshii kì̵ mbii ɗi wan nkaa c`in ni yaksi kas, amma aɓwoon ɓe a mmanshii kì̵ ni."
43013008	Pita sat nee, "Ba wan riɓet ku a vwang shii fi̶na mo kas har vit." Jesu lap nwuri nee, "Katɗang ba wan vwang shii fugha kas, ɓe ba mee mbii nkuɗi ki̶ ɓàl wan ki̶ wugha kas."
43013009	Simon Pita lap nee, "Daa, ba wughan nvwang a shii fi̶na mo ɓejee ɗak kas, amma wughan vwang sar fi̶na mo, ki̶ káa fi̶na zak."
43013010	Jesu sat nee, "Ngo ɗi wuri kì̵ ten sughup, ɓe wuri a ɗiiɓang, ɓe see mon nvwang a shii fi̶ri mo ɓejee ɗak. Wun a ɗiiɓang, amma baa a wun jir kas."
43013011	Mpeeɗi wuri man ngo ɗin nyaghal seet wuri, a ni le ɗangɓe wuri sat nee, "Ba wun a ɗiiɓang jir kas."
43013012	Aɓwoon ɗi wuri kì̵ kyes vwang shii furu mo, ɓe wuri mang nli̶r fi̶ri ɗiiɗes lop, wuri baaso ɗi a peetong fi̶ri. Ɓe wuri tal pu mo nee, "Wu manshii kì̵ mbii ɗi wan c`in nwun ni aa?
43013013	Wun shikáa fuu wuu pet wan a Ngukám, ki̶ Daa zak, wuu sat mi̶ni a ndi̶re, mpeeɗi wan a Ngukám, ki̶ Daa fuu.
43013014	Katɗang wan, ɗi wan a Daa ki̶ Ngukám fuu, wan vwang shii fuu mo, ɓe ni ret ku wun wu vwang shii nshak zak.
43013015	Mpeeɗi wan c`in a mee kám nwun mi̶ni, mpeku wu c`in ɗi kaaɗi wan c`in nwun si.
43013016	Azeen-nzeen ki̶n sat nwun nee, ba ki̶rom mmak ɗee a ɗiiɗes nkaa ngulu fi̶ri kas, ki̶ zak, ba ngulop wurin mmak ɗes met ngo ɗi lop wuri kas.
43013017	Kaaɗi wun wuu manshii kì̵ mbii ɗiisi mo, ki̶ katɗang wu c`in mo, ɓe wun nkat ɗiiret.
43013018	Ba wan sat a wun jir kas, wan man nyem ɗi wan ki̶n ten bi̶lip mo. Amma mpeku po ɗi mo kì̵ ten ran ni ndi̶ghi̶n takarda kì̵ Naan ni gam ɗi nee, 'Ngo ɗi wurii se mbiise ashak ki̶ wan, wuri waa cighi̶r ɗee a shaarlek fi̶na.'
43013019	Wan sat ɗiisi wun yaksi, akuɗang nii c`in, mpeku katɗang ni c`in, ɓe wu cínzeen ɗi nee, wan a wuri.
43013020	Azeen-nzeen ki̶n sat nwun nee, koo a ngo ɗiiɗang ye, ɗi wuri lap ngo ɗi wan lop, ɓe ngo mi̶ni lap a wan mmi̶ni, ki̶ koo a ngo ɗiiɗang ye ɗi wuri lap wan, ɓe wuri lap a ngo ɗi wuri lop wan mmi̶ni zak."
43013021	Aɓwoon ɗi Jesu wuri satpo ɗiisi aasi, ɓe putughup fi̶ri ni wat zam, ɓe wuri sat agaak nee, "Azeen-nzeen ki̶n sat nwun, memee ndi̶ghi̶n wun wurin nseet wan."
43013022	Ni aapo nyemso ndang Jesu mo, har mo lyapshak, ki̶ mo ɗoghom ɓeet ni ne, kyet a we ndi̶ghi̶n mon nseet wuri ye?
43013023	Memee ndi̶ghi̶n jeplop ki̶ Jesu mo, ɗi Jesu wal nwuri, wurii tong kus-kus pe Jesu ɗi.
43013024	Ɓe Simon Pita zi̶kkáa ngwar ɗi Jesu wal nwuri si nee, "A tal pu Daa nee, kyet wurii sat a weye?"
43013025	Wuri ɗi wurii tong kus-kus pu Jesu, wuri tal nee, "Daa, aa sat a weye?"
43013026	Jesu lap nee, "A ngo ɗi wan nyal bred, kun lop mpuk, kun cín nwuri se, ɓe a wuri a gwar mi̶ni." Mpeemi̶ni ɓe Jesu yal bred lop mɓut mpuk, ɓe wuri cín Judas ɗyem kì̵ Simon Iskariyot.
43013027	Aɓwoon ɗi Judas wuri ki̶ lap bred ni se, ɓe Shetan ɗel ndi̶ghi̶n putughup fi̶ri. Jesu sat nwuri nee, "Mbii ɗi aa riɓet c`in ni, ɓe a c`in ki̶lak-ki̶lak."
43013028	Mɓut nyem ɗi moo tong ɗi a peese mbiise ni, ba mee gurum manshii kì̵ po ɗi Jesu sat nJudas kas.
43013029	Pak mo pan nee, a mpeeɗi Judas wuri a nguɗyel daamshaghal mmo, ɓe Jesu wuri a nkaa sat nwuri nee, a so a seet mbii ɗi muu riɓet mpee retnyit ni, kas meeɓe, nee wuri so cín mee mbii nyemjeel mo.
43013030	Kaaɗi Judas wuri lap bred ni se, ɓe wuri ɗel put abet-abet, ɓe pee ki̶ rap.
43013031	Aɓwoon ɗi Judas ki̶ put, ɓe Jesu sat nee, "Yaksi gurum mon nnaa ɗiiɗes kì̵ Làa kì̵ Gurum, ki̶ mon naa ɗiiɗes kì̵ Naan ndi̶ghi̶n Làa ni zak.
43013032	Katɗang ɓe gurum mo naa ɗiiɗes kì̵ Naan ndi̶ghi̶n Làa ni, ɓe Naan wurin nle ku gurum mo naa ɗiiɗes kì̵ Làa ni ndi̶ghi̶n shin fi̶ri zak, ki̶ wurin nki̶lak kì̵ le Làa ni a ɗiiɗes.
43013033	Jep fi̶na mo, ɗee shiiteer mo ɗi a kong ɗak, ɗi wan ashak ki̶ wun. Wun nyaghal wu tang wan, kaaɗi jí wan sat nyem Yahudi mo si, ɓe wan ki̶n sat nwun aasi zak nee, 'Peeɗi wan ndung so ɗi, ɓe ba wun mmak so ɗi kas!'
43013034	Wan cín Waar ɗiipoo nwun nee, wu walnshak, kaaɗi wan wal nwun si, ɓe wu walnshak aasi zak.
43013035	Katɗang ɓe wu walnshak, ɓe gurum mo jir mon mman nee, wun a jeplop fi̶na mo."
43013036	Simon Pita wuri tal nee, "Daa, aa so a neye?" Jesu lap nwuri nee, "Peeɗi wan ndung so ɗi, ɓe ba wugha mmak j`i ndang wan yaksi kas, amma aɓwoon ɓe wughan nyaghal a j`i ndang wan."
43013037	Pita sat nee, "Daa, a me le ɗangɓe ba wan mmak so ndang wugha yaksi kas ye? Wan mmuut mpee wugha."
43013038	Jesu lap nwuri nee, "Ashee, wughan mmuut mpee wan aa? Azeen-nzeen ki̶n sat nwugha, akuɗang deel ki̶ taa ɗoo, ɓe wughan nciipo yitkun nee, ba wugha man wan kas."
43014001	"Taji wu yit ku putughup fuu mo wat kas. Wu cínzeen nNaan, ki̶ wu cínzeen nwan zak.
43014002	Ndi̶ghi̶n tulu kì̵ puun fi̶na ɓe peetong mo ɗi ɗes. Katɗang ɗi ba ni aasi kas, ɓe wan ki̶n ten sat nwun yam. Wan ndung so mpeku wan ɗakpee ɗi nwun.
43014003	Katɗang ɓe wan so ɗakpee ni nwun, ɓe wan mbaaj`i zak, mpeku wan mang wun, ku wu so wu tong ɗi ashak ki̶ wan, mpeku peeɗi wan ɗi, ɓe wun ɗi zak.
43014004	Wun wuu man ar, ki̶ peeɗi wann ndung so ɗi."
43014005	Tomas sat nwuri nee, "Daa, ba mu man peeɗi aa so ɗi kas. Ɓe cirang ɗang mun mman ar ni ye?"
43014006	Jesu sat nwuri nee, "Wan a ar, a wan azeen, ki̶ wan a seen, ba mee gurum mak so pe Daa Naan ɗi kas, see wuri shee j`i pe wan ɗi akuɗang.
43014007	Katɗang ɗi wu man wan, ɓe ɗi wun mman puun fi̶na zak. Yaghal yaksi ɓe wuu man wuri, ki̶ wuu naa wuri zak."
43014008	Filip sat nwuri nee, "Daa, a kám puun ni mmun, ku ni mak mun ɗi."
43014009	Jesu lap nwuri nee, "Filip wan ki̶n tong ashak ki̶ wun mpee ɓit mo ɗes, ɓe ba wugha man wan kas aa? Ngo ɗi wuri kì̵ naa wan, ɓe wuri kì̵ naa puun fi̶na mmi̶ni zak. Cirang ɗangɓe wugha sat nee, 'A kám puun ni mmun ye?'
43014010	"Ba a cínzeen nee, wan ndi̶ghi̶n puun fi̶na, ki̶ puun fi̶na ndi̶ghi̶n wan zak kas aa? Po ɗi wan ki̶n sat mo nwun si, ɓe ba wan sat mo a shikáa fi̶na kas, amma a puun fi̶na ɗi wurii tong ndi̶ghi̶n wan, a wurii c`in ɗak ɗiisi mo.
43014011	Wu cínzeen nwan, kaaɗi wan sat nee, wan ndi̶ghi̶n puun fi̶na, ki̶ puun fi̶na wuri ndi̶ghi̶n wan si zak. Kat ba ki̶si kas, ɓe wu cínzeen mpee ɗak ɗi wan ki̶n c`in ni mo.
43014012	"Azeen-nzeen ki̶n sat nwun nee, ngo ɗi wuri cínzeen nwan, ɓe ɗak ɗi wan ki̶n c`in mo, ɓe wurin mmak c`in mo zak. Koo a ɗak ɗi mo luk met nɗiisi mo, ɓe wurin mmak c`in mo zak. Mpeeɗi wan a ar so pe puun fi̶na ɗi.
43014013	Koo ɗi wu ɗang a me ndi̶ghi̶n sum fi̶na ye, ɓe wan ncín nwun, mpeku gurum mo le puun ɗi a ɗiiɗes ndi̶ghi̶n Làa ni.
43014014	Jir mbii ɗi wu ɗang ndi̶ghi̶n sum fi̶na, ɓe wan ncín ni nwun."
43014015	"Katɗang ɓe wu wal nwan, ɓe wun ntap Waar fi̶na mo.
43014016	Wan nɗang pe puun fi̶na, mpeku wuri cín mee Nguɓam ɗi nwun, ɗi wurin nj`i tong ashak ki̶ wun har ngaa-ngaa.
43014017	Wuri a Riin ɗii azeen, ɗi ba yil ɗiisi ni mak lap wuri kas, mpeeɗi ba ni naa wuri, koo ni man wuri kas. Amma wun wuu man wuri, mpeeɗi wurii tong ashak ki̶ wun, ki̶ wuri ndi̶ghi̶n wun zak.
43014018	"Ba wan nyit wun a kaa lukáa mo si kas. Wan nj`i pe wun ɗi.
43014019	Lang ɗiilee, ɓe ba yil ɗiisi nin nkuɗi ki̶ naa wan kas, amma wun wuu naa wan. Mpeeɗi wan ki̶ seen, ɓe wun, wunn nkat seen aasi zak.
43014020	Katɗang parpuus mi̶nin nj`i wul, ɓe wun mman nee, wan ndi̶ghi̶n Daa fi̶na, ki̶ wun ndi̶ghi̶n wan kaaɗi wan ndi̶ghi̶n wun si zak.
43014021	Ngo ɗi wuri ki̶ Waar fi̶na mo ndi̶ghi̶n putughup fi̶ri ɗang wuri c`in mbii ɗi Waar ni mo sat, ɓe a ngo mi̶ni wal nwan. Ngo ɗi wuri wal nwan, ɓe puun fi̶na wurin nwal ngo mi̶ni zak. Wan nwal ngo mi̶ni, ki̶ wan nkám san nwuri zak."
43014022	Judas (Ba a Iskariyot kas) wuri sat nee, "Daa, cirang ɗangɓe wughan nwoo sak fugha a mmun ɗak, ɗi ba gurum ɗi ndi̶ghi̶n yil ɗiisi mon nnaa wugha kas ye?"
43014023	Jesu lap nwuri nee, "Katɗang mee ngo wal nwan, ki̶ wuri tap ki̶ kám fi̶na mo, ɓe puun fi̶na wurin nwal ngo mi̶ni, ɓe mun nj`i pe ngo ni ɗi, ku mu tong ɗi ashak ki̶ ngo mi̶ni.
43014024	Ngo ɗi ba wuri wal nwan kas, ɓe ba wurii tap ki̶ kám fi̶na mo kas. Po ɗi wuu ki̶ling si mo, ba mo a mi̶na kas, amma mo a mu puun fi̶na ɗi wuri lop wan.
43014025	"Kaaɗi wan kuɗi ashak ki̶ wun si, ɓe wan ki̶n ten satpo ɗiisi mo nwun jir.
43014026	Amma Nguɓam, ɗi wuri a Riin Ɗiiɓang, ɗi puun wurin nlop wuri j`i ndi̶ghi̶n sum fi̶na, wurin nkám mbii mo nwun jir, ki̶ wurin nle ku wu pan mbii ɗi wan ki̶n ten nsat mo nwun jir zak.
43014027	Wan cín riyang fi̶na nwun, ki̶ riyang fi̶na ni tong ashak ki̶ wun zak. Taji putughup fuu mo wat koo ki̶i̶rmuut yaa wun kas, mpeeɗi ba wan cín riyang ni nwun a kaaɗi yil nii cín si kas.
43014028	Wuu ki̶ling wan ki̶n ten sat nwun nee, wan ndung so pe puun fi̶na ɗi, ɗangɓe wan mbaaj`i pe wun ɗi zak. Katɗang ɗi wu wal nwan, ɓe ɗi wun nc`in retnyit, mpeeɗi wan ndung so pe puun ɗi, mpeeɗi puun wuri a ɗiiɗes met nwan.
43014029	Wan ki̶n ten nsat mbii ɗiisi mo nwun yaksi, ɓe ba mbii ni mo kì̵ c`in kas, mpeku katɗang mon nyaghal c`in, ɓe wu cínzeen ɗi.
43014030	Ba wan mbaa satpo mo ɗi nwun ɗes yaksi kas, mpeeɗi mishkagham mu yil ɗiisi wurii j`i. Katɗang wuri j`i, ɓe ba wurin nkat mee iiko nkaa wan kas.
43014031	Amma mpeku yil ni man ɗi nee, wan wal nDaa. A ni le ku wan ki̶n c`in mbii ɗi Daa wuri sat nee, wan c`in mo jir. Wu yaghal mmun mu so."
43015001	Jesu wuri sat mmo nee, "Wan a ting anab ɗi azeen-nzeen, ki̶ a puun fi̶na wuri a ngutap ki̶ ting ni.
43015002	Koo song ɗiiɗang ye ɗi ni ndi̶ghi̶n wan, ɗi ba ni làa-làa kas, ɓe wurin ncan baa ki̶ni, ki̶ koo song ɗiiɗang ye ɗi ni làa-làa, ɓe wurin ntap ɗak ni mpeku ni baa làa-làa ɗi riret zak.
43015003	Yaksi ɓe wuu ɗee, a nyem ɗiiɓang mo, mpee kám ɗi wan ki̶n ten kám mo nwun.
43015004	Wu tong ndi̶ghi̶n wan, ɓe wan ntong ndi̶ghi̶n wun zak. Ba mee songting mak làa-làa shikáa fi̶ra kas, see ni ɓal ashak ki̶ kukting ni, ki̶ ba wun mmak c`in mee mbii shikáa fuu kas, see ashak ki̶ wan.
43015005	"Wan a ting anab ni, ki̶ a wun a song ni mo. Ngo ɗi wuri tong ndi̶ghi̶n wan, ki̶ wan tong ndi̶ghi̶n wuri zak, ɓe wurin nɗee a kaa songting ɗi nii nlàa-làa ɗes. Mpeeɗi katɗang ba wun ashak ki̶ wan kas, ɓe ba wu mak c`in mee mbii shikáa fuu kas.
43015006	Ngo ɗi ba wurii tong ndi̶ghi̶n wan kas, ɓe mon ncan wuri vwet kaa songting ɗi mo canvwet si, ɓe nin nfii. Mon mmang song ɗiifii ni, mo vwet nwus, ɓe wus ncaan ni.
43015007	Katɗang wuu tong ndi̶ghi̶n wan, ki̶ po fi̶na moo tong ndi̶ghi̶n wun zak, ɓe koo a meye ɗi wu ɗang pu puun fi̶na, ɓe wurin ncín nwun.
43015008	Katɗang wuu cín ɗak ɗiiret mo, ɓe gurum mon ncín ɗiiɗes mpuun fi̶na, ki̶ a ndi̶ghi̶n ɗak ɗiiret ɗi wuu c`in mo, ɓe nin nkám agaak nee, wun an nyemso ndang wan mo.
43015009	"Wan wal nwun, a kaaɗi puun wuri wal nwan si. Wu tong ndi̶ghi̶n wal fi̶na.
43015010	Katɗang ɓe wu tap Waar fi̶na mo, ɓe wun ntong ndi̶ghi̶n wal fi̶na, a kaaɗi wan ki̶n tap Waar kì̵ puun fi̶na mo, ɓe wan ki̶n tong ndi̶ghi̶n wal fi̶ri si.
43015011	"Wan satpo ɗiisi mo nwun a mpeku retnyit fi̶na ni tong ɗi ndi̶ghi̶n wun, ki̶ wu gam ɗi ki̶ retnyit zak.
43015012	A Waar fi̶na ɗi wan sat nwun nɗiisi nee. Wu walnshak, kaaɗi wan wal nwun si.
43015013	Ba mee wal waa ɗes met nɗiisi kas, ɗi gurum wuri cín seen fi̶ri mpee shaar fi̶ri mo.
43015014	Katɗang wu c`in mbii ɗi wan sat mo nwun, ɓe a wun a shaar fi̶na mo azeen-nzeen.
43015015	Ba wan nkuɗi ki̶n pet wun a ki̶rom mo kas, mpeeɗi ba ki̶rom mo man mbii ɗi ngulu furu wurii c`in kas. Amma wan ki̶n pet wun a shaar fi̶na mo, mpeeɗi mbii ɗi wan ki̶ling mo pe puun fi̶na ɗi, ɓe wan ki̶n ten sat a mo nwun jir.
43015016	Ba jí a wun wu bi̶lip wan kas, amma a wan bi̶lip wun, mpeku wu ɗee ɗi a nyemfi̶na mo, ki̶ wan le ku wu so wu c`in ɗak fi̶na mo. Mpeku mbii ɗi wu kat mɓut ɗak fuu ni mo, ɓe mo ɗee a ɗiiret har vit. A mpeemi̶ni, ɓe koo a meye ɗi wu ɗang pu puun fi̶na ndi̶ghi̶n sum fi̶na, ɓe wurin ncín mo nwun.
43015017	A Waar fi̶na ɗi wan sat nwun nɗiisi nee. Wu walnshak."
43015018	"Katɗang ɓe gurum ɗin ndi̶ghi̶n yil ni mo kwar wun, ɓe wu man nee, jí ni kì̵ shee kwar a wan, ɗangɓe nii kwar wun.
43015019	Katɗang ɗi wun a mu yil ni, ɓe ɗi gurum ɗii mu yil nin mon nwal wun. Amma gurum ɗii mu yil ni mo, kwar wun, a mpeeɗi wan ki̶n ten bi̶lip wun ndi̶ghi̶n yil ni, a mpeemi̶ni ɗangɓe yil nin nkaa kwar wun.
43015020	Wu panpo ɗi wan ki̶n ten sat nwun si nee, 'Ba ki̶rom wurin mmak ɗee a ɗiiɗes met ngulu fi̶ri kas.' Katɗang jí mo lejeel nwan, ɓe mon nlejeel nwun zak. Katɗang jí mo lap kám fi̶na mo, ɓe mon nlap kám fuu mo aasi zak.
43015021	Amma mon nc`in mbii ɗiisi mo nwun jir, a mpee sum fi̶na, mpeeɗi ba mo man ngo ɗi wuri lop wan kas.
43015022	Katɗang jí wan ki̶n j`i nsatpo mmo kas, ɓe baa ɗi mo ki̶ shikbish kas. Amma yaksi, ɗi mo ki̶ man shikbish furu mo, ɓe ba mo ki̶ mee mbii langkáa mpee shikbish furu mo kas.
43015023	Ngo ɗi wuri kwar wan, ɓe wuri kwar a puun fi̶na zak.
43015024	Katɗang ba jí wan ki̶n c`in ɗak ɗiiɗes si mo nnaar furu kas, ɗi ba mee gurum ki̶ kyam c`in mo kas, ɓe ɗi ba mo ki̶ shikbish kas. Amma jí mo kì̵ naa mbii ɗi wan ki̶n c`in mo. Jir ki̶si, ɓe mo kwar wan ki̶ puun fi̶na.
43015025	Amma ni c`in aasi, a mpeku mbii ɗi mo kì̵ ten ran ndi̶ghi̶n takarda Waar furu ni gam ni nee, mo kwar wan, ɓe ba wan c`in mee mbii mmo kas.
43015026	"Amma katɗang Nguɓam wurin nj`i wul, ɗi wuri a Riin ɗi azeen-nzeen ɗi wan ndung lop wuri j`i nwun, ɗi wuri put a pe Daa ɗi, a wurin nj`i c`in langting fi̶na.
43015027	Ki̶ wuwun zak, wun nc`in langting fi̶na, mpeeɗi puji ɗin nshee, ɓe wun ɗi ashak ki̶ wan.
43016001	"Wan ki̶n sat mbii ɗiisi mo nwun jir, mpeku taji wu canshii ndi̶ghi̶n cínzeen fuu ni kas.
43016002	Mon nceen wun pwat ndi̶ghi̶n lu kì̵ Naan mo. Pee nin ndung j`i, ɗi nyem ɗi mon ntwa wun, ɓe mon mpan ne, moo c`in a ɗak ɗiiret nNaan mmi̶ni.
43016003	Gurum mon nc`in mbii mi̶ni mo nwun, a mpeeɗi ba mo man puun fi̶na, ki̶ ba mo man wan kas zak.
43016004	Amma wan sat mbii ɗiisi mo nwun, a mpeku katɗang pee kì̵ mo ni j`i wul, mpee c`in mbii ɗiisi mo nwun, ɓe wu pan ɗi nee, jí wan ki̶n ten satpo nwun nkaa mo." "Ba jí wan ki̶n sat mbii ɗiisi mo nwun nshee kas, mpeeɗi jí wan ɗi ashak ki̶ wun.
43016005	Amma yaksi wan ndung so pe ngo ɗi wuri lop wan, jir aasi, ɓe ba memee fuu tal pu wan nee, aa so a neye kas.
43016006	Amma yaksi, mpeeɗi wan ki̶n satpo ɗiisi mo nwun, ɓe putughup fuu mo ɗee a ɗiiwuwat.
43016007	Jir ki̶si, ɓe wan ki̶n sat azeen nwun, nii koghop ni pe wun ku wan so. Mpeeɗi katɗang ba wan so kas, ɓe ba Nguɓam ni wurin nj`i tong ndi̶ghi̶n wun kas. Amma katɗang wan so, ɓe wan nlop wuri j`i pe wun ɗi.
43016008	Katɗang wuri j`i wul, ɓe wurin nkám ngurum ɗi mo ndi̶ghi̶n yil ni, nkaa ciin manshii kì̵ shikbish ki̶ ɗin ndi̶re, ki̶ tokɗiyeel zak.
43016009	Ba mo manshii kì̵ shikbish kas, mpeeɗi ba mo cínzeen nwan kas.
43016010	Ki̶ zak, ba mon man ɗin ndi̶re kas, mpeeɗi wan ndung so pe Daa, ɓe ba mon nkuɗi ki̶ naa wan kas.
43016011	Ba mo manshii kì̵ tokɗiyeel kas, mpeeɗi mo kì̵ ten canɗiyeel Shetan ɗi wuri mmishkagham mu yil ɗiisi.
43016012	"Wan ɗi ki̶ mbii mo ɗes, mpee sat nwun, amma ba wun mmak yaa mo ndi̶ghi̶n putughup fuu mo yaksi kas.
43016013	Amma katɗang Riin ɗi azeen wurin nj`i wul, ɓe wurin nkám zeen ni nwun nkaa mbii mo jir. Ba wurin nsatpo a shi iiko fi̶ri kas, amma mbii ɗi wuri ki̶ling pu puun, ɓe wurin nsat a mo nwun jir. Ki̶ wurin nwoo nwun mbii ɗi mon ndung j`i zak.
43016014	Wurin nlewan a ɗiiɗes, mpeeɗi wurin mmang a mbii ɗi wan sat mo, ku wuri sat mo ɗi nwun.
43016015	Mbii ɗi puun fi̶na wuri ki̶ mo jir, ɓe mo a mi̶na. A ni le ɗang wan sat nwun nee, Riin ni wurin mmang a ndi̶ghi̶n mbii ɗi wan sat, ku wuri sat mo ɗi nwun."
43016016	"Lang ɗiilee, ɓe ba wun nkuɗi wuu naa wan kas, amma lang ɗiilee, ɓe wun nwaa wu naa wan zak."
43016017	Pak jeplop fi̶ri mo sat ki̶ shak nee, "Shii kì̵ po ɗi wuri sat ni a me mmi̶ni ye? Nee, 'Lang ɗiilee ɓe ba wun nkuɗi wuu naa wan kas, amma lang ɗiilee, ɓe wun nwaa wu naa wan zak. Ki̶ ne, wan ndung so pe puun ɗi si ye?'
43016018	Mo sat nee, 'Shii kì̵ po ɗi wuri sat ne, lang ɗiilee si a meye?' Ba mu man mbii ɗi wuri sat ni kas."
43016019	Jesu man nee moo riɓet tal shii kì̵ po ni pu wuri, ɓe wuri sat mmo nee, "Wuu tal a mbii ɗi wan sat si mo pushak aa? Ɗi wan sat nee, 'Lang ɗiilee ɓe ba wun nnaa wan kas, amma lang ɗiilee, ɓe wun nwaa wu naa wan si aa?' "
43016020	Azeen-nzeen, ki̶n sat nwun nee, wun nyaghal wu wal maap, amma yil ni wuran nkat retnyit. Putughup fuu mon nyaghal wat, amma putughup fuu ɗiiwuwat ni mon nyaghal cighi̶r ɗee a retnyit.
43016021	Katɗang ɓe aakse mee mat mpee làa-làa, ɓe wuran nkat jeel, mpeeɗi pee làa-làa, fi̶ra ni wul. Amma katɗang làa ni sham, ɓe wura mander shwal mu làa-làa ni, mpee retnyit ɗi wura ki̶ làa mee làa ɗiipoo ndi̶ghi̶n yil ni.
43016022	Wun nkat putughup ɗiiwuwat yaksi, amma pee nin ndung j`i ɗi wan mbaa naa wun ɗi zak. Ɗangɓe putughup fuu mon ngam ki̶ retnyit, ki̶ ba mee gurum mak mang retnyit fuu mi̶ni pu wun ɗi kas.
43016023	"Katɗang puus mi̶nin nj`i wul, ɓe ba wun ntal mee mbii pu wan ɗi kas. Azeen-nzeen, ki̶n sat nwun, koo wu ɗang a me pu puun fi̶na ndi̶ghi̶n sum fi̶na, ɓe wurin ncín ni nwun.
43016024	Har cicinsi, ɓe ba wuu kyam ɗang mee mbii ndi̶ghi̶n sum fi̶na kas. Wu ɗang, ɓe mon nc`in nwun, mpeku retnyit fuu ni gam ɗi."
43016025	"Wan sat mbii ɗiisi mo nwun a shi sumpo, pee nin ndung j`i, ɗi ba wan nkuɗi ki̶n satpo nwun a shi sumpo kas, amma wan nsatpo nwun nkaa puun agaak.
43016026	Parpuus mi̶ni, ɓe wun nɗang mbii mo ndi̶ghi̶n sum fi̶na, ki̶ ba wan nsat nwun nee wan nɗang pu puun mpee wun kas.
43016027	Mpeeɗi puun shikáa fi̶ri wuri wal nwun. Wuri wal nwun a mpeeɗi wun wu wal nwan, ki̶ mpeeɗi wu cínzeen nee, a puun wuri lop wan j`i ndi̶ghi̶n yil ɗiisi.
43016028	Wan put a pe puun ɗi ku wan j`i ndi̶ghi̶n yil ɗiisi, amma yaksi wan ndung waa yit yil ɗiisi ni, mpeku wan baaso pe puun ɗi zak."
43016029	Jeplop fi̶ri mo sat nwuri nee, "Yaksi wugha satpo mmun agaak, ba a shi sumpo kas!
43016030	Yaksi mu man nee, wugha man mbii mo jir, ki̶ ba nii mee koghop ni ku mee gurum tal mee mbii pu wugha kas. A nii le ku mu cínzeen nee, wugha put a pe Naan ɗi a j`i."
43016031	Jesu wuri lap mmo nee, "Yaksi wu cínzeen aa?
43016032	Wu naa, pee nin ndung j`i, har ni kì̵ j`i wul jee, ɓe wun nrangkáa jir, ɓe koo weye wurin nso ntulu fi̶ri. Wun nyit wan mmi̶san. Amma ba wan a mmi̶san kas, mpeeɗi puun fi̶na wuri ɗi ashak ki̶ wan.
43016033	Wan ki̶n satpo ɗiisi mo nwun a mpeku wu kat tongriyang ɗi ndi̶ghi̶n wan. Wun nshwaajeel ndi̶ghi̶n yil ɗiisi, amma wu gung, mpeeɗi wan ki̶n ɗee a koghorong nkaa yil ni."
43017001	Aɓwoon ɗi Jesu satpo ɗiisi mo kyes, ɓe wuri naapee kàa aɗeng ɓe wuri c`in aduwa nee, "Puun, pee ni kì̵ wul. A cín ɗiiɗes nLàa fugha mpeku Làa fugha wuri cín ɗiiɗes ɗi nwugha zak.
43017002	Wugha ki̶ cín iiko nwuri nkaa jep gurum mo jir, mpeku wuri cín seen ɗiiso ngaa-ngaa ɗi nyem ɗi wugha kì̵ cín mo nwuri jir.
43017003	A shii kì̵ seen ɗiiso ngaa-ngaa ni nɗiisi, ku mo man nee, a wugha a Naan ɗiimi̶ndong ɗi wugha azeen, ki̶ mo man Jesu Kristi ɗi wugha lop wuri zak.
43017004	Wan ki̶n kám ɗiiɗes fugha ngurum mo ndi̶ghi̶n yil ɗiisi, mpeeɗi wan ki̶n kyes c`in ɗak ɗi wugha kì̵ cín mo nwan mpee c`in.
43017005	Yaksi puun fi̶na, a cín ɗiiɗes nwan ntoghom fugha yaksi. Ɗiiɗes ɗi gyet wan kì̵ ni ashak ki̶ wugha akuɗang aa leyil ni.
43017006	"Wan ki̶n le ku gurum ɗi wugha kì̵ c`in mo nwan ndi̶ghi̶n yil ni, mo man wugha ki̶ mo a mugha. A wugha cín mo nwan. Mo kì̵ tappo fugha mo zak.
43017007	Yaksi mo kì̵ man nee, mbii ɗi wan ki̶ mo jir, ɓe a wugha cín mo nwan.
43017008	Po ɗi wugha ki̶ cín mo nwan jir, ɓe wan ki̶n sat mmo, har mo kì̵ lappo ni mo, ki̶ mo kì̵ man, ki̶ mo cínzeen nee, wan put a pe wugha ɗi azeen-nzeen, ki̶ a wugha lop wan j`i.
43017009	"Wan nkaa c`in aduwa a mpee mo. Ba wan c`in aduwa a mpee yil ni kas, amma a mpee nyem ɗi wugha cín mo nwan si, mpeeɗi mo a mugha.
43017010	Mbii ɗi wan ki̶ mo jir, mo a mugha, ki̶ mbii mugha mo jir mo a mi̶na zak. Gurum moo naa ɗiiɗes fi̶na a ndi̶ghi̶n mo.
43017011	Yaksi wan ndung baaso pe wugha ɗi, mpeeɗi ba wan kuɗi ndi̶ghi̶n yil ni kas. Amma mumo kuɗi ndi̶ghi̶n yil ni. Wugha puun ɗiiɓang, a tap ki̶ mo shi iiko mu sum fugha ɗi a cín nwan, mpeku mo ɗee ɗi a ɗiimi̶ndong, kaaɗi wan ki̶ wugha mun a ɗiimi̶ndong si.
43017012	Kaaɗi wan ashak ki̶ mo, ɓe wan ki̶n tap ki̶ mo, ndi̶ghi̶n sum ɗi wugha cín nwan. Ba memee ndi̶ghi̶n mo lagham kas, see a gwar ɗi jí wuri kì̵ ten ɗee a ɗiili̶lagham si ɓejee, mpeku po ɗi mo kì̵ ten ran ndi̶ghi̶n takarda fugha ni gam ɗi.
43017013	"Yaksi wan ndung so pe wugha ɗi. Wan ki̶n satpo ɗiisi mmo ndi̶ghi̶n yil ni, a mpeku retnyit fi̶na ni gam putughup furu mo ɗi hakyeng.
43017014	Wan ki̶n cín po fugha mmo, ɓe yil ni kwar mo, mpeeɗi ba mo a mu yil ni kas, kaaɗi ba wan a mu yil ni kas si zak.
43017015	Ba wan c`in aduwa a mpeku a hi̶r mo a pwat ki̶ mo ndi̶ghi̶n yil ni kas, amma wan ki̶n ɗang pu wugha a mpeku a tap ɗi ki̶ mo nsar kì̵ ngo ɗiibish ni.
43017016	Ba mo a mu yil ni kas, kaaɗi ba wan a mu yil ni kas si.
43017017	A le mo ɗee a ɗiiɓang ndi̶ghi̶n zeen, mpeku mo ɗee ɗi a nyem fugha ɗiiɓang mo. Po fugha ni azeen.
43017018	Kaaɗi wugha kì̵ lop wan ndi̶ghi̶n yil ni, ɓe wan nlop mo so ndi̶ghi̶n yil ni aasi zak.
43017019	A mpee mo, ɓe wan c`in san fi̶na nwugha, mpeku mo cín sut furu ɗi nwugha azeen-nzeen.
43017020	"Ba wan c`in aduwa ni a mpee ɗiisi mo ɓejee ɗak kas, amma har ki̶ nyem ɗi mon nyaghal cínzeen nwan, mpee po ɗi mon nsat ni ngurum mo zak.
43017021	Wan c`in aduwa mpeku mo ɗee ɗi a ɗiimi̶ndong jir, ku mo tong ndi̶ghi̶n wan, kaaɗi wugha kì̵ tong ndi̶ghi̶n wan, ki̶ wan ndi̶ghi̶n wugha si zak, mpeku yil ni man ɗi nee, a wugha lop wan.
43017022	Ɗiiɗes ɗi wugha kì̵ cín ni nwan, wan ki̶n cín ni mmo, mpeku mo ɗee ɗi a ɗiimi̶ndong, kaaɗi mun a ɗiimi̶ndong si.
43017023	Wan ndi̶ghi̶n mo, ki̶ wugha ndi̶ghi̶n wan zak, mpeku mo ɗee ɗi a ɗiimi̶ndong ki̶n di̶ng, mpeku yil ni man ɗi nee, a wugha lop wan, ki̶ wugha wal mmo kaaɗi wugha wal nwan si zak.
43017024	"Puun fi̶na, wan riɓet ku nyem ɗi a cín mo nwan si, mo tong ashak ki̶ wan, a peeɗi wan ki̶n tong ɗi, mpeku mo naa ɗiiɗes ɗi wugha cín ni nwan ɗi, mpeeɗi a wugha shee wal nwan akuɗang aa leyil ni.
43017025	"Puun fi̶na ɗin ndi̶re, ba yil ni man wugha kas, amma wan man wugha ki̶ nyem ɗiisi mo man zak, nee, a wugha lop wan.
43017026	Wan kì̵ le ku mo man wugha, ki̶ wan mbaa kám wugha mmo zak, mpeku wal ɗi wugha ki̶ni mpee wan, ni tong ɗi ndi̶ghi̶n mo, ki̶ mpeku wan tong ɗi ndi̶ghi̶n mo zak."
43018001	Aɓwoon ɗi Jesu wuri satpo ɗiisi mo kyes, ɓe wuri yaghal a peemi̶ni ashak ki̶ nyemso ndang wuri mo, ɓe wuri can dung nKidron ɗel a peeɗi mee bong ɗi. Ɓe wuri ɗel ndi̶ghi̶n bong ni ashak ki̶ nyemso ndang wuri mo.
43018002	Judas, ngo ɗi wuri seet Jesu, wuri manpee ɗi bong ni ɗi, mpeeɗi Jesu wurii naa so ashak ki̶ nyemso ndang wuri mo ɗi a pee ni.
43018003	Judas so ɗi mbong ni ashak ki̶ pak sooja mo, ki̶ pak nyemtap kì̵ Lu kì̵ Naan ɗiiɗes ni mo, ɗi a pris ɗiinan-nan mo ki̶ nyem Farisi mo lop mo. Mo j`i ɗi mbong ni, ki̶ wus fitila mo, ki̶ wus ɗi mo ɓel shi shit mo, ki̶ leelek mo.
43018004	Mpeeɗi Jesu kì̵ man mbii ɗi ni j`i ki̶ mo, ɓe wuri gyes so pe mo ɗi, ɓe wuri tal pu mo nee, "Wuu tang a weye?"
43018005	Mo lap nwuri nee, "A Jesu Ngu Nazaret." Jesu lap mmo nee, "A wan a wuri." Judas ɗi wuri seet Jesu, wurii ɗar ɗi ashak ki̶ mo.
43018006	Kaaɗi Jesu sat mo nee, "A wan nɗiisi," ɓe mo baa shiɓwoon, ɓe mo l`iit nyil.
43018007	Jesu waa baa tal ɗi pu mo zak nee, "Wuu tang a weye?" Mo lap nee, "A Jesu ngu Nazaret."
43018008	Jesu lap mmo nee, "Wan ki̶n sat nwun ne wan a wuri. Katɗang ɓe wuu tang a wan, ɓe wu yit nyem ɗiisi mo so."
43018009	Wuri sat aasi, a mpeku po ɗi wuri kì̵ ten sat ni gam ɗi nee, "Ndi̶ghi̶n nyem ɗi wugha cín mo nwan si, ɓe ba memee nlagham kas, koo mi̶ndong."
43018010	Simon Pita wuri ki̶ mee kwai, ɓe wuri shang kwai ni cankom ɗin nkoghop nsarse mu ki̶rom kì̵ pris ɗiiɗes ni, sum kì̵ ki̶rom ni a Malkus.
43018011	Jesu sat mPita nee, "A lop kwai ni ɗi ndi̶ghi̶n pat fi̶ra. A pan nee, ba wan shwaajeel ɗi puun wuri cín ni nwan kas aa?"
43018012	Ɗangɓe sooja mo, ki̶ ngo ɗiiɗes furu, ki̶ nyemtap Lu kì̵ Naan ɗiiɗes mu nyem Yahudi mo, mo yaa Jesu, ɓe mo ɓwaghat wuri.
43018013	Ɓe mo shee so ki̶ wuri ntoghom kì̵ Annas ɗi aku, mpeeɗi wuri a si̶ghi̶r kì̵ Kayafas wuri a pris ɗiiɗes met jir mɓít mi̶ni.
43018014	A Kayafas ɗiisi wuri, a ngo ɗi jí wuri kì̵ satpo nyem Yahudi ɗiinan-nan mo nee, ni ret ku mee gurum mi̶ndong muut mpee gurum mo jir.
43018015	Simon Pita ki̶ mee nguso ndang Jesu, mo so mɓwoon kì̵ Jesu. Pris ɗiiɗes met jir ni wuri man nguso ndang Jesu ɗiisi ni riret. A ni le ɗangɓe wuri so ɗel ndi̶ghi̶n naarfur ki̶ pris ɗiiɗes met jir ni.
43018016	Amma Pita taa ɗar mpo shiyeepki̶pang. Lang ɗiilee ɓe nguso ndang Jesu ɗi pris ɗiiɗes met jir man wuri si, wuri put a toghol, ɓe wuri katpo ki̶ reep ɗi wuraa gong shiyeepki̶pang ni, ku wura sat mPita ɗel a naarfur ni.
43018017	Reep ɗi wuraa gong shiyeepki̶pang ni, wuri tal pu Pita nee, "Ba wugha a memee ndi̶ghi̶n jeplop kì̵ gwar ɗiisi mo kas aa?" Pita lap nee, "Waash, ba a wan kas."
43018018	Mpeeɗi pee ni zughum, ɓe nyem ɗi moo c`in ɗak nlu kì̵ pris ɗiiɗes met jir ni, ki̶ nyemtap kì̵ Lu kì̵ Naan ɗiiɗes ni, mo kì̵ ɗaan wus shi ɗirep, ki̶ moo ɗar mpee ki̶ling wong kì̵ wus ni, ɓe Pita gyes so ɗar ashak ki̶ mo mpee ki̶ling wong ki̶ wus ni.
43018019	Ɗangɓe pris ɗiiɗes met jir wuri talpo pu Jesu nkaa nyemso ndang wuri mo, ki̶ nkaa kám kì̵ Jesu ni mo zak.
43018020	Jesu lap nee, "Wan ki̶n satpo ngurum mo agaak jir, ki̶ wan ki̶n kám mmo ndi̶ghi̶n lu kì̵ Naan mo, ki̶ ndi̶ghi̶n Lu kì̵ Naan ɗiiɗes ni zak, a peeɗi nyem Yahudi moo j`i kuur ɗi ashak jir. Ba wan sat mee mbii a si̶sok kas.
43018021	A me le ɗang aa tal pu wan ye? A tal pu nyem ɗi mo ki̶lingpo ɗi wan ki̶n sat mo, mpeeɗi mo man mbii ɗi wan ki̶n sat mo."
43018022	Kaaɗi Jesu satpo mi̶ni, ɓe memee ndi̶ghi̶n nyem ɗi moo tap Lu kì̵ Naan ɗiiɗes ni, wuri shoor Jesu nyit ɓe wuri sat nee, "A po ɗi wughan nlap pris ɗiiɗes met jir mmi̶ni aa?"
43018023	Jesu lap nwuri nee, "Katɗang ɓe wan sat a po ɗiiɓish, ɓe wugha sat ngurum mo agaak mbii ɗiibish ɗi wan sat ni. Amma katɗang wan sat a po ɗiiret, ɓe a me le ɗang a cut wan ye?"
43018024	Annas wuri lop Jesu so pe Kayafas pris ɗiiɗes met jir ɗi a ɓuɓwaghat.
43018025	Simon Pita wurii ɗar ɗi mpee ki̶ling wong kì̵ wus ni, ɓe mo tal pu wuri nee, "Ba a wugha memee mɓut nyemso ndang gwar ɗiisi kas aa?" Pita cíipo, wuri lap nee, "Waash, ba a wan kas."
43018026	Ɗang memee mɓut nyem ɗi moo c`in ɗak mpris ɗiiɗes met jir ni, wuri a dang kì̵ ngo ɗi Pita can kom nwuri si, wuri sat nee, "Ɗi wan naa wugha ndi̶ghi̶n bong ashak ki̶ gwar ɗiisi ni."
43018027	Pita wuri baa cíipo ɗi zak. Abet-abet ɓe ɗeel taa ɗoo.
43018028	Daɗaar ni mɓít-mɓít, ɓe mo put ki̶ Jesu pe Kayafas ɗi. Mo so ki̶ wuri ndi̶ghi̶n fur mu ntulu kì̵ gofna ni. Mo shikáa furu, ba mo ɗel ndi̶ghi̶n fur mu ntulu ki̶ gofna ni kas, mpeku taji mo watsut kas, ku mo katpee seriɓet mu Canɗel ɗi.
43018029	Mpeemi̶ni Pailet put so pe mo ɗi. Wuri tal pu mo nee, "Gwar ɗiisi wuri c`in a mbii ɗiiɓish ɗiiɗang nwun ye?"
43018030	Mo lap nwuri nee, "Katɗang ɗi ba gwar ɗiisi c`in a mbii ɗiibish kas, ɓe ba ɗi mun nj`i ki̶ wuri pe wugha ɗi kas."
43018031	Pailet sat mmo nee, "Wu mang wuri, ku wu so ki̶ wuri mpeku wu tokɗiyeel ɗi nwuri shikáa fuu ntiit ki̶ Waar fuu." Nyem Yahudi mo lap Pailet nee, "Ba mun ki̶ iiko mpee canɗiyeel muut mmee gurum kas."
43018032	Mbii ɗiisi ni c`in aasi, mpeku po ɗi Jesu wuri kì̵ ten sat ni nkaa muut ɗi wurin nyaghal muut ni gam ɗi.
43018033	Pailet waa baa ɗel ndi̶ghi̶n fur ni, ɓe wuri pet Jesu, wuri tal nee, "A wugha a mishkagham mu nyem Yahudi mo aa?"
43018034	Jesu wuri lap mPailet nee, "Wugha satpo mi̶ni a shikáa fugha aa? Aa koo a mee gurum sat nwugha ye?"
43018035	Pailet lap nwuri nee, "Wan a ngu Yahudi me? A nyem fugha mo, ki̶ pris ɗiinan mo, mo cín wugha nsar fi̶na. A c`in a me mmo ye?"
43018036	Jesu lap nwuri nee, "Ba mulki fi̶na ni a mu yil ɗiisi kas. Katɗang ɓe ɗi mulki fi̶na ni a mu yil ɗiisi, ɓe ɗi nyemso ndang wan mon nc`in lek, mpeku taji mo cín wan nsar kì̵ nyem Yahudi mo kas. Amma mulki fi̶na ni a mmee peeɗik."
43018037	Pailet tal pu wuri nee, "Ɓe wugha a mishkagham mmi̶ni shing?" Jesu lap nwuri nee, "A wugha sat ne, wan a mishkagham. Wan jí, ki̶ mo làa wan, ndi̶ghi̶n yil ɗiisi a mpee mbii mi̶ndong, mpeku wan satpo ɗi agaak nkaa zeen. Ngo ɗi wuri riɓet man zeen, ɓe a wurii ki̶ling ɗoo fi̶na."
43018038	Pailet tal pu wuri nee, "A me mmi̶ni azeen ni ye?" Aɓwoon ɗi Pailet satpo mi̶ni, ɓe wuri waa baa put pe nyem Yahudi mo ɗi, wuri sat mmo nee, "Ba wan kat mee mbii ɗiibish ndi̶ghi̶n gwar ni kas.
43018039	Amma wun ki̶ mee mbii ɗi wuu loghot kì̵ c`in ni, ɗi wan nfwoon mee gurum mi̶ndong nwun parpuus seriɓet mu Canɗel. Kyet wu riɓet ku wan ɓwot mishkagham mu nyem Yahudi mo nwun wa?"
43018040	Mo lap shi or mo sat nee, "Waash, ba a gwar ɗiisi kas. Muu riɓet ku a ɓwot a Barabbas mmun!" Barabbas ni wuri a mee nguhi̶rpee.
43019001	Ɗangɓe Pailet wuri le ku mo so fwo ngwam nJesu.
43019002	Sooja mo ɗak mbiikáa hi̶r, mo lop nJesu nkáa, ki̶ mo lop mee nli̶r ɗiinaat jilau nwuri zak.
43019003	Mo gyes so pe wuri ɗi, ɓe mo tok ki̶ wuri nee, "Muu tok ki̶ wugha, mishkagham mu nyem Yahudi mo." Mo ni̶ram wuri shi sar furu mo!
43019004	Pailet wuri waa baa put zak, ɓe wuri sat nyem Yahudi mo nee, "Wu naa, wan ndung put ki̶ wuri nwun ati̶leng, mpeku wu man ɗi nee, ba wan kat mee mbii ɗiibish ndi̶ghi̶n wuri kas."
43019005	Aasi ɓe Jesu wuri put a ti̶leng ki̶ mbiikáa hi̶r nkáa fi̶ri, ki̶ nli̶r ɗiinaat jilau si. Pailet wuri sat mmo nee, "Wu naa gwar ni si."
43019006	Kaaɗi pris ɗiinan mo, ki̶ nyemtap kì̵ Lu kì̵ Naan ɗiiɗes ni, mo naa Jesu, ɓe mo le or nee, "A pwas wuri nkaa shiyeep! A pwas wuri nkaa shiyeep!" Pailet wuri sat mmo nee, "Wun wu mang wuri wu pwas nkaa shiyeep shikáa fuu, mpeeɗi ba wan kat mee mbii ɗiibish ndi̶ghi̶n wuri kas."
43019007	Nyem Yahudi mo lap mPailet nee, "Mun ki̶ mee waar ɗi ni a ting ku wurin mmuut, mpeeɗi wuri leshin a Làa kì̵ Naan."
43019008	Kaaɗi Pailet wuri ki̶ling po mi̶ni, ɓe ki̶i̶rmuut yaa wuri hakyeng.
43019009	Pailet wuri baa ɗel ɗi a naar fur ni, ɓe wuri tal pu Jesu nee, "Wugha put a neye" Amma ba Jesu lap mee po nwuri kas.
43019010	Mpeemi̶ni ɓe Pailet sat nJesu nee, "A me le ɗang ba a lappo nwan kas ye? Ba a man nee, wan ki̶ iiko ɗi wan mmak ɓwot wugha, ki̶ wan ki̶ iiko ɗi wan mmak pwas wugha nkaa shiyeepyoghom zak kas aa?"
43019011	Jesu lap nwuri nee, "Ba wugha ki̶ mee iiko nkaa wan kas, katɗang ɗi ba mo kì̵ ten c`in wugha aɗeng kas. Mpeemi̶ni ngo ɗi wuri cín wan nsar fugha, ɓe wuri kì̵ c`in a shikbish ɗiiɗes hakyeng."
43019012	Pailet wuri tangpee ɗi wurin mɓwot wuri ɗi, amma nyem Yahudi mo le or mo sat nee, "Katɗang ɓe a ɓwot gwar ɗiisi, ɓe ba wugha a shaar kì̵ Siza kas. Ngo ɗi wuri leshin a mishkagham, ɓe wuri a shaarlek kì̵ Siza."
43019013	Kaaɗi Pailet ki̶lingpo ɗiisi mo, ɓe wuri put ki̶ Jesu ati̶leng, wuri tong nkaa mbiitong mu tokɗiyeel, ɗi moo pet ni shi po kì̵ nyem Yahudi mo a Gabbafa.
43019014	Parpuus mi̶ni, a par ɗi mo ɗak mbii retnyit mu seriɓet mu Canɗel ɗi, ɓe kus ki̶ puus a naar, ɓe Pailet wuri sat nyem Yahudi mo nee, "Wu naa mishkagham fuu si!"
43019015	Mo le or mo sat nee, "A so ki̶ wuri! A so ki̶ wuri! A pwas wuri nkaa shiyeepyoghom" Pailet wuri tal pu mo nee, "Wu riɓet ku wan pwas mishkagham fuu nkaa shiyeepyoghom aa?" Pris ɗiinan mo lap nwuri nee, "Ba mun ki̶ mee mishkagham kas, see a Siza ɓejee."
43019016	Ɗangɓe Pailet wuri cín Jesu mmo, mpeku mo so pwas wuri ɗi nkaa shiyeepyoghom.
43019017	Ɗangɓe sooja ni mo so ki̶ Jesu, ɓe mo le wuri mang shiyeepyoghom ni shikáa fi̶ri. Mo so ki̶ wuri a peeɗi moo pet ni a Ɗyeskáa, (ɗi moo pet ni shi li̶po kì̵ nyem Yahudi mo a Golgofa).
43019018	Mo pwas Jesu nkaa shiyeepyoghom a peemi̶ni, ki̶ mo pwas mee das mo vul ashak ki̶ wuri zak, memee nsarse, ki̶ memee nsarkul fi̶ri. Jesu nnaar ki̶ mo.
43019019	Pailet wuri le ku mo ran mee ran, ku mo pus ni nkaa shiyeepyoghom ni. A mbii ɗi wuri ran ni nɗiisi nee, "Jesu Ngu Nazaret, Mishkagham mu nyem Yahudi mo."
43019020	Nyem Yahudi mo ɗes mo tang ran ɗiisi ni, mpeeɗi peeɗi mo pwas Jesu ɗi, ni kus ki̶ birni ni. Mo ran ni shi li̶po mu nyem Yahudi mo, ki̶ mu nyem Rom mo, ki̶ mu nyem Heleni mo zak.
43019021	Pris ɗiinan-nan mu nyem Yahudi mo sat mPailet nee, "Taji a ran nee, 'Mishkagham ki̶ nyem Yahudi mo kas,' amma a ran a nee, 'Gwar ɗiisi wuri sat ne, wuɗi a mishkagham mu nyem Yahudi mo.' "
43019022	Pailet wuri lap mmo nee, "Mbii ɗi wan ki̶n ran, ɓe wan ki̶n ran jee."
43019023	Aɓwoon ɗi sooja ni mo ki̶ pwas Jesu nkaa shiyeepyoghom, ɓe mo hi̶r leelop fi̶ri mo, mo ɓàk peefeer, koo sooja ɗiiɗang ye, ɓe wuri lap memee. Mo mang nli̶r fi̶ri ɗiiɗes, ɗi ba ni ki̶ pee taan kas, ni a ɗiiriraa, yaghal nɗeng sham put ngween.
43019024	Ɗangɓe sooja ni mo sat ki̶ shak nee, "Taji mu tee ni kas, amma mu koospaa nkaa ni, ku mu naa ngo ɗi wurin nɗyel ni ɗi." Mbii ɗiisi c`in a mpeku po ɗi mo kì̵ ten ran ni ndi̶ghi̶n takarda kì̵ Naan ni gam ɗi nee: "Mo ɓàk nli̶r fi̶na mo nnaar furu. Mo koospaa nkaa nli̶r ɗiiɗes fi̶na zak." A mbii ɗi sooja mo c`in mmi̶ni.
43019025	Nyem ɗi moo ɗar kus ki̶ shiyeep ɗi mo pwas Jesu ɗi ni, mo a ni̶ghi̶n fi̶ri, ki̶ ɗyemni̶ghi̶n kì̵ ni̶ghi̶n fi̶ri, ki̶ Meeri mat kì̵ Kilobas, ki̶ Meeri Makdalin.
43019026	Kaaɗi Jesu naa ni̶ghi̶n fi̶ri, ki̶ nguso ndang wuri ɗi Jesu wal nwuri si, moo ɗar ɗi kus, ɓe wuri sat nni̶ghi̶n fi̶ri nee, "Naa, yi naa ɗyem fii!"
43019027	Ki̶ wuri sat nguso ndang wuri si si nee, "A naa ni̶ghi̶n fugha si!" Yaghal mpuus mi̶ni, ɓe nguso ndang Jesu ni wuri so ki̶ ni̶ghi̶n kì̵ Jesu wura ntulu fi̶ri.
43019028	Aɓwoon ɗiisi, ɓe Jesu wuri man nee, mbii mo kì̵ gam yaksi jir, mpeku po ɗi mo kì̵ ten ran mo ndi̶ghi̶n takarda kì̵ Naan mo gam ɗi, ɓe wuri sat nee, "Am tu wan."
43019029	Mo kì̵ le mee hi̶r ɗi ni gam ki̶ am anab ɗiiɗwang a pee ni, ɓe mo lop tuvuk ndi̶ghi̶n ni, ki̶ mo c`in kaa nJesu, nkaa rep mee yang mu hissop. Mo lop kaa nJesu mpo.
43019030	Kaaɗi Jesu wuri kyam am anab ɗiiɗwang ni, ɓe wuri sat nee, "Nii kyes!" Ɓe wuri zum ki̶ káa fi̶ri, ɓe wuri shang nookmuut, wuri muut.
43019031	Parmi̶ni, a puus ɗaksut mu nyem Yahudi mo, mpeeɗi daɗaar ni, ɓe a puus Nookɗi. Ba moo riɓet ku mee kúm gurum teer nkaa shiyeepyoghom har wul parpuus Nookɗi kas, mpeeɗi parpuus Nookɗi ni a ɗiiɓang mmo. Mpeemi̶ni ɓe nyem Yahudi mo ɗang pu Pailet, ku wuri cínpee mmo pyan ɓaas kì̵ nyem ɗi mo pwas mo ni ɗi. Ku mo ki̶lak ɗiimuut, mpeku mo sham ɗi kì̵ kúm ni mo, ku mo so wum mo ɗi.
43019032	Ɓe sooja mo so pyan ɓaas kì̵ gwar ɗi mo pwas wuri nsarse kì̵ Jesu, ki̶ gwar ɗin nsarkul fi̶ri zak.
43019033	Amma kaaɗi mo j`i pe Jesu ɗi, ɓe mo kat wuri kì̵ ten muut jee. Mpeemi̶ni, ɓe ba mo pyan ɓaas fi̶ri mo kas.
43019034	Amma memee ndi̶ghi̶n sooja ni mo, wuri ɓyang Jesu nkoghop shi kop, ɓe abet, toghom ki̶ am sham put.
43019035	Ngo ɗi wuri naa mbii ɗi ni c`in, ɓe wuri c`in langting ni ki̶ langting fi̶ri ni azeen-nzeen, wuri man zak nee, wuri sat azeen, mpeku wun wu cínzeen ɗi zak.
43019036	Mbii ɗiisi mo c`in jir, a mpeku mbii ɗi mo kì̵ ten ran ndi̶ghi̶n takarda kì̵ Naan mo gam ɗi nee, "Ba mo piin mee ɗyes fi̶ri mi̶ndong kas."
43019037	Ki̶ mee po ɗi mo kì̵ ten ran ndi̶ghi̶n takarda kì̵ Naan ni sat zak nee, "Gurum mon nnaa wuri ɗi mo ki̶ ɓyang wuri si."
43019038	Aɓwoon ɗiisi, ɓe Josep ngu Arimafiya, ɗi wuri a mee nguso ndang Jesu, a si̶sok, mpeeɗi wurii ki̶i̶r nyem Yahudi mo, ɓe wuri so ɗang pu Pailet ku wuri mang kúm kì̵ Jesu so wum ɗi. Pailet cínpee nJosep so mang kúm kì̵ Jesu ni.
43019039	Nikodimus ɗi jí wuri so pe Jesu ɗi mpar si, wuri so ndang Josep, wuri ki̶ mwoor ɗi moo pet ni a mar, ki̶ ɗi moo pet ni a alos, mo kì̵ riyeep mwoor ɗiisi mo ashak har toghon ki̶ mwoor ni wul kaa kilogram mo laarkun baa feer si (34).
43019040	Mo mang kúm kì̵ Jesu ni, mo pwos mwoor ɗiiɗu shang-shang ni nkaa kúm ni, ki̶ mo ɓwaghat kúm ni shi fuwaat wum ntiit-ntiit ki̶ wum ɗi nyem Yahudi moo loghot kì̵ c`in ni.
43019041	Mee bong ni ɗi kus ki̶ peeɗi mo pwas Jesu ɗi, ndi̶ghi̶n bong ni, ɓe mee ki̶cir ni ɗi, ɗi ba mo ki̶ kyam wum mee gurum ɗi kas.
43019042	Mpeeɗi puus ɗiisi ni a puus ɗaksut mu nyem Yahudi mo, mpee daar puus Nookɗi, ki̶ mpeeɗi ki̶cir ni kus, ɓe mo ɗel le kúm kì̵ Jesu ɗi ndi̶ghi̶n ni.
43020001	Mɓít-mɓít parpuus ɗin shee, mu teer ɗiipovul si mo, ɓe Meeri Makdalin wura so nki̶cir ni, ɓe wura naa mo kì̵ bet jwak ni baa ki̶ni mpo ki̶cir ni.
43020002	Ɓe wura waa baa su so pe Simon Pita ɗi, ki̶ nguso ndang Jesu ɗi Jesu wal nwuri si. Wura sat mmo nee, "Mo kì̵ mang kúm kì̵ Daa ndi̶ghi̶n ki̶cir ni, ki̶ ba mu man peeɗi mo so le kúm fi̶ri ɗi kas."
43020003	Ɗangɓe Pita ki̶ nguso ndang Jesu ɗiisi ni, mo pwat so a peeɗi ki̶cir ni ɗi.
43020004	Mo so nsushii weet, amma nguso ndang Jesu si, wuri su met mPita, har wuri shee wul mpoki̶cir ni.
43020005	Ɓe wuri dan, ki̶ wuri lyap peeɗi ndi̶ghi̶n ki̶cir ni, ɓe wuri naa fuwaat wum ni moo ɗen ɗak, amma ba wuri ɗel ndi̶ghi̶n ki̶cir ni kas.
43020006	Amma kaaɗi Simon Pita wuri j`i wul nki̶cir ni, ɓe wuri ɗel ndi̶ghi̶n ki̶cir ni. Wuri naa fuwaat wum ɗi mo ɓwaghat shin kì̵ Jesu nii ɗen ɗi ɗak.
43020007	Ki̶ zaal ɗi mo ɓwaghat káa fi̶ri ɗishik, ba ni ashak ki̶ fuwaat wum ni kas, amma mi̶ni ciɓet sat le si mee koghop ɗik.
43020008	Ɗangɓe nguso ndang Jesu ɗi wuri shee j`i wul nki̶cir ni si, wuri ɗel ndi̶ghi̶n ki̶cir ni zak. Ɓe wuri ɗel naa fuwaat ni mo, ɓe wuri cínzeen nee, Jesu kì̵ yaghal a peemúut.
43020009	Ba mo kì̵ man po ɗi mo kì̵ ten sat ndi̶ghi̶n takarda kì̵ Naan nee, ting wurin nyaghal a peemúut si kas.
43020010	Ɗangɓe jeplop ni mo baaso ntulu.
43020011	Amma Meeri wura ɗar ɗi mpoki̶cir ni, wura nkaa wal. Kaaɗi wuran nkaa wal ni, ɓe wura ɗoghom peenaa ndi̶ghi̶n ki̶cir ni,
43020012	ɓe wura naa nyemlop kì̵ Naan mo vul, mo lop nli̶r ɗiipiyaa-piyaa, moo tong a peeɗi mo kì̵ gan kúm kì̵ Jesu ɗi. Memee nkoghop káa, ki̶ memee nkoghop shii.
43020013	Mo tal pu wura nee, "Mat, yii wal a meye?" Wura lap mmo nee, "Mpeeɗi mo ki̶ mang kúm kì̵ Daa fi̶na, ki̶ ba wan man peeɗi mo le wuri ɗi kas."
43020014	Kaaɗi wura satpo mi̶ni, ɓe wura cighi̶r naa Jesu kì̵ ɗar, ɓe ba wura man nee a Jesu kas.
43020015	Jesu wuri tal pu wura nee, "Mat, yii wal a meye? Yii tang a weye?" Wura pan nee, ntong a ngubong ni, wura sat nwuri nee, "Daa, katɗang a wugha mang kúm fi̶ri a sheepee ɗi ki̶ ni, ɓe a kám peeɗi a so a le ni ɗi nwan, ku wan so mmang kúm fi̶ri ni ɗi."
43020016	Jesu wuri pet wura nee, "Meeri." Ɓe wura cighi̶r, wura sat nwuri shipo mu nyem Yahudi mo nee, "Rabboni." Ɗi shii kì̵ mi̶ni a "Ngukám."
43020017	Jesu sat nwura nee, "Taji yi lesar nkaa wan kas, mpeeɗi ba wan ki̶n kàa pe Daa ɗi kas. Amma yi so pe ɗyemnaa mo ɗi, yi sat mmo nee, wan ndung baakàa pe puun fi̶na ɗi, ki̶ puun fuu, Naan fi̶na, kì̵ Naan fuu zak."
43020018	Meeri Makdalin wura so sat njeplop kì̵ Jesu ni mo nee, "Wan ki̶n naa Daa!" Ki̶ wura sat mmo mbii ɗi Jesu sat mo nwura zak.
43020019	Mpee ki̶i̶r kì̵ nyemnan-nan mu nyem Yahudi mo, ɓe Jeplop kì̵ Jesu mo so shaghat sut ndi̶ghi̶n mee lu. Ɓe parpuus ɗin nshee ndi̶ghi̶n shii ɗiipovul si mo, kaaɗi, pee ɗoghom shaal, ɓe Jesu j`i ɗar nnaar furu ɗi ndi̶ghi̶n lu ni, wuri sat mmo nee, "Riyang pe wun ɗi."
43020020	Kaaɗi wuri satpo ɗiisi ni mmo, ɓe mo kat retnyit mpee naa Daa Jesu.
43020021	Jesu baa sat mmo zak nee, "Riyang pe wun ɗi. Kaaɗi puun wuri lop wan, ɓe wan ndung lop wun aasi zak."
43020022	Kaaɗi wuri satpo mi̶ni, ɓe wuri fii nook puut so nkaa mo, wuri sat mmo nee, "Wu lap Riin Ɗiiɓang.
43020023	Katɗang wu fwo shikbish ngurum mo, ɓe mon nfwo mmo. Katɗang ba wu fwo shikbish ngurum mo kas, ɓe ba mon nfwo mmo kas zak."
43020024	Kaaɗi Jesu wuri kámshin njeplop fi̶ri mo, ɓe ba Tomas ɗi moo pet wuri a Jan si, wuri ɗi ashak ki̶ kaghar ɗiikaghapaat baavul ni mo, ashak ki̶ kaghar jep ni mo kas.
43020025	Kaghar jeplop ni mo j`i sat nTomas nee, "Mun kì̵ naa Daa." Amma Tomas wuri sat mmo nee, "Katɗang ba wan naapee ɗi jí mo pus kusa nkaa bi̶laapsar fi̶ri kas, kun le ni̶kongsar fi̶na nkaa mpee ni kas, ki̶ zak kun lesar fi̶na peeɗi jí mo ɓyang wuri nkoghop si kas, ɓe ba wan ncínzeen kas."
43020026	Aɓwoon ki̶ teer pokun, ɓe jeplop fi̶ri mo ɗi ashak ndi̶ghi̶n lu, ki̶ Tomas wuri ɗi ashak ki̶ mo zak. Polu ni mo ɗi a shishaghat, ɓe Jesu wuri j`i ɗar mmon nnaar, wuri sat nee, "Riyang pe wun ɗi."
43020027	Ɓe wuri sat nTomas nee, "A j`i a le ni̶kongsar fugha si, a kyam bi̶laapsar fi̶na mo, a zan sar fugha, a kyam koghop fi̶na zak. Taji a ɗee a ngucíin cínzeen kas, amma a ɗee a ngucínzeen."
43020028	Tomas lap nee, "Daa fi̶na, ki̶ Naan fi̶na zak!"
43020029	Jesu sat nwuri nee, "A cínzeen a mpeeɗi a naa wan aa? Nyem ɗi mo cínzeen ɓe ba mo ki̶ naa wan kas, a mon nkat ɗiiret."
43020030	Jesu wuri c`in pak mbii lukshik mo ɗes shini-shini, nyit ki̶ nyemso ndang wuri mo, ɗi ba mo ran mo ndi̶ghi̶n takarda ɗiisi jir kas.
43020031	Amma mo ran ɗiisi mo a mpeku wu cínzeen ɗi nee, Jesu wuri a Kristi Làa kì̵ Naan, ɗi katɗang wu cínzeen nsum fi̶ri, ɓe wun nkat seen.
43021001	Aɓwoon ɗiisi, ɓe Jesu wuri waa baa kámshin ɗi nyemso ndang wuri mo mpo am bahar mu Tiberiyas. Wuri kámshin a nyem ɗiisi mo.
43021002	Simon Pita, ki̶ Tomas ɗi moo pet wuri a jan, ki̶ Nataniyel ɗi wuri a ngu Kana mu yil nGalili, ki̶ jep kì̵ Zabadi mo, ki̶ memee mo vul ndi̶ghi̶n jeplop fi̶ri mo, ɗi mo ɗi ashak.
43021003	Simon Pita wuri sat nkaghar jeplop ni mo nee, "Wan ndung so nyak pupwap." Mo sat nwuri nee, "Mun nso ashak ki̶ wugha zak." Mo pwat mo so ɗel ndi̶ghi̶n jirgi am. Amma ba mo teer yaa mee pupwap mparmi̶ni kas.
43021004	Amma kaaɗi ɓit ni kus ki̶ mang, ɓe Jesu wuri j`i ɗar mpo am bahar ni, ɓe ba jeplop ni mo man ne, a Jesu kas.
43021005	Wuri tal pu mo nee, "Jepzi̶lang mo, ba wuu yaa mee pupwap kas aa?" Mo lap nwuri nee, "Waash, ba mu yaa mee mbii kas."
43021006	Wuri sat mmo nee, "Wu ɓwot shang ni nkoghop nsarse kì̵ jirgi ni, ɓe wun nyak pak mo." Kaaɗi mo ɓwot shang ni, ɓe ba mo mak dul ni kas, mpee ɗes kì̵ pupwap ni mo.
43021007	Ɗangɓe nguso ndang Jesu, ɗi Jesu wal nwuri si, wuri sat mPita nee, "A Daa". Kaaɗi Simon Pita wuri ki̶ling ne a Daa, ɓe wuri ɓwaghat nli̶r fi̶ri mɓwoon, mpeeɗi wuri kì̵ ten shwat nli̶r fi̶ri mo, ɓe wuri taa mɓut am bahar ni.
43021008	Amma kaghar jeplop ni mo j`i ndi̶ghi̶n jirgi ni. Mo dul shang ni gam ki̶ pupwap ni mo, mpeeɗi ba mo jong ki̶ ɗi̶ghi̶r kas, ni a kaa kám kì̵ shiimwaan mo ɗari mi̶ndong si ɓejee.
43021009	Kaaɗi mo kàa pwat a poɗi̶ghi̶r, ɓe mo naa ɗirep wus, ki̶ pupwap mmo nkaa ni, ki̶ bred zak.
43021010	Jesu sat mo nee, "Wu j`i ki̶ pak pupwap ɗi wu yak mo si."
43021011	Simon Pita wuri baa sham ɗel ɗi ndi̶ghi̶n jirgi ni, wuri dul shang ni kàa ki̶ ni a ɗi̶ghi̶r, ni gam ki̶ pupwap ɗiinan-nan mo ɗari mi̶ndong ki̶ laarpaat baakun. Jir ki̶ ɗes kì̵ mo ni, ɓe ba shang ni tee kas.
43021012	Jesu sat mmo nee, "Wu j`i wu se mbiise." Ba memee ndi̶ghi̶n jeplop fi̶ri mo, wuri kat ɓal mputughup ɗi wurin ntal ɗi pu Jesu nee, "Wugha a weye kas," mpeeɗi mo man ne, a Daa.
43021013	Jesu j`i mang bred ni cín mmo, ki̶ wuri mang pupwap ni cín mmo zak.
43021014	Jesu wuri kámshin jeplop fi̶ri mo, a yit ɗiikun nɗiisi, aɓwoon ɗi wuri kì̵ yaghal a peemúut.
43021015	Aɓwoon ɗi mo kì̵ sese ni, ɓe Jesu wuri sat nSimon Pita nee, "Simon làa kì̵ Joon, wugha wal nwan met ndas ɗiisi mo me?" Pita lap nee, "Ii, Daa wugha man nee, wan wal nwugha." Ɓe Jesu sat nwuri nee, "A kiyeer tum fi̶na mo."
43021016	Jesu wuri waa baa sat ɗi mPita zak nee, "Simon làa kì̵ Joon, wugha wal nwan me?" Pita wuri lap nee, "Daa, wugha man mbii mo jir. Wugha man nee, wan wal nwugha." Jesu sat nwuri nee, "A tap kì̵ tum fi̶na mo."
43021017	Jesu waa baa sat ɗi mPita yitkun nee, Simon làa kì̵ Joon, wugha wal nwan me? Ni wat putughup mPita, mpeeɗi Jesu sat nwuri yitkun nee, a wal nwan me? Wuri sat nee, "Daa wugha man mbii mo jir, wugha man ne wan wal nwugha." Jesu sat nwuri nee, "A kiyeer tum fi̶na mo.
43021018	Azeen-nzeen ki̶n sat nwugha, gyet wugha kuɗi a làa, ɓe wugha ki̶ jwallée mo shikáa fugha, ku a so ɗi mpee ɗi aa riɓet, amma katɗang wughan nkun, ɓe wughan nzan sar fugha mo, ku mee gurum jwallée mo ɗi nwugha. Wurin nso ki̶ wugha a peeɗi ba wugha riɓet so ɗi kas."
43021019	Jesu sat mi̶ni, a mpeku wuri kámshii kì̵ muut ɗi Pita wurin nyaghal muut ɗi, ɗi nin nj`i ki̶ ɗiiɗes nNaan. Ɗangɓe Jesu sat nwuri nee, "A j`i ndang wan."
43021020	Pita wuri cighi̶r naa nguso ɗang Jesu, ɗi Jesu wal nwuri si, wurii j`i ndang mo. A gwar ɗi j`i wurii tong kus-kus ki̶ Jesu, kaaɗi jí mo nkaa sese si. Jí a wuri sat zak nee, "Daa, a we a ngo ɗi wurin nyaghal seet wugha ni ye?"
43021021	Kaaɗi Pita naa wuri, ɓe wuri tal pu Jesu nee, "Daa, gwar ɗiisi wuri ee?"
43021022	Jesu lap nwuri nee, "Katɗang ɓe wan riɓet ku wuri tong ɗi ki̶ seen har wan baaj`i, ɓe a me a mugha ɗiɓut ye? A j`i ndang wan."
43021023	Po ni so wul pe jeplop kì̵ Jesu mo ɗi ne, Jesu sat nee, gwar ɗi Jesu wal wuri si, ba wurin mmuut kas. Amma ba Jesu sat aasi kas, Jesu wuri sat a nee, "Katɗang ɓe wan riɓet ku wuri tong ɗi ki̶ seen har wan baaj`i, ɓe a me a mugha ɗiɓut ye?"
43021024	A wuri a nguso ndang Jesu, ɗi wuri sat mbii ɗiisi mo, ki̶ a wuri ran mo zak, ki̶ mu man nee, mbii ɗi wuri sat ni mo azeen.
43021025	Pak mbii aapo mo ɗi ɗes, ɗi Jesu wuri c`in mo. Katɗang ɗi mo ran mo jir shimi̶ndong-shimi̶ndong, ɓe wan pan nee, ba ɗi yil ni jir, nin mmak mpee le takarda ɗi mon nran ni mo kas.
44001001	So pe wugha Fiyofilus. Ndi̶ghi̶n takarda fi̶na ɗin nshee, ɓe wan ran po nkaa mbii ɗi Jesu wuri c`in mo, ki̶ mbii ɗi wuri kám mo.
44001002	Har parpuus ɗi Naan mang wuri kàa aɗeng. Akuɗang Naan mang wuri kàa aɗeng, ɓe wuri satpo nyem ɗi wuri kì̵ bi̶lip mo, mpeku mo ɗee ɗi a jeplop fi̶ri mo, shi iiko mu Riin Ɗiiɓang.
44001003	Mpee teer mo laarfeer aɓwoon ɗi Jesu wuri kì̵ yaghal a peemúut, ɓe wuri kámshin mmo yit ɗes, ndi̶ghi̶n ar mo shini-shini, ɗi ni kám agaak nee, wuri ɗi mmeen azeen-nzeen. Mo naa Jesu, ki̶ wuri satpo mmo nkaa mulki mu Naan.
44001004	Parmee puus si, ɓe kaaɗi wuri ɗi ashak ki̶ jeplop fi̶ri mo, ɓe wuri satpo mmo shiɓal nee, "Taji wu yaghal wu yit Jerusalem kas. Amma wu tong, wu gong gam kì̵ zughum ɗi puun fi̶na wuri kì̵ ten tuwoor ni, ɗi wun kì̵ ki̶ling ni mpo fi̶na.
44001005	Jí Joon wuri c`in baptisma ngurum mo a shi am, amma ɗee shiiteer mo ɗi a lee ɗak, ɓe mon nc`in baptisma nwun a shi Riin Ɗiiɓang."
44001006	Kaaɗi jeplop kì̵ Jesu mo kuur ashak, ɓe mo tal pu wuri nee, "Daa, wughan ndung baa ki̶ mulki ni nyem Isreil mo a ndi̶ghi̶n shiiteer ɗiisi mo me?"
44001007	Jesu lap mmo nee, "Ba ɗiisi ni a muu, mpeku wu man puus ni, ki̶ ɓit ɗi Daa wuri kì̵ ten le mo ndi̶ghi̶n iiko fi̶ri kas.
44001008	Amma Naan wurin ncín ɓal nwun, katɗang Riin Ɗiiɓang wuri sham nkaa wun. Ɗangɓe wun nɗee a nyem c`in langting fi̶na mo ndi̶ghi̶n Jerusalem, ki̶ ndi̶ghi̶n nJudiya jir, ki̶ Sameriya, har so wul ndi̶ghi̶n yil ni mo jir zak."
44001009	Kaaɗi wuri satpo mi̶ni, ɓe mo mang wuri kàa aɗeng a yit furu. Ɓe nluu j`i paa wuri, har ba mo kuɗii naa wuri kas.
44001010	Kaaɗi mo ɗi nkaa ti̶ghi̶r yit furu mo kàa aɗeng, ɓe mee gurum mo vul, mo j`i ɗar pe mo ɗi, ki̶ nli̶r ɗiipiyaa-piyaa mo.
44001011	Das ni mo sat nee, "Wun nyem Galili mo, a me le ɗang wuu ɗar, ki̶ wuu ti̶ghi̶r yit kàa aɗeng ye? Jesu ɗi wu naa mo kì̵ mang wuri kàa aɗeng aku pe wun ɗi si, ɓe wurin mbaa sham aasi zak."
44001012	Ɗangɓe jeplop kì̵ Jesu mo yaghal yit Jwakpaat ɗi ni kus ki̶ Jerusalem, ɗi jong kì̵ ni ki̶ Jerusalem a meel mi̶ndong ɓejee ɗak.
44001013	Kaaɗi mo j`i wul ndi̶ghi̶n birni ni, ɓe mo so kàa ndi̶ghi̶n luɗeng, a peeɗi moo tong ɗi. A mon nɗiisi, Pita, ki̶ Joon, ki̶ Jemis, ki̶ Andru, Filip ki̶ Tomas, Bartolomi, ki̶ Matiyu, ki̶ Jemis ɗyem kì̵ Alfiyas, ki̶ Simon Zeelot, (memee mɓut mee nyem ɗi gyet mo ɓàlkáa furu mpee tang mulki mu yil furu,) ki̶ Juda làa kì̵ Jemis.
44001014	Nyem ɗiisi mo ɓàlkáa furu mo ashak mpee c`in aduwa shidaar-shidaar, shi putughup mi̶ndong ashak ki̶ pak mat mo, ki̶ Meeri ni̶ghi̶n kì̵ Jesu, ki̶ ɗyemni̶ghi̶n fi̶ri mo zak.
44001015	Ndi̶ghi̶n shiiteer mi̶ni mo, ɓe nyemcínzeen ni mo kuur ashak, (ɗi ɗuu furu ni wul ɗari mi̶ndong ki̶ laarvul), ɓe Pita wuri yaghal ɗar a ting nnaar furu mpee katpo, ɓe wuri sat nee,
44001016	"Ɗyemnaa mo, ni a ting ku mo gampo ɗi mo kì̵ ten ran ni ndi̶ghi̶n takarda kì̵ Naan. Po ɗi gyet Riin Ɗiiɓang le ku Devid satpo nkaa Judas ngo ɗi wuri ɗee a ngukám ar nyem ɗi jí mo yaa Jesu.
44001017	Jí wuri a memee mɓut mmun, ki̶ jí wuri c`in pak ɗak funu ɗiisi ni zak."
44001018	(Shi shaghal ɗi Judas lap ni mpee kwat ki̶ ɗak fi̶ri ɗiiɓish, ɓe wuri so seet mee bong ɗishik. A peeɗi wuri sham taa har wuri muut, ki̶ wuri piin ɓut fi̶ri, har welweet mu ɓut fi̶ri mo pwat ɓeer.
44001019	Mbii ɗiisi ni ɗee a ɗiimi̶man ngurum ɗi moo tong ndi̶ghi̶n yil nJerusalem jir, har moo pet bong ɗiisi ni shi li̶po furu a Akeldama. Ɗi shii kì̵ mi̶ni a bongtoghom).
44001020	"Mpeeɗi mo kì̵ ten ran ndi̶ghi̶n takarda Zabura nee: 'Wu yit ku tulu fi̶ri ni ɗee a kì̵ rom. Taji mee gurum tong ndi̶ghi̶n ni kas,' ki̶ mo ran zak nee: 'Wu yit ku mee gurum ɗee ɗi a koppee fi̶ri ni.'
44001021	"Mpeemi̶ni, ɓe ni ret ku mu bi̶lip mee gurum mɓut nyem ɗi pugyet mo ɗi ashak ki̶ mun, kaaɗi jí Daa Jesu wuri kì̵ mwaan so ki̶ mun shipee-shipee si.
44001022	Yaghal mɓít ɗi Joon ki̶ c`in baptisma ɗi ngurum mo, har so wul parpuus ɗi Naan mang Jesu kàa aɗeng, aku pe mun ɗi. Ni ɗee a ting ku memee mɓut nyem ɗi munn mbi̶lip si mo, wuri ɗee a ngusatpo nkaa yaghal kì̵ Jesu a peemúut ni ashak ki̶ mun."
44001023	Aasi ɓe mo le gurum mo vul ɗi sum furu mo a Josep ɗi moo pet wuri a Barsabbas koo Jastus, ki̶ Matayas zak.
44001024	Ɓe mo c`in aduwa nee, "Daa, wugha ɗi a man putughup kì̵ gurum mo jir. A kám ngo ɗi wugha bi̶lip mmun, ndi̶ghi̶n das ɗiivul si mo.
44001025	Mpeku ngo ni c`in ɗak ɗi a koppee kì̵ Judas kaa memee ndi̶ghi̶n jeplop kì̵ Jesu mo si. Jí Judas wuri yaghal yit ɗak ni ɗi, mpeku wuri so ɗi a peelagham fi̶ri."
44001026	Kaaɗi mo c`in bi̶lip ni, ɓe ni taa nkaa, Matayas. Yaghal mmi̶ni, ɓe mo tang Matayas ashak ki̶ jeplop ɗiikaghapaat baami̶ndong ni mo.
44002001	Kaaɗi parpuus Pentikos ni wul, ɓe nyemcínzeen ni moo kuur ashak a peemi̶ndong jir.
44002002	Ɓe, nɗin mman, ɓe mee ɗoo ɗi nii cutpee kaa kut ɗiiɓal-ɓal si, ni tong a ɗeng sham gam lu ɗi moo tong ɗi jir.
44002003	Ɓe mo naa mee mbii kàa mbi̶lem wus si, ni shamlang nkaa koo weye ndi̶ghi̶n mo.
44002004	Mo gam mo jir shi Riin Ɗiiɓang, har mo ɗoghom katpo mo shi li̶po mo shini-shini, kaaɗi Riin Ɗiiɓang kám mmo si.
44002005	Ndi̶ghi̶n shiiteer mi̶ni mo, ɓe pak nyem Yahudi mo ndi̶ghi̶n Jerusalem ɗi moo ki̶i̶r Naan mo ɗi, ki̶ ɗi mo pwat ndi̶ghi̶n yil mo shini-shini jir, mo j`i nJerusalem.
44002006	Kaaɗi gurum mo ki̶ling ɗoo ni, ɓe ɗuu kì̵ gurum ni mo kuur a peeshak. Ni aapo ngurum ni mo, mpeeɗi koo a ngo ɗiiɗang ye, ɓe wuri ki̶ling nyemcínzeen ni mo nkaa katpo shi li̶po mu yil fi̶ri.
44002007	Ni le ki̶i̶rmuut, ki̶ ni aapo mo, ɓe mo sat nee, "Nyem ɗi moo katpo si mo jir, a nyem Galili mo.
44002008	Cirang ɗangɓe koo a ngo ɗiiɗang ye ndi̶ghi̶n mun, ki̶ ki̶ling mo nkaa satpo shi li̶po mu yil fi̶ri ye?
44002009	Mun mu tong a nyil mPartiya, ki̶ Medis, ki̶ Elam, ki̶ nyem ɗi mo tong ndi̶ghi̶n Mesopotamiya, ki̶ Judiya, ki̶ Kapadosiya, ki̶ Pontus, ki̶ Eshiya,
44002010	Ki̶ Firjiya, ki̶ Pamfiliya, ki̶ Ijip, ki̶ nkoghop Libiya, kus ki̶ Sairin, ki̶ pak funu mo a mi̶zep ɗi mo tong nyil nRom j`i ɗi.
44002011	(Mo a nyem Yahudi mo, ki̶ nyem ɗi mo jí ɗi̶ɗel ndi̶ghi̶n nyem Yahudi mo). Ki̶ nyem Kritan mo, ki̶ nyem Arab mo. Muu ki̶ling mo nkaa satpo nkaa mbii aapo ɗiinan-nan ɗi Naan wuri kì̵ c`in mo shi li̶po mu yil funu mo."
44002012	Ni aapo mmo, ki̶ ni ɗi̶ghi̶m mo jir, ki̶ moo sat ki̶ shak nee, "A me a shii kì̵ mbii ɗiisi ye?"
44002013	Amma pak gurum mo nwangpo mmo, ki̶ mo sat nee, "Nyem ɗiisi mo kì̵ aghar a am anab."
44002014	Ɗangɓe Pita yaghal ɗar a ting ashak ki̶ jeplop ɗii kaghapaat baami̶ndong si mo, ɓe wuri ɗiyeep ɗoo fi̶ri shiɓal, ɓe wuri sat nɗuu kì̵ gurum ni mo nee, "Wun nyem Yahudi mo, ki̶ wun nyem ɗi wuu tong nJerusalem jir. Wu lekom ku wan sat shii kì̵ mbii ɗiisi mo ɗi nwun.
44002015	Ba nyem ɗiisi mo kì̵ aghar a am anab ku ni yughur mo kaaɗi wuu pan si kas, mpeeɗi pee ni kuɗi a karfe pofeer ɗii mu ɓít nɗiisi ɓejee ɗak.
44002016	Amma, ɗiisi ni a mbii ɗi gyet ngusatpo kì̵ Naan Jowel wuri kì̵ ten sat si nee,
44002017	Naan wuri sat nee: 'Ndi̶ghi̶n shiiteer mu kyes ni mo. Ɓe wan nɗoo Riin fi̶na nkaa gurum mo jir. Jep fuu ɗiimish mo, ki̶ ɗiimat mo, mon nsatpo Naan ngurum mo, ki̶ mbii ɗi mon ndung j`i akiyeen. Zi̶lang fuu mon nnaa mbii ɗiisi̶sok mo, ɗi Naan wuri riɓet kám ni mmo.
44002018	Ii, har ndi̶ghi̶n teer mi̶ni mo, ɓe wan nɗoo Riin fi̶na nkaa ki̶rom fi̶na ɗiimish mo, ki̶ ɗiimat mo. Ɓe mon nsatpo fi̶na, ki̶ mbii ɗi mon ndung j`i akiyeen zak.
44002019	Wan nc`in mbii lukshik mo aɗeng, ki̶ wan nc`in mbii aapo mo ndi̶ghi̶n yil ni, ɗi toghom ki̶ wus, ki̶ ɗiyeel, mon nwoo kàa guut-guut. Akuɗang puus ɗiiɗes, ki̶ ɗiihai mu Daa nin nj`i, ɓe
44002020	Puus nin ncighi̶r ɗee a peenkoo, ki̶ tar nin ncighi̶r ɗee a toghom zak.
44002021	Parmi̶ni, ɓe koo a ngo ɗiiɗang ye, ɗi wuri pet sum kì̵ Daa ɓe a wurin nkat ɓam.'
44002022	"Wun nyem Isreil mo! Wu lekom ku wu ki̶ling po ɗiisi mo ɗi. Jesu ngu Nazaret, ngo ɗi Naan kat retnyit ki̶ wuri, ki̶ ɗi Naan wuri c`in mbii lukshik mo, ki̶ mbii aapo mo ki̶ alama mo nsar fi̶ri a yit fuu. Wun shikáa fuu wu man nee, mbii ɗiisi mo c`in aasi.
44002023	A Jesu ɗiisi ɗi mo seet wuri nsar fuu. Mpeeɗi a Naan wuri kì̵ ten le, ki̶ wuri man ne, nin nc`in aasi. A wun wu tu wuri, mpeeɗi a wun wu le, ku nyemshikbish mo pwas wuri nkaa shiyeep.
44002024	Amma Naan yaghal ki̶ Jesu a peemúut, ki̶ wuri fwoon Jesu ndi̶ghi̶n jeel mu muut, mpeeɗi ba muut nin mmak yaa wuri le ntughun ni kas.
44002025	Mpeeɗi gyet Devid kì̵ ten satpo nkaa Jesu nee: 'Wan ki̶n naa Daa wuri ashak ki̶ wan shidaar-shidaar. Mpeeɗi wuri kus ki̶ wan, ɓe ba mee mbii nkyam daampee nwan kas.
44002026	Mpeemi̶ni, ɓe putughup fi̶na ni gam ki̶ retnyit, ki̶ ni ret nwan nyit zam. Har putughup fi̶na nii tong ndi̶ghi̶n canciin zak.
44002027	Mpeeɗi ba wughan mmak yit seen fi̶na ndi̶ghi̶n ki̶cir kas, ki̶ ba wughan mmak yit Ngo Ɗiiɓang fugha wuri naa wam ndi̶ghi̶n ki̶cir kas.
44002028	Wugha kì̵ ten kám ar ɗi mo a mu seen nwan. Ki̶ wughan ngam putughup fi̶na shi retnyit ntoghom fugha zak.'
44002029	"Ɗyemnaa mo, wu lekom, ku wan satpo ɗi nwun riret nkaa puunkaam funu Devid, ɗi gyet wuri muut, ɓe mo wum wuri, ki̶cir fi̶ri ni ɗi mpesi har cicinsi.
44002030	Gyet wuri a ngusatpo kì̵ Naan, ki̶ wuri man mbii ɗi Naan kì̵ ten tuwoorpo shi ɓi̶lemcuk nee, wurin nyaghal le memee ndi̶ghi̶n dang fi̶ri mo, ku wuri ɗee ɗi a mishkagham kaa Devid si.
44002031	Gyet Devid wuri kì̵ ten naa mbii ɗi Naan wurin nyaghal c`in akiyeen, aasi ɓe, wuri satpo nkaa yaghal kì̵ Kristi a peemúut nee. Ba Naan nyit wuri a peemúut kas, ki̶ ba shin fi̶ri nin nwam ndi̶ghi̶n ki̶cir kas.
44002032	A Jesu ɗiisi ɗi Naan kì̵ yaghal ki̶ wuri a peemúut, ki̶ mun si jir, mun a langting ne Jesu kì̵ yaghal a peemúut.
44002033	Mo kì̵ le Jesu a ɗiiɗes, har wuri tong nsarse kì̵ Naan, ki̶ wuri lap Riin Ɗiiɓang pu Naan kaaɗi gyet wuri kì̵ tuwoor si. Mbii ɗi wuu naa, ki̶ ɗi wuu ki̶ling si, a zughum mu Riin Ɗiiɓang ɗi wuri kì̵ ɗoo sham nkaa mun.
44002034	Ba gyet Devid wuri kì̵ kàa aɗeng kas, amma wuri shikáa fi̶ri wuri sat nee: 'Daa wuri sat nDaa fi̶na nee, A tong nsarse fi̶na.
44002035	Har wan le shaarlek fugha mo ɗee a mbii leshii nwugha.'
44002036	"Mpeemi̶ni, wu yit ku nyem Isreil mo jir, mo man azeen-nzeen nee, Wan ki̶n satpo a nkaa Jesu ɗi wu pwas wuri si. Amma Naan kì̵ le wuri ɗee a Daa, ki̶ Kristi zak."
44002037	Kaaɗi gurum ni mo ki̶lingpo mi̶ni, ɓe ni ɓiyang putughup furu mmo hakyeng, har mo sat mPita ki̶ kaghar jeplop ni mo nee, "Ɗyemnaa mo, mun nc`in a meye?"
44002038	Ɓe Pita lap mmo nee, "Wu tuwap, mpeku mo c`in baptisma ɗi koo ngo ɗiiɗang ye ndi̶ghi̶n wun, ndi̶ghi̶n sum kì̵ Jesu Kristi, mpeku Naan fwo shikbish fuu mo ɗi nwun. Ɓe wun nlap Riin Ɗiiɓang shi zughum zak.
44002039	Po ɗi mo tuwoor ni, a mpee wun, ki̶ jep fuu mo, ki̶ mpee nyemɗiijong mo jir, ki̶ koo a ngo ɗiiɗang ye ɗi Daa funu Naan wurin mpet zak."
44002040	Shi po mo ɗes, ɓe wuri satpo mmo ɓal-ɓal, ki̶ wuri sat mmo nee, "Wu ɓamkáa fuu mo mɓut kar ɗi nin ndung j`i nkaa nyemɗiibish ɗin ny`iicinsi mo."
44002041	Nyem ɗi mo cínzeen po ɗi wuri sat ni, ɓe mo c`in baptisma mmo, har parpuus mi̶ni, ɓe mo kat gurum mo ɗiki̶ kaa duɓu kun si.
44002042	Moo tong ashak shidaar-shidaar mpee ki̶ling kám kì̵ jeplop kì̵ Jesu mo, ki̶ shaar ashak, ki̶ moo sese ashak, ki̶ c`in aduwa nNaan ashak zak.
44002043	Jeplop kì̵ Jesu ni mo, c`in mbii aapo mo ki̶ mbii lukshik mo ɗes, har ni le ku gurum mo ki̶i̶r Naan zam.
44002044	Nyem ɗi mo cínzeen nJesu jir, ɓe mo ɓàlkáa furu mo ashak, ki̶ mo le mbii furu mo ashak jir, a peemi̶ndong.
44002045	Mo si̶rep mbii furu mo, ki̶ long furu mo jir, mpeku mo ɓàk ɗi ashak, har koo a weye, ɓe ba wuri kat mee mbii jee nwuri kas.
44002046	Koo puus ɗiiɗang ye ɓe moo so kuur ashak, ndi̶ghi̶n Lu kì̵ Naan ɗiiɗes ni, ki̶ moo se mbiise furu mo ashak ndi̶ghi̶n tulu furu mo shi retnyit hakyeng, ki̶ shi putughup ɗiimi̶ndong.
44002047	Moo kwoop Naan, ki̶ gurum moo kat retnyit ki̶ mo. Koo a puus ɗiiɗang ye, ɓe Daa wurii j`i ki̶ nyem ɗi moo kat ɓam ɗiki̶ mmo.
44003001	Parmee puus si, ɓe Pita ki̶ Joon mo kàa Lu kì̵ Naan ɗiiɗes mpee c`in aduwa, kaa karfe kun ɗii mu puus si.
44003002	Ɓe mo kat mee gwar ɗi mo làa wuri a kukut mpolu ni, ɗi moo pet ni a Ɗiiret. Koo puus ɗiiɗang ye ɓe moo mang wuri j`i le ɗi mpolu ni, mpeku wuri ɗang shaghal ɗi pu nyem ɗi moo ɗel ndi̶ghi̶n Lu kì̵ Naan ɗiiɗes ni.
44003003	Kaaɗi wuri naa Pita ki̶ Joon mon ndung ɗel ndi̶ghi̶n Lu kì̵ Naan ni, ɓe wuri ɗang shaghal pu mo.
44003004	Pita ki̶ Joon mo ti̶ghi̶r yit nkaa wuri. Ɗangɓe Pita sat ngwar ni nee, "A naa mun."
44003005	Ɓe wuri leyit nkaa mo, mpeeɗi wuri pan ne, mon nc`in mee mbii wuɗi.
44003006	Pita sat ngwar ni nee, "Ba wan ki̶ mee shaghal azurfa, koo zinariya kas. Amma mbii ɗi wan ki̶ ni, ɓe wan nc`in nwugha. Ndi̶ghi̶n sum kì̵ Jesu Kristi ngu Nazaret, ɓe a yaghal a mwaan."
44003007	Pita yaa sarse kì̵ gwar ni, ki̶ wuri ɗiyeep gwar ni. Ɓe abet-abet, ɓe kwakshii fi̶ri mo, ki̶ ɓaas fi̶ri mo kat ɓal.
44003008	Ɓe gwar ni yaghal mi̶reppee shi shii fi̶ri mo, ki̶ wuri ɗoghom mwaan, har wuri ɗel ndi̶ghi̶n Lu kì̵ Naan ɗiiɗes ni ashak ki̶ mo zak. Wuri mwaan, ki̶ wuri mi̶reppee, ki̶ wuri kwoop Naan.
44003009	Kaaɗi gurum mo naa wurii mwaan, ki̶ wurii kwoop Naan,
44003010	ɓe mo man nee, a gwar ɗi jí moo mang wuri j`i le mpolu kì̵ Naan ɗi mo pet ni a Ɗiiret sí, mpeku wuri ɗang shaghal ɗi pu gurum mo. Ni aapo ngurum ni mo zam, ki̶ ni le ki̶i̶rmuut mo mpee mbii ɗi mo kì̵ c`in ngwar ni.
44003011	Kaaɗi gwar ni wuri ɗiin ndang Pita ki̶ Joon, ɓe ni aapo ngurum ni mo zam, har mo swa so pe mo ɗi ndi̶ghi̶n púk ɗi moo pet ni a mu Solomon.
44003012	Kaaɗi Pita wuri naa aasi, ɓe wuri sat ngurum ni mo nee, "Wun nyem Isreil mo! A me le ɗang bar kì̵ gwar ɗiisi ni aapo nwun ye? A me le ɗang wuu ti̶ghi̶r yit nkaa mun, kaa a shi mee iiko funu, koo a shi mee ɗiiret funu, ɗang mu le gwar ɗiisi mwaan ye?
44003013	A Naan kì̵ Abraham ki̶ mu Aizik ki̶ mu Jekop, ki̶ mu puun funu mo, a wuri le nguɗak fi̶ri Jesu a ɗiiɗes. Jí a wun seet Jesu, ki̶ wu kwar wuri ntoghom kì̵ Pailet, kaaɗi Pailet sat ne, wuɗin mɓwot Jesu.
44003014	Jí wu kwar ngo Ɗiiɓang, ɗi wuri a ngo ɗin ndi̶re, mpeku wu ɗang mo ɓwot a ngutukáa ɗi nwun.
44003015	Wu tu ngo ɗi a wuri a kuk mu seen, ɗi a wurii cín seen ngurum mo. Amma Naan yaghal ki̶ wuri a peemúut, ki̶ mun a langting kì̵ mi̶ni.
44003016	A shi cínzeen ndi̶ghi̶n sum kì̵ Jesu, a ni le ɗang gwar ɗiisi, kat bar. Gwar ɗi wu naa, ki̶ ɗi wu man si. A ndi̶ghi̶n sum kì̵ Jesu, ki̶ cínzeen ɗi ni put pe wuri ɗi, a ni le gwar ɗiisi wuri ɗee a ngukagham ki̶n ndi̶ng-ndi̶ng, a yit fuu jir.
44003017	Yaksi ɗyemnaa mo, wan man nee, mbii ɗi jí wun ki̶ nyemnan fuu mo, wu c`in nJesu, ɓe jí wu c`in ni a mpee ciin man.
44003018	Amma Naan wuri yit ku mo c`in mbii ɗiisi mo jir, a mpeku mo gampo ɗi gyet Naan wuri kì̵ ten sat nsar kì̵ nyemsatpo fi̶ri mo nee, Kristi fi̶ri wurin nshwaajeel.
44003019	Wu tuwap, mpeku wu cighi̶r pe Naan ɗi, mpeku Naan fwo shikbish fuu mo ɗi nwun. Katɗang wu tuwap azeen-nzeen, ɓe Naan wurin nki̶i̶ naa ngam wun shi mbii ɗi mo amu Riin fi̶ri, mpeku taji ni waam wun kas.
44003020	Ki̶ wurin nlop Jesu Kristi, ɗi wuri kì̵ ten bi̶lip wuri mpee wun.
44003021	Wurin ntong ndi̶ghi̶n ɗengnaan, har parɗi Naan cighi̶r ki̶ mbii mo ɗee a ɗin mpoo jir akuɗang. Kaaɗi gyet Naan wuri kì̵ ten tuwoor ni nsar ki̶ nyemsatpo fi̶ri ɗiiɓang mo pugyet ɗi yam si.
44003022	Gyet Mosis wuri sat nee, 'Daa Naan fuu wurin nyaghal ki̶ mee ngusatpo fi̶ri nwun, mɓut nyem fuu mo, kaa wan si.' Ni a ting wu lekom, ku wu ki̶ling mbii ɗi wurin nsat mo ɗi nwun jir.
44003023	Koo a ngo ɗiiɗang ye ɗi ba wurin nlekom ku wuri ki̶ling ngusatpo kì̵ Naan mi̶ni ɗi kas, ɓe mon nshang wuri baa ki̶ ni aku mɓut nyem mu Naan mo.
44003024	Nyemsatpo kì̵ Naan mo jir, yaghal mɓít kì̵ Samuwel, ki̶ nyemsatpo kì̵ Naan ɗi mo j`i mɓwoon fi̶ri zak, mo jir mo kì̵ ten satpo nkaa teer ɗiisi mo.
44003025	Po ɗi gyet Naan wuri tuwoor ni nsar kì̵ nyemsatpo fi̶ri mo ni a mpee wun, ki̶ wun nsekop mu mbii ɗi gyet Naan wuri kì̵ ten tuwoor mpuun fuu mo shi toghom, ki̶ ɗi gyet wuri sat Abraham nee, 'A ndi̶ghi̶n dang fugha, ɓe gurum ɗin ndi̶ghi̶n yil ni mo jir, mon nkat ɗiiret.'
44003026	Kaaɗi Naan wuri bi̶lip nguɗak fi̶ri, ɓe Naan wuri shee lop wuri j`i a pe wun ɗi, mpeku wuri le ɗiiret ɗi nkaa wun, ki̶ mpeku ni cighi̶r ɗi ki̶ koo a weye ndi̶ghi̶n wun, ku wuri yit c`in mbii ɗiiɓish mo ɗi."
44004001	Kaaɗi Pita ki̶ Joon, mo ɗi nkaa satpo ngurum ni mo, ɓe pak pris mo, ki̶ ngo ɗiiɗes mu nyemtap ki̶ Lu kì̵ Naan ɗiiɗes, ki̶ pak nyem Saddusi mo, mo j`i pe mo ɗi.
44004002	Ni láa mmo mɓut, mpeeɗi jeplop ɗiivul ni, mo nkaa kám ngurum mo nee, Jesu wuri kì̵ yaghal a peemúut. Ɗi ni kám ne, katɗang gurum mo murap, ɓe mon nyaghal a peemúut mmi̶ni.
44004003	Mo yaa Pita ki̶ Joon, ɓe mo so shaghat mo teer nlu shaghat, mpeeɗi kansi̶ghi̶n kì̵ c`in.
44004004	Amma gurum mo ɗes mo cínzeen mpo ni, har daas mo wul duɓu paat.
44004005	Daɗaar ni, ɓe nyemti̶leng mu nyem Yahudi mo, ki̶ nyemnan-nan furu mo, ki̶ nyemkám Waar kì̵ Mosis mo, mo kuur ashak, nJerusalem.
44004006	Ki̶ Aanas ɗi wuri a pris ɗiiɗes met jir, wuri ɗi ashak ki̶ mo, ki̶ Kayafas, ki̶ Joon ki̶ Alekzanda, ki̶ nyem ɗi mo a dang kì̵ pris ɗiiɗes met jir ni zak.
44004007	Kaaɗi mo lop ku mo so j`i ki̶ Pita ki̶ Joon, ɓe mo le mo ɗar ntoghom furu. Ɓe mo ɗoghom tal pu mo nee, "A shi iiko kì̵ we, koo a ndi̶ghi̶n sum kì̵ we, ɓe wuu c`in mbii ɗiisi ye?"
44004008	Mpeeɗi Pita wuri gam ki̶ Riin Ɗiiɓang, ɓe wuri lap mmo nee, "Wun nyemti̶leng mu gurum mo, ki̶ nyemnan-nan mo.
44004009	Katɗang wuu fwor mun cicinsi a mpee ɗiiret ɗi mo c`in ngwar ɗi jí wuri a kukut si, ki̶ nkaa ar ɗi gwar ni wuri ɗee a ɗiibi̶bar si,
44004010	ɓe wu yit ku mbii ɗiisi ɗee a mi̶man pe wun ɗi, ki̶ nyem Isreil mo jir nee. A shi sum kì̵ Jesu Kristi ngu Nazaret, ɗi wu pwas wuri nkaa shiyeep har wuri muut, amma Naan yaghal ki̶ wuri a peemúut. A mpee Jesu, ɗangɓe gwar ɗiisi wurii ɗar ntoghom fuu a ɗiibi̶bar.
44004011	A Jesu wuri a ngo ɗi mo kì̵ ten ran po nkaa wuri ndi̶ghi̶n takarda kì̵ Naan nee, 'Jwak ɗi wun nyem ɗiklu mo wu kwar, ɓe a ni ɗee a jwak ɗiikoghop ni met jir ndi̶ghi̶n kwang kì̵ lu ni.'
44004012	Ba gurum mon nwaa mak kat mee ɓam pe mee ngo ɗi kas. Mpeeɗi ndi̶ghi̶n yil ɗiisi jir, ɓe ba Naan wuri ki̶ c`in iiko mmee ngo, mpeku wuri ɓam gurum mo ɗi kas, see a ndi̶ghi̶n sum kì̵ Jesu Kristi ɓejee ɗak"
44004013	Kaaɗi mo naa Pita ki̶ Joon, mo katpo shiɓal, ba ki̶ mee ki̶i̶rmuut kas, ɓe ni aapo mmo, mpeeɗi ba Pita ki̶ Joon mo a mee mbii kas, ki̶ ba mo kì̵ c`in mee makaranta ɗiijurung kas zak.
44004014	Ba nyemɓeetpo ni mo mak c`in mee mbii kas, mpeeɗi mo naa gwar ɗi mo kì̵ bar wuri ni, wurii ɗar ɗi ashak ki̶ Pita ki̶ Joon.
44004015	Aasi, ɓe mo le ku mo pwat ki̶ Pita ki̶ Joon, mpeku mo ɓeet ɗi ashak mbii ɗi mon nc`in ki̶ Pita ki̶ Joon.
44004016	Mo sat nee, "Mun nc`in a me ki̶ nyem ɗiisi mo ye? Azeen-nzeen gurum ɗi moo tong ndi̶ghi̶n nJerusalem jir, mo kì̵ man nee, Naan wuri kì̵ c`in mee mbii lukshik ɗiiɗes nsar kì̵ Pita ki̶ Joon, ki̶ ba mun mmak cíipo ni kas.
44004017	Mpeku taji gurum mo ɗes mo ki̶lingpo ɗiisi ni kas, ɓe wu yit ku mu cíi mmo ne, taji mo ba satpo ɗi mmee gurum ndi̶ghi̶n sum ki̶ Jesu kas."
44004018	Kaaɗi mo waa pet Pita ki̶ Joon mo ɗel, ɓe mo sat mmo shiɓal nee, "Taji wu baa wu sat meepo, koo wu kám mee mbii ndi̶ghi̶n sum kì̵ Jesu kas."
44004019	Amma Pita ki̶ Joon mo lap mmo nee, "Wun shikáa fuu wu ɓeet, kyet nin nret nNaan nyit ku mu c`in a mbii ɗi wun sat aa? Koo a mbii ɗi Naan sat ye?
44004020	Ba mun nnook satpo nkaa mbii ɗi mu naa, ki̶ mbii ɗi mu ki̶ling kas."
44004021	Aɓwoon ɗi mo kì̵ gwak mo shiɓal ki̶ leki̶i̶rmuut mmo, ɓe mo ɓwot mo, ba nyemɓeetpo ni mo mak cín mee kar ɗiibish mPita ki̶ Joon kas, mpeeɗi gurum ni mo jir, mon nkaa kwoop Naan mpee mbii ɗi mo naa ni c`in.
44004022	Gwar ɗi mo bar wuri shi ar ɗii mu aapo ni, ɓit fi̶ri mo met nlaarfeer.
44004023	Kaaɗi mo ɓwot Pita ki̶ Joon, ɓe mo so pe niyee furu mo ɗi. Mo sat niyee furu ni mo, mbii ɗi pris ɗi nan-nan mo, ki̶ nyemnan-nan mo sat mmo jir.
44004024	Kaaɗi nyemcínzeen ni mo ki̶lingpo mi̶ni, ɓe mo c`in aduwa nNaan shi putughup mi̶ndong, nee, "Daa Ɗiihai, ɗi wugha le ɗeng ki̶ yil, ki̶ am bahar mo, ki̶ mbii ɗi mon ndi̶ghi̶n mo jir.
44004025	Gyet a shi Riin Ɗiiɓang, ɓe wugha satpo nsar kì̵ ki̶rom fugha ɗi wuri a puunkaam funu Devid nee: 'A me le ɗangɓe gurum ɗi ba mo a nyem Yahudi mo kas, mo yaghal tughup ye? A me le ɗang gurum ni mo ki̶ pan ɗiibish ndi̶ghi̶n putughup furu mo, mpee c`in mbii ɗiibuu mo ye?
44004026	Mishkagham ɗii mu yil ni mo, mo kì̵ ɗak sut furu mo mpee lek, ki̶ nyemmulki mo kì̵ ɓàlkáa furu mo ashak, mpeku mo c`in lek ɗi nkaa Daa Naan ki̶ Kristi fi̶ri zak.'
44004027	Mpeeɗi azeen-nzeen ndi̶ghi̶n birni ɗiisi, ɓe Herot ki̶ Pontus Pailet, ashak ki̶ nyem ɗi ba mo a nyem Yahudi mo kas, ki̶ nyem Isreil mo, mo ki̶ kuur ashak, mpeku mo ɗee a shaarlek ki̶ nguɗak fugha Jesu Ɗiiɓang, ɗi wugha kì̵ bi̶lip wuri, har wugha le wuri ɗee a Kristi.
44004028	Mo kuur ashak, mpeku mo c`in koo a mbii ɗiiɗang ye ɗi wugha kì̵ ten leshii iiko fugha ne, mbii ni mon nc`in aasi.
44004029	Yaksi Daa Naan a naa ki̶i̶rmuut ɗi moo le mmun. A cínɓal mmun ki̶rom fugha mo, mpeku mu satpo fugha ɗi shiɓal, ba ashak ki̶ ki̶i̶rmuut kas.
44004030	A le ku iiko fugha ni bar gurum mo, ki̶ a le ku mbii lukshik mo ki̶ mbii aapo mo c`in ndi̶ghi̶n sum kì̵ nguɗak fugha Jesu Ɗiiɓang."
44004031	Kaaɗi mo kyes c`in aduwa mi̶ni, ɓe peeɗi moo kuur ɗi ashak, ni tungpee. Mo gam ki̶ Riin Ɗiiɓang jir, har mo yaa satpo kì̵ Naan shiɓal agaak, ba ashak ki̶ ki̶i̶rmuut kas.
44004032	Nyem ɗi mo cínzeen nJesu jir, ɓe pan furu mo, ki̶ mi̶se furu mo ɗee a ɗiimi̶ndong jir zak. Ba mee gurum ndi̶ghi̶n mo mak sat nee, long fi̶ri ni a mi̶ɗi mmi̶shin kas, amma mo le mbii furu mo jir, ashak.
44004033	Jeplop ni mo c`in langting shi iiko ɗiiɗes, nkaa yaghal kì̵ Daa Jesu a peemúut. Daa Naan wuri le ɗiiret nkaa mo jir hakyeng.
44004034	Ba mee ngo ɗee, a ngujeel ndi̶ghi̶n mo koo mi̶ndong kas, mpeeɗi nyem ɗi mo ki̶ maar mo, ki̶ lu mo, ɓe mo si̶rep mo jir,
44004035	har mo j`i cín shaghal kì̵ mbii ɗi mo kì̵ si̶rep ni mon njeplop kì̵ Jesu ni mo. Ɗangɓe jeplop ni mo ɓàk shaghal nin nyemcínzeen ni mo ntiit-ntiit, mpeku koo ngo ɗiiɗang ye, ɓe wuri kat mbii ɗi wuri riɓet.
44004036	Kaaɗi mo nkaa c`in mi̶ni ki̶si, ɓe Josep ngu Livai, ɗi wuri put a nyil nSaiprus, ki̶ ɗi jeplop ni mo lesum nwuri a Barnabas, (ɗi shii kì̵ sum mi̶ni a nee, Ngo ɗi wuri caapee).
44004037	Wuri mang mee maar fi̶ri seet, ɓe wuri j`i cín shaghal ni jir njeplop ni mo.
44005001	Mee gwar wuri ɗi, ɗi moo pet sum fi̶ri a Ananiyas, ki̶ mat fi̶ri Saffira, mo mang mee maar furu seet.
44005002	Amma wuri ki̶ mat fi̶ri mo ɓwaghatpo furu ashak, mpeku mo sok pak shaghal ni ɗi, ɗangɓe Ananiyas wuri j`i cín kaghar shaghal nin njeplop ni mo.
44005003	Amma Pita sat nee, "Ananiyas, a me le ɗangɓe a yit ku Shetan gam putughup fugha, har ku a c`in ɗung ɗi nRiin Ɗiiɓang ye? Mpeeɗi wugha, aa sok pak shaghal maar ni.
44005004	Akuɗang aa mang maar ni a seet, ɓe ba jí ni a mugha kas aa? Ki̶ aɓwoon ɗi jí a mang maar ni a seet, ɓe ba shaghal ni a mugha kas me? A me le ɗangɓe wugha katpan mu c`in mbii ɗiisi ndi̶ghi̶n putughup fugha ye? Ba a c`in ɗung ɗiisi ni a ngurum mo kas, amma a c`in ɗung ni a nNaan."
44005005	Kaaɗi Ananiyas wuri ki̶lingpo mi̶ni, ɓe wuri taa nyil, har wuri muut. Nyem ɗi mo ki̶ling muut ni jir, ɓe ki̶i̶rmuut ɗiiɗes ni yaa mo hakyeng.
44005006	Zi̶lang mo j`i ɗel ndi̶ghi̶n lu ni, ɓe mo ɓwaghat kúm fi̶ri ni shi fuwaat, ɓe mo mang kúm ni put ki̶ ni a ti̶leng, mpeku mo so wum ɗi.
44005007	Aɓwoon ɗi mo tong kaa awa kun si, ɓe mat fi̶ri Saffira wura j`i ɗel nlu ni. Ba wura man mbii ɗi ni kì̵ c`in kas.
44005008	Pita tal pu wura nee, "Yi sat nwan, kyet a kyes kì̵ shaghal ɗi wu seet maar ni nɗiisi wa?" Wura lap nee, "ii, a kyes kì̵ shaghal ni mmi̶ni."
44005009	Pita sat nwura nee, "A me le ɗangɓe wu ɓàlpo ashak ki̶ mish fii, mpeku wu kyam Riin kì̵ Daa Naan ɗi ye? Yi ki̶ling shii kì̵ nyem ɗi mo waa wum mish fii mo kì̵ j`i wul mpolu si. Mon mmang kúm fii ni put ki̶ ni aasi zak."
44005010	Abet-abet ɓe wura sham taa nyil nshii kì̵ Pita, har wura muut. Kaaɗi zi̶lang ni mo j`i ɗel nlu ni, ɓe mo kat wura kì̵ muut, ɓe mo mang kúm ni put ki̶ ni a ti̶leng, ɓe mo so wum wura pushak ki̶ mish fi̶ra.
44005011	Ki̶i̶rmuut ɗiiɗes ni yaa nyemcínzeen ni mo jir, ki̶ nyem ɗi mo ki̶lingpo nkaa mbii mi̶ni mo.
44005012	Jeplop ni mo c`in mbii lukshik mo, ki̶ mbii aapo mo ɗes, nnaar kì̵ gurum ni mo. Nyemcínzeen ni moo kuur ashak jir ndi̶ghi̶n kapuk mu Solomon shi putughup ɗiimi̶ndong.
44005013	Amma ndi̶ghi̶n kaghar gurum ɗi ba mo cínzeen kas, ɓe ba mee ngo mak gung, ɗi wurin mɓàlkáa fi̶ri ashak ki̶ mo kas. Jir ki̶si, ɓe gurum moo kwoop mo hakyeng.
44005014	Gurum mo ɗes, mish mo ki̶ mat mo, mo cínzeen nDaa, ɓe mo ɓàlkáa furu mo ashak ki̶ nyemcínzeen ni mo, har nyemcínzeen ni mo ɗes hakyeng.
44005015	Mpee mbii aapo ɗi jeplop ni mo c`in, ɓe gurum mo hi̶r nyemgok mo j`i le pukom ar nkaa mbiisaam mo, ki̶ ti̶barna mo, mpeku katɗang Pita wuri j`i ɗel, ɓe riin fi̶ri ni táa tuwaas pak nyemgok ni mo ɗi.
44005016	Nyem ɗi mon ndi̶ghi̶n yil ɗi mo neer Jerusalem cighi̶r kaat mo j`i kuur. Mo j`i ki̶ nyem ɗi ba mo kat kagham kas, ki̶ nyem ɗi riin ɗiibish moo lejeel mmo, ɓe jeplop ni mo bar mo jir.
44005017	Pris ɗiiɗes met jir ni, ki̶ nyem ɗi mo ashak ki̶ wuri jir, ɗi mo a saghan mu nyem Saddusi mo, mo gam ki̶ zughur mpee jeplop ni mo.
44005018	Mo yak jeplop ni mo, mo so le mo ndi̶ghi̶n lushaghat.
44005019	Amma mpar, ɓe mee ngulop kì̵ Daa wuri j`i wang polu shaghat ni mmo, ɓe wuri pwat ki̶ mo, ki̶ wuri sat mmo nee,
44005020	"Wu so, wu ɗar ndi̶ghi̶n Lu kì̵ Naan ɗiiɗes ni, ku wu satpo mu seen ɗiisi ni ɗi ngurum mo jir."
44005021	Kaaɗi mo ki̶lingpo mi̶ni, ɓe daɗaar mɓít-mɓít, mo so ɗel ndi̶ghi̶n Lu kì̵ Naan ɗiiɗes ni, ɓe mo yaa kámpo Naan ngurum mo. Ɗangɓe pris ɗiiɗes met ni wuri j`i ki̶ nyem ɗi mo ashak ki̶ wuri, ɓe mo pi̶rep nyemɓeetpo mo, ki̶ nyemnan-nan ɗii mu nyem Yahudi mo, mo kuur ashak jir. Ɓe mo lop laakám mo so nlushaghat ni, mpeku mo j`i ɗi ki̶ jeplop ni mo.
44005022	Amma kaaɗi laakám ni mo so, ɓe ba mo so kat jeplop ni mo ɗi ndi̶ghi̶n lushaghat ni kas. Ɓe laakám ni mo baaj`i sat mmo nee,
44005023	"Mu kat lushaghat ni a shishaghat riret, ki̶ nyemtappee ni moo ɗar ɗi mpolu ni mo, amma kaaɗi mu wang lu ni, ɓe ba mu kat jeplop ni mo ɗi kas."
44005024	Kaaɗi ngo ɗiiɗes nkaa nyemtap Lu kì̵ Naan ɗiiɗes ni, ki̶ pris ɗiinan-nan mo ki̶lingpo mi̶ni, ɓe ni daampee mmo zam, mpee jeplop ni mo, mpeeɗi ba mo man mbii ɗi ni kì̵ c`in njeplop ni mo kas.
44005025	Mee gurum j`i sat mmo nee, "Wu naa, nyem ɗi wu le mo ndi̶ghi̶n lushaghat sí, mon nkaa kam-kam ngurum mo ndi̶ghi̶n Lu kì̵ Naan ɗiiɗes ni."
44005026	Yaksí ngo ɗiiɗes nkaa nyemtap Lu kì̵ Naan ɗiiɗes ni wuri so, ashak ki̶ pak nyemtap lu kì̵ Naan ni mo, mo so j`i ki̶ jeplop ni mo. Amma ba mo so j`i ki̶ mo a shi mee ɓal kas, mpeeɗi moo ki̶i̶r gurum ni mo, mpeku taji gurum ni mo car mo shi ndi̶ng kas.
44005027	Kaaɗi mo j`i ki̶ jeplop ni mo, ɓe mo le mo ɗar ntoghom kì̵ nyemɓeetpo ni mo. Ɓe pris ɗiiɗes met jir ni wuri tal pu Pita ki̶ Joon nee,
44005028	"Mun kì̵ cíi nwun shiɓal ne, taji wu baa wu kám mee mbii ngurum mo ndi̶ghi̶n sum kì̵ Jesu kas. Amma mbii ɗi wuu c`in ɗiisi ni, wuu gung a mpeku wu sat ɗi ngurum mo ne, a mun tu gwar ɗiisi ni, ki̶ har wu gam Jerusalem shi kám fuu ɗiisi ni zak."
44005029	Amma Pita ki̶ jeplop ni mo, mo lap mmo nee, "Ni a ting ku mu c`in a mbii ɗi Naan sat, met mbii ɗi gurum mo sat.
44005030	Jesu ɗi wun kì̵ tu wuri, ɗi wu pwas wuri nkaa shiyeepyoghom, ɓe Naan mu puun funu mo, wuri kì̵ yaghal ki̶ Jesu a peemúut.
44005031	Naan wuri kì̵ yaghal ki̶ Jesu a peemúut, ɓe yaksi Jesu wurii tong nsarse kì̵ Naan, ki̶ a wuri a nguti̶leng ki̶ nguɓam zak. A wuri wang ar tuwap nyem Isreil mo, mpeku Naan fwo shikbish furu mo ɗi zak.
44005032	Mun a langting kì̵ mbii ɗiisi mo, ki̶ Riin Ɗiiɓang ɗi Naan wuri cín nyem ɗi mo c`in ɗyen fi̶ri, moo c`in langting ni aasi zak."
44005033	Kaaɗi kuur kì̵ nyemɓeetpo ni mo ki̶lingpo mi̶ni, ɓe ni láa mmo mɓut hakyeng, har mo riɓet twa jeplop ni mo.
44005034	Amma mee ngu Farisi ɗi wurii kám Waar kì̵ Mosis, ɗi sum fi̶ri a Gamaniyel, gurum mo jir moo cín ɗiiɗes nwuri. Wuri yaghal ɗar a ting ndi̶ghi̶n lu ɓeetpo ni, ɓe wuri le ku mo pwat ki̶ jeplop ni mo a ti̶leng.
44005035	Ɗangɓe wuri sat nyemɓeetpo ni mo nee, "Ɗyemnaa mo, nyem Isreil mo. Wu tap ki̶ mbii ɗi wuu riɓet c`in nin ndaas ɗiisi mo.
44005036	Gyet yam, ɓe mee gwar, ɗi moo pet sum fi̶ri a Teyudas, wuri kì̵ kyam yaghal aasi. Gyet wuri lekáa fi̶ri a kaa mee ngo ɗiiɗes si, har gurum mo kaa ɗarifeer si mo so ndang wuri. Amma aɓwoon ɗi mo tu wuri, ɓe nyem ɗi mo so ndang wuri ni jir, mo rangkáa, har ba mo ɗee a mee mbii kas.
44005037	Aɓwoon kì̵ Teyudas, ɓe Judas, mee ngu Galili wuri yaghal zak, ndi̶ghi̶n ɓit ɗi moo ran ɗuu kì̵ gurum mo ɗi, har wuri dul pak gurum mo so ndang shin, amma aɓwoon ɗi mo tu wuri zak, ɓe nyem ɗi mo so ndang wuri jir, mo rangkáa.
44005038	Yaksi wan sat nwun, taji wu c`in mee mbii ndas ɗiisi mo kas. Wu yit mo mmusut. Mpeeɗi katɗang po ɗi moo kám ngurum mo, ki̶ ɗak ɗi moo c`in ni a mu mi̶se mu gurum, ɓe nin nyaghal ɗee a ɗiibuu.
44005039	Amma katɗang mbii ɗi moo c`in ni a mu Naan, ɓe ba mun mmak se koghorong nkaa mo kas. Wu tap taji wu ɗee kaa wun a nlek kì̵ Naan si kas."
44005040	Nyemɓeetpo ni mo lappo kì̵ Gamaniyel ni. Mo pi̶rep jeplop ni mo j`i ɗel zak, ɓe mo si̶ram mo, ki̶ mo sat mmo shiɓal nee, "Taji wu baa wu sat mee po ɗi ndi̶ghi̶n sum kì̵ Jesu zak kas." Aɓwoon ki̶ po mi̶ni, ɓe mo ɓwot mo.
44005041	Jeplop ni mo pwat ntoghom kì̵ nyemɓeetpo ni mo shi retnyit, mpeeɗi mo mak shwaajeel mpee sum kì̵ Jesu.
44005042	Yaghal mparmi̶ni, ɓe ba mo nook kám ki̶ satpo kì̵ Naan ngurum mo, ndi̶ghi̶n Lu kì̵ Naan ɗiiɗes ni ki̶ ndi̶ghi̶n tulu kì̵ gurum mo, koo puus ɗiiɗang ye kas, nee Jesu a Kristi.
44006001	Kaaɗi nyemso ndang Jesu mo ɗoghom nkaa ɓul, ndi̶ghi̶n shiiteer mi̶ni mo, ɓe mee ɓi̶lep ni yaghal nnaar kì̵ nyem ɗi mo man po kì̵ nyem Greek mo kì̵ nyem Yahudi ɗi moo tong nJerusalem, mpeeɗi nyem ɗi mo man po Greek ni mo sat nee, ba moo c`in mbiise matkáa furu mo, mɓut mbiise ɗi moo ɓàk shipuus-shipuus kas.
44006002	Aasi ɓe, jeplop ɗiikaghapaat baavul ni mo pi̶rep kuur kì̵ nyemso ndang Jesu mo jir, ki̶ mo sat nee, "Ba ni ret ku mu nook satpo kì̵ Naan, mpeku mu ɗee ɗi mɓàk mbiise kas.
44006003	Mpeemi̶ni, ɗyemnaa mo, wu bi̶lip mee gurum mo povul nnaar fuu, ɗi mo ki̶ mi̶se ɗiiret, ki̶ ɗi mo gam ki̶ Riin Ɗiiɓang, ki̶ ɗi mo manshii ki̶ mbii zak. Mpeku mu le mo tap ɗi ki̶ ɗak ɓàk mbiise ni.
44006004	Amma mun, mun nsekiyeen ki̶ c`in aduwa shidaar-shidaar ki̶ satpo kì̵ Naan."
44006005	Po ɗi jeplop ni mo sat ni, ni ret nkuur kì̵ nyemso ndang Jesu ni mo jir. Aasi ɓe mo bi̶lip Stivin, ɗi wuri gam ki̶ cínzeen, ki̶ Riin Ɗiiɓang, ki̶ Filip, ki̶ Prokorus, ki̶ Nikanor, ki̶ Timon, ki̶ Parmenas, ki̶ Nikolas ngu Antiyok, ɗi gyet wuri kì̵ pi̶ring mpee nseyil Naan mu nyem Yahudi mo.
44006006	Mo j`i ki̶ nyem ɗi mo kì̵ bi̶lip mo ntoghom kì̵ jeplop ni mo, ɓe mo c`in aduwa, ki̶ mo lesar furu mo nkaa mo.
44006007	Po kì̵ Naan ni sekiyeen, har nyemso ndang Jesu ɗi mon nJerusalem mo ɓul ɗes hakyeng, ki̶ pris mo ɗes mo cínzeen nJesu Kristi.
44006008	Stivin, ɗi wuri gam ki̶ ɗiiret ki̶ ɓal mu Naan, wuri c`in mbii lukshik mo, ki̶ mbii aapo ɗiinan mo nnaar kì̵ gurum mo.
44006009	Amma pak gurum mo ɗi, ɗi mo a nyem kì̵ mee lu kì̵ Naan ɗi moo pet ni a lu kì̵ Naan mu nyem Frimen mo. Nyem ɗiisi mo a nyem Yahudi ɗi mo pwat nyil nSairin, ki̶ Alekzandriya, ki̶ nkoghop nyil nSilisiya, ki̶ mu yil nEshiya mo zak, mo yaghal ki̶ po mo, ki̶ ɓeetshik nkaa Stivin.
44006010	Amma ba mo mak kat ɓal ɗi mon nɗar ku mo ɓeetshik ɗi ki̶ Stivin kas, mpeeɗi wuri katpo a shi seen ɗi Riin kì̵ Naan cín nwuri.
44006011	Mo kar pak gurum mo a si̶sok, mpeku mo sat ɗi nee, "Mu ki̶ling Stivin wuri satpo ɗiibish nkaa Mosis, ki̶ wuri satpo ɗiibuu nkaa Naan zak."
44006012	Po ɗi mo sat ni láa ngurum ni mo mɓut, ɓe pak nyem ɗiinan-nan mo, ki̶ pak nyemkám Waar kì̵ Mosis mo. Mo yaghal ki̶ tughup, mo so yaa Stivin, ɓe mo j`i ki̶ wuri ntoghom kì̵ kuur mu nyemɓeetpo mo.
44006013	Ki̶ zak, mo j`i ki̶ nyemlangting mu ɗung mo, ɗi mo sat nee, "Gwar ɗiisi wurii satpo ɗiibish nkaa Lu kì̵ Naan ɗiiɗes ni, ki̶ nkaa Waar kì̵ Mosis shidaar-shidaar zak.
44006014	Mu ki̶ling wurii sat nee, Jesu ngu nNazaret wurin nshirip Lu kì̵ Naan ɗiiɗes ni, ki̶ wurin ncighi̶r ki̶ mbii ɗi muu loghot kì̵ c`in mo, ɗi gyet Mosis wuri cín mo mmun."
44006015	Nyem ɗi moo tong ɗi a pee ɓeetpo ni jir, mo ti̶ghi̶r yit furu mo nkaa Stivin, ɓe mo naa yit fi̶ri ni ɗee a kaa yit mu ngulop kì̵ Naan sí.
44007001	Pris ɗiiɗes met jir ni wuri tal pu Stivin nee, "Mbii ɗi moo sat nkaa wugha si, mo a zeen aa?"
44007002	Ɓe Stivin wuri lap nee, "Ɗyemnaa mo, ki̶ puun mo, wu lekom, ku wu ki̶ling mbii ɗi wan nsat ɗi. Gyet Naan Ɗiihai wuri kámshin fi̶ri mpuun funu Abraham, ɓe wuri kuɗi nyil mMesopotamiya, akuɗang wurii so tong ndi̶ghi̶n yil nHaran.
44007003	Naan sat nwuri nee, 'A yaghal a yit yil fugha, ki̶ dang fugha mo zak, ku a so ɗi mmee yil ɗi wan nkám wugha.'
44007004	Abraham wuri yaghal yit yil kì̵ nyem Kaldiyan mo, ku wuri so tong ɗi ndi̶ghi̶n yil nHaran. Aɓwoon ɗi puun kì̵ Abraham muut nyil nHaran, ɓe Naan j`i ki̶ Abraham ndi̶ghi̶n yil ɗiisi, ɗi wuu tong ndi̶ghi̶n ni yaksi.
44007005	Amma ba Naan cín rep pak yil ni Abraham, mpeku ni ɗee ɗi a mukáa fi̶ri, koo kaa mang shii mi̶ndong si kas. Jir ki̶si, ɓe Naan tuwoorpo Abraham nee, wurin ncín yil ni Abraham, ku ni ɗee a mbii sekop fi̶ri, har ki̶ dang fi̶ri ɗi mon nj`i mɓwoon fi̶ri zak. Koo ɗi gyet mɓít mi̶ni, ɓe ba Abraham wuri ki̶ mee làa kas aku.
44007006	Gyet Naan wuri sat zak nee, 'Dang kì̵ Abraham mon nɗee a mi̶zep mo ndi̶ghi̶n mee yil ɗiici. Nyemyil mi̶ni mon nle ku mo c`in ɗak laatong zak, ki̶ mon nle mo ɗee a ki̶rom mo, har mpee ɓit mo ɗari feer.'
44007007	Naan wuri sat ɗiki̶ zak nee, 'Wan ntokɗiyeel nyem ɗi mo le mo ɗee a ki̶rom, ki̶ aɓwoon mi̶ni, ɓe wan mpwat ki̶ mo aku mɓut yil mi̶ni, mpeku mo j`i seyil ɗi nwan ndi̶ghi̶n pee ɗiisi.'
44007008	Naan sat Abraham can-can, ku ni ɗee a alama mu po ɗi Naan kì̵ ten tuwoor nAbraham shi toghom. Mpeemi̶ni kaaɗi Abraham làa Aizik, ɓe wuri can ɗyem fi̶ri ni nkaa puus ɗiipokun. Aizik wuri can làa fi̶ri Jekop aasi zak, ki̶ Jekop wuri can jep fi̶ri mo, ɗi mo a puun funu ɗiikaghapaat baavul si mo aasi zak.
44007009	"Puun funu ɗiisi mo, mo c`in zughur kì̵ Josep, har mo seet wuri sham nyil Ijip kaa ki̶rom si. Ɓe Naan ɗi ashak ki̶ wuri.
44007010	Naan ɓam Josep mɓut jeel ɗi mo taa nkaa wuri jir. Naan cín ɗiiret nJosep, ki̶ manshii ki̶ c`in mbii ntoghom kì̵ Feero, mishkagham Ijip, har wuri le Josep a ɗiiɗes nkaa yil Ijip, ki̶ nkaa tulu fi̶ri zak.
44007011	Mee neen ɗiiɗes ni taa nyil Ijip jir, ki̶ yil nKenaan ɗi ni j`i ki̶ jeel ɗiiɗes hakyeng, ɗi har ba puun funu mo kat mbiise kas.
44007012	Amma kaaɗi Jekop wuri ki̶ling nee, mbiise ɗi nyil Ijip, ɓe wuri shee lop puun funu mo sham nyil Ijip ni.
44007013	A ndi̶ghi̶n sham furu ɗiivul nyil Ijip ni, ɗangɓe Josep wuri woo shin ɗyemni̶ghi̶n fi̶ri mo. A mpeemi̶ni, ɓe Feero wuri man dang ki̶ Josep mo jir.
44007014	Aɓwoon mi̶ni, ɓe Josep wuri lop mo kàa pet puun fi̶ri Jekop ki̶ nyem fi̶ri mo jir. Nyem ɗi mo pet mo sham nyil Ijip ni jir, mo wul laarpovul baapaat.
44007015	Ni le ɗangɓe Jekop sham nyil Ijip, har wuri sham muut a nyil mi̶ni, ki̶ har puun funu mo j`i murap a nyil Ijip zak.
44007016	Ɓe mo hi̶r kúm furu mo kàa ki̶ mo nyil nShekem, mpeku mo wum mo ɗi ndi̶ghi̶n ki̶cir ɗi gyet Abraham wuri seet shi azurfa mo, nsar kì̵ jep kì̵ Hamor mo.
44007017	"Amma kaaɗi pee ni wul kus, mpeku Naan wuri gam mbii ɗi gyet wuri kì̵ ten tuwoor nAbraham, ɓe nyem funu mo kì̵ ɓul ɗes ndi̶ghi̶n nyil Ijip ni hakyeng.
44007018	Nyem Ijip mo le mee mishkagham ɗiipoo nyil Ijip, ɗi ba wuri man mee po nkaa Josep kas.
44007019	Mishkagham ɗiisi wuri num puun funu mo, ki̶ wuri lejeel mpuun funu mo, har wuri le ku puun funu mo fwo jep furu mo, mpeku mo murap ɗi.
44007020	A ndi̶ghi̶n ɓit mi̶ni, ɓe mo làa Mosis. Gyet Mosis wuri a mee làa ɗiiret naa zam. Puun fi̶ri mo kiyeer wuri ndi̶ghi̶n lu mpee tar kun.
44007021	Amma kaaɗi mo put so le wuri a ti̶leng, ɓe reep kì̵ Feero wura mang Mosis ɗyel, ki̶ wura kiyeer wuri kaa làa fi̶ra si.
44007022	Mo kám man mu nyem Ijip mon mMosis jir, har wuri yaghal ɗee a mee ngo ɗiiɗes ndi̶ghi̶n mbii ɗi wurii sat mo, ki̶ mbii ɗi wurii c`in mo zak.
44007023	"Kaaɗi Mosis wuri wul ɓit mo laarfeer, ɓe wuri pan mputughup fi̶ri mpee so naa ɗyemni̶ghi̶n fi̶ri nyem Isreil mo.
44007024	Ɓe wuri táa naa mee ngu Ijip nkaa lejeel mee ngu Isreil. Ɓe Mosis wuri so ɓam ngu Isreil ni, ki̶ wuri lap ɗi ngwar ni. Ɓe Mosis wuri cut ngu Ijip ni, har wuri muut.
44007025	Mosis wuri pan nee, nyem fi̶ri mo mmanshii kì̵ ni nee, Naan wurin mɓam mo a shi sar fi̶ɗi. Amma ba mo manshii kì̵ ni kas.
44007026	Daɗaar ni, ɓe Mosis wuri kat mee nyem Isreil mo vul, mon nlek ki̶shak. Ɓe wuri riɓet ɓen mo, ki̶ wuri sat mmo nee, 'Daa mo, wun a ɗyemni̶ghi̶nshak, a me le ɗang wuu lek ki̶shak ye?'
44007027	Amma gwar ɗi wuri nkaa lejeel ngi̶ni̶ghi̶n ni, wuri bet Mosis baa aku, ki̶ wuri sat Mosis nee, 'A we le wugha a mishkagham ki̶ ngutokɗiyeel nkaa mun ye?
44007028	Aa riɓet tu wan a kaaɗi doghon a tu ngu Ijip si me?'
44007029	Kaaɗi Mosis ki̶lingpo mi̶ni, ɓe wuri su yit yil Ijip, ku wuri so tong ɗi nyil mMidiyan, kaa mi̶zep si. A ndi̶ghi̶n yil mMidiyan ni, ɓe Mosis wuri làa jep ɗiimish mo vul.
44007030	"Aɓwoon kì̵ ɓit mo laarfeer, ɓe mee ngulop kì̵ Naan j`i kámshin fi̶ri mMosis, shi mbi̶lem wus nkaa mee laali̶ghi̶t a yil kus ki̶ jwak Sinai.
44007031	Kaaɗi Mosis wuri naa wus ni, ɓe ni aapo nwuri, ɓe wuri gyes so ɗi kus kì̵ rep laali̶ghi̶t ni, mpeku wuri naa ɗi riret, ɓe wuri ki̶ling ɗoo kì̵ Daa, nee,
44007032	'A wan a Naan kì̵ puun fugha mo, Naan mu Abraham, ki̶ mu Aizik, ki̶ mu Jekop.' Ɓe Mosis wuri ɗaar, mpeeɗi ki̶i̶rmuut fes yaa wuri zam, ba wuri kat ɓal ɗi wurin mmak naa wus ni kas.
44007033	Daa Naan wuri sat Mosis nee, 'A shwat kwaghazak ɗi mon nshii fugha, mpeeɗi peeɗi wugha ki̶ ɗar ɗi yaksi, ni a pee ɗiiɓang.
44007034	Azeen-nzeen, wan ki̶n naajeel kì̵ nyem fi̶na ɗi mon nyil Ijip, wan ki̶n ki̶ling gwan furu mo. Yaksi wan ki̶n sham, mpeku wan ɓam mo ɗi zak. Mpeemi̶ni, a j`i ku wan lop wugha so ɗi nyil Ijip.'
44007035	"Gyet nyem Isreil mo kwar Mosis, har gyet mo sat nee, 'A we le wugha a mishkagham ki̶ ngutokɗiyeel nkaa mun ye?' A Mosis wuri a ngo ɗi gyet Naan lop wuri, mpeku wuri ɗee a nguti̶leng ki̶ nguɓam mu nyem Isreil mo shi ɓam kì̵ ngulop kì̵ Naan ɗi gyet wuri kámshin fi̶ri mMosis ndi̶ghi̶n rep laali̶ghi̶t a yil sí.
44007036	A Mosis wuri pwat ki̶ nyem Isreil mo ndi̶ghi̶n yil Ijip, ki̶ gyet wuri c`in mbii lukshik mo, ki̶ mbii aapo mo ndi̶ghi̶n yil Ijip ni, ki̶ ndi̶ghi̶n am Bahar Ɗiinaat, ki̶ a naar yil, har mpee ɓit mo laarfeer zak.
44007037	"Gyet a Mosis wuri sat nyem Isreil mo nee, 'Naan wurin nyaghal lop mee ngusatpo Naan nwun, kaa wan si, mɓut nyem fuu mo'.
44007038	Gyet Mosis wuri ɗi ashak ki̶ kuur kì̵ nyem Isreil mo a naar yil, ashak ki̶ puun funu mo, ki̶ ngulop kì̵ Naan ɗi gyet wuri katpo ki̶ Mosis a jwak nSinai. A mpeeɗi gyet Mosis wuri lappo mu seen pu Naan ɗi cín mmun.
44007039	Amma gyet puun funu mo kwar c`in mbii ɗi Mosis sat, ki̶ mo toklong mMosis, ku mo le putughup furu mo mpee waa baaso Ijip.
44007040	Mo sat Eron nee, 'A ɗak pak naan mo mmun, ɗi mon ntaa mmun akiyeen. Mpeeɗi ba mu man mbii ɗi ni c`in Mosis ɗi gyet wuri put ki̶ mun ndi̶ghi̶n nyil Ijip kas.'
44007041	A ndi̶ghi̶n shiiteer mi̶ni mo, ɓe mo ki̶lom mee laaning ku ni ɗee mmo, kaa mee naan si. Mo j`i ki̶ mbiizughum mo nlaaning ni, har mo seriɓet mu retnyit mpee naan ɗi mo ɗak shi sar furu mo.
44007042	Mpeemi̶ni ɓe Naan wuri cighi̶r ki̶ɓwoon mmo, ki̶ wuri le ku mo seyil ɗi nzar mo, ki̶ mbii ɗi aɗeng mo. Kaaɗi mo kì̵ ten ran ndi̶ghi̶n takarda mu nyemsatpo kì̵ Naan mo nee: 'Wun nyem Isreil mo, ndi̶ghi̶n ɓit ɗiilaarfeer si mo a naar yil, ɓe ba gyet wu fet long mo, ki̶ wus mbiizughum mo, a mpee wan kas.
44007043	Amma gyet wuu mang a tent mu k`um Molek, wu mwaan ki̶ ni, ki̶ zar mu k`um fuu Refan. Wu ki̶lom mbii ɗiisi mo, mpeku wu seyil ɗi mmo. Mpeemi̶ni, ɓe wan le ku mo so ki̶ wun jong-jong, har so ɗel nyil ɗi aɓwoon kì̵ Babilon.'
44007044	"Gyet puun funu mo kì̵ tent mu langting nee, Naan ɗi ashak ki̶ mo a naar yil. Mo ɗak tent mi̶ni a ntiit-ntiit ki̶ ɗi Naan kì̵ cín Mosis naa. Mosis wuri sat mmo tap ɗak ni aasi zak.
44007045	Aɓwoon mi̶ni, ɓe puunkaam funu mo lap tent mi̶ni pu puun furu mo, ki̶ mo mang tent ni pan kaaɗi mo ɗel ashak ki̶ Joshuwa ndi̶ghi̶n yil ɗi Naan cín mmo. Naan wuri ceen nyemyil mi̶ni mo, ɗi ba mo a nyem Yahudi mo kas, a yit kì̵ puun funu mo. Tent mi̶ni wura ɗi har j`i wul mɓít kì̵ Devid.
44007046	Devid wuri kat ɗiiret ntoghom kì̵ Naan, har wuri ɗang, mpeku wuri ɗik mee peetong ɗi nNaan mu Jekop.
44007047	Amma a Solomon yaghal ɗiklu kì̵ Naan ni.
44007048	Amma jir ki̶si, ɓe ba Daa Naan Ɗiihai wurii tong a ndi̶ghi̶n lu ɗi gurum moo ɗik kas. Po ɗiisi ni ntiit ki̶ po ɗi gyet ngusatpo kì̵ Naan wuri kì̵ ten sat nee:
44007049	'Naan wuri sat ne, ɗengnaan ni a peetong fi̶na, ki̶ yil ɗiisi ni a pee leshii fi̶na zak. Wun nɗik a mee lu ɗiiɗang nwan ye? Peeɗi wan nnookɗi a neye?
44007050	Ba a sar fi̶na le mbii ɗiisi mo jir kas aa?'
44007051	"Wun nyemciishik mo, ɗi putughup fuu mo ɗee a kaa mu nyemk`um mo si. Wuu ɗee a komɗwaghar mo mpee cíiki̶lingpo kì̵ Naan, ki̶ wu kwar Riin Ɗiiɓang shidaar-shidaar, kaaɗi gyet puun fuu mo kì̵ c`in si. Yaksi wun a kaa gyet puun fuu mo si zak.
44007052	Gyet puun fuu mo cínjeel nyemsatpo kì̵ Naan mo jir. Gyet mo twa nyem ɗi moo satpo nkaa j`i kì̵ Ngo ɗin ndi̶re si, ɗi yaksi ɓe a wun kì̵ seet wuri, ki̶ a wun, wu tu wuri zak.
44007053	A wun a nyem ɗi wu lap Waar kì̵ Naan ɗi wuri cín ni nwun nsar kì̵ nyemlop kì̵ Naan mo, amma ba wu c`in mbii ɗi Waar ni mo sat kas."
44007054	Kaaɗi nyemɓeetpo ni mo ki̶lingpo ɗi Stivin sat mmo, ɓe ni láa mmo mɓut ɗes hakyeng, har mo i̶rap sar furu mo mpee tughup.
44007055	Mpeeɗi Stivin wuri gam ki̶ Riin Ɗiiɓang, ɓe wuri naapee kàa aɗeng, ɓe wuri naa Ɗiihai mu Naan, ki̶ Daa Jesu wurii ɗar nsarse kì̵ Naan zak.
44007056	Ɓe Stivin wuri sat nee, "Wu naa mo wang ɗengnaan, ki̶ Làa kì̵ Gurum wurii ɗar nsarse kì̵ Naan."
44007057	Amma gurum ni mo le or shi ɗoo ɗiiɗes, ki̶ mo ɗwaghar kom furu mo shi sar furu mo, ɓe mo yaghal swa j`i taa nkaa Stivin.
44007058	Mo dul wuri put mɓwoon birni ni, ɓe mo car wuri shi ndi̶ng har wuri muut. Nyem ɗi mo car Stivin ni mo, mo shwat nli̶r furu mo, mo le pu mee zi̶lang ɗi moo pet sum fi̶ri a Sool.
44007059	Kaaɗi mon nkaa car Stivin, ɓe wuri nkaa c`in aduwa nee, "Daa Jesu, a lap seen fi̶na."
44007060	Ɓe wuri kurum nfurum, ɓe wuri petpee shi ɗoo ɗiiɗes nee, "Daa Naan, a fwo shikbish ɗiisi ni mmo." Kaaɗi wuri satpo mi̶ni, ɓe wuri muut.
44008001	Ni fes ret nSool nyit zam, mpeeɗi mo tu Stivin. Parpuus mi̶ni, ɓe jeel ɗiiɗes ni táa nkaa kuur kì̵ nyemso ndang Jesu ɗi moo tong nJerusalem. Mpee jeel ni, ɓe mo rangkáa jir, so ndi̶ghi̶n yil nJudiya, ki̶ Sameriya, see ɗee a jeplop ni mo ɗi nJerusalem ɓejee ɗak.
44008002	Pak nyem ɗi mo ki̶i̶r Naan, mo wum Stivin, ki̶ mo yém mmaap mpee muut fi̶ri ni.
44008003	Amma Sool wuri cínjeel nyemso ndang Jesu ni mo ɗes hakyeng. Wuri so ɗel shitulu-shitulu, ku wuri yak mish mo, ki̶ mat mo, har wuri so shaghat mo ndi̶ghi̶n lushaghat.
44008004	Nyem ɗi mo rangkáa ni mo. Mo so satpo Naan ngurum mo koo a pee ɗiiɗang ye ɗi mo so ɗi.
44008005	Filip wuri so mmee birni ɗi nin nyil nSameriya, wuri nkaa satpo ngurum mo nkaa Kristi mpeemi̶ni.
44008006	Kaaɗi kuur kì̵ gurum ni mo ki̶ling, ki̶ mo naa mbii lukshik ɗi Filip wuri c`in mo zak, ɓe mo lekom, ki̶ mo lepan furu mo nkaa mbii ɗi wurii sat ni.
44008007	Riin ɗiibish moo le or ɗiiɗes, ki̶ moo pwat aku mɓut ngurum mo ɗes. Mo bar gurum mo ɗes ɗi sut furu mo fii, ki̶ kiɓel mo.
44008008	Mpeemi̶ni, ɓe gurum mo kat retnyit ɗes ndi̶ghi̶n birni mi̶ni.
44008009	Mee gwar wuri ɗi ndi̶ghi̶n birni ni, ɗi sum fi̶ri a Simon, ɗi mpee ɓit mo ɗes, ɓe wurii koospaa, ki̶ wurii c`in mbii aapo mo a yit kì̵ nyem Sameriya mo. Wuri canjagham ne, wuɗi a mee ngo ɗiiɗes.
44008010	Gurum mo jir moo leyit nkaa wuri, yaghal nɗiiɗween mo, har so wul nɗiinan-nan mo, ki̶ moo sat nee, gwar ɗiisi wuri aa ɓal kì̵ Naan ɗi moo pet a Iiko Ɗiiɗes.
44008011	Moo leyit nkaa wuri, a mpeeɗi ɓit mo ɗes, ɓe wurii c`in mbii aapo mo a yit furu mo shi koospaa ni.
44008012	Amma kaaɗi mo cínzeen mpo ɗiiret ɗi Filip wuri sat mmo, nkaa mulki kì̵ Naan, ki̶ nkaa Jesu Kristi zak, ɓe mo c`in baptisma mish mo, ki̶ mat mo ɗi mo cínzeen.
44008013	Simon shikáa fi̶ri wuri cínzeen zak, ɓe mo c`in baptisma nwuri. Aɓwoon mi̶ni, ɓe wuri so ndang Filip, ki̶ ni aapo nwuri mpee mbii lukshik mo, ki̶ ɗak ɗiinan-nan ɗi wuri naa Filip kì̵ c`in mo.
44008014	Kaaɗi jeplop ɗi moo tong nJerusalem mo ki̶ling ne, nyem Sameriya mo kì̵ lappo Naan, ɓe mo lop Pita ki̶ Joon so pe mo ɗi.
44008015	Kaaɗi Pita ki̶ Joon mo so wul, ɓe mo c`in aduwa nkaa nyem ɗi mo cínzeen ni. Mpeku Naan cín Riin Ɗiiɓang ɗi mmo.
44008016	Mpeeɗi ba Riin Ɗiiɓang kì̵ sham nkaa memee ndi̶ghi̶n mo kas. Mo kì̵ c`in a baptisma mmo ndi̶ghi̶n sum kì̵ Daa Jesu ɓejee ɗak.
44008017	Pita ki̶ Joon, mo lesar furu mo nkaa mo, ɓe Naan cín Riin Ɗiiɓang ngurum ni mo.
44008018	Kaaɗi Simon wuri naa nee, moo cín Riin Ɗiiɓang ni nyem cínzeen ni mo, a mpeeɗi jeplop ni mo lesar furu mo nkaa mo, ɓe wuri cín shaghal mPita ki̶ Joon, ki̶ wuri sat mmo nee,
44008019	"Wu cín iiko mi̶ni nwan zak, mpeku koo weye ɗi wan lesar fi̶na nkaa wuri, ɓe wuri kat Riin Ɗiiɓang ni zak."
44008020	Amma Pita sat nSimon nee, "Wugha ki̶ shaghal fugha ni, wun nɗel nwus. Mpeeɗi wugha pan nee, wugha mmak seet mbiizughum kì̵ Naan a shi shaghal.
44008021	Ba mee mbii ɓàl wugha ki̶ mun mɓut ɗak funu ɗiisi ni kas.
44008022	A tuwap mpee pan fugha ɗiibish ni, ki̶ a c`in aduwa nDaa Naan, mpeku Naan fwo shikbish mu pan kì̵ putughup fugha ɗiibish ni ɗi nwugha.
44008023	Mpeeɗi wan naa, wugha gam ki̶ zughur ɗiibish, ki̶ wugha aa ɗee a ɗii ɓuɓwaghat ndi̶ghi̶n shikbish."
44008024	Simon wuri sat mPita ki̶ Joon nee, "Kussuk, wu ɗang pu Daa Naan, mpeku taji memee ndi̶ghi̶n mbii ɗi wu sat si mo kat wan kas."
44008025	Aɓwoon ɗi Pita ki̶ Joon mo kì̵ satpo nkaa Jesu, ki̶ mo satpo Naan zak, ɓe kaaɗi mo a ar kàa nJerusalem, ɓe mo taa satpo ɗiiret ni ndi̶ghi̶n jepyil mo ɗes, ɗi mon nSameriya.
44008026	Mee ngulop kì̵ Naan sat nFilip nee, "A yaghal a sham nkoghop ngween a ar ɗi ni yaghal nJerusalem so nGaza, ɗi ni a naar yil."
44008027	Wuri yaghal so, ɓe wuri taakáat ki̶ mee ngu Ifiyopiya ɗi wuri a miyeermuut. Wuri a mee ngo ɗiiɗes ɗi wurii tap ki̶ long mu mishkagham ɗiimat, Kandes mu yil Ifiyopiya. Gwar ɗiisi wuri waa a nJerusalem mpee seyil nNaan.
44008028	Kaaɗi wuri a ar baa waa, ɓe wurii tong ndi̶ghi̶n keke-bi̶ring, ki̶ wuri nkaa tang takarda mu ngusatpo kì̵ Naan Aizaya.
44008029	Ɓe Riin Ɗiiɓang sat nFilip nee, "A so kus ki̶ keke-bi̶ring ɗiisi."
44008030	Filip wuri su so kus ki̶ keke-bi̶ring ni, ɓe wuri ki̶ling gwar ni nkaa tang takarda mu ngusatpo kì̵ Naan Aizaya. Ɓe Filip tal pu gwar ni nee, "A manshii kì̵ mbii ɗi wugha nkaa tang ni aa?"
44008031	Gwar ni lap nee, "Cirang ɗang wan mmanshii kì̵ ni ɗi ye? Kat ba a mee gurum kámshii kì̵ ni nwan kas ye?" Gwar ni sat nFilip kàa tong ashak ki̶ wuri.
44008032	A po ɗi wuri nkaa tang ni ndi̶ghi̶n takarda ni nɗiisi, ɗi ni sat nee: "Wuri a kaa tum ɗi moo so ki̶ni, mpee fet si. Kaa tum ɗi nii ɗok titik ntoghom kì̵ ngusaa shoop ni si, Wuri ɗok titik aasi zak.
44008033	Mpeeɗi wuri sham ki̶ káa fi̶ri, ɓe ba mo tokɗiyeel wuri nkaa zeen kas. A we mmak yaghal satpo nkaa dang fi̶ri mo ye? Mpeeɗi mo kì̵ mang seen fi̶ri ndi̶ghi̶n yil ni."
44008034	Ɗangɓe ngu Ifiyopiya ni wuri tal pu Filip nee, "A sat nwan. Gyet ngusatpo kì̵ Naan ɗiisi wurii satpo ni a nkaa weye? Wuri satpo ni a nkaa shin aa? Koo a mee ngo ɗiici ye?"
44008035	Ɓe Filip wuri ɗoghom satpo ɗiiret nkaa Jesu, shi po ɗi gwar ni kì̵ tang ni.
44008036	Kaaɗi mon mmwaan a ar ni, ɓe mo j`i wul mpee ɗi am ɗi, ɓe ngu Ifiyopiya ni wuri sat nFilip nee, "A naa am si! A me ncíi ku wugha c`in baptisma nwan ye?"
44008037	Filip lap nee, "katɗang a cínzeen nJesu shi putughup mi̶ndong azeen-nzeen, ɓe mon nc`in baptisma nwugha." Ngu Ifiyopiya ni wuri sat nee, "Wan cínzeen ne Jesu Kristi wuri a Làa kì̵ Naan azeen-nzeen."
44008038	Ɓe gwar ni wuri le keke-bi̶ring ni ɗar. Ɓe Filip ki̶ gwar ni, mo sham ndi̶ghi̶n am ni weet, ɓe Filip wuri c`in baptisma ngwar ni.
44008039	Kaaɗi mo kàa pwat mɓut am ni, ɓe Riin kì̵ Daa, mang Filip so ki̶ wuri mmee pee. Ba ngu Ifiyopiya ni wuri kuɗi kì̵ naa Filip zak kas. Amma wuri sekiyeen ki̶ mwaan fi̶ri, ki̶ wuri gam ki̶ retnyit.
44008040	Gurum mo naa Filip ndi̶ghi̶n yil Azotas. Wuri so shipee-shipee ndi̶ghi̶n birni ni mo jir, mpee satpo ɗiiret ni, har wuri so wul nSizariya.
44009001	Sool wuri sekiyeen ki̶ lejeel nyemso ndang Jesu mo, ki̶ wurii tang ar mpee twa mo. Aasi ɓe, wuri so pe pris ɗiiɗes met jir ni.
44009002	Ɓe Sool ɗang pu pris ɗiiɗes ni, mpeku wuri cín wasika mo ɗi nwuri so ki̶ mo nlu kì̵ Naan mo, ɗi mon nDamaskus, mpeku katɗang wuri kat nyem ɗi moo so ndang ar kì̵ Jesu, koo mish mo ki̶ mat mo, ɓe wuri yak mo j`i kì̵ mo nJerusalem.
44009003	Kaaɗi wuri j`i wul kus ki̶ Damaskus, ɓe nɗin mman, ɓe mee peeɓang tong aɗeng sham ɓangpee ɗi wuri ɗi.
44009004	Ɓe wuri taa nyil, ki̶ wuri ki̶ling mee ɗoo ki̶ sat nee, "Sool, Sool! A me le ɗang aa lejeel nwan ye?"
44009005	Ɓe Sool tal nee, "A wugha weye Daa?" Ɗoo ni lap nee, "A wan Jesu, ɗi wugha nkaa lejeel nwan.
44009006	A yaghal a ɗel ndi̶ghi̶n birni ni, ɓe mon nsat nwugha mbii ɗi ni a ting wughan nc`in."
44009007	Nyem ɗi mon mmwaan ni ashak ki̶ wuri mo ɗar titik, ki̶ ba mo sat mee po kas, mo ki̶ling ɗoo ni, amma ba mo naa ngukatpo ni kas.
44009008	Sool wuri yaghal ɗar a ting, ɓe wuri wang yit fi̶ri, amma, ba wuri mak naapee kas. Mpeemi̶ni ɓe mo yaakam nwuri, mo ɗel ki̶ wuri nDamaskus.
44009009	Mpee teer mo kun, ɓe ba wuri mak naapee kas, ki̶ ba wuri se mee mbiise, koo shwaa mee mbii kas zak.
44009010	Mee nguso ndang Jesu wuri ɗi nDamaskus, ɗi moo pet wuri a Ananiyas. Daa wuri sat Ananiyas ndi̶ghi̶n sughun nee, "Ananiyas!" Ɓe wuri lap nee, "An si Daa."
44009011	Daa wuri sat nwuri nee, "A yaghal a so a ar ɗiisi, ɗi moo pet ni a Sham ndi̶re-ndi̶re, ɓe a tal mee gwar ɗi moo pet sum fi̶ri a Sool, wuri a ngu Tarsus. Wurin ntulu kì̵ Judas. Yaksi ɓe wuri nkaa c`in aduwa.
44009012	Ndi̶ghi̶n sughun fi̶ri, ɓe wuri naa mee gwar ɗi moo pet sum fi̶ri a Ananiyas, wurii j`i ɗel, ki̶ wuri lesar fi̶ri nkaa wuri, mpeku yit fi̶ri mo baa naapee ɗi zak."
44009013	Amma Ananiyas wuri lap nee, "Daa, gurum mo ɗes mo kì̵ satpo nwan, nkaa jeel ɗiinaat ɗi gwar ɗiisi wuri kì̵ le ni nyem fugha ɗi mon nJerusalem.
44009014	Ki̶ wuri j`i mpesi nDamaskus, shi iiko ɗi pris ɗiinan mo cín nwuri, mpeku wuri yak nyem ɗi mo cínzeen ɗi ndi̶ghi̶n sum fugha jir."
44009015	Amma Daa wuri lap nee, "A yaghal a so, mpeeɗi wan ki̶n bi̶lip wuri, mpeku wuri c`in ɗak ɗi nwan. Wurin nle ku nyem ɗi ba mo a nyem Yahudi mo kas, ki̶ mishkagham mo, ki̶ nyem Yahudi mo man sum fi̶na zak.
44009016	Wan nkám jeel ɗi wurin nshwaa mo mpee sum fi̶na."
44009017	Ananiyas wuri yaghal so ɗel ndi̶ghi̶n tulu kì̵ Judas ni. Wuri lesar fi̶ri mo nkaa Sool, ki̶ wuri sat nee, "Ɗyemnaa Sool, Daa Jesu ɗi wuri kámshin fi̶ri nwugha, kaaɗi wugha a ar j`i mpesi, a wuri lop wan, mpeku wugha baa naapee ɗi zak. Ki̶ mon ngam wugha shi Riin Ɗiiɓang zak."
44009018	Abet-abet ɓe rep mee mbii mo kaa feel kì̵ pupwap si, mo pwat nyit kì̵ Sool, mo sham ɗyong nyil, ɓe yit fi̶ri mo baa naapee. Ɓe wuri yaghal ɗar a ting, ɓe mo c`in baptisma nwuri.
44009019	Aɓwoon ɗi wuri kì̵ se mbiise, ɓe wuri baa kat ɓal zak. Sool wuri tong ashak ki̶ nyemso ndang Jesu ɗi mon nDamaskus, mpee shiiteer mo kong.
44009020	Abet-abet ɓe wuri so ndi̶ghi̶n lu kì̵ Naan furu mo, ki̶ wuri ɗoghom sat nee, Jesu wuri a Làa kì̵ Naan.
44009021	Nyem ɗi mo ki̶ling wuri jir, ɓe ni aapo mmo, ki̶ mo tal nee, "Ba a gwar ɗi wurii twa nyem ɗi mo cínzeen ndi̶ghi̶n sum kì̵ Jesu, ndi̶ghi̶n Jerusalem sí nɗiisi kas aa? Wuri j`i mpesi a mpeku wuri yak mo so ki̶ mo a ɓuɓwaghat pe pris ɗiinan-nan mo ɗi zak kas aa?"
44009022	Amma Sool wurii kat ɓal, ki̶ har wurii satpo ni shiɓal, ɗi ni kám agaak nee, Jesu wuri a Kristi azeen-nzeen. Po ɗi wurii sat ni mo, ni daampee nyem Yahudi ɗi moo tong nDamaskus.
44009023	Aɓwoon kì̵ shiiteer mo ɗes, ɓe nyem Yahudi mo ɓeetpo ki̶ sut, mpeku mo tu wuri ɗi.
44009024	Amma po ɗi mo ɓwaghat ni taa nkom kì̵ Sool. Mo tap polu ɗi mon mbirni ni mpar ki̶ puus, mpeku mo tu Sool ɗi.
44009025	Amma nyemcínzeen ni mo, mo mang Sool ndi̶ghi̶n kacik mpar, ɓe mo ɓwot wuri sham mɓwoon birni ni ndi̶ghi̶n mee fung.
44009026	Kaaɗi Sool wul nJerusalem, ɓe wuri tang ar ɗi wurin mɓàlkáa fi̶ri ɗi ashak ki̶ nyemso ndang Jesu mo. Amma mo jir, moo ki̶i̶r wuri, mpeeɗi ba mo cínzeen ne, wuri kì̵ ɗee a nguso ndang Jesu kas.
44009027	Amma a Barnabas j`i kì̵ wuri pe jeplop ni mo ɗi, ki̶ wuri satpo ngurum ni mo, kaaɗi Sool wuri kì̵ naa Daa Jesu a ar, kì̵ nee, Daa Jesu wuri kì̵ katpo ki̶ Sool. Barnabas wuri satpo mmo nkaa satpo kì̵ Naan ndi̶ghi̶n Jesu agaak, ɗi Sool wuri c`in ni ndi̶ghi̶n Damaskus, ba ashak ki̶ mee ki̶i̶rmuut kas, koo diɓen.
44009028	Aasi ɓe wuri tong ashak ki̶ mo. Ki̶ wuri mwaan so shipee-shipee ndi̶ghi̶n Jerusalem, ki̶ wurii satpo kì̵ Naan shiɓal ndi̶ghi̶n sum kì̵ Daa Jesu.
44009029	Wurii naa nkatpo ni, ki̶ ɓeetshik ki̶ nyem Yahudi ɗi moo ki̶lingpo ki̶ nyem Heleni mo, har ni le ku mo tang ar ɗi mon ntu wuri ɗi.
44009030	Amma kaaɗi nyemso ndang Jesu mo ki̶ling mi̶ni, ɓe mo so ki̶ Sool nSizariya, ki̶ mo lop wuri so nTarsus.
44009031	Aɓwoon mi̶ni, ɓe nyemso ndang Jesu ɗi mon nJudiya, ki̶ Galili, ki̶ Sameriya, mo tongriyang ndi̶ghi̶n shiiteer mi̶ni mo. Shi ɓam kì̵ Riin Ɗiiɓang, ɓe nyemso ndang Jesu ni mo kat ɓal, ki̶ mo ɓul zak. Moo mwaan ndi̶ghi̶n ki̶i̶r kì̵ Naan, ki̶ moo le ɗiiɗes nNaan zak.
44009032	Pita wuri mwaan shipee-shipee jir, ɓe wuri j`i wul pe nyem kì̵ Naan mo, ɗi moo tong nLidda.
44009033	Ɓe wuri kat mee gwar ɗi mbirni mi̶ni, ɗi moo pet sum fi̶ri a Aniyas, ɗi wuri ki̶ mee shwal ɗi ni fii shin fi̶ri, ɗi ba wuri mak yaghal a peesaam kas, har mpee ɓit mo pokun.
44009034	Pita sat nwuri nee, "Aniyas, Jesu Kristi wuri bar wugha. A yaghal a ɗak mbiisaam fugha." Abet-abet, ɓe wuri yaghal.
44009035	Kaaɗi nyem ɗi moo tong ndi̶ghi̶n Lidda ki̶ Sharon mo naa wuri bar, ɓe mo cighi̶r ki̶ putughup furu mo, har mo cínzeen nDaa.
44009036	Mee mat so ndang Jesu wura ɗi ndi̶ghi̶n yil nJoppa, ɗi sum fi̶ra a Tapita, sum fi̶ra ni shi li̶po mu nyem Heleni mo a Dokas, ɗi shii ki̶ni a "Taap." Mat ɗiisi wuraa c`in ɗak ɗiiret mo, ki̶ wuraa ɓam nyemjeel mo zak.
44009037	Ndi̶ghi̶n shiiteer mi̶ni mo, ɓe mee shwal yaa wura, har wura muut. Kaaɗi mo vwang kúm fi̶ra, ɓe mo le ni ndi̶ghi̶n mee luɗeng.
44009038	Lidda ni kus ki̶ Joppa, ɓe kaaɗi nyemso ndang Jesu mo ki̶ling ne Pita wuri ɗi nJoppa, ɓe mo lop gurum mo vul so pe wuri ɗi, mpeku mo ɗang ɗi pu wuri, ku wuri j`i pe mo ɗi ki̶lak-ki̶lak, taji wuri ɗee ɓes kas.
44009039	Pita wuri yaghal so ashak ki̶ mo, kaaɗi mo j`i wul, ɓe mo kàa ki̶ wuri ndi̶ghi̶n luɗeng ni. A peeɗi matkáa mo j`i ɗirang pu wuri ɗi. Mo nkaa wal, ki̶ mo kám nli̶r mo, ki̶ fuwaat mo, ɗi jí Tapita wura kì̵ ɗak mmatkáa ni mo, ɓe wura kuɗi mmeen.
44009040	Amma Pita wuri le mo pwat a ti̶leng jir, ɓe wuri kurum nfurum, ki̶ wuri c`in aduwa. Ɓe wuri cighi̶r pe kúm ni ɗi, wuri sat nee, "Tapita yi yaghal." Ɓe wura wang yit fi̶ra. Kaaɗi wura naa Pita, ɓe wura yaghal tong ating.
44009041	Ɓe wuri yaa sar nwura, ki̶ wuri ɗiyeep wura ɗar ating. Ɗangɓe wuri pi̶rep nyem kì̵ Naan ni mo, ki̶ matkáa ni mo, ɓe wuri cín Tapita wura mmatkáa ni mo mmeen.
44009042	Mbii ɗiisi ni ɗee a ɗiimi̶man ndi̶ghi̶n yil nJoppa jir, ɓe gurum mo ɗes mo cínzeen nDaa.
44009043	Pita wuri tong ashak ki̶ mee nguɗak shim, ɗi moo pet sum fi̶ri a Simon, mpee teer mo ɗes ɗi nJoppa ni.
44010001	Mee gwar ɗi ndi̶ghi̶n Sizariya, ɗi sum fi̶ri a Konilus, wuri a mee ngo ɗiiɗes, ɗi wurii tap ki̶ sooja mo ɗari mi̶ndong, ɗi mu yil Itali.
44010002	Wuri a mee ngo ɗi wurii le putughup fi̶ri nkaa Naan, ki̶ wurii ki̶i̶r Naan ashak ki̶ nyemtulu fi̶ri mo jir. Wurii cín zughum ngurum mo ɗes, ki̶ wurii naa nc`in aduwa nNaan shidaar-shidaar.
44010003	Parmeeci si, kaa karfe kun ɗii mu puus si, ɓe ndi̶ghi̶n sughun, ɓe wuri naa ngulop kì̵ Naan agaak, ki̶ ngulop ni sat nwuri nee, "Konilus,"
44010004	Ɓe Konilus wuri naa ngulop ni shi yit ki̶i̶rmuut, ɓe wuri sat nee, "A meye Daa?" Ngulop kì̵ Naan sat nKonilus nee, "Naan kì̵ lap aduwa fugha mo, ki̶ mbiizughum ɗi aa cín nyemjeel mo, har mo ki̶ kàa wul pe Naan ɗi aɗeng, ki̶ mo ɗee a mbii ɗi Naan wurii pan wugha zak.
44010005	Yaksi, ɓe a lop mee gurum mo so nJoppa, mpeku mo so pet mee gwar ɗi moo pet sum fi̶ri a Simon Pita, j`i ntulu fugha.
44010006	Wurii tong a lu kì̵ Simon nguɗak shim, ɗi tulu fi̶ri ni kus ki̶ po am bahar si."
44010007	Kaaɗi ngulop kì̵ Naan katpo ki̶ Konilus, ɓe Konilus wuri pet ki̶rom fi̶ri mo vul ki̶ mee sooja, ɗi wuri a ngo ɗin ndi̶re mɓut nyem ɗi moo c`in ɗak ntulu fi̶ri shidaar-shidaar.
44010008	Aɓwoon ɗi wuri kì̵ sat mmo mbii ɗi ni c`in jir, ɓe wuri lop mo so nJoppa.
44010009	Daɗaar ki̶ ni, ɓe mo yaa ar, ɓe mo j`i wul kus ki̶ birni ni. Pita wuri kàa nluɗeng mpee c`in aduwa, kaa puus a naar si.
44010010	Neenláa nwuri, ki̶ wuri riɓet mee mbii ɗi wurin nse. Kaaɗi mo kuɗi nkaa ɗak mbiise ni, ɓe Pita wuri naa mee sughun.
44010011	Ɗi wuri naa ɗengnaan ni wang, ɗangɓe mee mbii tong aɗeng sham kaa fuwaat ɗiiɗes si. Mo yaa ni sham ki̶ni nyil shi kwang kì̵ ni mo feer.
44010012	Ndi̶ghi̶n ni, ɓe koo a luwa ɗiiɗang ye, ɗi moo mwaan shi shii feer mo, ki̶ ɗi moo fee shi ɓut mo, ki̶ ny`er ɗi moo yaghal ncáap mo ɗiɓut jir.
44010013	Ɓe Pita wuri ki̶ling mee ɗoo ki̶ sat nee, "Pita a yaghal, a fet a se."
44010014	Amma Pita wuri lap nee, "Waash Daa! Ba wan ki̶n kyam se mee luwa ɗiibuu, koo ɗi ba ni ret ku ngu Yahudi se kas."
44010015	Pita wuri waa baa ki̶ling ɗoo ni ɗi zak, ɗi ni sat nee, "Mbii ɗi Naan kì̵ le ni a ɗiiɓang, ɓe taji wugha le ni a ɗiibuu kas."
44010016	Mo c`in aasi har yit kun, ɓe mo waa baakàa ki̶ fuwaat ni aɗeng.
44010017	Kaaɗi Pita wuri nkaa panshii kì̵ sughun ni, ɓe nyem ɗi Konilus lop mo sí, mo kì̵ ten tang tulu kì̵ Simon ni mo kat, har mo j`i ɗar mpolu ni.
44010018	Mo petpee, ɓe mo tal nee, "Kyet gwar ɗi moo pet wuri a Simon Pita si, wurii tong a ntulu ɗiisi wa?"
44010019	Kaaɗi Pita wuri kuɗi nkaa panshii kì̵ sughun ɗiisi ni, ɓe Riin kì̵ Naan sat nwuri nee, "A naa mee gurum mo kun, mo pu tang wugha.
44010020	A yaghal, a sham, ku a so ashak ki̶ mo, ba a shi mee kyetwa kas, mpeeɗi a wan lop mo."
44010021	Ɗangɓe Pita sham pe nyem ni mo ɗi, ɓe wuri sat mmo nee, "Wan si, a wan a ngo ɗi wuu tang ni. Wu j`i a mpee meye?"
44010022	Mo lap nee, "A mee ngo ɗiiɗes nkaa sooja mo, ɗi moo pet sum fi̶ri a Konilus ɗi wuri a mee ngo ɗin ndi̶re, nguki̶i̶r Naan. Ɗi nyem Yahudi mo jir moo kwoop wuri. A mee ngulop kì̵ Naan ɗiiɓang j`i sat nwuri nee, wuri lop mo pet wugha, ku a so ɗi ntulu fi̶ri, mpeku wuri ki̶ling mbii ɗi wughan nsat ɗi nwuri."
44010023	Pita wuri ɗel ki̶ das ɗiikun ni mo nlu, mpeku mo teer ɗi. Daɗaar ni, ɓe Pita wuri yaghal so ashak ki̶ mo. Pak nyemso ndang Jesu ɗi mon nJoppa mo so ashak ki̶ wuri.
44010024	Daɗaar ni, ɓe mo so wul nSizariya. Konilus wuri nkaa gong mo. Wuri kì̵ ten pi̶rep dang fi̶ri mo, ki̶ shaar fi̶ri mo, mo kuur ashak ɗes.
44010025	Kaaɗi Pita wuri a ar ɗel ndi̶ghi̶n lu ni, ɓe Konilus kaat wuri, ki̶ wuri taa mPita ntoghom, mpee cín ɗiiɗes nwuri.
44010026	Amma Pita ɗiyeep Konilus, ki̶ wuri sat nee, "A yaghal ating, wan shikáa fi̶na, wan a gurum kaa wugha si zak."
44010027	Pita wuri nkaa katpo ki̶ Konilus, ɓe kaaɗi wuri ɗel, ndi̶ghi̶n lu ni, ɓe wuri kat gurum moo kuur ashak ɗes.
44010028	Pita wuri sat mmo nee, "Wun shikáa fuu wu man nee, ba ni a ndi̶re ku ngu Yahudi ɓàlkáa fi̶ri ashak ki̶ mee saghan ɗiici mo, koo wuri j`i pe mo ɗi kas. Amma Naan wuri ki̶ kám nwan, ku taji wan pet mee gurum a ɗiibuu, koo ɗiiɓish kas.
44010029	Mpeemi̶ni, kaaɗi wu lop mo pet wan si, ɓe wan j`i pe wun ɗi, ba wan kwar kas. Yaksi wan riɓet ki̶ling mbii ɗi ni le ku wu pet wan ni."
44010030	Konilus wuri sat nee, "Ni kus aa teer mo feer cicinsi, ntiit ki̶ pee ki̶si, ɓe wan nkaa c`in aduwa, karfe kun mu puus ndi̶ghi̶n lu fi̶na. Ɓe wan naa mee gwar sí, ɗi nli̶r fi̶ri mo piyaa peng-peng, wuri j`i ɗar a kiyeen fi̶na.
44010031	Ɓe wuri sat nee, Konilus! Naan kì̵ lap aduwa fugha, ki̶ mbiizughum ɗi aa cín nyemjeel mo sí, mo ɗee a mbii ɗi Naan wuri pan wugha zak.
44010032	Mpeemi̶ni a lop-lop so nJoppa, ku mo so pet mee gwar ɗi sum fi̶ri a Simon Pita, wurii tong a ntulu kì̵ Simon nguɗak shim, ɗi tulu fi̶ri ni kus ki̶ po am bahar sí.
44010033	Abet-abet ɓe wan lop-lop so pe wugha ɗi. Ni ret zam kaaɗi a j`i mpesi. Mun si jir ntoghom kì̵ Naan yaksi, mpeku mu ki̶ling mbii ɗi Daa wuri sat nwugha, mpeku wugha sat ɗi mmun."
44010034	Pita wuri satpo mmo nee, "Azeen-nzeen wan naa nee, ba Naan wurii shwatyit mmee gurum kas.
44010035	Amma Naan wurii lap gurum mo jir, ɗi moo ki̶i̶r wuri, ki̶ mo c`in mbii ɗiiret mo zak.
44010036	A po ɗi Naan wuri lop nyem Isreil mo nɗiisi. Moo satpo ɗiiret, ɗi ni a mu tongriyang mmo ndi̶ghi̶n Jesu Kristi, ɗi wuri a Daa ki̶ mbii mo jir,
44010037	Wun shikáa fuu, wu man mbii aapo ɗi mo kì̵ c`in ni ndi̶ghi̶n yil nJudiya jir. Gyet mo shee c`in ni a nGalili, aɓwoon ɗi gyet Joon nguc`in baptisma wuri satpo mmo nkaa ni.
44010038	Ɗiisi ni a po nkaa Jesu Ngu Nazaret, ɗi gyet Naan ɗoo Riin Ɗiiɓang ki̶ iiko nkaa wuri. Wuri so koo a pee ɗiiɗang ye, ɓe wuri c`in ɗak ɗiiret, har wuri bar nyem ɗi mon nder kì̵ ɓal mu Shetan jir, mpeeɗi Naan ashak ki̶ wuri.
44010039	Mun a langting ki̶ mbii ɗi wuri kì̵ c`in mo jir ndi̶ghi̶n yil nJudiya, ki̶ ndi̶ghi̶n Jerusalem zak. A wuri a ɗi gyet mo tu wuri, kaaɗi gyet mo pwas wuri nkaa shiyeepyoghom si, har wuri muut.
44010040	Amma Naan yaghal kì̵ wuri a peemúut parpuus ɗiikun, ki̶ Naan le ku wuri kámshin fi̶ri mmun agaak.
44010041	Ba a gurum mo jir mo naa wuri kas, amma wuri kámshin a mmun, ɗi Naan wuri kì̵ ten bi̶lip mun, ku mu ɗee ɗi a langting fi̶ri. Gyet muu se mbiise ki̶ shwaa am ashak ki̶ wuri, aɓwoon ɗi wuri kì̵ yaghal a peemúut zak.
44010042	Wuri sat mmun shiɓal nee, mu satpo kì̵ Naan ngurum mo jir zak, ki̶ mu c`in langting ɗi nee, a Jesu wuri a gwar ɗi Naan cín iiko wuri, mpeku wuri ɗee ɗi a ngutokɗiyeel nyem ɗin mmeen koo, ki̶ nyem ɗi mo kì̵ murap mo zak.
44010043	A wuri a ngo ɗi gyet nyemsatpo kì̵ Naan mo jir, mo kì̵ ten c`in langting fi̶ri nee, a mpee sum fi̶ri, ɗangɓe koo a ngo ɗiiɗang ye ɗi wuri cínzeen, ɓe wurin nkat fwo kì̵ shikbish fi̶ri mo."
44010044	Kaaɗi Pita wuri kuɗi nkaa satpo ɗiisi mmo, ɓe Riin Ɗiiɓang sham nkaa nyem ɗi mo pu ki̶lingpo ni jir.
44010045	Nyem Yahudi ɗi mo j`i ashak ki̶ Pita sí, mo cínzeen, ki̶ ni aapo mmo. Mpeeɗi mo naa Naan cín Riin Ɗiiɓang shi zughum nyem ɗi ba mo a nyem Yahudi mo kas zak.
44010046	Mo ki̶ling moo katpo shi pak li̶po mo, ki̶ mon nkaa cín ɗiiɗes nNaan. Ɓe Pita wuri sat nee,
44010047	"Kyet mee gurum mmak cíi nkaa am ɗi mon nc`in baptisma ɗi nyem ɗiisi mo wa? Mpeeɗi mo kì̵ lap Riin Ɗiiɓang ni a kaaɗi gyet mun mu lap si."
44010048	Ɓe Pita wuri le ku mo c`in baptisma mmo ndi̶ghi̶n sum kì̵ Jesu Kristi. Mo ɗang pu Pita, mpeku wuri pan yém ɗi ashak ki̶ mo mpee rep shiiteer mo kong akuɗang.
44011001	Jeplop mo ki̶ nyemso ndang Jesu ɗi mon nJudiya, mo ki̶ling nee, pak gurum ɗi ba mo a nyem Yahudi mo kas, mo kì̵ lappo Naan zak.
44011002	Kaaɗi Pita wuri kàa wul nJerusalem, ɓe nyemcínzeen ɗii cican mo, mo yaghal ki̶ po nkaa wuri.
44011003	Mo sat nee, "Wugha kì̵ so ɗel ntulu kì̵ nyem ɗin nsuluk mo har wugha se mbiise ashak ki̶ mo."
44011004	Aasi ɓe Pita wuri yaa yakshii kì̵ mbii ɗi ni c`in jir, wuri sat mmo nee,
44011005	"Jí wan ndi̶ghi̶n birni nJoppa, ɓe kaaɗi wan nkaa c`in aduwa, ɓe wan sughun. Ɓe ndi̶ghi̶n sughun ni, wan naa mee fuwaat ɗiiɗes ɗi ni tong aɗeng sham ɗi, ɗi ni ki̶ kwang mo feer, ni sham wul pe wan ɗi.
44011006	Wan ti̶ghi̶r yit nkaa ni, ɓe wan naa longlu mo, ki̶ luwayil mo, ki̶ mbii ɗi moo fee shi ɓut mo, ki̶ ny`er ɗi moo yaghal ncáap, mo ɗi ndi̶ghi̶n ni.
44011007	Ɗangɓe wan ki̶ling mee ɗoo, ɗi ni sat nwan nee, 'Pita, a yaghal a fet mo, a se.'
44011008	Ɓe wan sat nee, 'waash Daa! Ba wan ki̶n kyam se mee luwa ɗiibuu, koo ɗi ba ni ret ku ngu Yahudi se kas.'
44011009	Amma ɗoo ni baa sat ɗi nwan aɗeng nee, 'Mbii ɗi Naan le a ɗiiɓang, ɓe taji wugha le ni a ɗiiɓish kas.'
44011010	Mo c`in aasi, har yit kun, ɓe mo waa baa ɗul fuwaat ni kàa aɗeng.
44011011	Abet, ntiit ki̶ mi̶ni, ɓe gurum mo kun, ɗi mo kì̵ lop mo nSizariya mpee j`i pet wan, moo ɗar mpolu ɗi wan ɗi.
44011012	Riin kì̵ Naan sat nwan nee, a so ashak ki̶ mo, ba ashak ki̶ mee kyetwa kas. Pak nyemso ndang Jesu mo peemee, mo so ashak ki̶ wan zak, har mu so mu ɗel ntulu kì̵ gwar ni.
44011013	Ɓe gwar ni wuri sat mmun nee, wuɗi kì̵ naa mee ngulop kì̵ Naan ki̶ ɗar ndi̶ghi̶n lu fi̶ri, ki̶ ngulop ni sat wuɗi nee, 'A lop so nJoppa, ku mo pet mee gwar ɗi moo pet sum fi̶ri a Simon Pita j`i ntulu fugha.'
44011014	Wurin nsatpo nwugha ɗi nin nle ku wu kat ɓam, wugha ki̶ nyemtulu fugha mo jir.
44011015	"Kaaɗi wan ɗoghom katpo, ɓe Riin Ɗiiɓang sham nkaa mo, ntiit ki̶ ɗi jí wuri sham nkaa mun nshee si.
44011016	Ɓe ni le wan panpo kì̵ Daa, ɗi gyet wuri kì̵ sat nee, 'Joon wuri c`in baptisma ngurum mo a shi am, amma Naan wurin nc`in baptisma nwun a shi Riin Ɗiiɓang.'
44011017	Katɗang ɓe mbiizughum ɗiisi, ɗi Naan wuri cín ni mmo, ni a ɗiimi̶ndong ki̶ ɗi wuri cín mmun, mpeeɗi mu cínzeen Daa Jesu Kristi, ɓe wan a we, ɗi wan mmak cíi nNaan ye?"
44011018	Kaaɗi mo ki̶lingpo mi̶ni, ɓe mo ɗokshik titik, har mo kwoop Naan ɗiiɗes. Mo sat nee, "Daa Naan wuri cínpee nyem ɗi ba mo a nyem Yahudi mo kas, mpeku mo tuwap, ku mo kat seen ɗi zak."
44011019	Nyem ɗi jí mo rangkáa mpee jeel ɗi ni kì̵ yaghal, ɗi har gyet mo tu Stivin, ɓe pak mo kì̵ so wul nyil nFonisha, ki̶ Saiprus, ki̶ birni nAntiyok. Ba mo satpo Naan ni, mmee nyem ɗiici mo kas, see a nyem Yahudi mo ɓejee ɗak.
44011020	Amma pak nyemcínzeen ni mo, ɗi mo a nyem Saiprus mo, ki̶ Sairin mo, mo so wul Antiyok, ɓe mo satpo Naan ni nyem Heleni mo zak, ki̶ mo satpo ɗiiret ngurum mo nkaa Daa Jesu.
44011021	Iiko mu Daa ni ɗi ashak ki̶ mo, har gurum mo ɗes mo cínzeen, ɓe mo cighi̶r ki̶ putughup furu mo pe Daa Naan ɗi.
44011022	Po nkaa mo ni wul nkom kì̵ nyemso ndang Jesu ɗi moo tong ndi̶ghi̶n Jerusalem, ɓe mo lop Barnabas, ku wuri so ɗi Antiyok ni.
44011023	Kaaɗi wuri so wul, ɓe wuri naa ɗiiret ɗi Naan wuri le ni nkaa mo, ɓe wuri c`in retnyit, ki̶ wuri satpo mmo jir, mpeku mo ɗar ɓal-ɓal ndi̶ghi̶n cínzeen nNaan azeen-nzeen shi putughup furu mo jir.
44011024	Barnabas wuri a mee ngo ɗin ndi̶re, ki̶ wuri gam ki̶ Riin Ɗiiɓang, ki̶ cínzeen zak. Gurum mo ɗes mo cínzeen nDaa zak.
44011025	Aɓwoon mi̶ni, ɓe Barnabas wuri so nTarsus, mpee tang Sool.
44011026	Kaaɗi wuri kat Sool, ɓe wuri j`i ki̶ wuri nAntiyok. Mpee ɓit mi̶ndong, ɓe Barnabas ki̶ Sool moo kaat ashak ki̶ nyemcínzeen ni mo, har mo kam-kam ngurum mo. Mo shee pet nyemso ndang Jesu mo a Kristiyan a ndi̶ghi̶n birni Antiyok.
44011027	Ndi̶ghi̶n teer mi̶ni mo, ɓe pak nyemsatpo kì̵ Naan mo pwat nJerusalem, ɓe mo j`i Antiyok.
44011028	Memee ndi̶ghi̶n mo, ɗi sum fi̶ri a Agabus, wuri yaghal ɗar ating, ɓe wuri sat agaak shi iiko mu Riin Ɗiiɓang nee, "Mee neen ɗiiɗes nin ndung taa nkaa yil ni jir. Mon nc`in mi̶ni a ndi̶ghi̶n ɓit kì̵ Klaudiyus."
44011029	Nyemso ndang Jesu mo le putughup furu mo, ku koo weye, ɓe wuri cín mbii ɗi wuri mak, mpeku mo lop ɓam so ɗi nyemcínzeen ɗi moo tong ndi̶ghi̶n yil nJudiya.
44011030	Kaaɗi mo kyak zughum furu ni mo le ashak, ɓe mo lop ni so nyem ɗiinan-nan mu nyemcínzeen ɗi moo tong ndi̶ghi̶n yil nJudiya nsar kì̵ Barnabas ki̶ Sool.
44012001	Ndi̶ghi̶n teer mi̶ni mo, ɓe mishkagham Herot wuri ɗoghom lejeel ɗiinaat nkaa pak nyemso ndang Jesu ni mo.
44012002	Wuri tu Jemis, ɗyemni̶ghi̶n kì̵ Joon shi kwai.
44012003	Kaaɗi mishkagham Herot wuri naa muut kì̵ Jemis ni ret nyem Yahudi mon nyit, ɓe wuri waa baa yaa Pita zak. Ɗiisi ni c`in a ntiit ki̶ ɗi moo se mbiise retnyit mu bred ɗi ba ni ki̶ yist kas ɗi.
44012004	Kaaɗi Herot yaa Pita, ɓe wuri le wuri ndi̶ghi̶n lushaghat, nsar kì̵ sooja mo kaghapaat baapeemee, mpeku mo tap wuri ɗi riret. Herot wuri lepan nee, wurin mput ki̶ Pita ntoghom kì̵ gurum mo aɓwoon kì̵ retnyit ni.
44012005	Kaaɗi Pita ɗi a ɓuɓwaghat ndi̶ghi̶n lushaghat ni, ɓe nyemso ndang Jesu mon nkaa c`in aduwa hakyeng, mpee wuri.
44012006	Ɗangɓe mpar, ɗi daar ɓe Herot wurii nlepan mpee put ki̶ Pita, mpeku wuri lejeel ɗi wuri. Ɓe Pita wuri nsaam nnaar kì̵ sooja mo vul. Mo ɓwaghat wuri shi ti̶sek mo vul. Nyemtappee mo ɗi mpo lushaghat ni, mon nkaa tappee riret.
44012007	Ɓe ngulop kì̵ Daa j`i ɗar pe Pita ɗi, ɓe peeɓang ni ɓangpee ndi̶ghi̶n lu ni. Ngulop kì̵ Daa wuri cut Pita nkoghop, wuri mii Pita, ɓe wuri sat nee, "A yaghal kyen" Ɓe ti̶sek ɗi mon nsar fi̶ri mo ɓeer nyil.
44012008	Ngulop ni sat nwuri nee, "A lop lee fugha, ki̶ a jwal kwaghazak fugha mo." Ɓe Pita wuri c`in mbii ɗi ngulop ni sat. Ngulop ni sat nwuri zak nee, "A sup mbiisup fugha. A j`i ndang wan."
44012009	Pita wuri put so ndang ngulop ni. Ba wuri man nee, mbii ɗi ngulop ni wuri c`in ni azeen kas. Mpeeɗi wuri pan nee wuɗi a nsughun.
44012010	Kaaɗi mo ɗel nyemtappee ɗin nshee mo, ki̶ ɗiivul mo, ɓe mo j`i wul mpolu ɗi mo ɗak ni a shi shaghal, ɗi nii naa koghop birni, ɓe polu mi̶ni wang shikáa fi̶ra. Ɓe mo pwat, mo yaa ar ɗiimi̶ndong. Ɗangɓe nɗin mman, ɓe ngulop ni wuri yit Pita mmi̶shin.
44012011	Kaaɗi Pita wuri manshii kì̵ mbii ɗi ni c`in, ɓe wuri sat nee, "Yaksi, wan man azeen-nzeen nee, a Daa wuri lop ngulop fi̶ri, mpeku wuri j`i ɓam wan ɗi nsar kì̵ Herot, ki̶ mbii ɗi nyem Yahudi mon nkaa leyit ne, nin nc`in."
44012012	Kaaɗi wuri manshii ki̶ ni aasi, ɓe wuri so nlu ki̶ Meeri ni̶ghi̶n kì̵ Joon, ɗi moo pet wuri a Maak zak. A peeɗi gurum moo kuur ɗi ɗes, ki̶ mo nkaa c`in aduwa.
44012013	Kaaɗi Pita ɓwap polu, ɓe mee laareep ɗi moo pet sum fi̶ra a Roda, wura j`i mpee wang polu ni.
44012014	Kaaɗi wura ki̶ling ɗoo ni a mu Pita, ɓe ba wura wang polu ni kas mpee retnyit. Amma wura waa baa, ki̶ wura sat nyem ɗi mo ndi̶ghi̶n lu ni nee, Pita wurii ɗar a ti̶leng mpolu ni.
44012015	Mo sat nwura nee, "Yii ti̶tar aa?" Amma wura sat nee, ting a Pita azeen-nzeen. Ɓe mo sat nee, "A ngulop fi̶ri."
44012016	Amma Pita sat a mɓwap polu ni ɗak, ɓe kaaɗi mo wang polu ni, ɓe mo naa a Pita azeen-nzeen, ɓe ni aapo mmo zam.
44012017	Amma Pita wuri ɗik sar mmo, mpeku mmo ɗok titik. Ɗangɓe wuri yakshii ni mmo, kaaɗi Daa put ki̶ wuɗi ndi̶ghi̶n lushaghat ni. Wuri sat mmo zak nee, "Wu satpo ɗiisi ni nJemis, ki̶ kaghar nyemcínzeen ni mo zak." Aɓwoon mi̶ni, ɓe Pita wuri yaghal so mmee pee ɗiici.
44012018	Kaaɗi ɓitmang, ɓe mee jighi̶r ɗiiɗes ni yaghal nnaar kì̵ sooja ɗi moo tap Pita ndi̶ghi̶n lushaghat ni, mpeeɗi ba mo man mbii ɗi ni c`in Pita kas.
44012019	Herot wuri le ku mo so tangpee ɗi Pita so ɗi, ɓe ba mo so kat wuri kas. Herot wuri talpo pu sooja ni mo riret, ɓe wuri le ku mo twa mo. Aɓwoon mi̶ni, ɓe Herot wuri yaghal yit nJudiya, ku wuri so ɗi nyil nSizariya, ɓe wuri so c`in rep teer mo ɗi mpee mi̶ni.
44012020	Herot wuri langtughup ki̶ nyem Taya mo, ki̶ nyem Sidon mo hakyeng. Amma mo ɓàlkáa furu mo ashak, mpeku mo so naa wuri ɗi. Mo shee tang ar ɗi mon nso naa Herot a pu Blastus ɗi, ɗi wuri a ngo ɗiiɗes nkaa tulu kì̵ mishkagham ni. Ɓe mo so pu Herot ɗi, ɓe mo ɗang pu wuri, ku mo kat tongriyang ɗi pu mishkagham, mpeeɗi yil furu nii kat mbiise a mɓut nyil kì̵ mishkagham ni.
44012021	Kaaɗi puus ɗi mo kì̵ le ni wul, ɓe Herot wuri tap jwal nli̶r fi̶ri ɗii mu mishkagham, ki̶ wuri tap tong nkaa mbiitong mu iiko fi̶ri, ɓe wuri satpo nyem ni mo.
44012022	Nyem ni mu le or, ki̶ mu sat nee, "Ɗiisi ni a ɗoo kì̵ mee naan ba a mu gurum kas."
44012023	Nɗin mman, ɓe mee ngulop kì̵ Daa Naan cut Herot, mpeeɗi ba wuri c`in ɗiiɗes nNaan kas. Ɓe yaksí nyet mo se Herot har wuri muut.
44012024	Gurum mo ɗes mo ki̶lingpo kì̵ Naan, har mo cínzeen, ki̶ po kì̵ Naan ni so shipee-shipee zak.
44012025	Kaaɗi Barnabas ki̶ Sool mo kyes ɗak furu, ɓe mo baaj`i nJerusalem ashak ki̶ Joon ɗi moo pet wuri a Maak.
44013001	Ndi̶ghi̶n kuur ki̶ nyemso ndang Jesu ɗi mon Antiyok, ɓe pak nyemsatpo kì̵ Naan mo, ki̶ nyemkam-kam mo ɗi. Barnabas, ki̶ Simiyon ɗi moo pet wuri a ɗiitup, ki̶ Lusiyus ngu Sairin, ki̶ Manayen ɗi wuri wurang ashak ki̶ mishkagham Herot, ki̶ Sool.
44013002	Kaaɗi mon nkaa seyil Daa ki̶ mon nkaa wet ki̶ neen zak, ɓe Riin Ɗiiɓang wuri sat nee, "Wu bi̶lip Barnabas ki̶ Sool wu le nwan, mpee ɗak ɗi wan ki̶n pet mo mpee c`in ni."
44013003	Ɗangɓe mo wet ki̶ neen, ki̶ mo c`in aduwa zak, ɓe mo lesar nkaa mo, ɓe mo sel Barnabas ki̶ Sool mo so.
44013004	Riin Ɗiiɓang lop Barnabas ki̶ Sool mo so nSelusiya, ɓe mo so ɗel njirgi am mpeemi̶ni, ku mo so ɗi nSaiprus.
44013005	Kaaɗi mo wul nSalamis, ɓe mo satpo kì̵ Naan ngurum mo ndi̶ghi̶n lu kì̵ Naan mu nyem Yahudi mo. Joon ɗi sum fi̶ri a Maak sí, wuri ɗi ashak ki̶ mo mpee ɓam.
44013006	Aɓwoon ɗi mo kì̵ mwaan ndi̶ghi̶n yil ɗi am neer ni cighi̶r kaat jir, har mo so wul mPafos, ɓe mo kat mee ngu Yahudi ɗi moo petsum fi̶ri a Barjesu wuri a nguc`in yen ɗiibish, ki̶ wurii leshin a kaa ngusatpo kì̵ Naan si, amma ba wuri a ngusatpo Naan kas.
44013007	Wuri ɗi ashak kì̵ nguɗak mu ngo ɗiiɗes ni, gofna Sarjiyus Polus, wuri a mee ngumanshii mbii zam. Gofna ni wuri pet Barnabas ki̶ Sool, mpeeɗi wurii riɓet ki̶lingpo kì̵ Naan pu mo ɗi.
44013008	Amma Elimas nguyen ɗiibish si, (A sum fi̶ri ni mmi̶ni shi li̶po mu Heleni) wuri cíi mmo, mpeeɗi wuri riɓet ku taji gofna ni wuri cínzeen po kì̵ Naan kas.
44013009	Amma Sool ɗi moo pet wuri a Pool, wuri gam ki̶ Riin kì̵ Naan, ɓe wuri ti̶ghi̶r yit fi̶ri nzi̶ng nkaa nguc`in yen ɗiibish ni,
44013010	ɓe wuri sat nee, "Wugha làa kì̵ Shetan! Wugha a shaarlek kì̵ mbii ɗin ndi̶re mo jir. Ki̶ putughup fugha ni gam ki̶ numpee, ki̶ c`in nyang. Aa gung shidaar-shidaar, mpeku a cighi̶r ki̶ zeen mu Daa, mpeku ni ɗee ɗi a ɗung.
44013011	A naa yaksi, Daa Naan wurin nle ku wugha ɗee a vum. Ba wughan mmak naa puus kas, mpee reppee lee." Abet-abet, ɓe vuun, ki̶ peerap mo j`i paa Elimas, ɓe wuri ɗoghom pyakpee, mpee tang ngo ɗin nyaa kam nwuri.
44013012	Kaaɗi gofna ni wuri naa mbii aapo mi̶ni, ɓe wuri cínzeen, mpeeɗi ni fes aapo nwuri nkaa kám ɗi wuri ki̶ling ni nkaa Daa Naan.
44013013	Pool ki̶ nyem ɗi mo ashak ki̶ wuri, mo yaghal mPafos, ɓe mo ɗel ndi̶ghi̶n jirgi am, ku mo so ɗi mPerga ɗi nin nyil mPamfiliya, ɓe Maak wuri yit mo mpeemi̶ni, ku wuri baaso ɗi nJerusalem.
44013014	Mo yaghal mPerga, ɓe mo ɗel so Antiyok ɗi nin mPisidiya. Parpuus Nookɗi, ɓe mo ɗel ndi̶ghi̶n lu kì̵ Naan, ɓe mo tong ɗi.
44013015	Aɓwoon ɗi mee gurum kì̵ tang ndi̶ghi̶n takarda mu Waar kì̵ Mosis mo, ki̶ ndi̶ghi̶n takarda mu nyemsatpo kì̵ Naan mo, ɓe nyem ɗiinan-nan nkaa lu kì̵ Naan ni, mo lop sat mmo nee, "Ɗyemnaa mo, katɗang wun ki̶ mee po ɗi wun nsat ngurum ni mo, ɓe wu sat."
44013016	Pool wuri yaghal ɗar ating, ɓe wuri ɗiyeep sar fi̶ri, mpeku gurum ni mo ɗok ɗi titik, ɓe wuri sat nee, "Wun nyem Isreil mo, ki̶ wun nyem ɗi ba wun a nyem Isreil mo kas, ɗi wuu ki̶i̶r Naan, wu lekom fuu mo.
44013017	Naan kì̵ nyem Isreil mo, wuri bi̶lip puun funu mo ki̶ wuri le mo a ɗiiɗes, ɓe mo a mi̶zep ndi̶ghi̶n yil Ijip. Wuri put ki̶ mo ndi̶ghi̶n yil Ijip ni shiɓal fi̶ri ɗiiɗes zak.
44013018	Mpee ɓit mo laarfeer, ɓe wuri gung ki̶ mo a naar yil.
44013019	Wuri le ku mo twa mee saghan mo povul ndi̶ghi̶n yil Kenaan, ɓe wuri cín yil mi̶ni nyem fi̶ri Isreil mo, har ni ɗee mo a mbii hi̶r kop. Mo tong ndi̶ghi̶n yil mi̶ni mpee ɓit mo ɗari feer ki̶ laarpaat.
44013020	Aɓwoon mi̶ni, ɓe wuri cín nyemtokɗiyeel mo mmo, har j`i wul mɓít kì̵ ngusatpo kì̵ Naan Samuwel.
44013021	Kaaɗi mo ɗang pu Naan ku wuri cín mishkagham mmo, ɓe Naan wuri cín Sool làa kì̵ Kish mmo, ɗi wuri a dang mu Benjami. Sool wuri se mishkagham ni mpee ɓit mo laarfeer.
44013022	Aɓwoon ɗi Naan shang Sool mɓut nɗak mishkagham ni. Ɓe wuri bi̶lip Devid ku wuri ɗee a mishkagham furu. Naan wuri cín langting nkaa Devid nee, 'Wan kat Devid làa kì̵ Jesse, wuri a ngo ɗi wan riɓet hakyeng. Wurin ncín mbii ɗi wan sat mo nwuri jir.'
44013023	A ndi̶ghi̶n dang mu gwar ɗiisi, ɓe Naan j`i ki̶ Jesu Nguɓam mpee nyem Isreil mo, kaaɗi gyet Naan wuri kì̵ ten tuwoor mmo si.
44013024	Akuɗang Jesu wuri j`i, ɓe Joon kì̵ ten satpo Naan nyem Isreil mo jir nee, 'Mo tuwap, mpeku mo cín baptisma ɗi mmo zak.'
44013025	Kaaɗi Joon kus ki̶ kyes ɗak fi̶ri, ɓe wuri tal pu gurum ni mo nee, 'Wun, wu pan nee, wan a weye? Ba a wan a ngo ɗi wun ndung gong j`i fi̶ri kas. Amma wu lekom, mee gurum wurin ndung j`i mɓwoon fi̶na, ɗi koo a teng kwaghazak ɗin nshii fi̶ri mo, ɓe ba ɗiiret fi̶na ni mak ku wan fwoon teng kwaghazak fi̶ri ni mo kas.'
44013026	"Ɗyemnaa mo! Jep mu dang kì̵ Abraham mo, ki̶ nyem ɗi ba mo a nyem Yahudi mo kas, ɗi moo ki̶i̶r Naan ndi̶ghi̶n wun. A mpee wun jir, ɓe Naan wuri kì̵ lop po ɓam ɗiisi ni j`i.
44013027	Nyem ɗi moo tong ndi̶ghi̶n Jerusalem ki̶ nyemnan furu mo, ba mo man nee, Jesu wuri a Nguɓam kas, ki̶ ba mo manshii kì̵ po kì̵ nyemsatpo mu Naan mo, ɗi moo tang ni koo a parpuus Nookɗi ɗiiɗang ye kas zak. Gyet mo gampo ɗi gyet nyem satpo kì̵ Naan mo kì̵ ten sat ni, kaaɗi gyet mo tokɗiyeel muut nJesu sí.
44013028	Koo ɗi ba gyet mo kat wuri kì̵ c`in mee shikbish ɗi ni mak muut nwuri kas, ɓe mo ɗang pu Pailet ku mo tu wuri ɗi.
44013029	Kaaɗi mbii ɗi mo kì̵ ten ran nkaa wuri mo gam jir, ɓe mo sham kì̵ kúm fi̶ri nkaa shiyeepyoghom ni, ɓe mo so le kúm fi̶ri ndi̶ghi̶n ki̶cir.
44013030	Amma Naan yaghal ki̶ wuri a peemúut.
44013031	Mpee shiiteer mo ɗes, ɓe wuri kámshin fi̶ri nyem ɗi gyet moo mwaan ashak ki̶ wuri, yaghal nGalili j`i nJerusalem. Yaksi ɓe mo ɗee a langting fi̶ri pe gurum mo ɗi.
44013032	Mun, muu satpo ɗiiret nwun, a po ɗi gyet Naan kì̵ ten tuwoor nin mpuun funu mo.
44013033	Naan wuri kì̵ gam ni pe mun jep furu mo nɗiisi, kaaɗi wuri yaghal kì̵ Jesu a peemúut. Ɗiisi ni ntiit ki̶ mbii ɗi mo kì̵ ten ran ni ndi̶ghi̶n Zabura ɗiivul si nee: 'Wugha a Làa fi̶na, cicinsi wan ki̶n ɗee a puun fugha.'
44013034	A po ɗi Naan sat nkaa yaghal kì̵ wuri a peemúut nɗiisi nee. 'Ba wurin mbaa kyam muut ɗi zak kas' ki̶ Naan wuri sat zak nee: 'Wan nle ɗiiret ɗi ni azeen-nzeen nkaa wun, ɗi gyet wan kì̵ ten tuwoor ni nDevid.'
44013035	Ki̶ zak, wuri sat ndi̶ghi̶n mee Zabura nee: 'Ba wugha mmak yit ku ngo fugha ɗiiɓang wuri wam ndi̶ghi̶n ki̶cir kas.'
44013036	"Gyet Devid wuri kì̵ c`in ɗak ntiit ki̶ ɗyen mu Naan mɓít fi̶ri mo, ɓe wuri muut, ɓe mo wum wuri ashak ki̶ puun fi̶ri mo, har wuri wam.
44013037	Amma Jesu ɗi Naan kì̵ yaghal ki̶ wuri a peemúut, ba wuri wam ndi̶ghi̶n ki̶cir kas.
44013038	Mpeemi̶ni ɗyemnaa mo! Wu man nee, a mpee ɗiiret kì̵ gwar ɗiisi ni, ɓe mun nkaa satpo nwun nkaa fwo kì̵ shikbish fuu mo.
44013039	A mpee Jesu zak, ɗangɓe koo ngo ɗiiɗang ye ɗi wuri cínzeen, ɓe wurin nkat ɓam ndi̶ghi̶n shikbish mo jir. Amma ba Waar kì̵ Mosis ni mo mak ɓam wun mɓut shikbish fuu mo kas.
44013040	Mpeemi̶ni, wu tap ki̶ káa fuu mo, ku taji mbii ɗi gyet nyemsatpo kì̵ Naan mo sat ni sham taa nkaa wun kas. Gyet mo sat nee:
44013041	'Wu lekom, wun nyemɓákpee mo, nin aapo nwun, ki̶ wun mmurap. Mpeeɗi wan ndung c`in mee ɗak ndi̶ghi̶n ɓit fuu mo cicinsi, ɗak ɗi ba wun ncínzeen nni kas, koo diɓen. Koo ɗi mee gurum satpo nwun nkaa ni, ɓe ba wun ncínzeen kas.' "
44013042	Kaaɗi Pool ki̶ Barabbas mo a ar put ndi̶ghi̶n lu kì̵ Naan ni, ɓe gurum ni mo ɗang pu mo, mpeku mo baa satpo ɗi nkaa mbii ɗi mo kì̵ sat mo, parpuus Nookɗi ɗin nj`i zak.
44013043	Ɗangɓe aɓwoon ɗi gurum mo rangkáa a peekuur ni, ɓe nyem Yahudi mo ɗes, ki̶ nyem ɗi mo kì̵ cighi̶r ɗee a nyem Yahudi mo. Nyem ɗi moo leyit nkaa Naan, mo so ndang Pool ki̶ Barnabas. Ɓe Pool ki̶ Barnabas mo satpo mmo, cínɓal mmo mputughup, mpeku mo mwaan ɗi ndi̶ghi̶n ɗiiret mu Naan.
44013044	Kaaɗi parpuus Nookɗi ni j`i wul, ɓe nyem birni ni mo ɗes hakyeng mo baaj`i kuur, mpee ki̶lingpo kì̵ Naan ni, ɗee rep pak mo ndi̶ghi̶n birni ni a lee ɗak.
44013045	Amma kaaɗi nyem Yahudi mo naa gurum mo kuur ɗes, ɓe putughup furu mo gam ki̶ zughur zam, har mo sat nee, mbii ɗi Pool sat ni mo a ɗung, ki̶ mo satpo ɗiibuu nkaa wuri zak.
44013046	Ɓe Pool ki̶ Barnabas mo waa si̶ghi̶t satpo ni shiɓal agaak ba ki̶ mee ki̶i̶rmuut kas. Mo sat nee, "Ni a ting ku mo shee satpo kì̵ Naan ni a nwun, amma wun kì̵ kwarpo Naan ni, ki̶ wu lesuk a kaa ba wun ki̶ koghop ni mpee kat seen ɗiiso ngaa-ngaa kas. Ɓe yaksi, mun nyit wun, mpeku mu so mu satpo kì̵ Naan ni ɗi nyem ɗi ba mo a nyem Yahudi mo kas.
44013047	Mpeeɗi Daa wuri kì̵ sat mmun nee: 'Wan ki̶n le wugha, mpeku wugha ɗee a peeɓang mpee nyem ɗi ba mo a nyem Yahudi mo kas. Mpeku ndi̶ghi̶n wugha, ɓe gurum ɗin ndi̶ghi̶n yil ni mo jir, mo kat ɓam ɗi.' "
44013048	Kaaɗi nyem ɗi ba mo a nyem Yahudi mo kas, mo ki̶lingpo mi̶ni, ɓe mo kat retnyit zam, ki̶ mo lepo kì̵ Naan a ɗiiɗes. Nyem ɗi mo kì̵ ten bi̶lip mo le, mpeku mo kat seen ɗiiso ngaa-ngaa ɗi.
44013049	Po kì̵ Daa Naan ni so shipee-shipee ndi̶ghi̶n yil mi̶ni jir.
44013050	Amma nyem Yahudi mo kar pak mat ɗi mo ki̶i̶r Naan, mat ɗiinan-nan mo, ki̶ nyemnan-nan mu birni ni mo, ku mo lejeel ɗi nkaa Pool kì̵ Barnabas. Ɓe mo ceen Pool kì̵ Barnabas put aku ndi̶ghi̶n yil furu.
44013051	Ɓe Pool ki̶ Barnabas mo ɓwap i̶rong ɗi nin nkaa shii furu mo, mpeku ni ɗee ɗi a langting nkaa nyem birni ni mo, ɓe mo so Ikoniyum.
44013052	Nyemso ndang Jesu mo gam ki̶ retnyit zam, ki̶ mo gam ki̶ Riin kì̵ Naan zak.
44014001	Ndi̶ghi̶n Ikoniyum, ɓe Pool ki̶ Barnabas mo ɗel ndi̶ghi̶n lu kì̵ Naan mu nyem Yahudi mo. Ɓe mo satpo kì̵ Naan, har gurum mo ɗes ndi̶ghi̶n nyem Yahudi mo, ki̶ nyem ɗi ba mo a nyem Yahudi mo kas, mo cínzeen.
44014002	Amma nyem Yahudi ɗi mo kwar cínzeen mpo ni, mo kar, ki̶ mo jwakshii nyem ɗi ba mo a nyem Yahudi mo kas, mpeku mo yaghal ɗi ki̶ po ɗiibuu nkaa nyemso ndang Jesu mo.
44014003	Pool ki̶ Barnabas mo tong birni mi̶ni, mpee teer mo ɗes hakyeng, ki̶ mo satpo ngurum mo nkaa Daa shiɓal agaak, ba ashak ki̶ mee ki̶i̶rmuut kas. Mo c`in langting mu po fi̶ri ɗiiret ni, mpeeɗi Daa wuri le ku Pool ki̶ Barnabas mo c`in mbii lukshik mo, ki̶ mbii aapo mo.
44014004	Nyem birni ni mo ɓàksut vul, pak mo so ndang po kì̵ nyem Yahudi mo, ki̶ pak mo so ndang po kì̵ jeplop ni mo.
44014005	Nyem ɗi ba mo a nyem Yahudi mo kas, ki̶ nyem Yahudi mo, mo ɓàlpo furu mo ashak ki̶ nyemnan-nan mu birni ni mo, mpeku mo lejeel ɗi njeplop ni mo, ku mo car mo ɗi shi ndi̶ng zak.
44014006	Ɓe kaaɗi jeplop ni mo ki̶ling mi̶ni, ɓe mo pwat swa so mbirni nListi̶ra ki̶ Deebi, ɗi mon nkoghop yil nLukoniya, ki̶ rep jepyil ɗi mo neer birni mi̶ni mo.
44014007	Mo satpo ɗiiret ngurum mo mpeemi̶ni mo zak.
44014008	Ndi̶ghi̶n Listi̶ra ni, ɓe mee gwar wuri ɗi, ɗi shii fi̶ri mo kuram, mpeeɗi pugyet mo làa wuri a ɗiikukut ɗi ba wuri kì̵ kyam mwaan shi shii fi̶ri kas.
44014009	Wuri lekom mpeku wuri ki̶ling Pool ɗi nkaa satpo. Pool ti̶ghi̶r yit nzi̶ng nkaa gwar ni, ɓe kaaɗi wuri naa gwar ni ki̶ cínzeen ɗi ni mak ku mo bar gwar ni.
44014010	Ɓe Pool sat shi ɗoo ɗiiɗes nee, "A yaghal a ɗar shi shii fugha!" Ɓe gwar ni wuri sham yaghal metpee, ki̶ wuri mwaan zak.
44014011	Kaaɗi kuur kì̵ gurum ni mo naa mbii ɗi Pool wuri c`in ni, ɓe mo ɗiyeep ɗoo furu mo shi li̶po mu nyem Lukoniya mo, mo sat nee, "A naan mo sham pe mun ɗi, ndi̶ghi̶n nan kaa mun gurum si."
44014012	Mo pet Barnabas a Ziiyos, ki̶ mo pet Pool a Hamis, mpeeɗi a Pool wuri a ngusatpo ni.
44014013	Ɓe mishkagham k`um ɗii mu Ziiyos, ɗi lu k`um fi̶ri ni kus ki̶ birni ni, wuri j`i ki̶ kus randong mo, ki̶ pel mo, nkoghop polu ni, mpeeɗi wuri ki̶ kuur gurum ni mo, moo riɓet wus mbiizughum njeplop ni mo.
44014014	Amma, kaaɗi, Barnabas ki̶ Pool mo ki̶ling mi̶ni, ɓe mo yilang nli̶r furu mo. Mo swa so ɗel ndi̶ghi̶n kuur gurum ni mo, ɓe mo le or, ki̶ mo sat nee,
44014015	"Kai daa mo! A me le ɗang wuu riɓet c`in mbii mi̶ni ye? Mun a gurum mo kaa wun si. Mu j`i mpesi a mpeku mo satpo ɗiiret ɗi nwun, mpeku wu yit mbii ɗiibuu si mo ɗi, ɗi ba mo ki̶ mee koghop ni kas. Mpeku wu j`i pe Naan ɗi wuri ki̶ seen. A wuri le ɗeng, ki̶ yil, ki̶ am bahar mo, ki̶ mbii ɗin ndi̶ghi̶n mo jir zak.
44014016	Jí yam ɓe, a Naan wuri cínpee ngurum mo jir, ku mo mwaan ndi̶ghi̶n ar ɗi moo riɓet.
44014017	Jir ki̶si, ɓe ba wuri kì̵ kyam nook c`in langting mpee nshin fi̶ri kas, mpeeɗi wurii c`in mbii ɗiiret mo. A wurii c`in fwan sham nwun aɗeng, ki̶ mbii ki̶kop fuu mo ntarpas, ki̶ a wurii cín mbiise nwun ɗes zak, ki̶ a wurii gam putughup fuu mo shi retnyit zak."
44014018	Jeplop ni mo satpo ɗiisi mmo, jir ki̶si, ɓe a dikyet, ɗangɓe mo cíi nkuur kì̵ gurum ni mo, mpeku taji gurum ni mo wus mbiizughum mpee seyil mmo kas.
44014019	Amma pak nyem Yahudi mo pwat Antiyok, ɗi ni mPisidiya, ki̶ Ikoniyum, mo j`i mangkáa ngurum ni mo, har mo kar kuur gurum ni mo, mpeku mo yaghal ɗi ki̶ lek nkaa jeplop ni mo. Ɓe mo car Pool shi ndi̶ng, ki̶ mo fee wuri put ki̶ ni aɓwoon birni ni. Mo pan ne, Pool wuri kì̵ muut.
44014020	Amma kaaɗi nyemso ndang Jesu mo j`i neer Pool, ɓe wuri yaghal, wuri ɗel ndi̶ghi̶n birni ni. Daɗaar ni, ɓe wuri ki̶ Barnabas mo pwat so nDeebi.
44014021	Pool ki̶ Barnabas, mo so satpo ɗiiret ni nyem birni nDeebi mo, ɓe gurum mo ɗes mo cínzeen nDaa Jesu. Aɓwoon mi̶ni, ɓe mo baaj`i nListi̶ra, ki̶ Ikoniyum, ki̶ Antiyok zak.
44014022	Mo cínɓal mputughup nyemso ndang Jesu mo. Mo satpo mmo, mpeku mo ɗar ɗi ɓal-ɓal ndi̶ghi̶n cínzeen furu, ki̶ mo kám mmo zak nee, "Mun nshwaajeel ɗes, akuɗang ɓe mun mmak ɗel ndi̶ghi̶n mulki kì̵ Naan."
44014023	Pool ki̶ Barnabas mo bi̶lip nyemnan-nan mo, mpee koo a kuur kì̵ nyemso ndang Naan ɗiiɗang mo ye, ashak ki̶ aduwa, ki̶ wet ki̶ neen zak, ɓe mo le nyem ɗi mo bi̶lip ni mo nsar kì̵ Daa, ɗi mo kì̵ cínzeen nwuri.
44014024	Aɓwoon ɗi mo kì̵ canɗel nkoghop mPisidiya, ɓe mo j`i wul mPamfiliya.
44014025	Kaaɗi mo kì̵ satpo ni ndi̶ghi̶n Perga, ɓe mo yaghal sham har Attaliya.
44014026	Mo yaghal mpee mi̶ni, ɓe mo ɗel njirgi am, ku mo baaj`i ɗin Antiyok, birni ɗi jí mo shee c`in aduwa ɗi nkaa mo, mpeku ɗiiret kì̵ Naan ni kiyeer mo ɗi ndi̶ghi̶n ɗak, ɗi yaksi ɓe mo kì̵ c`in ni kyes.
44014027	Kaaɗi mo baaj`i wul, ɓe mo kuur nyemso ndang Jesu ni mo ashak jir, ɓe mo satpo ngurum ni mo nkaa mbii ɗi Naan wuri kì̵ le ku mo c`in, ki̶ kaaɗi wuri wang ar mu cínzeen nyem ɗi ba mo a nyem Yahudi mo kas zak.
44014028	Mo tong ndi̶ghi̶n birni mi̶ni ɗes, ashak ki̶ nyemso ndang Jesu mo.
44015001	Pak gurum mo tong nJudiya mo j`i Antiyok, ɓe mo j`i kám nyemso ndang Jesu ni mo nee, "Katɗang ba mo can wun, kaaɗi Waar kì̵ Mosis sat si kas, ɓe ba wun mmak kat ɓam kas."
44015002	Pool ki̶ Barnabas mo c`in ɓeetshik ɗes ki̶ mo, nkaa kám mi̶ni. Aasi ɓe, mo bi̶lip Pool ki̶ Barnabas ki̶ pak gurum mo ndi̶ghi̶n nyemcínzeen ni mo, ku mo so nJerusalem pe jeplop mo ɗi, ki̶ nyemnan mu Eki̶lisya mo, mpeku mo so ɓeetpo ɗiisi ni ɗi.
44015003	Eki̶lisya mo sel mo, ɓe mo taa mer nyil nFonisha ki̶ Sameriya. Mon nkaa satpo tuwap mu nyem ɗi ba mo a nyem Yahudi mo kas, ki̶ kaaɗi mo le putughup furu mo pe Naan ɗi. Po ɗiisi ni j`i ki̶ retnyit nyemso ndang Jesu ni mo hakyeng.
44015004	Kaaɗi mo wul nJerusalem, ɓe nyemso ndang Jesu mo ki̶ jeplop mo, ki̶ nyemnan-nan mo, mo kaat mo. Ɓe mo yakshii kì̵ mbii ɗi Naan wuri c`in ashak ki̶ mo jir.
44015005	Amma pak nyemcínzeen ɗi mo a mu ar kì̵ nyem Farisi mo, mo yaghal ki̶ po nee, "Ni ret ku ting mo can nyem ɗi ba mo a nyem Yahudi mo kas, ki̶ ni a ting mo tap kì̵ Waar kì̵ Mosis riret zak."
44015006	Jeplop mo, ki̶ nyemnan-nan mu Eki̶lisya ni, mo kuur ashak, mpeku mo naashii kì̵ po ɗiisi ni ɗi.
44015007	Aɓwoon ɗi mo kì̵ ɓeetshii kì̵ po ni ɗes nder-nder hakyeng, ɓe Pita wuri yaghal ɗar ating, ɓe wuri sat mmo nee, "Ɗyemnaa mo! Wu man nee, Naan wuri shee bi̶lip wan mɓut nwun, mpeku wan satpo ɗiiret ni ɗi nyem ɗi ba mo a nyem Yahudi mo kas, ku mo cínzeen ɗi.
44015008	Naan ɗi wuri man putughup kì̵ gurum mo jir, wuri kám agaak nee, wuɗi kì̵ lap mo, kaaɗi wuri cín Riin Ɗiiɓang mmo, ntiit ki̶ ɗi jí wuri kì̵ cín mmun si zak.
44015009	Ba Naan wuri ɓàkyit mmun ki̶ mo kas. Wuri vwang shikbish ɗin ndi̶ghi̶n putughup furu mo, a mpeeɗi mo cínzeen.
44015010	Mpeemi̶ni yaksi, ɓe a me le ɗangɓe wuu kyam Naan ye? Wun nkaa le lée ɗiitoghon nkaa took kì̵ nyemso ndang Jesu mo, ɗi koo a puun funu mo, ki̶ mun, ɓe ba mu mak mang lée ni mo kas.
44015011	Waash! Mu cínzeen nee, a mpee ɗiiret kì̵ Daa funu Jesu, ɗangɓe mu kat ɓam, kaaɗi mo kat ɓam ni si zak."
44015012	Kuur kì̵ gurum ni mo ɗok titik, ki̶ mo lekom mpee ki̶lingpo kì̵ Barnabas, ki̶ Pool, kaaɗi mo nkaa satpo mmo nkaa mbii lukshik mo, ki̶ mbii aapo mo, ɗi Naan wuri le ku Pool ki̶ Barnabas mo c`in, ndi̶ghi̶n nyem ɗi ba mo a nyem Yahudi mo kas.
44015013	Aɓwoon ɗi mo kyes satpo ni, ɓe Jemis wuri sat nee, "Ɗyemnaa mo, wu lekom ku wu ki̶ling wan ɗi.
44015014	Pita wuri kì̵ satpo nwun nkaa wal ɗi Naan wuri shee kám ni nyem ɗi ba mo a nyem Yahudi mo kas. Wuri shwat pak mo ndi̶ghi̶n mo, mpeku mo ɗee ɗi a nyem fi̶ri mo.
44015015	Ɗiisi ni a ntiit kì̵ po kì̵ nyemsatpo kì̵ Naan mo, ɗi mo kì̵ ten ran ni ndi̶ghi̶n takarda kì̵ Naan nee:
44015016	'Aɓwoon ɗiisi ɓe wan mbaaj`i. Mpeku wan baa ɗi ki̶ lu mu Devid ɗi ni shirip si ɗi. Wan mbaa ɗiyeep kì̵ rom lu ɗi mo kì̵ shirip ni zak.
44015017	Mpeku kaghar gurum mo jir, ɓe mo j`i tang Daa ɗi, ki̶ jir nyem ɗi ba mo a nyem Yahudi mo kas, ɗi wan ki̶n pi̶rep mo, mpeku mo ɗee ɗi a nyem fi̶na mo.
44015018	A Daa wuri sat aasi! Wuri kì̵ ten le ku mbii ɗiisi mo ɗee a ɗiimi̶man pugyet ɗi yam.'
44015019	"Mpeemi̶ni, nnaa mi̶na, ɓe taji wu le ni luk nyem ɗi ba mo a nyem Yahudi mo kas, ɗi mo cighi̶r ki̶ putughup furu mo pe Naan ɗi.
44015020	Amma mu ran wasika mmo, mpeku mu sat ɗi mmo nee. Taji mo se mee mbiise ɗi mo kì̵ ten cín nk`um kas. Ki̶ taji mo c`in ngaa kas. [Taji mo se luwa mu long ɗi mo mweer took ni kas.] Ki̶ taji mo se toghom kas zak.
44015021	Mpeeɗi mo kì̵ tang Waar kì̵ Mosis ni puji ɗi yam, koo a parpuus Nookɗi ɗiiɗang ye ndi̶ghi̶n lu kì̵ Naan ni mo jir, ki̶ ndi̶ghi̶n birni ni mo jir zak."
44015022	Jeplop ni mo, ki̶ nyemnan-nan mo, ki̶ nyemcínzeen ni mo jir, mo naa nee, ni ret ku mo bi̶lip pak gurum mo nnaar furu, mpeku mo lop mo so Antiyok ashak ki̶ Pool ki̶ Barnabas. Ɗangɓe mo bi̶lip Judas ɗi moo pet wuri a Barsabbas, ki̶ Silas zak, ɗi mo a ɗiinan-nan mɓut nyemcínzeen ni mo.
44015023	Ɓe mo lop mo so ashak ki̶ wasika ɗi ni sat nee. Jeplop mo, ki̶ nyemnan-nan mu Eki̶lisya mo, mun ɗyemni̶ghi̶n fuu mo, muu lop tokshik funu ɗiiɗes so pe wun ɗyemni̶ghi̶n funu, nyemso ndang Jesu mo, ɗi ba wun a nyem Yahudi mo kas. Ɗi wuu tong ndi̶ghi̶n yil Antiyok, ki̶ Siriya, ki̶ Silisiya.
44015024	Mu ki̶ling nee, pak gurum mo ndi̶ghi̶n nyem ɗi mo pwat pe mun ɗi, mo kì̵ so daampee nwun shi po mo, ki̶ moo ringshii nwun. Ɓe ba a mun mu lop mo kas.
44015025	Kaaɗi mu kuur ashak, ɓe po funu mo so ndangshak, ɓe mu naa ne, ni ret ku mu bi̶lip pak gurum mo, mpeku mu lop mo so pe wun ɗi. Mo so ashak ki̶ shaar funu Barnabas ki̶ Pool.
44015026	Mo kì̵ cín seen furu mo mpee c`in ɗak mu Daa funu Jesu Kristi.
44015027	Mpeemi̶ni, mu lop Judas ki̶ Silas so pe wun ɗi. Mo shikáa furu, mon nyakshii kì̵ mbii ɗi mu ran ndi̶ghi̶n wasika ni nwun shi po.
44015028	Mpeeɗi Riin Ɗiiɓang wuri naa ni ret, ki̶ mun mu naa ni ret aasi zak, mpeku taji mo le mee lée ɗiitoghon nkaa wun, waa met mbii ɗiisi mo kas.
44015029	Taji wu se mbiise ɗi mo kì̵ ten cín nk`um kas, ki̶ taji wu se luwa ashak ki̶ toghom kas. [Taji wu se luwa mu long ɗi mo mweer took ni kas,] ki̶ taji wu c`in ngaa kas. Katɗang ba wuu c`in mbii ɗiisi mo kas, ɓe ni ret zam. Ɗang mukaat. Wu tongriyang.
44015030	Mo lop nyemlop ni mo so, ɓe mo so Antiyok, a peeɗi kuur mu nyemso ndang Jesu mo ɗi ashak, ɓe mo cín wasika ni mmo.
44015031	Kaaɗi mo tang wasika ni ngurum ni mo, ɓe mo kat retnyit zam, mpeeɗi po ni fes cínɓal mmo zam.
44015032	Mpeeɗi Judas ki̶ Silas, mo a nyemsatpo kì̵ Naan mo zak, ɓe mo cínɓal ngurum ni putughup zak.
44015033	Aɓwoon ɗi mo kì̵ c`in rep teer mo ɗin Antiyok ni, ɓe nyemso ndang Jesu ni mo sel mo riyang, mpeku mo baa ɗi pe nyem ɗi jí mo lop mo.
44015034	[ Amma Silas wuri naa ne ni ret ku wuɗi tong ɗi mpeemi̶ni.]
44015035	Amma Pool ki̶ Barnabas mo tong ndi̶ghi̶n Antiyok mpee rep teer mo. Mon nkaa kám, ki̶ mo nkaa satpo kì̵ Daa, ashak ki̶ pak gurum mo ɗes zak.
44015036	Aɓwoon kì̵ shiiteer mo kong, ɓe Pool wuri sat Barnabas nee, "Ni ret ku mu baa mu so, mpeku mo tok ɗi ki̶ nyemso ndang Jesu mo ndi̶ghi̶n koo a birni ɗiiɗang ye."
44015037	Barnabas wuri riɓet ku mo so ashak ki̶ Joon ɗi moo pet wuri a Maak.
44015038	Amma Pool wuri naa nee, ba ni ret ku wuri so ashak ki̶ mo a peeɗak ni kas. Mpeeɗi jí wuri ki̶ su yit mo ɗi nyil mPamfiliya ki̶ ba wuri sekiyeen ashak ki̶ mo ndi̶ghi̶n ɗak ni kas.
44015039	Ɗangɓe ɓeetshik yaghal mon nnaar, har mo ɓàkshak. Barnabas wuri mang Maak ashak ki̶ wuri, ɓe mo ɗel ndi̶ghi̶n jirgi am, ku mo so ɗi nSaiprus.
44015040	Amma Pool wuri bi̶lip Silas. Ɓe aɓwoon ɗi nyemso ndang Jesu mo kì̵ c`in aduwa, ɓe mo le mo nsar kì̵ ɗiiret mu Daa Naan, ɓe mo pwat so.
44015041	Pool wuri ɗel so ndi̶ghi̶n yil nSiriya ki̶ Silisiya, wuri nkaa cínɓal mputughup nyemso ndang Jesu ɗi mon mpeemi̶ni jir.
44016001	Pool wuri j`i wul nDeebi ki̶ Listi̶ra. Ɓe wuri kat mee nguso ndang Jesu ɗi ndi̶ghi̶n Listi̶ra ni, ɗi sum fi̶ri a Timoti. Wuri a làa kì̵ mee mat Yahudi ɗi wura cínzeen nDaa Jesu, amma puun fi̶ri a ngu Heleni.
44016002	Nyemso ndang Jesu ɗi mon nListi̶ra ki̶ Ikoniyum, moo kwoop mi̶se kì̵ Timoti ni.
44016003	Pool wuri riɓet ku Timoti so ndang wuri, aasi ɓe Pool can Timoti, mpee nyem Yahudi ɗi mo ɗi ndi̶ghi̶n peemi̶ni mo. Mpeeɗi mo jir, mo man ne, puun kì̵ Timoti wuri a ngu Heleni.
44016004	Kaaɗi mo a ar mwaan, ɓe mo so ɗel ndi̶ghi̶n birni mo, ki̶ mo satpo nyemso ndang Jesu ɗi mon mpeemi̶ni mo, nkaa Waar ɗi jeplop mo, ki̶ nyemnan mu Eki̶lisya ɗin nJerusalem mo ki̶ sat, mpeku nyemso ndang Jesu mo tap ɗi ki̶ Waar ni mo.
44016005	Aasi ɓe, nyemso ndang Jesu ni mo ɗar ɓal-ɓal ndi̶ghi̶n cínzeen furu, ki̶ mo ɓul koo a puus ɗiiɗang ye.
44016006	Pool ki̶ nyem ɗi mo ashak ki̶ wuri, mo ɗel so ndi̶ghi̶n yil nFirjiya ki̶ yil nGalati zak, mpeeɗi ba Riin Ɗiiɓang yit ku mo satpo kì̵ Naan ndi̶ghi̶n yil nEshiya kas.
44016007	Kaaɗi mo wul a pee ɓàkyil mu nyem Misiya mo, ɓe moo riɓet ɗel so nyil mBisiniya, amma Riin kì̵ Jesu cíi mmo.
44016008	Aasi ɓe, mo ɗel so ndi̶ghi̶n yil mMisiya, mpeku mo ɗel sham ɗi nyil nTrowas.
44016009	Mparmi̶ni, ɓe Pool wuri teer sughun nee, ɗi naa mee ngu Masidoniya ki̶ ɗar, ki̶ wuri nkaa ɗang pu ɗi nee, "A can a ɗel nyil mMasidoniya ku a ɓam mun ɗi!"
44016010	Kaaɗi Pool wuri naa sughun ɗiisi, ɓe abet-abet mu ɗak sun mpee so Masidoniya ni, mpeeɗi mu man azeen-nzeen nee, a Naan wurii pet mun, mpeku mu so mu satpo fi̶ri ɗi mpee mi̶ni.
44016011	Mu yaghal njirgi am nTrowas, ɓe mu ɗel mu so wur-wur mpee so nSamotras. Daɗaar ni ɓe mu j`i mu wul Niyapolis.
44016012	Mu yaghal a peemi̶ni, ɓe mu j`i nFilipi, ɗi ni a birni ɗiiɗes nkoghop mMasidoniya. Ni a mee yil ɗi nin nder kì̵ nyem Rom mo. Ɓe mu c`in shiiteer mo kong ndi̶ghi̶n birni mi̶ni.
44016013	Parpuus Nookɗi, ɓe mu put mbirni ni, ku mu so ɗi mpodung, a peeɗi mu pan ne, mun nkat mee pee c`in aduwa ɗi. Mu tong ɗi mpodung ni, mu katpo ki̶ mat ɗi mo j`i kuur ɗi.
44016014	Mee mat wura ɗi mɓut nyem ɗi mo ki̶ling mun, sum fi̶ra a Lidiya ɗi wura a mat Tayati̶ra, ɗi wuraa seet ki̶ fuwaat ɗiiriret mo, ki̶ wura a mat ɗi wuraa seyil nNaan zak. Daa Naan wuri wang putughup fi̶ra, har wura lappo ɗi Pool kì̵ sat mo.
44016015	Aɓwoon ɗi mo c`in baptisma nwura ki̶ nyemtulu fi̶ra mo jir, ɓe wura ɗang pu mun nee, "Katɗang ɓe wu le, nee wan a mat ɗi wan cínzeen nDaa azeen-nzeen, ɓe wu j`i ntulu fi̶na." Har wura ɗiin mun, mpee so ntulu fi̶ra ni.
44016016	Parmee puus, kaaɗi mun ndung so mpee c`in aduwa, ɓe mu kaat ki̶ mee reep ɗi wura ki̶ riin ɗiibish, ɗi nii le ku wuraa naa mbii ɗi mon ndung j`i a kiyeen. Wuraa naa nj`i ki̶ shaghal ɗes mpuun fi̶ra mo, mpeeɗi wuraa naa mbii ɗi mon nc`in a kiyeen ngurum mo.
44016017	Wuraa naa j`i ndang mun, ki̶ wuraa le or nee, "Nyem ɗiisi mo a ki̶rom mu Naan Ɗiihai, ki̶ mon nkaa sat a ar ɗii mu ɓam nwun!"
44016018	Wuraa naa nc`in aasi, mpee shiiteer mo ɗes, har ni láa mPool mɓut ɗes hakyeng, ɓe wuri cighi̶r sat nriin ɗiibish ni nee, "Wan sat nwugha ndi̶ghi̶n sum kì̵ Jesu Kristi, a put aku mɓut nwura." Abet-abet ɓe riin ɗiibish ni put aku ndi̶ghi̶n wura.
44016019	Amma kaaɗi puun fi̶ra mo naa ar kat shaghal furu ni jee, ɓe mo yaa Pool ki̶ Silas, mo ɗul mo so ntoghom kì̵ nyem tokɗiyeel mo nkasuwa.
44016020	Kaaɗi mo j`i ki̶ mo ntoghom ki̶ nyemtokɗiyeel ni mo, ɓe mo sat nee, "Nyem ɗiisi mo a nyem Yahudi. Moo wat gurum mo ndi̶ghi̶n birni funu.
44016021	Mon nkaa kám mbii mo mmun, ɗi ba muu loghot kì̵ c`in mo kas. Mpeemi̶ni, ba mu lap mbii ɗi mon nkaa kám ni kas, mpeeɗi mun a nyem Rom mo."
44016022	Ɓe ɗuu kì̵ gurum ni mo jir mo yaghal táa nkaa Pool ki̶ Silas. Nyemtokɗiyeel ni mo le ku mo yilang nli̶r mPool ki̶ Silas. Ɗangɓe mo le ku mo ni̶ram mo shi kam.
44016023	Kaaɗi mo ni̶ram mo ɗes, ɓe mo so shaghat mo ndi̶ghi̶n lushaghat. Mo sat ngutap ki̶ nyem ɗi mo a shishaghat ni, ku wuri tap mo ɗi riret.
44016024	Kaaɗi gwar ni ki̶lingpo ni ɓal aasi, ɓe wuri so shaghat Pool ki̶ Silas ndi̶ghi̶n lushaghat ɗi ni ndi̶ghi̶n-ndi̶ghi̶n, ki̶ wuri jwal shii furu mo mɓut nfut.
44016025	Nnaar par, ɓe Pool ki̶ Silas mo nkaa c`in aduwa, ki̶ kook mu kwoop Naan. Nyem ɗi mo a shishaghat ni mo, mo lekom ku mo ki̶ling Pool ki̶ Silas ɗi.
44016026	Ɓe nɗin mman, yil ni tungpee ɗes hakyeng, har kuk kì̵ lushaghat ni mo yoghon. Abet ɓe po lushaghat ni mo wang, ki̶ ti̶sek ɗi mo ɓwaghat nyem ɗi mo a shishaghat ni mo jir mo fwoon.
44016027	Kaaɗi ngutap ki̶ nyem ɗi mo, a shishaghat ni mo wuri mii nsaam, ɓe wuri naa po lushaghat ni mo a wuwang jir, ɓe wuri shang kwai fi̶ri, mpeku wuri tu shin ɗi, mpeeɗi wuri pan nee nyem ɗi mo a shishaghat ni mo, mo kì̵ pwat swa so jir jee.
44016028	Amma Pool ɗiyeep ɗoo shiɓal nee, "Taji a le mee láa nsak kas, mpeeɗi mun ɗi jir."
44016029	Ɓe ngutap nyem ɗi mo a shishaghat ni mo, wuri pet mo j`i ki̶ wus, ɓe wuri yaghal ki̶lak-ki̶lak, wuri ɗel taa ntoghom kì̵ Pool ki̶ Silas, wuri nkaa ɗaar mpee ki̶i̶rmuut.
44016030	Ɓe wuri put ki̶ mo a ti̶leng, ki̶ wuri sat mmo nee, "Daa mo, wan ncín a me, ku wan kat ɓam ɗi ye?"
44016031	Mo sat nwuri nee, "A cínzeen nDaa Jesu. Ɗangɓe wughan nkat ɓam, wugha ki̶ nyemtulu fugha mo jir."
44016032	Mo satpo Naan nwuri ashak ki̶ nyemtulu fi̶ri mo jir.
44016033	Ɗangɓe mparmi̶ni, wuri vwang láa furu mo. Ɓe abet-abet mo c`in baptisma wuri, ashak ki̶ nyemtulu fi̶ri mo jir.
44016034	Wuri j`i ki̶ mo ntulu fi̶ri, ki̶ wuri cín mbiise mmo. Putughup fi̶ri ni gam ki̶ retnyit ɗes hakyeng, mpeeɗi wuri ashak ki̶ nyemtulu fi̶ri mo jir, mo cínzeen nDaa Naan.
44016035	Ɗangɓe kaaɗi ɓitmang, ɓe nyemɗiyeel ni mo lop laakám mo, mpeku mo sat ɗi ngutap ki̶ nyem ɗi mo a shishaghat ni mo nee, "A ɓwot das ɗiivul si mo."
44016036	Ɓe ngutap ki̶ nyem ɗii mo a shishaghat ni wuri sat mPool nee, "Nyemɗiyeel mo lop-lop nee, mu ɓwot wugha ki̶ Silas, mpeku wu so wuwun ɗi. Mpeemi̶ni wu put yaksi, ku wu so ɗi riyang."
44016037	Amma Pool wuri sat nlaakám ni mo nee, "Doghon mo kì̵ ni̶ram mun agaak, ɓe ba mo kì̵ tokɗiyeel mmun, mpeku mo man ɗi ne kyet muu cín mee mbii ɗiiɓish ɗi kas. Mun ɗi mun a nyem Rom mo. Ki̶ doghon mo so shaghat mun nlushaghat zak. Amma yaksi, ɓe moo riɓet ceen mun a si̶sok aa? Wu so wu sat mo j`i pwat ki̶ mun shikáa furu."
44016038	Aasi ɓe, laakám ni mo baa, ɓe mo satpo ɗi Pool wuri sat ni nyemtokɗiyeel ni mo. Kaaɗi nyemtokɗiyeel ni mo ki̶ling nee, Pool ki̶ Silas mo a nyem Rom mo, ɓe ki̶i̶rmuut yaa mo.
44016039	Ɗangɓe nyemtokɗiyeel ni mo j`i ɗang pu Pool ki̶ Silas, mpeku mo fwo ɗi mmo. Ɓe mo tap put ki̶ mo ndi̶ghi̶n lushaghat ni, ɗangɓe mo sat mPool ki̶ Silas ku mo yit birni ni.
44016040	Aɓwoon ɗi Pool ki̶ Silas mo kì̵ pwat ndi̶ghi̶n lushaghat ni, ɓe mo so ntulu kì̵ Lidiya. A peeɗi mo kat nyemso ndang Jesu mo ɗi, ɓe mo satpo mu caa putughup ngurum ni mo, ɗangɓe mo yaghal yit birni mi̶ni.
44017001	Pool ki̶ Silas mo yaa ar so put Amfipolis ki̶ Apoloniya, ɓe mo j`i wul nTasoloni, a peeɗi lu kì̵ Naan mu nyem Yahudi mo ɗi.
44017002	Ɓe Pool ɗel nlu kì̵ Naan, kaaɗi wurii loghot ki̶ c`in ni si. Mpee puus Nookɗi mo yitkun, ɓe Pool wuri nkaa ɓeetpo ki̶ gurum ni mo ndi̶ghi̶n po Naan.
44017003	Wuri nkaa kámshii kì̵ po Naan ni mmo, har ni ɗee agaak nee, ni a ting ku Kristi wurin nshwaajeel, ki̶ wurin nyaghal a peemúut zak. Wuri sat zak nee, "Jesu ɗi wan ki̶n satpo nwun nkaa wuri si, a wuri a Kristi."
44017004	Pak nyem Yahudi ni mo cínzeen mpo ɗi Pool wuri sat ni, har mo so ndang Pool ki̶ Silas. Aasi zak, ɓe nyem Heleni mo ɗes ɗi moo ki̶i̶r Naan, mo cínzeen ashak ki̶ pak mat ɗiinan-nan mo.
44017005	Amma nyem Yahudi mo gam ki̶ zughur, mpeeɗi gurum mo ɗes mo so ndang kám mu Pool ki̶ Silas, ɓe mo so pi̶rep pak nyemɗiibish mo, ki̶ jepkut ɗi moo tong mpokasuwa mo, mo kuur mo ashak. Ɓe mo yaghal ki̶ or ki̶ po ɗiibuu kaa mo ti̶tar si ndi̶ghi̶n birni ni. Ɓe mo swa so ntulu kì̵ Jesen, mo nkaa tang Pool ki̶ Silas, mpeku mo put ɗi ki̶ mo pe ɗuu kì̵ gurum ni mo.
44017006	Amma kaaɗi ba mo kat mo kas, ɓe mo fee Jesen, ki̶ pak nyemso ndang Jesu mo pwat, ɓe mo j`i ki̶ mo ntoghom kì̵ nyem ɗiinan-nan mu birni ni mo. Mo nkaa le or nee, "Nyem ɗiisi mo, ɗi moo cighi̶r ki̶ yil ni shikáa nkutughum, mo kì̵ j`i mpesi zak.
44017007	Har Jesen wuri kì̵ lap mo le ntulu fi̶ri! Moo tep a Waar mu Siza, mpeeɗi mon nkaa sat nee, mee mishkagham wuri ɗi, ɗi moo pet wuri a Jesu."
44017008	Kaaɗi gurum ni mo ki̶ nyem ɗiinan-nan mu birni ni mo ki̶lingpo mi̶ni, ɓe ni daampee mmo, har tughup tu mo zam.
44017009	Ɓe nyem ɗiinan-nan mu birni ni mo le Jesen ki̶ pak nyemso ndang Jesu ni mo kwat shaghal, akuɗang mo ɓwot mo.
44017010	Kaaɗi par c`in, ɓe nyemso ndang Jesu mo sat mPool ki̶ Silas, ku mo so nyil mBeriya. Kaaɗi mo so wul mBeriya, ɓe mo ɗel ndi̶ghi̶n lu kì̵ Naan mu nyem Yahudi mo.
44017011	Nyem Yahudi ɗi mon mBeriya, mo ki̶ ɗyen met nyem Yahudi ɗi mon nTasoloni, mpeeɗi mo lappo ni shi putughup mi̶ndong riret, ki̶ mo nkaa bi̶lip po kì̵ Naan, koo puus ɗiiɗang ye, mpeku mo naa ɗi nee, kyet po ɗi Pool wuri sat mo azeen wa?
44017012	Nyem Yahudi mo ɗes mo cínzeen, ki̶ pak nyem Heleni mo ɗes mo cínzeen, mish mo ki̶ pak mat ɗiinan-nan mo zak.
44017013	Amma kaaɗi nyem Yahudi ɗi mon nTasoloni, mo ki̶ling nee, Pool wuri nkaa satpo kì̵ Naan ndi̶ghi̶n yil mBeriya. Ɓe mo so kar ɗuu kì̵ gurum ɗi mon nyil mBeriya ni, mpeku mo yaghal lek ɗi nkaa Pool ki̶ Silas zak.
44017014	Abet, ɓe nyemso ndang Jesu mo lop Pool so mpo am bahar, amma Silas ki̶ Timoti mo pan yém ɗi nyil mBeriya ni.
44017015	Nyem ɗi mo so sel Pool, mo so ashak ki̶ wuri har mo so wul Afens. Ɗangɓe mo baa nyil mBeriya ashak ki̶ lop mu Pool pe Silas ki̶ Timoti nee, mo so kat wuɗi ki̶lak-ki̶lak.
44017016	Kaaɗi Pool wuri nkaa gong j`i kì̵ Timoti mbirni Afens ni, ɓe ni daampee nwuri zam, mpeeɗi wuri naa birni ni gam ki̶ k`um mo koo a pee ɗiiɗang ye.
44017017	Ɓe Pool wurii bi̶lip shii kì̵ po Naan ni ashak ki̶ nyem Yahudi mo, ki̶ nyem Heleni ɗi moo seyil nNaan, ndi̶ghi̶n lu kì̵ Naan mu nyem Yahudi ni mo, ki̶ wurii satpo Naan nin ngurum ɗi moo j`i ndi̶ghi̶n kasuwa zak.
44017018	Ɓe pak nyem Ipikuriyan mo, ki̶ nyem Stowik mo, das ɗiisi mo a nyemman mo. Mo kaat ki̶ Pool, ɓe mo ɗoghom ɓeetshik ki̶ wuri. Ɓe pak mo sat nee, "Ngukatpo buu kaa mwen si, wurii riɓet sat a meye?" Amma pak mo sat nee, "Muu ki̶ling kaa wurii satpo a nkaa mee Naan ɗiici mo si." Mo satpo ɗiisi, a mpeeɗi Pool wuri nkaa satpo ɗiiret nkaa Jesu, ki̶ yaghal a peemúut zak.
44017019	Mo yaa Pool, ɓe mo kàa ki̶ wuri a peekuur ɗi moo pet ni a Ariyopagus, ɓe mo sat nwuri nee, "Muu riɓet manshii kì̵ kám ɗiipoo ɗi wugha nkaa satpo nkaa ni si.
44017020	Mpeeɗi pak mbii ɗi wugha sat ni mo a ɗiipoo pe mun ɗi, ki̶ muu riɓet manshii kì̵ mo ni."
44017021	(Nyem birni Afens mo jir, ki̶ mi̶zep ɗi mo j`i tong ɗi, moo fes riɓet ki̶ling, ki̶ satpo nkaa mbii ɗiipoo mo, har mo le ni ɗee a kaa ɗak si.)
44017022	Pool wuri yaghal ɗar a peekuur ɗi moo pet ni a Ariyopagus ni, ɓe wuri sat mmo nee, "Wun nyem Afens mo! Wan naa wun a nyem ɗi wuu seyil naan mo ɗes hakyeng.
44017023	Mpeeɗi kaaɗi wan mmwaan ndi̶ghi̶n birni fuu ni, ɓe wan naa mbii ɗi wuu seyil mmo shini-shini. Har wan kat mee peewus mbiizughum, ɗi mo ran-ran nkaa ni nee, 'Mpee Naan ɗii ba mu man wuri kas.' Naan ɗi ba wu man wuri kas, ɗi wuu seyil nwuri si, wan ki̶n satpo nwun a nkaa wuri.
44017024	"Naan ɗi wuri leyil ɗiisi, ki̶ mbii ɗi mo ndi̶ghi̶n yil ni jir. Wuri a Daa mu ɗeng ki̶ yil ɗiisi, ki̶ ba wurii tong a ndi̶ghi̶n lu ɗi gurum moo ɗik shi sar mpee seyil nwuri kas.
44017025	Ba wurii tang mee ɓam pu gurum ɗi kas koo diɓen, mpeeɗi a wuri shikáa fi̶ri, wurii cín seen ki̶ nook ngurum mo, ki̶ mbii mo jir zak.
44017026	A ndi̶ghi̶n gurum mi̶ndong, ɓe Naan wuri le peeput kì̵ gurum ɗi mo ndi̶ghi̶n yil ni mo shini-shini jir. Wuri le ku mo tong nkaa yil ni jir. Wuri kì̵ tap leɓit ni mo, ki̶ peeɗar kì̵ yil furu ni mo shini-shini zak.
44017027	Naan wuri c`in ki̶si, a mpeku gurum mo tang wuri ɗi, meeɓe, mon ntang wuri kat, mpeeɗi ba wuri jong ki̶ mun gurum kas.
44017028	A mpee iiko kì̵ Naan, ɓe muu kat seen, ki̶ muu mwaan, ki̶ mun ɗi zak. Kaaɗi pak nyemkook fuu moo sat si nee, 'Mun zak, a jep fi̶ri mo.'
44017029	Kaaɗi mun a jep kì̵ Naan mo si, ɓe ba ni ret ku mu pan nee, mi̶se kì̵ Naan ni a kaa mbii ɗi gurum moo ɗak a shi zinariya, koo azurfa, koo jwak, koo mee mbii ɗi gurum mo am ni shi seen furu kas.
44017030	Gyet yam ɓe ba Naan wuri kak ki̶ mwen mu gurum ni mo kas, amma yaksi, ɓe wurii sat ngurum mo tuwap jir, koo a ndi̶ghi̶n yil ɗiiɗang ye.
44017031	Mpeeɗi Naan wuri kì̵ lepuus ɗi wurin ntokɗiyeel ngurum ɗin ndi̶ghi̶n nyil ni jir, shi gwar ɗi wuri kì̵ ten bi̶lip. Naan wuri kì̵ kám langting mi̶ni ngurum mo agaak jir, mpeeɗi wuri kì̵ yaghal ki̶ gwar mi̶ni a peemúut."
44017032	Kaaɗi mo ki̶ling Pool satpo nkaa yaghal a peemúut, ɓe pak mo shwar wuri shi shwar mu ɓákpee, amma pak mo nee. Muu riɓet ku wugha baa satpo ɗi nkaa mbii ɗiisi zak.
44017033	Aasi ɓe Pool wuri yaghal yit peekuur ni.
44017034	Pak gurum ni mo so ndang wuri, ki̶ mo cínzeen. Mɓut nyem ɗi mo cínzeen ni, a Diyonisiyus ɗi wuri a memee mɓut nyemnan mu peekuur ɗi moo pet ni a Ariyopagus, ki̶ mee mat ɗi moo petsum fi̶ra a Namaris, ki̶ pak gurum mo.
44018001	Aɓwoon ɗiisi, ɓe Pool wuri yaghal yit Afens, ɓe wuri so nKoronti.
44018002	Ɓe wuri kat mee ngu Yahudi, ɗi moo petsum fi̶ri a Akwila, ɗi mo làa wuri a mPontus. Wuri ki̶ mat fi̶ri Priskila mo yaghal a Itali j`i nKoronti ni. Mpeeɗi mishkagham Klaudiyus wuri sat nee, nyem Yahudi mo jir, mo yaghal aku Rom. Pool wuri so pe mo ɗi.
44018003	Ɓe wuri tong pe mo ɗi, mpeeɗi wuri a nguɗak tent kaa mo si, ki̶ mo c`in ɗak furu ashak zak.
44018004	Koo a parpuus Nookɗi ɗiiɗang ye, ɓe Pool wurii naa mɓeetshik ki̶ nyem Yahudi mo, ki̶ wurii le ku nyem Yahudi mo, ki̶ nyem Heleni mo cínzeen.
44018005	Kaaɗi Silas ki̶ Timoti mo tong mMasidoniya j`i wul, ɓe Pool wuri fes lekáa fi̶ri kyap, mpee satpo ɗiiret ni, ki̶ wuri c`in langting nyem Yahudi mo nee, Jesu wuri a Kristi.
44018006	Amma kaaɗi nyem Yahudi mo kwarpo ni, ki̶ mo satpo ɗiibuu nwuri, ɓe wuri cighi̶r ki̶ ki̶ɓwoon mmo, ɓe wuri sat mmo shi tughup nee, "Katɗang wu murap ndi̶ghi̶n shikbish fuu mo, ɓe a wun lesuk. Ba mee sar fi̶na ɗiɓut kas. Yaghal nyaksi, ɓe wan nso a pe nyem ɗi ba mo a nyem Yahudi mo kas."
44018007	Wuri yaghal nyit lu kì̵ Naan mu nyem Yahudi ni mo, ɓe wuri so ɗel ntulu kì̵ mee gwar ɗi moo petsum fi̶ri a Tituyus Jastus. Wuri a mee nguseyil Naan, ɗi lu fi̶ri ni kus ki̶ lu kì̵ Naan ni.
44018008	Krispus ngo ɗiiɗes lu kì̵ Naan ni, wuri cínzeen nDaa ashak ki̶ nyemlu fi̶ri mo jir. Ki̶ gurum mo ɗes ndi̶ghi̶n nyem Koronti mo, ɗi mo ki̶lingpo kì̵ Pool ni, ɓe mo cínzeen, har mo c`in baptisma mmo zak.
44018009	Parmeeci sí mpar, ɓe Daa wuri katpo ki̶ Pool ndi̶ghi̶n sughun nee, "Taji ki̶i̶rmuut yaa wugha kas, amma a satpo ni, ki̶ taji a nook sat ni kas.
44018010	Mpeeɗi wan ɗi ashak ki̶ wugha. Ba mee gurum mmak c`in mee mbii nwugha kas. Mpeeɗi wan ɗi ki̶ gurum mo ɗes ndi̶ghi̶n birni ɗiisi ni."
44018011	Aasi ɓe, Pool wuri tong ndi̶ghi̶n birni nKoronti, mpee ɓit mi̶ndong ki̶ kaghar, wurin nkaa kámpo Naan ngurum mo.
44018012	Amma ndi̶ghi̶n ɓit ɗi moo le Galiyo wuri a gofna mu yil Akaya, ɓe nyem Yahudi mo ɓàlkáa ashak, ɓe mo yaa Pool so ki̶ wuri pe nyemtokɗiyeel mo ɗi.
44018013	Mo sat nee, "Gwar ɗiisi wuri nkaa pi̶ring ki̶ pan mu gurum mo, mpeku mo seyil ɗi nNaan ndi̶ghi̶n ar ɗi ba ni ntiit ki̶ Waar ni kas."
44018014	Amma kaaɗi Pool wuri ɗoghom katpo, ɓe Galiyo ɗi wuri a gofna, wuri sat nyem Yahudi ni mo nee, "Wun nyem Yahudi mo! Katɗang ɓe ɗi gwar ɗiisi wuri c`in a mee mbii ɗiibish, ki̶ koo ɗi wuri wat a mee mbii, ɓe ɗi wan mmak lekom kun ki̶ling wun ɗi.
44018015	Amma kaaɗi ni a ɓeetshik nkaa pak po mo, ki̶ sumpo, ki̶ Waar fuu mo, ɓe wu so wu ɓeet mi̶ni mbuu shikáa fuu. Ba wan riɓet ɗee a ngutokɗiyeel mu mbii kaa mi̶ni mo si kas."
44018016	Ɓe wuri ceen mo pwat aku ndi̶ghi̶n luɗiyeel ni.
44018017	Mo jir mo yaa Sostenis, ngo ɗiiɗes nkaa lu kì̵ Naan ni, ɓe mo ni̶ram wuri mpolu ɗiyeel ni, amma ba Galiyo wuri lekáa ɗiki̶ kas.
44018018	Pool wuri waa baa tong ɗi nKoronti ni ɗes ashak ki̶ nyemso ndang Jesu ni mo. Ɓe wuri yaghal yit mo, ɓe wuri ɗel ndi̶ghi̶n jirgi am, mpee so nyil nSiriya, ashak ki̶ Priskila ki̶ mish fi̶ra Akwila. Akuɗang Pool wuri yaghal so, ɓe wuri sak káa fi̶ri nSenkiriya, mpeku wuri gampo ɗi wuri kì̵ ten tuwoor nin nNaan nkaa shin fi̶ri.
44018019	Mo j`i wul ndi̶ghi̶n yil Afisus ɓe Pool wuri yit Priskila ki̶ Akwila mpeemi̶ni. Amma wuri so ɗel ndi̶ghi̶n lu kì̵ Naan, ku wuri yakshii kì̵ po mo ashak ki̶ nyem Yahudi mo.
44018020	Kaaɗi mo ɗang pu wuri ku wuri pan yém ɗi pe mo, ɓe wuri cíi.
44018021	Amma kaaɗi wuri yaghal yit mo, ɓe wuri tuwoorpo mmo nee, "Katɗang nNaan riɓet, ɓe wan mbaaj`i pe wun ɗi." Aasi ɓe, wuri ɗel ndi̶ghi̶n jirgi am.
44018022	Kaaɗi wuri so wul nSizariya, ɓe wuri kàa nJerusalem, ku wuri tok ɗi ki̶ nyemso ndang Jesu ni mo. Aɓwoon mi̶ni, ɓe wuri so Antiyok.
44018023	Aɓwoon ɗi wuri pan c`in rep teer mo ɗi, ɓe wuri yaghal so shipee-shipee, nkoghop yil nGalati, ki̶ Firjiya, wuri nkaa cínɓal mputughup nyemso ndang Jesu ni mo jir.
44018024	Mee ngu Yahudi ɗi moo petsum fi̶ri a Apolos, ɗi mo làa wuri a nAlekzandriya. Wuri a mee nguman, ki̶ wuri man takarda kì̵ Naan ɗes hakyeng.
44018025	Mo kì̵ kám ar ɗi ni a mu Daa nwuri, ki̶ wurii ɗar ɓal-ɓal ndi̶ghi̶n ni. Wuri satpo, ki̶ wurii kám ngurum mo nkaa Daa Jesu ndi̶re-ndi̶re, amma jir ki̶si, ɓe wuri man a baptisma mu Joon ɓejee ɗak.
44018026	Wuri ɗoghom satpo kì̵ Naan agaak, ba ashak ki̶ mee ki̶i̶rmuut kas, ndi̶ghi̶n lu kì̵ Naan ni. Kaaɗi Priskila ki̶ Akwila mo ki̶ling wuri, ɓe mo pet wuri so ntulu furu, ku mo si̶ghi̶t kám ar kì̵ Naan ɗi nwuri ndi̶re-ndi̶re.
44018027	Apolos wuri yaghal mpee so Akaya, ɓe nyemso ndang Jesu ɗi mon Afisus mo ɓam wuri, shi ran wasika cín nwuri pán nyemso ndang Jesu ɗi mon nyil Akaya, mpeku mo kaat wuri ɗi, katɗang wuri so wul. Kaaɗi wuri so wul, ɓe wuri ɓam nyem ɗi mo kì̵ cínzeen mpee ɗiiret kì̵ Daa zam.
44018028	Wuri gan nyem Yahudi mo ntoghom kì̵ gurum mo, mpee ɓeetshik, ki̶ wuri kám ngurum mo agaak, wuri nkaa satpo mmo nkaa mbii ɗi mo ndi̶ghi̶n po kì̵ Naan nee, "Jesu wuri a Kristi azeen-nzeen."
44019001	Kaaɗi Apolos wuri ɗi ndi̶ghi̶n Koronti, ɓe Pool wuri nkaa mwaan ndi̶ghi̶n yil mo, har wuri j`i wul Afisus. Ɓe wuri j`i kat pak nyemso ndang Jesu mo ɗi mbirni mi̶ni.
44019002	Ɓe wuri tal pu mo nee, "Kaaɗi jí wu cínzeen, ɓe wuu lap Riin Ɗiiɓang me?" Mo lap nwuri nee, "Waash, ba muu kyam ki̶ling mee po nkaa Riin Ɗiiɓang kas."
44019003	Wuri tal pu mo nee, "Ɗangɓe jí mo c`in a baptisma ɗiiɗang nwun ye?" Mo lap nee, "A baptisma mu Joon."
44019004	Pool wuri sat mmo nee, "Baptisma mu Joon ni a mpee nyem ɗi moo tuwap. Gyet Joon wuri sat nyem Yahudi mo cínzeen a ngo ɗi wurin ndung j`i mɓwoon fi̶ri. A Jesu mmi̶ni."
44019005	Kaaɗi mo ki̶lingpo ɗiisi, ɓe mo c`in baptisma mo ndi̶ghi̶n sum kì̵ Daa Jesu.
44019006	Pool lesar fi̶ri nkaa mo, ɓe Riin Ɗiiɓang sham nkaa mo, har mo katpo shi li̶po ɗiici mo, ki̶ mo satpo kì̵ Naan ngurum mo.
44019007	Nyem ɗi mo lap baptisma ni, mo wul kaghapaat baavul.
44019008	Pool wuri ɗel ndi̶ghi̶n lu kì̵ Naan, mpee tar mo kun, ɓe wurii satpo ni, ba ashak ki̶ ki̶i̶rmuut kas, ki̶ wurii c`in ɓeetshik ki̶ mo, ki̶ wurii gung mpeku wuri kám ɗi mmo agaak nkaa mulki kì̵ Naan.
44019009	Amma pak mo cighi̶r ɓal mputughup, ki̶ mo kwar cínzeen, har mo satpo ɗiibuu nkaa po kì̵ Naan ntoghom kì̵ gurum mo jir. Aasi ɓe, Pool yit mo ɗi, ɓe wuri pi̶rep nyemcínzeen ni mo j`i ashak. Ɓe koo a puus ɗiiɗang ye, ɓe wurii yakshii kì̵ po mo ndi̶ghi̶n lu kam-kam ɗii mu Tairanus.
44019010	Moo naa nc`in aasi har mpee ɓit vul. Aasi ɓe, nyem ɗi moo tong ndi̶ghi̶n yil nEshiya, nyem Yahudi mo, ki̶ nyem ɗi ba mo a nyem Yahudi mo kas, mo jir mo ki̶lingpo kì̵ Naan.
44019011	Naan wuri le ku Pool c`in mbii lukshik mo ɗes, ɗi ba mo kì̵ kyam naa mo kas.
44019012	Har mo lap fuwaat ɗi wurii pwos wun ɗishik, ki̶ nli̶r ɗi wurii lop mo, ku mo so tung nyemgok mo ɗishik, ɓe mo kat bar ndi̶ghi̶n shwal furu mo shini-shini, ki̶ riin ɗiibish mo pwat mɓut ngurum mo ɗes zak.
44019013	Amma mee das mo ɗi mɓut nyem Yahudi mo, ɗi moo mwaan so shiyil-shiyil, ku moo ceen riin ɗiibish mo ɗi. Mo ɗoghom satpo nyem ɗi mo ki̶ riin ɗiibish mo ndi̶ghi̶n sum kì̵ Jesu, ɓe mo sat nee, "Ndi̶ghi̶n sum kì̵ Jesu ɗi Pool ki̶ satpo nkaa wuri si, ɓe wan sat nwugha, a put aku."
44019014	Mee ɗyemni̶ghi̶nshak mo ɗi povul, ɗi mo a jep kì̵ mee pris ɗiiɗes mu nyem Yahudi mo, ɗi sum fi̶ri a Skiiva. A mo a nyem c`in mi̶ni.
44019015	Riin ɗiibish ni lap mmo nee, "Wan man Jesu, ki̶ wan man Pool zak, amma wun a we mo ye?"
44019016	Ɗangɓe gwar ɗi wuri ki̶ riin ɗiibish ni, wuri yaghal met taa nkaa mo, har wuri met mmo mɓal jir furu. Wuri nas mo, ki̶ wuri le láa mo, ki̶ wuri yilang nli̶r furu mo, har mo yaghal swa pwat ndi̶ghi̶n lu ni ngúm, ɓe toghom ki̶ sham mmo.
44019017	Kaaɗi mbii ɗiisi ni ɗee a ɗiimi̶man pe nyem Yahudi mo, ki̶ nyem Heleni mo ɗi moo tong ndi̶ghi̶n yil Afisus, ɓe ki̶i̶rmuut yaa mo jir, har gurum mo le ɗiiɗes sum kì̵ Daa Jesu.
44019018	Gurum mo ɗes mɓut nyem ɗi mo cínzeen, mo j`i woo shikbish furu mo, ki̶ ɗak furu ɗiiɓish mo agaak zak.
44019019	Pak gurum mo ɗes mɓut nyem ɗi moo c`in yen ɗiibish mu numpee mo, mo kok takarda mu yen furu ni mo, ku mo j`i fwo mo nwus ntoghom kì̵ gurum ni mo jir. Kaaɗi mo tang shaghal kì̵ takarda ɗi mo fwo nwus ni mo, ɓe mo kat shaghal azurfa mo wul duɓu laarpaat.
44019020	Aasi ɓe, po kì̵ Daa ni so shipee-shipee jir, har ni ɓal hakyeng.
44019021	Aɓwoon ɗi mbii ɗiisi mo kì̵ c`in, ɓe Pool wuri naa ni ret ne, ku wuɗi so nJerusalem, ɓe wuɗin nyaa ar ni so put a mMasidoniya ki̶ Akaya. Ɓe wuri sat nee, "Aɓwoon ɗi wan so wul nJerusalem, ɓe ni ating wan nso nyil nRom zak."
44019022	Pool wuri lop Timoti ki̶ Erastus ɗi mo a nyemɓam fi̶ri mo, ku mo so mMasidoniya akiyeen fi̶ri, amma wuri shikáa fi̶ri, wuri pan yém ɗiilee ndi̶ghi̶n yil nEshiya ni.
44019023	Ntiit ki̶ mi̶ni, ɓe gurum mo yaghal ki̶ po ɗiibish ɗi ni daampee zam nkaa po kì̵ Naan ni.
44019024	Mee nguki̶lom, ɗi wurii ɗak mbii mo shi azurfa, ɗi moo pet sum fi̶ri a Demetriyus. Wurii naa nki̶lom rep jep k`um mo, shi azurfa ɗi mo lapshak ki̶ wura k`um Artemis ɗiiɗes ni, har ɗak ɗiisi nii j`i ki̶ shaghal nyemki̶lom ni mo zam.
44019025	Demetriyus wuri pi̶rep nyemki̶lom ni mo j`i ashak jir, ki̶ nyem ɗi ɗak furu ni mo, a kaa mu nyemki̶lom ni mo si zak. Ɓe wuri sat mo nee, "Daa mo! Wu man nee, mun muu kat shaghal ɗes a ndi̶ghi̶n ɗak funu ɗiisi.
44019026	Yaksi wun shikáa fuu, ɓe wuu naa, ki̶ wuu ki̶ling mbii ɗi gwar ɗi moo pet wuri a Pool si wurii c`in. Wuri sat ne, naan ɗi gurum moo ɗak mo a shi sar, ɓe ba mo a naan kas koo diɓen, ki̶ wuri kì̵ cighi̶r kì̵ putughup kì̵ gurum mo ɗes ndi̶ghi̶n birni Afisus, ki̶ yil ɗi mon nkoghop nEshiya jir. Nee, taji mo seet k`um ni mo kas.
44019027	Wu naa zak, yaksi ba ɗak funu ni kuɗi kì̵ mee sum ɗiiret kas. Ba a ɗak funu ni ɓejee ɗak kas, ki̶ Artemis ɗiiɗes, wuran nɗee a mbii shwar ngurum mo, ki̶ naan ni wura shikáa fi̶ra zak. Gurum ɗi mon nkoghop nyil nEshiya, ki̶ yil si jir, moo seyil a nwura."
44019028	Kaaɗi mo ki̶lingpo mi̶ni, ɓe ni láa mmo mɓut zam, mo le or po mi̶ndong, mo sat nee, "Artemis mu Afisus wura a ɗiiɗes!"
44019029	Gurum ɗi mon ndi̶ghi̶n birni ni, mo jir mo lap or ni zak. Gurum ni mo so yaa Gayus ki̶ Aristaakus ɗi mo a nyem Masidoniya mo, ki̶ ɗi mo a shaar mwaan kì̵ Pool, ɓe mo so ki̶ mo ki̶lak-ki̶lak a peekuur.
44019030	Pool wurii riɓet so ɗar akiyeen kì̵ gurum ni mo, amma nyemso ndang Jesu mo cíi nwuri.
44019031	Pak nyemnan-nan ɗin nyil Eshiya mo, ɗi mo a shaar kì̵ Pool. Mo lop so nwuri nee, taji wuri so ɗi a peekuur ni kas.
44019032	Gurum ni mo le or ɗi a peekuur ni jir, mon nkaa sat mbii mo shini-shini, mpeeɗi ni̶ghi̶n kì̵ gurum ni mo, ba mo man mbii ɗi ni le ku mo kuur ashak kas.
44019033	Nyem Yahudi mo le ku Alekzanda wuri so ɗar akiyeen kì̵ gurum ni mo, ɓe wuri ɗiyeep sar, mpeku gurum ni mo ɗok ɗi ti̶tik, mpeeɗi wurii riɓet satpo ngurum ni mo nee, ba wuɗi ki̶ nyem fi̶ɗi mo, wuɗun kì̵ c`in mee mbii ɗiibish kas. Mpeeɗi kaaɗi gurum ni mo naa Alekzanda wuri ɗar akiyeen, ɓe mo pan nee, a wuri ki̶ mbii ni.
44019034	Ki̶ kaaɗi mo naa nee, wuri a ngu Yahudi, ɓe mo si̶ghi̶t le or po mi̶ndong jir, mpee awa vul. Mo nkaa sat nee, "Artemis, mu Afisus, wura a ɗiiɗes!"
44019035	Kaaɗi nguran mu birni ni wuri le ku gurum mo ɗok titik, ɓe wuri sat mmo nee, "Wun nyem Afisus mo! A we nook man nee, a wun a nyem ɗi wuu tap ki̶ lu k`um mu Artemis ɗiiɗes ndi̶ghi̶n Afisus kas ye? Ki̶ nhi̶k ɗi gyet ni tong aɗeng sham taa mpesi kas ye?
44019036	Ba mee gurum mak cíipo kì̵ mbii ɗiisi mo kas. Mpeemi̶ni ɓe ni ret ku wu tong caghat, ku taji wu c`in mee mbii ki̶lak-ki̶lak ki̶si kas.
44019037	Wun kì̵ j`i ki̶ nyem ɗiisi mo mpesi, ɓe ba mo kì̵ c`in mee wat ndi̶ghi̶n lu k`um fuu ni mo kas, ki̶ ba mo sat mee po ɗiibish nkaa naan fuu ɗiiɗes wura kas zak.
44019038	Katɗang ɓe ɗi Demetriyus wuri ashak ki̶ niyee fi̶ri mo, mo ki̶ mee po nkaa mee gurum, ɓe mo so ki̶ po ni nluɗiyeel, peeɗi nyemɗiyeel mo ɗi, mpeku mo ɓeetpo ni ɗi.
44019039	Amma kat wuu tang a mee mbii ɗiici, ɓe wu ɓeetpo mi̶ni a peekuur ki̶ nyemyil ni mo.
44019040	Azeen-nzeen mun nɗel nkun, katɗang mo so ki̶ mun nluɗiyeel mpee or ɗiicicinsi, mpeeɗi ba mu manshii kì̵ mbii ɗi wuu fwo or nkaa ni kas, ki̶ zak, ba kuur fuu ni ki̶ mee koghop ni kas."
44019041	Aɓwoon ɗi wuri kì̵ satpo mi̶ni, ɓe wuri sat ngurum ni mo so ntulu furu mo.
44020001	Aɓwoon ɗi or ni kyes, ɓe Pool wuri pi̶rep nyemso ndang Jesu mo, ɓe wuri katpo ki̶ mo, mpee cínɓal mmo mputughup, ɓe wuri sat ɗang mukaat mmo, ɓe wuri yaghal so mMasidoniya.
44020002	Wuri mwaan so nkoghop nyil mi̶ni mo jir, wuri nkaa cínɓal mputughup ngurum ni mo, har wuri j`i wul nyil nGriis.
44020003	A peeɗi wuri c`in tar kun ɗi. Nyem Yahudi mo ɓalpo furu ashak nkaa wuri, ɓe kaaɗi wurin ndung ɗel njirgi am mpee so nyil nSiriya, ɓe wuri waa yaa ar ni a mMasidoniya.
44020004	Ɓe Sopata làa kì̵ Pires ngu Beriya, wuri so ndang Pool ki̶ Aristaakus ki̶ Sekundus, ɗi mo a nyem Tasoloni mo, ki̶ Gayus ngu Deebi, ki̶ Timoti, ki̶ Tikikus, ki̶ Trofimus ɗi mo a nyem Eshiya mo.
44020005	Nyem ɗiisi mo shee so wul nTrowas mmun nti̶leng, ki̶ mo gong j`i funu a mbirni mi̶ni.
44020006	Mun mu ɗel njirgi am nFilipi, aɓwoon kì̵ retnyit mu se bred ɗi ba ni ki̶ yist kas. Ɓe ndi̶ghi̶n teer mo paat, ɓe mu so mu wul pe mo ɗi nTrowas ni. Har mu c`in teer povul ɗi mpee mi̶ni.
44020007	Parpuus ɗin nshee mɓut teer ɗiipovul, ɓe mu kuur ashak mpee se Tong Ashak. Pool wuri kì̵ ɗak shin, mpeku daɗaar wuri so mwaan ɗi, ɓe wuri satpo ngurum mo. Wuri sat a nyaapo ni ɗak, har so wul nnaar mpar.
44020008	Mo kì̵ le fitila mo ɗi ɗes ndi̶ghi̶n luɗeng ɗi muu kuur ɗi ni.
44020009	Mee zi̶lang ɗi moo pet sum fi̶ri a Yutikus wurii tong mpo fung mu luɗeng ni, ɓe kaaɗi Pool sat a nyaapo Naan ni ɗak, ɓe saam ɗoghom nyaa Yutikus, har saam ni j`i met nwuri mɓal, ɓe wuri yaghal mpo fung mu luɗeng ɗiikun ni, sham taa nyil, kaaɗi mo sham mang wuri, ɓe mo kat wuri kì̵ muut.
44020010	Ɓe Pool sham zan shin fi̶ri nkaa kúm kì̵ zi̶lang ni, ɓe wuri kup kúm ni, ɓe wuri sat ngurum ni mo nee, "Taji ni daampee nwun kas, mpeeɗi wuri ɗi ki̶ seen."
44020011	Ɓe Pool wuri baakàa ɗi nluɗeng ni, wuri yal bred se. Aɓwoon ɗi wuri kì̵ katpo ki̶ mo har ɓit mang, ɓe wuri yaghal so.
44020012	Mo so ki̶ ɗyem zi̶lang nin ntulu ki̶ seen, ɓe mo kat retnyit ɗes hakyeng.
44020013	Pool wuri sat mun nee, wuɗi riɓet so Asos a nshii, mpeemi̶ni ɓe mun mu so mu ɗel ndi̶ghi̶n jirgi am, har mu so mu wul Asos nwurin nti̶leng, a peeɗi mun mmang wuri ɗi.
44020014	Kaaɗi wuri j`i kat mun Asos, ɓe mu mang wuri ndi̶ghi̶n jirgi am ni, ku mu so ɗi mMitilini.
44020015	Mu waa mu yaghal mMitilini ni, ɓe daɗaar ni mu jí mu wul kus ki̶ yil nKiyos. Daar ni zak, ɓe mu j`i mu wul nkoghop nSamos, ki̶ daar ni zak, ɓe mu j`i mMiletus.
44020016	Pool wuri lepan mpee ɗel so Afisus ndi̶ghi̶n jirgi am ni, mpeku taji wuri waa taa ɗee ndi̶ghi̶n yil nEshiya kas, mpeeɗi wuri riɓet wurung, mpeku kat ni mak c`in, ɓe wuri wul ɗi nJerusalem parpuus Pentikos.
44020017	Kaaɗi Pool wuri wul mMiletus, ɓe wuri lop so nyemnan-nan mu Eki̶lisya ɗin Afisus mo, ne mo j`i kat wuɗi.
44020018	Ɓe kaaɗi mo j`i wul pe wuri ɗi, ɓe wuri satpo mmo nee, "Wun shikáa fuu, wu man tong fi̶na nnaar fuu puji wan shee j`i ɗi nkoghop nyil nEshiya.
44020019	Gyet wan c`in ɗak mu Daa ni, ba shi mee ɗiyeepkáa kas, ki̶ wan ki̶n shwaajeel ɗes mpee c`in ɗak ni shiparci-shiparci, ki̶ mpee cip ɗi jí nyem Yahudi mo le mpee wan.
44020020	Wun shikáa fuu wu man zak nee, ba gyet wan ɓes mpee sat mee mbii ɗi ni ki̶ koghop ni pe wun ɗi kas. Wan ki̶n kámpo nkaa Jesu nwun jir agaak, ki̶ wan ki̶n son nkámpo ni nwun shilu-shilu zak.
44020021	Gyet wan ki̶n sat zeen nyem Yahudi mo, ki̶ nyem ɗi ba mo a nyem Yahudi mo kas, shiɓal nee, ni ret ku mo tuwap jir, ku mo j`i pe Naan ɗi, ki̶ mo cínzeen ɗi nDaa funu Jesu Kristi zak.
44020022	Yaksi, wu naa wan ndung so nJerusalem, mpeeɗi a Riin Ɗiiɓang wuri lop wan so, ki̶ ba wan man mbii ɗi nin nso kat wan ɗi mpee mi̶ni kas.
44020023	Amma Riin Ɗiiɓang wuri kám nwan nee; koo a ndi̶ghi̶n birni ɗiiɗang ye, ɓe jeel ki̶ gong wan, ki̶ gurum mon nyaa wan shaghat zak.
44020024	Ba wan le san fi̶na ni ki̶ mee koghop ni pe wan ɗi kas, amma wan ki̶n riɓet ku wan kyes a ɗak ɗi Daa Jesu wuri kì̵ cín nwan mpee c`in ni. Ɗak ɗi wuri cín ni nwan nɗiisi, ku wan satpo ɗiiret ɗi ngurum mo nkaa zughum kì̵ Naan.
44020025	"Yaksi wan man nee, ba memee ndi̶ghi̶n wun, ɗi gyet wan ki̶n mwaan nnaar fuu, mpee satpo nwun nkaa mulki ki̶ Naan ni, wun mbaa wu naa wan ɗi kas.
44020026	Mpeemi̶ni, wan ki̶n sat nwun cicinsi nee, katɗang ɓe memee fuu muut mɓut shikbish, ɓe sar fi̶na mo paat.
44020027	Mpeeɗi ba gyet wan ɓes mpee sat pan kì̵ Naan mo jir nwun kas.
44020028	Mpeemi̶ni, wun nyem ɗi Riin kì̵ Naan wuri kì̵ le a nyemnaa kuur kì̵ tum ni mo jir, wu tap ki̶ káa fuu mo riret, ki̶ wu kiyeer Eki̶lisya mu Naan ɗi wuri kì̵ seet ni [nshin shi toghom mukáa fi̶ri.]
44020029	Wan man nee, aɓwoon ɗi wan ki̶n so, ɓe ncuwe ɗiiɓiyaal mo, mon nj`i ɗel nnaar fuu, ɓe ba mon nyit tum ni mo ɗi kas.
44020030	Pee nii j`i, ɓe pak gurum mon nyaghal nnaar fuu, mon nsatpo ɗi mo a ɗung nkaa zeen ni, mpeku mo ɗul nyemso ndang Jesu mo so ɗi ndang mo.
44020031	Mpeemi̶ni, ɓe wu tong shi gongpee, ki̶ taji wu mander kas nee, gyet mpee ɓit mo kun, ɓe ba wan nook satpo ni nwun mpar ki̶ puus shiɓal, ki̶ shi yitmwaan kas.
44020032	"Yaksi, ɓe wan le wun nsar kì̵ Naan, ki̶ po ɗiiret fi̶ri ɗi ni ki̶ ɓal mpee ɗik wun, ku ni cín ɗiiret mu Naan, ɗi wuri ki̶ ni mpee nyem fi̶ri mo jir nwun zak.
44020033	Ba wan ki̶n kyaghar mee azurfa, koo zinariya, koo nli̶r kì̵ mee gurum kas.
44020034	Wun shikáa fuu wu man nee, a shi sar fi̶na ɗiisi mo, ɓe wan ki̶n c`in ɗak shi mo, mpee mbii ɗi wan ki̶n riɓet mo, har ki̶ mpee mbii ɗi nyem ɗi mo ashak ki̶ wan moo riɓet zak.
44020035	Wan ki̶n kám nwun ndi̶ghi̶n mbii mo jir, nee, a shi ɗak mu káa fuu mo, ɗangɓe wun mɓam nyem ɗi ba mo kat ɓal kas, kaaɗi muu panpo ɗi Daa Jesu wuri kì̵ sat shikáa fi̶ri si nee. 'Kat gurum cín mbii, ɓe wurin nkat ɗiiret met ngo ɗi wuri lap ni.' "
44020036	Aɓwoon ɗi Pool satpo mi̶ni, ɓe wuri nkurum furum ashak ki̶ mo jir, ku wuri c`in aduwa ɗi.
44020037	Kaaɗi mo ɗoghom sat ɗang mukaat mPool, ɓe mon nkaa wal, ki̶ moo j`i lesar wurin ntook, ki̶ moo tuwaas wuri shi mi̶shpoo zak.
44020038	Mbii ɗi ni si̶ghi̶t wat putughup mmo met jir, ni a po ɗi Pool wuri sat mmo nee, ba mon nkuɗi ki̶ naa yit fi̶ɗi kas. Mo so sel wuri har mpo jirgi am.
44021001	Aɓwoon ɗi muu sat ɗang mukaat mmo, ɓe mu ɗel njirgi am, ɓe mu yaa ar wur-wur mu so nyil nKos. Daɗaar ni, ɓe mu so mu wul nRodes. Mu yaghal mpeemi̶ni, ɓe mu so mPatara.
44021002	Kaaɗi mu kat mee jirgi am ɗi ni ndung can ɗel nFonisha, ɓe mu ɗel ndi̶ghi̶n ni, ɓe mu yaghal.
44021003	Kaaɗi mu naa yil nSaiprus ki̶ ɗee, ɓe mu yit ni nsarkul, mu ɗel mu so akiyeen har nyil nSiriya. Mu so mu sham mbirni nTaya, mpeeɗi jirgi am nin nsham kì̵ lee mo a mpeemi̶ni.
44021004	Kaaɗi mu katpee ɗi pak nyemso ndang Jesu mo ɗi, ɓe mo sat mPool nee, taji wuri so nJerusalem kas.
44021005	Amma kaaɗi puus so funu ni j`i wul, ɓe mu yaghal mu sekiyeen ki̶ mwaan funu. Ɓe nyemso ndang Jesu ni mo ashak ki̶ mat furu mo, ki̶ jep furu mo, mo so ndang mun har mɓwoon birni ni, a peeɗi mu kurum nfurum mpee c`in aduwa ɗi ashak ki̶ mo mpo bahar ni.
44021006	Aɓwoon ɗi mu sat ɗang mukaat nshak, ɓe mun mu ɗel ndi̶ghi̶n jirgi am ni, ɓe mo baa ntulu.
44021007	Ɓe mun mu sekiyeen ki̶ mwaan funu. Mu yaghal nTaya, ɓe mu j`i mu wul nPolemayas. Ɓe mu so mu tok ki̶ nyemso ndang Jesu mo mpeemi̶ni, ki̶ mu tong ashak ki̶ mo, har mu teer ashak ki̶ mo.
44021008	Daɗaar ni, ɓe mu yaghal, mu so mu wul nSizariya, ɓe mu tong ntulu kì̵ Filip ngubishara ɗi wuri a memee mɓut nyem ɗiipovul si mo, ɗi gyet mo kì̵ bi̶lip mo nJerusalem.
44021009	Filip wuri ki̶ jiraap mo feer, ɗi ba mo kì̵ soɗik kas. Jiraap ɗiisi ni moo satpo nkaa mbii ɗi ni ndung j`i.
44021010	Kaaɗi mu pan mu yém ɗi, mpee shiiteer mo kong, ɓe mee ngusatpo kì̵ Naan ɗi sum fi̶ri a Agabus, wuri tong nJudiya j`i ɗi.
44021011	Kaaɗi wuri j`i pe mun ɗi, ɓe wuri mang fuwaat ɗi Pool ki̶ ɗiin mɓwoon, ɓe wuri ɓwaghat sar kì̵ shii fi̶ɗi mo ɗishik. Ɓe wuri sat nee, "Riin Ɗiiɓang wuri sat nee, nyem Yahudi ɗi mon nJerusalem, mon nso mɓwaghat ngufuwaat ɗiisi ni aasi zak, ki̶ mon ncín wuri nsar kì̵ nyem ɗi ba mo nyem Yahudi mo kas."
44021012	Kaaɗi mu ki̶ling po mi̶ni, ɓe mun ki̶ kaghar ni mo, mu ɗang pu Pool mpeku taji wuri so nJerusalem kas.
44021013	Amma Pool wuri lap nee, "A me le ɗang wuu wal, ku wuu wat putughup fi̶na ɗi ye? Yaksi wan ki̶n ɗak san, ba a mpeku mo ɓuɓwaghat wan ɗi ɓejee ɗak kas, koo a mpeku wan muut ɗi ndi̶ghi̶n yil nJerusalem zak, mpee sum kì̵ Daa Jesu."
44021014	Kaaɗi ba mu mak cíi nwuri kas, ɓe mu nook, ki̶ mu sat nee, "See a mbii ɗi Daa Naan c`in ki̶ wugha ɗak."
44021015	Aɓwoon kì̵ rep shiiteer mo, ɓe mu ɓwaghat lee funu mo, ku mu kàa ɗi nJerusalem.
44021016	Pak nyem Jesu ɗi mon nSizariya mo j`i ndang mun, har mo j`i wul ki̶ mun ntulu ki̶ Mason, a peeɗi mu tong ɗi. Wuri a ngu Saiprus, ki̶ wuri a memee mɓut nyemso ndang Jesu ɗin nshee mo.
44021017	Kaaɗi mu j`i mu wul nJerusalem, ɓe nyemso ndang Jesu mo kaat mun shi retnyit.
44021018	Daɗaar ni, ɓe Pool so ki̶ mun pe Jemis ɗi, a peeɗi nyemnan mu Eki̶lisya mo ɗi ashak jir.
44021019	Aɓwoon ɗi Pool wuri kì̵ tok ki̶ mo, ɓe wuri yaa yakshii ni mmo ndangshak-ndangshak, mbii ɗi Naan le ku wuri c`in mo ndi̶ghi̶n nyem ɗi ba mo a nyem Yahudi mo kas.
44021020	Aɓwoon ɗi mo ki̶ling po nkaa mbii mi̶ni mo, ɓe mo kwoop Naan hakyeng. Ɗangɓe mo sat mPool nee, "Ɗyemni̶ghi̶n funu, a naa nyem Yahudi mo ɗes hakyeng mo kì̵ ɗee a nyemcínzeen mo, ki̶ mo fes le putughup furu mo nkaa Waar kì̵ Mosis.
44021021	Mo kì̵ ki̶lingpo nkaa wugha ne, 'Wugha kì̵ kám nyem Yahudi mo jir, ɗi moo tong mɓut nyem ɗi ba mo a nyem Yahudi mo kas, ne, mo yit Waar kì̵ Mosis mo, ki̶ taji mo can jep furu mo kas, ki̶ taji mo tap ki̶ mbii ɗi puun funu moo loghot ki̶ c`in mo kas.'
44021022	To, yaksi, ɓe wughan nc`in a meye? A lekom ku a ki̶ling mbii ɗi mun nsat, ɗi ni ret ku a c`in. Mpeeɗi ting mon nki̶ling nee, aa j`i.
44021023	A mbii ɗi muu riɓet ku a c`in nɗiisi. Mun ki̶ gurum mo feer, ɗi mo kì̵ tuwoorpo nDaa Naan nkaa káa furu.
44021024	A so ashak ki̶ mo, ku wu c`in mbii ɗi wun nlesuk ɗee ɗi a ɗiiɓang nyit kì̵ Naan. A wughan nkwat shaghal mpee mbii ɗi mon nc`in jir. Ɗangɓe mon mmak sak shoopkáa furu mo zak. A ndi̶ghi̶n ar ɗiisi, ɓe koo a weye mman nee, ba mee zeen mɓut po ɗi mo kì̵ sat nkaa wugha ni kas, mpeeɗi wugha shikáa fugha aa tap ki̶ Waar kì̵ Mosis ni mo.
44021025	Mpee nyem ɗi mo cínzeen ɗi ba mo a nyem Yahudi mo kas, ɓe mun kì̵ ran wasika mmo, nkaa po ɗi gyet mu yaghal mu ɗar nkaa ni, nee, taji mo se mee mbiise ɗi mo kì̵ ten cín nk`um kas, ki̶ taji mo se toghom kas, [ki̶ taji mo se long ɗi mo mweer took nni kas,] ki̶ taji mo cín ngaa kas."
44021026	Daar ni, ɓe Pool wuri so ashak ki̶ das ɗiifeer ni mo, ku mo c`in mbii ɗi mon nlesut ɗee ɗi a ɗiiɓang nyit kì̵ Naan. Ɓe wuri ɗel ndi̶ghi̶n lu kì̵ Naan ɗiiɗes ni, mpeku wuri sat ɗi ngurum mo, puus ɗi mon nlesut ɗee a ɗiiɓang nin nkyes ɗi, parpuus ɗi koo a weye, ɓe wurin ncín mbiizughum mpee shin.
44021027	Kaaɗi shiiteer ɗiipovul ni mo kus ki̶ gam, ɓe pak nyem Yahudi ɗi moo tong nEshiya mo j`i naa Pool ndi̶ghi̶n Lu kì̵ Naan ɗiiɗes, ɓe mo kar, ki̶ mo jwakshii nkuur kì̵ gurum ni mo jir, har mo yaa Pool.
44021028	Moo le or, ki̶ mon nkaa sat nee, "Wun nyem Isreil mo, wu ɓam mun! Wu naa gwar ɗi wurii so shipee-shipee ndi̶ghi̶n yil ni mo, mpeku wuri kám ngurum mo, ku mo ɓák mun nyem Isreil mo ɗi, ki̶ Waar kì̵ Mosis mo, ki̶ Lu kì̵ Naan ɗiiɗes si zak. Ba a mi̶ni ɓejee ɗak kas, har wuri kì̵ ɗel ki̶ pak nyem ɗi ba mo a nyem Yahudi mo kas ndi̶ghi̶n Lu kì̵ Naan ɗiiɗes zak. Wuri kì̵ le Lu kì̵ Naan ɗiiɗes ni ɗee a ɗiibuu."
44021029	Mo satpo ɗiisi, a mpeeɗi mo kì̵ naa Trofimus ngu Afisus ashak ki̶ wuri ndi̶ghi̶n birni, ɓe mo pan nee, ntong a Pool kì̵ j`i ki̶ wuri ndi̶ghi̶n Lu kì̵ Naan ɗiiɗes ni.
44021030	Ɗangɓe nyem birni ni mo yaghal jir, gurum ni mo swa j`i kuur ashak abet, koo a nkoghop pee ɗiiɗang ye, mo yaa Pool, ɓe mo fee wuri put mɓwoon Lu kì̵ Naan ɗiiɗes ni, ɓe mo shaghat polu ni mo abet-abet.
44021031	Kaaɗi mo nkaa tang pee tu Pool, ɓe komanda mu sooja kì̵ nyem Rom mo, wuri ki̶ling nee, Jerusalem ni gam ki̶ or ɗes zam.
44021032	Abet-abet ɓe wuri pi̶rep sooja mo, ki̶ pak ɗiinan-nan mu sooja ni mo, ɓe mo swa so pe nyem ɗi mo yaa Pool ɗi. Kaaɗi mo naa komanda ni ki̶ sooja mo, ɓe mo nook ni̶ram Pool.
44021033	Ɓe komanda wuri j`i kus ki̶ Pool, ɓe wuri yaa Pool, wuri le ku mo ɓwaghat Pool shi ti̶sek mo vul. Wuri tal nee, "Gwar ɗiisi wuri a weye? Ki̶ wuri kì̵ c`in a meye?"
44021034	Ɓe kuur kì̵ gurum ni mo le or. Pak mo nkaa sat mee mbii, ki̶ pak mo nkaa sat mee mbii ɗiici mo zak. Kaaɗi ba komanda ni wuri mak manshii kì̵ mbii ɗi ni le ku gurum ni moo fwo or ɗes kas, ɓe wuri le ku mo so ki̶ wuri mbarak kì̵ sooja mo.
44021035	Kaaɗi mo j`i wul a pee ki̶kàa mpolu ni, ɓe sooja mo mang wuri ɗiyeep aɗeng mpeeɗi kuur kì̵ gurum ni mo ɗee a kaa nyemtar mo si.
44021036	Mo nkaa le or, ki̶ mo nkaa sat nee, "Wu tu wuri, wu tu wuri!"
44021037	Kaaɗi mo nkaa ɗel ki̶ Pool ndi̶ghi̶n peetong mu sooja ni mo, ɓe wuri sat nkomanda mu sooja ni mo nee, "Kyet a mmak yit nwan sat mee mbii ɗi nwugha wa?" Komanda ni wuri tal pu wuri nee, "Aa man po ki̶ nyem Heleni mo me?
44021038	Ashee! Ba a wugha a ngu Ijip ɗi gyet ndi̶ghi̶n shiiteer ɗiiɗel si mo, ɓe wuri yaghal ki̶ tawai nkaa gwomnati, har wuri ɗul gurum mo duɓu feer, so ndang shin a naar yil, mpee twa gurum mo si kas me?"
44021039	Pool lap nwuri nee, "Wan a ngu Yahudi. Mo làa wan a nTarsus ndi̶ghi̶n yil nSilisiya. Wan a laayil mi̶ni, ɗi ni a mi̶man koo a weye. Wan ɗang pu wugha, a cínpee nwan katpo ɗi kì̵ kuur kì̵ gurum ni mo."
44021040	Komanda ni wuri cínpee wuri. Ɓe Pool ɗar nkaa pee ki̶kàa ni, wuri ɗiyeep sar nkuur kì̵ gurum ni mo, mpeku mo ɗok ɗi titik. Kaaɗi mo ɗok titik, ɓe wuri satpo ngurum ni mo shi li̶po mu nyem Yahudi mo. Wuri sat mmo nee:
44022001	"Ɗyemnaa mo, ki̶ puun fi̶na mo, wu lekom ku wu ki̶ling wan ɗi, ku wan satpo ɗi nwun agaak, ɗi nin nkám nee, ba wan ki̶n c`in mee mbii ɗiibish kas."
44022002	Kaaɗi mo ki̶ling wuri satpo ni mo a shi li̶po mu nyem Yahudi mo, ɓe mo si̶ghi̶t ɗok titik. Ɓe Pool wuri sat nee,
44022003	"Wan a ngu Yahudi, ki̶ mo làa wan a nTarsus mu yil nSilisiya. Amma wan wurang a ndi̶ghi̶n birni ɗiisi. Wan c`in makaranta a nsar kì̵ Gamaniyel. Mo kì̵ tap kám nwan riret hakyeng ndi̶ghi̶n Waar ɗi mo a mu puun funu mo, har wan ki̶ zughur ɗes zam mpee c`in ɗak kì̵ Naan, kaa wun si.
44022004	Har gyet wan ki̶n lejeel ɗes, nkaa nyem ɗi moo so ndang Jesu Kristi, ki̶ zak, wan ki̶n twa pak mo, ki̶ wan ki̶n ɓwaghat mat mo ki̶ mish mo, har wan le mon lushaghat.
44022005	Koo a pris ɗiiɗes si, ki̶ nyemnan-nan ɗiisi mo, ɓe mon mmak c`in langting fi̶na, nee po ɗi wan sat ni azeen. Mpeeɗi gyet wan ki̶n lap takarda a pu mo, mpeku wan so ki̶ ni nɗyemni̶ghi̶n funu nyem Yahudi mo, ɗi moo tong ndi̶ghi̶n Damaskus, ku wan yak nyemso ndang Jesu, ɗi moo tong birni mi̶ni. Mpeku wan j`i ɗi ki̶ mo nJerusalem a ɓuɓwaghat, ku mo lejeel ɗi mmo."
44022006	"Kaaɗi wan a ar so mwaan ni, ɓe wan j`i nwul kus ki̶ Damaskus, kaa puus a naar si. Nɗin mman, ɓe mee peeɓang ɗiiɗes, ni tong aɗeng sham ɓangpee ɗi wan ɗi cighi̶r kaat.
44022007	Ɓe wan taa nyil, ki̶ wan ki̶ling mee ɗoo nii sat nwan nee, 'Sool, Sool, a me le ɗang aa cín jeel nwan ye?'
44022008	Ɓe wan tal nee, 'A wugha weye Daa?' Wuri sat nwan nee, 'A wan Jesu ngu Nazaret ɗi wugha nkaa lejeel nwan.'
44022009	Nyem ɗi mo ashak ki̶ wan, mo naa peeɓang ni, amma ba mo ki̶ling ɗoo ki̶ ngo ɗi wurii katpo kì̵ wan ni kas.
44022010	Ɗangɓe wan tal nee, 'Daa, wugha riɓet ku wan c`in a meye?' Ɓe Daa wuri sat nwan nee, 'A yaghal a so nDamaskus, a mpeemi̶ni ɓe mon nsat mbii mo nwugha jir, ɗi wan ki̶n le mo mpeku wugha c`in ɗi.'
44022011	Wan cighi̶r nɗee a vum, mpee ɓal kì̵ peeɓang ni. Ɗangɓe nyem ɗi mo ashak ki̶ wan, mo yaakam nwan, ɓe mo so ki̶ wan nDamaskus.
44022012	"Mee gwar ɗi moo petsum fi̶ri a Ananiyas, wuri a mee nguso ndang Naan, ɗi wurii c`in mbii ɗi Waar kì̵ Mosis moo sat riret. Nyem Yahudi ɗi moo tong nDamaskus jir, moo cín ɗiiɗes nwuri.
44022013	Wuri j`i ɗar kus ki̶ wan, ɓe wuri sat nwan nee, 'Ɗyemni̶ghi̶n fi̶na Sool, a naapee' Abet-abet ɓe wan naapee, har wan naa wuri.
44022014	Ɗangɓe wuri sat nwan zak nee, 'Naan kì̵ puun funu mo, wuri kì̵ bi̶lip wugha, mpeku wugha man mbii ɗi Naan wuri riɓet ku wugha c`in ɗi, ki̶ mpeku wugha naa Ngo ɗin ndi̶re si, ki̶ a ki̶ling ɗoopo fi̶ri ɗi zak.
44022015	Mpeeɗi wugha nɗee a langting fi̶ri, mpeku wugha satpo ɗi ngurum mo nkaa mbii ɗi wugha naa, ki̶ mbii ɗi wugha ki̶ling zak.
44022016	Yaksi, ɓe aa gong a meye? A yaghal ku mo c`in baptisma ɗi nwugha. Mpeku wugha ɗang ɗi ndi̶ghi̶n sum kì̵ Daa, ku wuri vwang shikbish fugha mo ɗi.' "
44022017	"Kaaɗi wan baaj`i nJerusalem, ɓe wan nkaa c`in aduwa ndi̶ghi̶n Lu kì̵ Naan ɗiiɗes, ɓe wan c`in mee sughun.
44022018	Wan naa Daa, ɓe wuri sat nwan nee, 'A yaghal kyen, a put aku ndi̶ghi̶n Jerusalem ni, mpeeɗi ba mon nlap langting ɗi wugha sat ni nkaa wan kas.'
44022019	Wan lap nee, daa, mo shikáa furu, mo man nee, gyet wan kì̵ ɗel koo a lu kì̵ Naan ɗiiɗang ye, mpeku wan twa nyem ɗi mo cínzeen nwugha, ki̶ gyet wan ki̶n ni̶ram mo zak.
44022020	Ki̶ zak, kaaɗi gyet mo tu Stivin ngusatpo fugha, ɓe gyet wan ki̶n ɗar ɗi zak, ki̶ gyet wan mɓwoon kì̵ mbii ɗi mo c`in ni jir, har gyet a wan yaa nli̶r kì̵ nyem ɗi mo tu Stivin ni zak.
44022021	Ɗangɓe Daa wuri sat nwan nee, 'A yaghal a so, mpeeɗi wan nlop wugha so jong-jong, pe nyem ɗi ba mo a nyem Yahudi mo kas.' "
44022022	Kuur kì̵ gurum ni mo lekom pe ki̶ling Pool har j`i wul mpo ɗi wuri sat ni, ɗangɓe mo waa baa fwo or ɗi zak, mo sat nee, "Wu tu wuri! Wu tu wuri! Wu baa ki̶ gwar mi̶ni aku ndi̶ghi̶n yil ni. Ba ni ret ku mo yit gwar mi̶ni ɗi mmeen kas!"
44022023	Kaaɗi mo nkaa fwo or ni, ki̶ mo nkaa taat nli̶r furu mo kàa aɗeng, ki̶ mo nkaa woo i̶rong kàa aɗeng zak.
44022024	Ɓe komanda mu sooja mo, wuri le ku mo ɗel ki̶ Pool ndi̶ghi̶n lu ɗi a peetong mu sooja ni mo. Wuri le ku mo kyam Pool shi ngwam, mpeku wuri mak manshii kì̵ mbii ɗi ni le ku kuur gurum ni moo fwo or ɗi nkaa wuri.
44022025	Amma kaaɗi mo ɓwaghat wuri shi teng shim, mpeku mo fwo ngwam ɗi nwuri, ɓe Pool wuri sat mmee ɗiiɗes mu sooja ni mo, ɗi wurii ɗar kus ki̶ wuri nee, "Ashee, kyet ni a ndi̶re ku wu fwo ngwam ngo ɗi wuri a ngu Rom, ɓe ba mo kì̵ tok mee ɗiyeel ɗi ni yaa wuri kas wa?"
44022026	Kaaɗi sooja ɗiiɗes wuri ki̶ling po mi̶ni, ɓe wuri so sat nkomanda mu sooja ni mo nee, "Aa riɓet c`in a me ngwar ɗiisi ye? Gwar ɗiisi ni wuri a ngu Rom."
44022027	Ɗangɓe komanda ni wuri j`i sat mPool nee, "A sat wan azeen-nzeen, wugha a ngu Rom me?" Ɓe wuri lap nee, "Ii wan a ngu Rom!"
44022028	Ɓe komanda ni wuri sat nwuri nee, "Gyet wan kwat a shaghal ɗes, akuɗang ɓe wan ɗee a nguyil nRom ni." Pool sat nee, "Amma mo làa wan a ngu Rom."
44022029	Mpeemi̶ni ɓe nyem ɗi moo riɓet c`in tal pu wuri ɗi, mo yaghal abet ɓe mo yit wuri mmi̶shin. Kaaɗi komanda ni wuri man nee, Pool a ngu Rom, ɓe ki̶i̶rmuut yaa wuri hakyeng, mpeeɗi wuri kì̵ ten ɓwaghat wuri.
44022030	Amma daɗaar ni, ɓe komanda ni wuri riɓet man zeen kì̵ mbii ɗi ni le ku nyem Yahudi mo riɓet yaa wuri ni. Ɓe wuri fwoon Pool, wuri le ku mo pi̶rep pris ɗiinan mo, ki̶ nyemɗiyeel mo, mo kuur ashak jir, ɗangɓe wuri so le Pool ɗar ntoghom kì̵ nyemɗiyeel ni mo.
44023001	Pool wuri ti̶ghi̶r yit nkaa nyemɗiyeel ni mo, ɓe wuri sat mmo nee, "Ɗyemnaa mo, wan ki̶n c`in ɗak mu Naan a shi pan kì̵ putughup fi̶na ɗi ni a ɗin ndi̶re ntoghom kì̵ Naan har cicinsi."
44023002	Kaaɗi Ananiyas, pris ɗiiɗes wuri ki̶lingpo mi̶ni, ɓe wuri sat nyem ɗi moo ɗar kus ki̶ Pool, ku mo shoor wuri mpo.
44023003	Ɓe Pool sat nwuri nee, "Naan nshoor wugha zak, wugha a kaa shiɓutlu ɗi mo pwos ni a piyaa si. Wugha tong mpeku a tokɗiyeel ɗi nwan shi waar ni mo, amma a wugha waa cighi̶r a tep waar ni zak. Mpeeɗi wugha sat ne mo shoor wan."
44023004	Nyem ɗi moo ɗar ɗi a pee ni, mo sat mPool nee, "Wugha aa fulup a pris ɗiiɗes mu Naan mi̶ni faa!"
44023005	Pool sat nee, "Ɗyemnaa mo, ba wan man nee, wuri a pris ɗiiɗes mu Naan kas, mpeeɗi mo kì̵ ten ran ndi̶ghi̶n takarda kì̵ Naan nee, 'Taji a sat mee po ɗiibish nkaa ngo ɗiiɗes ɗi wuri nkaa nyem fugha mo kas.' "
44023006	Kaaɗi Pool man nee, pak mo ndi̶ghi̶n nyemɗiyeel ni mo a nyem Saddusi mo, ki̶ pak mo a nyem Farisi mo, ɓe wuri ɗiyeep ɗoo ndi̶ghi̶n luɗiyeel ni. Wuri sat nee, "Ɗyemnaa mo, wan a ngu Farisi, ki̶ a ngu Farisi làa wan zak. A mpee ɗi wan cínzeen nee, gurum mon nyaghal a peemúut, a ni le ɗang mon ndung tokɗiyeel nwan nɗiisi."
44023007	Kaaɗi Pool wuri satpo mi̶ni, ɓe ɓi̶lep nyaghal nnaar ki̶ nyem Farisi mo, ki̶ nyem Saddusi mo, har kuur kì̵ gurum ni mo ɓàk sut vul.
44023008	Nyem Saddusi moo sat nee; ba gurum mon nyaghal a peemúut kas, ki̶ ba mee nyemlop kì̵ Naan mo ɗi kas, ki̶ ba mee riin mo ɗi kas zak, amma nyem Farisi mo cínzeen nee; mbii ɗiisi mo ɗi jir.
44023009	Ɗangɓe or ɗiiɗes yaghal ɗi ndi̶ghi̶n luɗiyeel ni. Pak nyemkám Waar kì̵ Mosis ɗi mo a nyem Farisi mo, mo yaghal ɗar ating, mo c`in ɓeetshik ɗes hakyeng. Mo sat nee, "Ba mu naa mee mbii ɗiibish ndi̶ghi̶n gwar ɗiisi kas, ngul a mee riin, koo a mee ngulop kì̵ Naan katpo ki̶ wuri."
44023010	Kaaɗi ɓeetshik ni naat zam, ɓe komanda wuri ki̶i̶r ne, mon nyaghal tu Pool, ɓe wuri lop sooja mo so ɗul wuri shiɓal put aku ndi̶ghi̶n luɗiyeel ni, ku mo so ki̶ wuri a mbarak mu sooja ni mo.
44023011	Parmi̶ni mpar, ɓe Daa wuri j`i kámshin mPool, ki̶ wuri sat nee, "Taji ki̶i̶rmuut yaa wugha kas, kaaɗi aa satpo ngurum mo nkaa wan ndi̶ghi̶n Jerusalem ki̶ kaaɗi a c`in langting nkaa wan si, ɓe ting wughan nso a satpo ngurum mo nkaa wan ndi̶ghi̶n Rom aasi zak."
44023012	Daɗaar mɓít, ɓe pak nyem Yahudi mo ɓwaghatpo furu shi ɓal ashak, ki̶ mo ɓi̶lemcuk shi toghom ndi̶ghi̶n sum kì̵ Naan nee, ba wuɗun nse mee mbii, koo shwaa mee am kas, see wuɗun tu Pool akuɗang.
44023013	Nyem ɗi mo ɓàlpo ashak mpee tu Pool ni, mo met nlaarfeer.
44023014	Ɓe mo j`i pe pris ɗiinan mo, ki̶ nyemnan-nan mo, mo sat nee, "Mun kì̵ ɓwaghatpo funu shiɓal ashak, ki̶ mun kì̵ tuwoor ndi̶ghi̶n sum kì̵ Naan nee, ba mun nkyam mee mbiise kas, see mu tu Pool akuɗang.
44023015	"Mpeemi̶ni yaksi, wun ki̶ nyemɗiyeel mo jir, wu sat nkomanda, ku wuri j`i ki̶ Pool pe wun ɗi, kaa wuu tang a baa naa po fi̶ri ni ɗi riret si. Mun muu ten mu ɗak sun, mpeku mu taa mu tu wuri ɗi ar, akuɗang wuri j`i wul pe wun ɗi."
44023016	Amma kí̵n kì̵ Pool, wuri ki̶lingpo ɗi mo sat nkaa lagham nɗem furu pukom ar ni, ɓe wuri so ɗel ndi̶ghi̶n mBarak mu sooja ni mo, ɓe wuri woo po mi̶ni mPool.
44023017	Ɓe Pool wuri pet memee mɓut ɗiinan mu sooja ni mo, ɓe wuri sat nee, "A so ki̶ làa zi̶lang ɗiisi pu komanda ɗi, mpeeɗi wuri ki̶ mee po ɗi wuri riɓet sat ni nkomanda."
44023018	Mee ɗiiɗes nkaa sooja ni mo, wuri mang làa zi̶lang ni, wuri so ki̶ wuri pe komanda ɗi, ɓe wuri sat nee, "A Pool ɗi wuri a ɓuɓwaghat sí, a wuri pet wan, ki̶ wuri ɗang pu wan, ku wan j`i kì̵ làa zi̶lang ɗiisi pe wugha ɗi. Nee, làa ni wuri ki̶ mee po ɗi wuri riɓet sat ni nwugha."
44023019	Ɗangɓe komanda ni wuri yaa sar kì̵ làa zi̶lang ni, wuri so ki̶ làa zi̶lang ni mmee koghop mmi̶shin. Ɓe wuri tal pu làa zi̶lang ni caghat nee, "Wugha aa mee po ɗiiɗang ɗi aa riɓet sat ni nwan ye?"
44023020	Làa zi̶lang ni wuri sat nee, "A nyem Yahudi mo kì̵ ɓàlpo furu ashak nee, mon ndung j`i ɗang pu wugha, mpeku daar a so ɗi ki̶ Pool a pee ɓeetpo. Mon nc`in kaa mo a ndung baa naa po ni ɗi riret si.
44023021	Taji a riɓet mmo kas, mpeeɗi gurum mo met nlaarfeer mɓut mmo, mo kì̵ sok sut a ar, mon ndung gong Pool, har mo kì̵ ɓi̶lemcuk shi toghom ndi̶ghi̶n sum kì̵ Naan ne, ba wuɗun nse, koo shwaa mee mbii kas, see wuɗun tu Pool akuɗang. Yaksi mo kì̵ ɗak sut, moo gong a ɗi wughan nlop Pool so ɓejee."
44023022	Aɓwoon mi̶ni, ɓe komanda ni wuri sel làa zi̶lang ni so, ki̶ wuri sat làa zi̶lang ni nee, "Taji a sat mmee gurum ne aa satpo ɗiisi ni nwan kas."
44023023	Aɓwoon mi̶ni, ɓe komanda wuri pet mee ɗiinan-nan mu sooja mo vul, ɗi moo tap ki̶ sooja mo ɗari-ɗari. Wuri sat mmo nee, "Wu le sooja mo ɗari vul, ki̶ sooja mu lang bi̶ring mo laarpovul, ki̶ sooja mu c`in lek shi kop mo ɗari vul zak. Mpeku mo so nSizariya, kaa karfe pofeer ɗii mu par cicinsi."
44023024	Wuri sat ku mo le mee bi̶ring ɗi nin mmang Pool, mpeku mo so ki̶ wuri riyang pe gofna Feliks ɗi.
44023025	Komanda ni wuri ran mee wasika so gofna Feliks, ɗi ni sat nee,
44023026	"Tokshik nsar kì̵ komanda Lisiyas, so pe ngo ɗiiɗes gofna Feliks ɗi.
44023027	Nyem Yahudi mo kì̵ yaa gwar ɗiisi, ki̶ jí mo tangpee ɗi mon ntu wuri, aasi ɓe, wan so ki̶ sooja mo, ɓe wan ɓam wuri, mpeeɗi wan ki̶ling nee, wuri a ngu nRom.
44023028	Kaaɗi wan riɓet manshii kì̵ mbii ɗi ni le ɗang mo yaa wuri, ɓe wan so ki̶ wuri ndi̶ghi̶n luɗiyeel furu.
44023029	Ɓe wan kat mo yaa wuri a mpee pak mbii ɗi mon ndi̶ghi̶n Waar furu mo, amma po ɗi mo sat nkaa wuri ni, ɓe ba ni mak muut nwuri, koo ni le ku mo shaghat wuri kas.
44023030	Ɗangɓe kaaɗi wan ki̶ling nee; pak nyem Yahudi ni mo kì̵ ɓwaghatpo furu mpee tu gwar ni, ɓe wan lop wuri so pe wugha ɗi abet. Wan sat nyem ɗi mo ki̶ po nkaa wuri ni, ku mo so satpo ɗi mo ki̶ ni nkaa wuri ɗi ntoghom fugha."
44023031	Aasi ɓe sooja ni mo mang Pool, kaaɗi mo kì̵ sat mmo si, mo so ki̶ wuri Antipatris mpar.
44023032	Daɗaar ni, ɓe mo yit ku nyembi̶ring mo so ki̶ wuri, ku nyemshii mo waa baa ɗi a mbarak sooja ni mo.
44023033	Kaaɗi nyembi̶ring ɗiisi ni mo so wul nSizariya, ɓe mo cín Pool ki̶ wasika ni ngofna.
44023034	Kaaɗi gofna wuri tang wasika ni, ɓe wuri tal pu Pool nee, "Wugha put a nkoghop nyil ɗiiɗang ye" Ɓe kaaɗi wuri ki̶ling ne Pool wuri put a nkoghop nSilisiya.
44023035	Ɓe gofna ni wuri sat nee, "Wan nki̶lingpo fugha ni, katɗang nyem ɗi mo c`in kaara fugha ni mo j`i wul." Wuri le ku mo shaghat Pool nkoghop ntulu kì̵ mishkagham Herot.
44024001	Aɓwoon ki̶ shiiteer mo paat, ɓe Ananiyas pris ɗiiɗes, wuri j`i ashak ki̶ pak pris ɗiinan mo, ki̶ mee Looya ɗii sum fi̶ri a Tertulus, mo c`in kaara kì̵ Pool pe gofna ɗi.
44024002	Kaaɗi mo pet Pool, ɓe Tertulus wuri ɗoghom satpo nkaa Pool nee, "Wugha Feliks ngo ɗiiret met jir. A mpee wugha, ɗangɓe muu tongriyang, hakyeng, ki̶ a mpee ɗak ɗiiret fugha mo zak, ɗangɓe yil funu ɗiisi ni ɗee a ɗii ɗi̶ɗak, koo a pee ɗiiɗang ye.
44024003	Mbii ɗi a c`in ni mo, ɓe mu pi̶lang ɗes zam, koo neye, ɓe gurum moo pi̶lang wugha.
44024004	Amma mpeku taji wan le ku a yaghal a wet a tong mpesi kas, ɓe wan ɗang pu wugha mpee ɗiiret fugha, a lekom ku a ki̶ling mun ɗi mpee reppee lee.
44024005	Mu kat gwar ɗiisi wuri a nguwatpee, ki̶ wuri le bi̶lep ɗiibish yaghal nnaar ki̶ nyem Yahudi mo. Koo pee ɗiiɗang ye ndi̶ghi̶n yil ni. Ki̶ wuri a nguti̶leng mu saghan mu nyem Nazarin mo zak.
44024006	Har gyet wuri riɓet le Lu kì̵ Naan ɗiiɗes ni ɗee a mbii ɗiibuu, amma mu yaa wuri. [Muu riɓet tokɗiyeel nwuri a shi waar funu mo.
44024007	Amma gyet komanda Lisiyas wuri j`i ɗul wuri put shiɓal nsar funu.
44024008	Ɓe Lisiyas wuri sat nyem ɗi mo ki̶ po nkaa wuri ni, ku mo j`i pe wugha ɗi. Katɗang wugha talpo mo nkaa mbii ɗi muu sat si mo shikáa fugha pu wuri, ɓe wughan mman zeen kì̵ po ɗiisi mo jir, ɗi muu j`i ki̶ mo nkaa wuri."]
44024009	Nyem Yahudi mon mɓwoon kì̵ po ɗi Looya ni wuri sat, har mo c`in langting nee, po ɗi Looya wuri sat ni mo zeen jir.
44024010	Ɗangɓe gofna wuri sel sar mPool, mpeku wuri katpo ɗi. Ɓe Pool wuri sat nee, "Wan man nee, wugha kì̵ c`in ɓit mo ɗes, ɓe wugha nkaa tokɗiyeel nyem ɗiisi mo. Mpeemi̶ni ɓe wan satpo ɗiisi ni a shi retnyit, mpee put ki̶ káa fi̶na.
44024011	Wugha shikáa fugha a mak bi̶lip shii kì̵ ni, ɓe wughan mman nee, mɓut teer ɗi mo ɗel kaghapaat baavul si mo, ɓe gyet wan kàa nJerusalem mpee seyil nNaan.
44024012	Ba nyem Yahudi mo kì̵ kyam kat wan mpo ki̶ mee gurum ndi̶ghi̶n Lu kì̵ Naan ɗiiɗes kas, ki̶ ba mo kì̵ kyam kat wan le mee gurum c`in tawai kas, koo a ndi̶ghi̶n Lu kì̵ Naan mo, ki̶ koo a ndi̶ghi̶n birni ni kas zak.
44024013	Ki̶ zak, ba mon mmak kám nwugha agaak azeen-nzeen nkaa mbii ɗi moo c`in kaara fi̶na pu wugha yaksi ni kas.
44024014	Amma ni azeen-nzeen, wan ki̶n seyil nNaan kì̵ puun funu mo a ndi̶ghi̶n ar ɗi mumo ki̶ pet ni a ɗung. Wan ki̶n seyil nNaan kì̵ puun funu mo, ki̶ wan cínzeen mbii ɗi mo kì̵ ran mo ndi̶ghi̶n takarda kì̵ Mosis mo jir. Ki̶ mbii ɗi mo ran mo ndi̶ghi̶n takarda kì̵ nyemsatpo kì̵ Naan mo zak.
44024015	Wan ki̶ canciin ndi̶ghi̶n Naan, kaaɗi mumo ki̶ canciin ndi̶ghi̶n Naan si zak nee, mon nyaghal kì̵ gurum mo a peemúut jir, nyem ɗin ndi̶re mo, ki̶ nyemɗiibish mo zak.
44024016	A mpee canciin mi̶ni, ɗangɓe wan ndung gung, mpeku wan tong ɗi shi mi̶se ɗiiret ntoghom kì̵ Naan, ki̶ ntoghom kì̵ gurum mo shidaar-shidaar.
44024017	"Aɓwoon ki̶ ɓit mo kong, ɓe wan j`i ki̶ shaghal mpee ɓam nyem fi̶na mo, ki̶ mbii mo mpee wus mbiizughum nNaan zak.
44024018	Kaaɗi wan nkaa c`in mi̶ni, ɓe mo j`i kat wan ndi̶ghi̶n Lu kì̵ Naan ɗiiɗes ni, ɓe wan ki̶n lesan a ɗiiɓang. Ɓe ba mo kat wan ashak ki̶ mee kuur gurum mo, ɗi mun nkaa fwo or, koo wat mee mbii mo kas. Gyet pak nyem Yahudi ɗi mo pwat nEshiya mo ɗi.
44024019	Katɗang ɗi mo ki̶ mee po nkaa wan, ɓe ɗi ni ret ku nyem Yahudi ɗi mo pwat nEshiya si, mo ɗi ntoghom fugha, mpee j`i ki̶ kaara fi̶na ni.
44024020	Wan riɓet ku nyem ɗi mon mpesi shikáa furu ku mo sat mbii ɗiibish ɗi jí mo kat ni ndi̶ghi̶n wan, kaaɗi jí wan ɗar ntoghom kì̵ nyemɗiyeel mo si ɗe.
44024021	See a mbii mi̶ndong, ɗi jí wan ɗiyeep ɗoo fi̶na nnaar furu, ɓe wan sat mmo nee, 'A mpee po nkaa yaghal a peemúut, ɗang wun ndung tokɗiyeel nwan ntoghom fuu cicinsi, ɓejee ɗak.' "
44024022	Amma mpeeɗi Feliks wuri pan man po nkaa Ar ni riret, ɓe wuri ɗar ki̶ ɗiyeel ni. Wuri sat nee, "Katɗang parpuus ɗi Lusiyas komanda mu sooja mo wuri j`i wul, ɓe wan nsi̶ghi̶t naa po fuu ni."
44024023	Wuri sat ngo ɗiiɗes nkaa sooja mo, ku wuri tap ki̶ Pool, amma wuri cínpee mPool, ku taji mo daampee nshaar kì̵ Pool mo mpee j`i c`in ɓam nwuri kas.
44024024	Aɓwoon kì̵ pak shiiteer mo, ɓe Feliks wuri j`i ashak ki̶ mat fi̶ri Drusila, ɗi wura a reep Yahudi. Ɓe wuri lop mo so j`i ki̶ Pool. Feliks wuri lekom ku wuri ki̶ling po ɗi Pool nkaa sat ni, ɗi ni a mu cínzeen ndi̶ghi̶n Jesu Kristi.
44024025	Pool wuri satpo nkaa tong ɗin ndi̶re-ndi̶re, ki̶ gurum yaashin, ki̶ po nkaa tokɗiyeel ɗi nin ndung j`i. Ɓe ki̶i̶rmuut yaa Feliks, har wuri sat mPool nee, "A mak so yaksi aku, katɗang parpuus ɗi wan katpee, ɓe wan mpet wugha zak."
44024026	Feliks wuri lepan nee, ntong Pool wurin ncín a shaghal nɗi, a ni le ɗang wuri naa mpet Pool shidaar-shidaar, mpeku wuri katpo ɗi ki̶ wuri.
44024027	Aɓwoon kì̵ ɓit mo vul, ɓe Porsiyus Festus wuri ɗee a gofna a koppee kì̵ Feliks. Gyet a mpeeɗi Feliks wuri riɓet ku nyem Yahudi mo ɗee a shaar fi̶ri mo, a ni le ɗang gyet wuri yit Pool ndi̶ghi̶n lushaghat.
44025001	Aɓwoon kì̵ shiiteer mo kun, ɗi Festus wuri kì̵ j`i ndi̶ghi̶n yil mu mulki fi̶ri, ɓe wuri yaghal nSizariya kàa nJerusalem.
44025002	Ɓe pris ɗiinan mo, ki̶ nyemnan mu nyem Yahudi mo j`i kì̵ kaara mu mbii ɗiibish mo, ɗi nee, Pool kì̵ c`in mo pe Festus ɗi, mo ɗang pu wuri,
44025003	mpeku wuri ɓam mo ɗi. Moo riɓet ku Festus wuri lop mo j`i ki̶ Pool nJerusalem, mpeeɗi mo kì̵ tap ɗaksut, mpeku mo táa tu Pool ɗi a ar.
44025004	Amma Festus wuri lap mo nee, "Pool wuri a ɓuɓwaghat nSizariya. Wan shikáa fi̶na, wan riɓet yaghal sham nSizariya ni ndi̶ghi̶n shiiteer ɗiisi mo."
44025005	Wuri sat zak nee, "Wu yit ku pak nyemnan-nan mo mɓut nwun, mo sham ashak ki̶ wan, mpeku mo c`in kaara mu mbii ɗiibish ɗi gwar ni wuri kì̵ c`in mo ɗi."
44025006	Aɓwoon ɗi Festus wuri tong ashak ki̶ mo mpee shiiteer mo pokun koo kaghapaat, ɓe wuri yaghal sham nSizariya. Ɓe wuri tong nkaa mbiitong mu tokɗiyeel, ɓe wuri sat ku mo so j`i ki̶ Pool.
44025007	Kaaɗi mo j`i wul ki̶ Pool, ɓe nyem Yahudi mo j`i ki̶ kaara ɗiibish mo ɗes nkaa Pool, ɗi ba mumo shikáa furu mo mak kám agaak zeen kì̵ kaara ni mo kas.
44025008	Pool wuri ɗar ɓal-ɓal mpee ɓamkáa fi̶ri, ɓe wuri sat nee, "Ba wan ki̶n c`in mee mbii ɗiibish kas, koo a nkaa Waar mu nyem Yahudi mo, ki̶ koo a nkaa Lu kì̵ Naan ɗiiɗes ni, ki̶ koo a nkaa Waar mu mishkagham Siza kas koo diɓen."
44025009	Amma mpeeɗi Festus wuri riɓet ku nyem Yahudi mo ɗee a shaar fi̶ri, ɓe wuri tal pu Pool nee, "Kyet aa riɓet kàa nJerusalem, ku wan tokɗiyeel ɗi nwugha mpeemi̶ni nkaa mbii ɗiisi mo wa?"
44025010	Amma Pool wuri sat nee, "Wan nɗar a ntoghom kì̵ mbiitong mu tokɗiyeel mu Siza, a peeɗi ni ret ku mo tokɗiyeel ɗi nwan mni̶ni. Ba wan ki̶n c`in mee shikbish nyem Yahudi mo kas. Wugha shikáa fugha a man azeen-nzeen nee, ba wan ki̶n c`in mee mbii ɗiibish kas.
44025011	Katɗang ɓe ɗi wan ki̶n tep Waar ni, koo c`in mee mbii ɗiibish ɗi ni mak ku mo tu wan, ɓe ɗi ba wan ki̶i̶rmuut ni kas. Amma katɗang ɓe ba mee zeen ɗi ndi̶ghi̶n mbii ɗi nyem ɗiisi moo c`in kaara fi̶na mpee ni kas, ɓe ba mee gurum mak c`in wan nsar kì̵ mo kas. Wan riɓet ku a Siza wuri tokɗiyeel ni nwan."
44025012	Ɗangɓe aɓwoon ɗi Festus wuri ɓeetpo ni ashak ki̶ nyem ɗi moo ɓam wuri nɗiyeel, ɓe wuri sat nee, "Wugha ɗang mpee so pu Siza ɗi! Ɓe wughan nso a pe Siza ɗi."
44025013	Aɓwoon kì̵ shiiteer mo kong, ɓe mishkagham Agrippa ki̶ Barnis mo j`i wul nSizariya, mpeku mo sat mwaanlee ɗi nFestus.
44025014	Mpeeɗi mo kì̵ c`in shiiteer mo ɗes ɗi nSizariya ni, ɓe Festus wuri yakshii kì̵ po nkaa Pool mmishkagham Agrippa, wuri sat nee, "Mee gwar wuri ɗi, ɗi gyet Feliks yit wuri a ɓuɓwaghat nlushaghat.
44025015	Kaaɗi jí wan kàa nJerusalem, ɓe pris ɗiinan mo, ki̶ nyemnan-nan mu nyem Yahudi mo j`i ki̶ kaara nkaa gwar ni pe wan ɗi. Mo ɗang pu wan, mpeku wan canɗiyeel muut ɗi ngwar ni.
44025016	Amma wan lap mmo nee, ba ni a mi̶se kì̵ nyem Rom mo, ku mo canɗiyeel mmee gurum, ɗi mo kì̵ j`i ki̶ kaara fi̶ri pose mo kì̵ cínpee wuri, ku wuri satpo mu ɓamkáa fi̶ri ɗi nluɗiyeel ashak ki̶ nyem le kaara ni mo kas. Amma see mo shee cínpee nwuri, ku wuri satpo mu ɓamkáa fi̶ri ɗi akuɗang mon ncanɗiyeel ni ngwar ni.
44025017	Kaaɗi mo j`i mpesi ashak ki̶ wan, ɓe ba wan waa nɗar ɗi ki̶ po ni kas, amma daɗaar ni, ɓe wan tong nkaa mbiitong mu tokɗiyeel, ɓe wan le ku mo so j`i ki̶ gwar ni.
44025018	Kaaɗi nyem ɗi mo j`i ki̶ kaara kì̵ gwar ni, mo yaghal ɗar satpo, ɓe ba mo sat mee po ɗiibish mo nkaa gwar ni, kaaɗi wan ki̶n pan si kas.
44025019	Amma po ɗi mo sat nkaa wuri ni, a po nkaa pak mbii ɗi mo a mu mi̶se mu seyil nNaan furu, ki̶ po nkaa mee ngo ɗi moo pet sum fi̶ri a Jesu zak. Ɗi nee, wuri kì̵ muut. Ɗangɓe nee, Pool wuri satpo ngurum mo shiɓal nee, Jesu wuri ɗi mmeen.
44025020	Kaaɗi ba wan man mbii ɗi wan nc`in nkaa po ɗiisi ni mo kas, ɓe wan tal pu Pool nee, kyet aa riɓet kàa nJerusalem, ku mo tokɗiyeel ɗi nwugha nkaa mbii ɗiisi mo mpeemi̶ni wa?
44025021	Amma kaaɗi Pool wuri ɗang ne, see a Siza ntokɗiyeel ni wuɗi, ɓe wan le ku mo tap ki̶ wuri riret, har parpuus ɗi wan nlop wuri so pe Siza ɗi."
44025022	Ɗangɓe Agrippa sat nFestus nee, "Wan riɓet ki̶lingpo kì̵ gwar mi̶ni shikáa fi̶na." Festus sat nee, "Daɗaar ɓe wughan nki̶ling wuri."
44025023	Daɗaar ni, ɓe Agrippa ki̶ Barnis mo j`i ndi̶ghi̶n ɗiiɗes furu hakyeng, ɓe mo ɗel ndi̶ghi̶n luɗiyeel ni ashak ki̶ pak sooja ɗiinan-nan mo, ki̶ nyem ɗiinan-nan mu birni ni mo. Ɓe Festus wuri lop mo so j`i ki̶ Pool.
44025024	Ɓe Festus sat nee, "Mishkagham Agrippa, ki̶ wun nyem ɗi wun ashak ki̶ mun jir mpesi. Wu naa gwar ɗiisi, jí nyem Yahudi mo jir, mo kì̵ j`i ki̶ kaara nkaa wuri pe wan ɗi nJerusalem, ki̶ mpesi zak. Jí mon nkaa le or, ki̶ moo sat nee; ba ni ret ku mo yit gwar ɗiisi ɗi mmeen kas.
44025025	Amma ba wan kat wuri kì̵ c`in mee mbii ɗiibish ɗi nin mmak ku mo tu wuri kas. Pool wuri shikáa fi̶ri, wuri ɗang ku mo so ki̶ ɗiyeel fi̶ri ni pu Siza ɗi. Yaksi ɓe wan ki̶n lepan mpee lop Pool so pu Siza ɗi.
44025026	Amma ba wan man zeen kì̵ mbii ɗi wuri c`in ni, ɗi wan nran Agustus nkaa ni kas. Mpeemi̶ni wan j`i ki̶ wuri ntoghom fuu, met jir, ɓe a ntoghom fugha mishkagham Agrippa, mpeku aɓwoon ɗi mo bi̶lip po fi̶ri ni, ɓe wan kat mee mbii ɗi wan nran so ɗi Agustus.
44025027	Mpeeɗi wan naa ni ɗee a kaa ɗak mwen si, ku mo lop mee gurum so a ɓuɓwaghat, ba ashak ki̶ satpo nkaa mbii ɗiibish ɗi ngo ni c`in kas."
44026001	Mishkagham Agrippa wuri sat mPool nee, "Mo cínpee nwugha, mpeku a katpo ɗi shikáa fugha." Aasi ɓe Pool wuri ɗiyeep sar fi̶ri, ɓe wuri satpo mu ɓamkáa fi̶ri. Wuri sat nee,
44026002	"Azeen-nzeen, mishkagham Agrippa, yaksi ɓe ni ɓang nwan zam, mpeeɗi wan katpee satpo mu put ki̶ káa ntoghom fugha cicinsi, nkaa mbii ɗi nyem Yahudi moo c`in kaara fi̶na nkaa mo jir.
44026003	Mpeeɗi wugha ki̶ man ɗes zam, nkaa mi̶se kì̵ mbii ɗi mo a mu nyem Yahudi mo, ki̶ po nkaa mbii ɗi moo ɓi̶lep nkaa ni zak. Mpeemi̶ni wan ɗang pu wugha, a gung ku a ki̶ling mbii ɗi wan nsat mo shi putughup mu naajeel.
44026004	Nyem Yahudi mo jir, mo man tong fi̶na, pugyet wan kuɗi a nzi̶lang. Mɓut nyem fi̶na mo, ki̶ ndi̶ghi̶n Jerusalem zak, har j`i wul ncicinsi.
44026005	Mo man wan pugyet ɗi nshee. Ki̶ katɗang ɓe ɗi moo riɓet langting ni, ɓe ɗi mon nsat nee, azeen wan a ngu Farisi, ɗi ni a mee saghan ɗi mo fes ɗar ɓal-ɓal nkaa seyil nNaan funu ni.
44026006	Yaksi wan ki̶n ɗar mpesi, mpeku mo tokɗiyeel ɗi nwan, a mpeeɗi wan canciin nkaa gam kì̵ po ɗi gyet Naan wuri kì̵ tuwoor nin mpuun funu mo.
44026007	A po ɗi gyet Naan wuri kì̵ tuwoor ni nsaghan funu ɗii kaghapaat baavul si mo, ɗi moo canciin mpee lap ni, ki̶ moo gung mpee seyil nNaan mpar ki̶ puus, mpee canciin ɗiisi. Ɗangɓe nyem Yahudi mo c`in kaara fi̶na, ntoghom fugha mishkagham!
44026008	A me le ɗangɓe ba nyem Yahudi mon mmak cínzeen nee, Naan wurin nyaghal kì̵ nyem ɗi mo kì̵ murap a peemúut kas ye?
44026009	Gyet wan pan shikáa fi̶na nee, wan nc`in mbii ɗi wan mak jir, mpeku wan wat sum kì̵ Jesu ngu Nazaret ɗi.
44026010	Gyet a mbii ɗi wan c`in nJerusalem mi̶ni, har wan ki̶n lap iiko pu pris ɗiinan mo. Gyet wan ki̶n shaghat nyemso ndang Jesu mo ɗes ndi̶ghi̶n lushaghat, ki̶ gyet wan mɓwoon kì̵ nyem ɗi mo twa nyemso ndang Jesu ni mo zak.
44026011	Yit mo ɗes, ɓe wan lejeel nyemso ndang Jesu ni mo ndi̶ghi̶n lu kì̵ Naan mo zak. Gyet wan ki̶n riɓet le ku mo cíipo ne, ba Jesu a Kristi kas. Mpeeɗi gyet wan gyar naa mo nyit bi̶bish zam. Mpeemi̶ni ɓe gyet wan mwaan so mbirni ɗi ba mo a mu nyem Yahudi mo kas, mpeku wan lejeel ɗi nyemso ndang Jesu mo."
44026012	"Parmee puus si, ɓe wan a ar so nDamaskus mpee yak nyemso ndang Jesu ni mo, shi iiko ɗi wan ki̶n lap ni pu pris ɗiinan mo, ki̶ a mo lop wan zak.
44026013	Ɓe kaaɗi puus a naar, mishkagham! Ɓe wan naa mee peeɓang ɗi ni tong aɗeng sham ɓangpee, ɗi ni met ɓangpee mu puus. Ni ɓangpee neer wan cighi̶rkaat ashak ki̶ nyem ɗi mo ashak ki̶ wan.
44026014	Ɓe mun jir mu ɗyong nyil, ɓe wan ki̶ling mee ɗoo ni sat nwan shi li̶po mu nyem Yahudi mo nee, 'Sool, Sool, a me le ɗangɓe wugha aa lejeel nwan ye? Nin nshwal nwugha, ku a cut sak nkaa pokam ɗi piyeek.'
44026015	Ɗangɓe wan tal nee, 'A wugha weye Daa?' Ɓe Daa wuri sat nwan nee, 'A wan Jesu ɗi aa lejeel nwan si.
44026016	Amma a yaghal a ɗar a ting, mpeeɗi wan kám san fi̶na nwugha, a mpeku wugha ɗee ɗi a nguɗak fi̶na, ki̶ nguc`in langting ngurum mo nkaa mbii ɗi wugha naa, ki̶ mbii ɗi wan nkám mo nwugha zak.'
44026017	Wan mɓam wugha nsar kì̵ nyem Isreil mo, ki̶ nsar kì̵ nyem ɗi ba mo a nyem Yahudi mo kas. Wan ndung lop wugha so pe nyem ɗi ba mo a nyem Yahudi mo kas zak.
44026018	Mpeku a wang yit furu mo ɗi. Ku mo yit peenkoo, ku mo ɗel ɗi ndi̶ghi̶n peeɓang. Ki̶ mpeku mo put ɗi mɓut ɓal mu Shetan. Ku mo j`i ɗi pe Naan zak. Mpeku katɗang mo cínzeen, ɓe mon nkat fwo kì̵ shikbish furu mo, ki̶ mon nkat peetong ɗi ashak ki̶ nyem ɗi Naan wuri kì̵ ten bi̶lip mo zak."
44026019	"Mishkagham Agrippa, ba gyet wan kwar c`in mbii ɗi sughun ɗi ni tong aɗeng sham sat nwan kas.
44026020	Gyet wan shee satpo kì̵ Naan ni a nyem Damaskus mo, ɗangɓe wan so kun sat ɗi nyem Jerusalem mo, ki̶ yil ɗi mo neer Judiya jir. Aɓwoon mi̶ni, ɓe wan sat nyem ɗi ba mo a nyem Yahudi mo kas zak. Wan sat mmo tuwap, ku mo cighi̶r pe Naan ɗi, ku mo c`in ɗak ɗi ni kám tuwap furu ni ɗi zak.
44026021	A mpeemi̶ni, ɗangɓe nyem Yahudi mo yaa wan ndi̶ghi̶n Lu kì̵ Naan ɗiiɗes, ki̶ gyet moo tang ar mpee tu wan.
44026022	Amma mpeeɗi wan kat ɓam pe Naan ɗi, a ni le ɗangɓe wan ki̶n ɗar ɗi ntoghom fugha har cicinsi. Wan nkaa satpo Naan ni nyemnan mo, ki̶ jep ɗiiɗween mo jir. Ba wan sat a mee po ɗiici kas, see a po ɗi nyemsatpo kì̵ Naan mo, ki̶ Mosis mo kì̵ ten sat nee, nin nyaghal c`in aasi.
44026023	Nee, ting Kristi wurin nshwaajeel, ki̶ a wuri a ngo ɗin nshee mu yaghal a peemúut zak. A wurin nshee satpo nkaa peeɓang ni nyem Yahudi mo, ki̶ nyem ɗi ba mo a nyem Yahudi mo kas zak."
44026024	Kaaɗi Pool wurin nkaa satpo mpee put ki̶ káa ni, ɓe Festus wuri sat shii ɗoo ɗiiɗes nee, "Pool aa ti̶tar aa? Man fugha nii le wugha ɗee a ngutar."
44026025	Amma Pool lap nee, "Ba wan a ngutar kas Festus, ngo ɗiiret met jir. Wan ki̶n sat a po ɗi mo azeen-nzeen ki̶ ɗi mo a ndi̶re zak.
44026026	Mishkagham wuri man mbii ɗi wan ki̶n sat si mo agaak. Mpeeɗi wan man azeen-nzeen nee, ba mee mbii lagham wugha mɓut mbii ɗiisi mo jir kas. Mpeeɗi ba gyet mo c`in mbii mi̶ni mo a si̶sok kas.
44026027	Mishkagham Agrippa, wugha cínzeen nyemsatpo kì̵ Naan mo me? Wan man nee, wugha cínzeen."
44026028	Mishkagham Agrippa wuri sat mPool nee, "Ndi̶ghi̶n reppee ɗiilee si, ɓe aa riɓet cighi̶r ki̶ wan, kun ɗee ɗi a nguso ndang Jesu me?"
44026029	Pool wuri lap nee, "koo a ndi̶ghi̶n reppee lee. Koo a ndi̶ghi̶n peeɗi ni ɗes, ɓe wan nkaa c`in aduwa nNaan mpee wugha, ki̶ nyem ɗi mo nkaa ki̶ling wan cicinsi jir, mpeku mo tuwap ku mo ɗee ɗi a nyemso ndang Jesu kaa wan si. Amma taji a shi ti̶sek kaaɗi wan ki̶ ni si kas."
44026030	Aɓwoon mi̶ni, ɓe mishkagham wuri yaghal, ki̶ gofna, ki̶ Barnis, ki̶ nyem ɗi moo tong ashak ki̶ mo.
44026031	Ɓe mo so mmee koghop mmusut, ɓe mo ɓeet ki̶ sut nee, "Ba gwar ɗiisi wuri c`in mee mbii ɗiibish ɗi ni mak muut, koo mo le wuri ndi̶ghi̶n lushaghat kas."
44026032	Agrippa wuri sat Festus nee, "Katɗang ɓe ɗi ba gwar ɗiisi wuri kì̵ ɗang mpee so ki̶ ɗiyeel ni pu Siza ɗi kas, ɓe ɗi mon mɓwot wuri."
44027001	Kaaɗi mo ɓeet ne, mun nɗel jirgi am, ku mo so ɗi nyil Itali, ɓe mo le Pool ki̶ pak nyem ɗi mo a ɓuɓwaghat, nsar kì̵ mee ngo ɗiiɗes nkaa sooja mo, ɗi moo pet sum fi̶ri a Juliyus, ɗi ni a saghan mu nyemtap kì̵ mishkagham Agustus.
44027002	Mu ɗel ndi̶ghi̶n mee jirgi am ɗi ni tong a nyil Adramitiyum j`i, ki̶ nin ndung yaghal mpee so nkoghop yil ɗi mon nkoghop yil Eshiya mo. Ɓe mu yaghal mwaan ni ndi̶ghi̶n jirgi ni. Aristaakus mee ngu Masidoniya mu yil nTasoloni, wuri ɗi ashak ki̶ mun zak.
44027003	Daɗaar ni, ɓe mu wul nSidon. Juliyus wuri c`in ɗiiret mPool, wuri cínpee mPool ku wuri so pe shaar fi̶ri mo, mpeku mo ɓam wuri ɗi.
44027004	Kaaɗi mu yaghal mpeemi̶ni, ɓe mu so nkì̵ ng kì̵ yil nSaiprus ni, mpeeɗi kut ni daampee mmun zam.
44027005	Aɓwoon mi̶ni, ɓe mu so mu wul mɓin bahar ɗi nin nkoghop nSilisiya ki̶ Pamfiliya. Ɓe mu so mu wul mMira ɗi nin nyil nLisiya.
44027006	A mMira ni, ɓe ngo ɗiiɗes nkaa sooja mo, wuri kat mee jirgi am ɗi ni tong Alekzandriya j`i, ɗi nin ndung so Itali, ɓe wuri le mun ndi̶ghi̶n ni.
44027007	Mu c`in teer mo ɗes-ɗes mun mmwaan lee-lee, nkaa am bahar ni, har a dikyet ɗang mu j`i mu wul kus ki̶ Nidus. Kaaɗi ba kut ni yit mmun so ɗi a kiyeen kas, ɓe mu waa mu yaa ar ni nkì̵ ng kì̵ yil nKrit, kus ki̶ Salmone.
44027008	Dikyet ku mu j`i mu wul ɗi pukom ɗi̶ghi̶r ni, har mu j`i mu wul mmee peeɗi moo pet ni a peeɗar ɗiiret, ɗi ni kus ki̶ birni nLasiya.
44027009	Mpeeɗi mun kì̵ yém ɗi mpeemi̶ni mpee shii teer mo ɗes, ɓe kaaɗi mu yaa mwaan, ɓe ni j`i ki̶ jeel ɗes, mpeeɗi tar mwaan nkaa am ni kì̵ ten ɗel, ki̶ ni aɓwoon kì̵ tartong ki̶ neen, ɓe Pool wuri satpo nyem ɗi mo ndi̶ghi̶n jirgi ni.
44027010	Wuri sat mmo nee, "Daa mo, wan naa mwaan funu ɗiisi nin nɗen ki̶ jeel, ki̶ lée ɗi mun ki̶ mo ndi̶ghi̶n jirgi ni mon nwat, ki̶ jirgi mi̶nin nwat, har ki̶ seen funu mo zak."
44027011	Amma ba ngo ɗiiɗes nkaa sooja ni mo, wuri kak po ɗi Pool sat kas, see wurii ki̶ling a po kì̵ ngutung jirgi ni ɗak, ki̶ mu ngu jirgi ni met mbii ɗi Pool sat nwuri.
44027012	Ba peeɗar kì̵ jirgi am ɗiisi nii ret tarkut kas, aasi ɓe ni̶ghi̶n kì̵ gurum ni mo ɓeet nee, gyal mu yaghal aku mpeemi̶ni, ku koo ɗi arang ye ɓe mu wul ɗi nFoniks, ɗi ni a mee pee am canɗar ɗiiret ndi̶ghi̶n birni nKrit, nii naa koghop ngween, nkoghop puus ru-ru, ki̶ nkoghop nɗeng nkoghop puusru zak, mu hos tarkut a mpeemi̶ni.
44027013	Kaaɗi kut ni ɗoghom cut pee lee-lee nkoghop ngween, ɓe mo pan ne, nin nj`i nwuɗun ntiit ki̶ pan furu mo, ɓe mo ɗul angko, ki̶ mo tung jirgi ni so kus ki̶ pukom ɗi̶ghi̶r mu yil nKrit.
44027014	Amma kaaɗi mo lang ɗiilee, ɓe mee kut ɗiiɗes ɗi moo pet ni a Nofista ni cutpee j`i ɗi nkaa birni ni.
44027015	Kaaɗi kut ɗiiɗes ni cut jirgi ni, ɓe ba jirgi ni mak so nkoghop peeɗi kut ni ki̶ j`i ɗi kas. Ɓe mo yit kut ni tup mun so ɗi mmee nkoghop ɗik.
44027016	Mu ɗel nkì̵ ng kì̵ rep mee yil ɗi am neer ni, ɗi moo pet ni a Kauda. A dikyet ɗang mu mak ɓwaghat làa jirgi ni le ɗar.
44027017	Aɓwoon ɗi mo ki̶ ɗiyeep làa jirgi ni le ndi̶ghi̶n jirgi ɗiiɗes ni, ɓe mo ɓwaghat teng mo cighi̶r nkaa jirgi ɗiiɗes ni. Mo sham ki̶ fuwaat mu jirgi ni mo. Mpeeɗi mo ki̶i̶r nee, taji kut ni tup jirgi ni so shoor nkaa pukom ɗiyees nSirtis kas. Mo ɗul angko kì̵ jirgi ni kàa ndi̶ghi̶n am ni ku mo yit, ku kut ni tup jirgi ni so ɗi.
44027018	Mpeeɗi kut ni ɗes zam, ki̶ ni fes yoghon mun ɗes zam. Daɗaar ni, ɓe mo ɗoghom hi̶r pak lee ɗi mo ndi̶ghi̶n jirgi ni car mɓut am.
44027019	Parpuus ɗiikun ni zak, ɓe mo shikáa furu, mo hi̶r lee jirgi ni mo car mɓut am zak.
44027020	Mu c`in teer mo ɗes, ba mu mak naa puus koo zar mo kas. See a kut ɗiiɗes, kì̵ ngummbit mo kàa paa mun ɗak, har ni le ku mu put ki̶ putughup ne ba mun mbar kas.
44027021	Mpeeɗi gurum ni mo kì̵ c`in teer mo ɗes nɗin nse mbiise, ɓe Pool wuri yaghal nnaar furu, ɓe wuri sat nee, "Daa mo, katɗang ɓe jí wu ki̶lingpo fi̶na, ɓe ba jí wun nyaghal ndi̶ghi̶n yil nKrit, ku wu shwaajeel ɗiisi, ki̶ wu ɓi̶lang nlée fuu mo ki̶rong kas.
44027022	Yaksi wan sat nwun, wu yaa putughup fuu mo, mpeeɗi ba mee gurum ndi̶ghi̶n wun, wurin mmuut kas, see a jirgi nin mpyan rash-rash ɗak.
44027023	Mpeeɗi doghon-doghon mpar, ɓe mee ngulop kì̵ Naan ɗi wan a mi̶ri, ki̶ ɗi wan ki̶n seyil nwuri zak, wuri j`i kámshin nwan.
44027024	"Ɓe wuri sat nwan nee, 'Taji ki̶i̶rmuut yaa wugha kas Pool. Ni a ting wughan nɗar ntoghom kì̵ Siza. A naa Naan wuri kì̵ c`in ɗiiret nwugha, ashak ki̶n nyem ɗi mo ndi̶ghi̶n jirgi ni jir. Ba mee gurum ndi̶ghi̶n jirgi nin mmuut kas.'
44027025	Mpeemi̶ni, daa mo, wu c`in retnyit. Mpeeɗi wan cínzeen nNaan nee, mbii ɗi mo kám nwan, ɓe nin nc`in aasi.
44027026	Amma jir ki̶si ɓe kut nin ntup jirgi ni shoor nkaa mee yil ɗi am neer ni cighi̶r kaat."
44027027	Ndi̶ghi̶n shiiteer ɗiikaghapaat baafeer ni, ɓe kut ni tup mun kàa ki̶ sham ndi̶ghi̶n am bahar mu Adriya. Ɓe nnaar par, ɓe nyemjirgi ni mo pan nee, muu wul kus ki̶ mee yil.
44027028	Ɓe mo kyam jurung kì̵ am ni, ɓe mo kat ni a shii mo ɗari mi̶ndong ki̶ laarvul (120). Kaaɗi mu gyes so ɗiilee, ɓe mo baa kyam jurung kì̵ am ni ɗi zak, ɓe mo kat ni wul a shii laar pofeer (90).
44027029	Mpee ki̶i̶rmuut ɗi ne, mmeeɓe, kut nin nso shoor jirgi ni nkaa jwak, ɓe mo fwoon angko mo sham feer mɓwoon kì̵ jirgi ni, mpeku jirgi ni ɗar ɗi caghat, mpeeɗi mo le pan nkaa ɓit ɗi nin ndung mang.
44027030	Nyemtung jirgi ni mo nkaa tang ar ɗi mon nsu yit jirgi ni ɗi, har mo kì̵ ten shang làa jirgi ni sham mɓut am bahar ni. Mo c`in ki̶si a mpee num gurum mo, ku mo naa ɗi ne, wuɗun a ndung fwo angko ɗi mon mpukiyeen kì̵ jirgi ni, ɗi moo ɓwot sham si.
44027031	Ɓe Pool wuri sat ngo ɗiiɗes mu sooja ni mo nee, "Katɗang ɓe ba nyemtung jirgi ni mo tong ɗi ndi̶ghi̶n jirgi ni kas, ɓe wun mmurap jir."
44027032	Ɓe sooja mo ki̶ram teng mu làa jirgi ni, mo yit ni sham taa ndi̶ghi̶n am ni, har kut mang ni so ki̶ ni.
44027033	Kaaɗi ɓit kus ki̶ mang, ɓe Pool sat ngurum ni mo jir ku mo se mbiise, wuri sat nee, "A teer mo kaghapaat baafeer nɗiisi, ɓe wun pu tong gongpee, ki̶ ba wuu se mee mbiise kas.
44027034	Yaksi ki̶n ɗang pu wun, mpeku wu se mbiise, mpeeɗi mi̶nin ncínɓal wun ndi̶ghi̶n suk fuu mo. Ba mee shoopkáa kì̵ mee gurum mi̶ndong ndi̶ghi̶n wun nin nlagham kas."
44027035	Kaaɗi Pool wuri satpo mi̶ni, ɓe wuri mang bred, ɓe wuri c`in aduwa mu pi̶lang Naan a yit kì̵ gurum ni mo jir, ɓe wuri yal bred ni, ɓe wuri yaa se ni.
44027036	Ɓe gurum ni mo jir mo kat retnyit, ki̶ mo shikáa furu mo se bred ni zak.
44027037	Mun gurum ɗi mun ndi̶ghi̶n jirgi am ni jir, mu wul ɗari vul ki̶ laarpovul baapeemee (276).
44027038	Kaaɗi gurum mo se mbiise mo hi̶ɓi̶l, ɓe mo hi̶r kàss alkama ɗi ni ndi̶ghi̶n jirgi ni, mo car sham mɓut am bahar ni, ku jirgi ni pan fiyeel ɗi.
44027039	Kaaɗi ɓitmang, ɓe ba nyemtung jirgi ni mo man yil ɗi mo ɗi ni kas, amma mo naa mee pukom ɗi̶ghi̶r ɗi ni ki̶ ɗiyees, ɓe mo ɓeet nee, katɗang ni mak c`in, ɓe mo so ki̶ jirgi ɗi pukom ni.
44027040	Ɓe mo saa teng ɗi mo yaa angko ni mo, ku mo yit angko ni mo mɓut am bahar ni, ki̶ mo fwoon teng ɗi moo yaa mbii cighi̶r ki̶ jirgi ni. Ɓe mo ɗiyeep fuwaat ɗi nin mpukiyeen ki̶ jirgi ni nkoghop ɗi kut ki̶ j`i ɗi, ɓe mo yaa ar so pukom ɗi̶ghi̶r.
44027041	Amma kaaɗi mu wul mmee peeɗi kut ki̶ cut am ni j`i kaat ɗi, ɓe pukiyeen kì̵ jirgi ni ɗel sham ru mɓut ɗiyees, har ba ni kuɗi ki̶ tungpee kas, ɓe nkoghop mɓwoon kì̵ jirgi ni ɗoghom pyan, mpee ɓal kì̵ kut ɗi nii cut ni.
44027042	Ɓe sooja ni mo ɓeetpo, mpee twa nyem ɗi mo a ɓuɓwaghat jir, mpeku taji mo c`in lung, ku mo so lagham ɗi kas.
44027043	Amma ngo ɗiiɗes nkaa sooja ni mo, wurii riɓet ɓam Pool, ɓe wuri cíi mmo. Wuri le ku nyem ɗi mo man lung jir, mo mi̶rep sham mɓut am ni, ku mo c`in lung so wul ɗi a po ɗi̶ghi̶r.
44027044	Aɓwoon mi̶ni, ɓe kaghar gurum ni mo mi̶rep sham taa nkaa katako mo, ki̶ pak mo nkaa yoghom kì̵ jirgi ɗi ni pyan ni zak.
44028001	Aɓwoon ɗi mu wul ndi̶ghi̶n yil ni nkagham jir, ɓe mu ki̶ling nee, moo pet sum ki̶ yil ɗi am neer ni cighi̶rkaat a Malta.
44028002	Nyemyil ni mo kaat mun jir, ki̶ mo ɓam mun zam, har mo káng wus mmun, mpeeɗi fwan nkaa j`i, ki̶ pee zughum zak.
44028003	Amma kaaɗi Pool wuri hi̶r yoghom le nwus, ɓe mpee tal kì̵ wus ni, ɓe mee nw`oo ɗi sum ni a pang, ni at sar Pool, ki̶ ni ɗiin nkaa sar fi̶ri.
44028004	Kaaɗi nyemyil ni mo naa nw`oo ɗiisi nii ɗiin mPool nkaa sar, ɓe mo sat nshak nee, "Azeen-nzeen gwar ɗiisi wuri a ngutukáa, koo ɗi wuri kì̵ put mɓut jeel mu am bahar ni, ɓe ba kwat mu shikbish ni mak yit wuri ɗi mmeen kas."
44028005	Amma Pool wuri vwet nw`oo ni sham taa nwus. Mpeeɗi nw`oo ɗi ni at wuri ni, ɓe ba ni c`in mee mbii nwuri kas.
44028006	Nyemyil ni mo pan nee, yak mon nnaa Pool wuri wup, koo mo naa wuri taa nyil muut. Amma kaaɗi mo tong naapee, ɓe ba mo naa mee mbii c`in Pool kas, ɓe mo waa sheepo ɗi, mo sat nee, "Gwar ɗiisi wuri a mee naan."
44028007	Kus ki̶ peemi̶ni, ɓe mee maar kì̵ Pubiliyus ngo ɗiiɗes nkaa yil ɗi am neer ni cighi̶rkaat ni, wuri kaat mun le nlu fi̶ri mpee teer mo kun, ki̶ wuri tap ki̶ mun, wuri c`in ɗiiret mmun zam.
44028008	Puun kì̵ Pubiliyus, ba wurin nkagham kas, wuri a peesaam ki̶ cilem, ki̶ ɗyestoghom zak. Pool ɗel pe ngunan ni ɗi, ɓe wuri c`in aduwa, ki̶ wuri lesar fi̶ri nkaa ngunan ni, ɓe ngunan ni bar.
44028009	Kaaɗi Pool wuri c`in mi̶ni, ɓe kaghar nyemgok ɗi mon ndi̶ghi̶n yil ɗi am neer ni cighi̶rkaat ni, mo j`i jir, mpeku Pool wuri bar mo ɗi.
44028010	Nyemyil ni mo cín zughum mo mmun ɗes, ki̶ kaaɗi mun ndung ɗel ndi̶ghi̶n jirgi am ni mpee so, ɓe mo cín mmun mbii ɗi mon mɓam mun a ar mwaan ni jir zak.
44028011	Aɓwoon kì̵ tar mo kun, ɓe mu yaghal ndi̶ghi̶n mee jirgi am ɗi ni tong a Alekzandriya j`i, ɗi nii hos tarkut ndi̶ghi̶n yil ɗi am neer ni cighi̶rkaat si. Jirgi am ɗiisi ni ki̶ alama mu káa kì̵ Jan ɗiimish mo nkaa ni, ɗi mo a Kasto, ki̶ Pollukus, mee naan kì̵ mo, ni mo.
44028012	Mu j`i mu wul nSirakus, ɓe mu c`in shiiteer mo kun ɗi, mpeemi̶ni.
44028013	Kaaɗi mu yaghal mpee mi̶ni, ɓe mu j`i mu wul nRegiyum. Mu teer mpeemi̶ni, ɓe mee kut yaghal nkoghop ngween, ɓe daɗaar ni, ɓe mu so mu wul mPutiyoli.
44028014	Mu kat nyemso ndang Jesu mo mpeemi̶ni, ɓe mo ɗang mun ku mu c`in teer mo povul ɗi ashak ki̶ mo. A mwaan funu ni mmi̶ni, har mu so mu wul nRom.
44028015	Kaaɗi nyemso ndang Jesu ɗi mon mbirni nRom, mo ki̶lingpo nkaa mun, ɓe mo pwat j`i mpee kaat mun, har mo j`i wul nkasuwa Apiyus, ki̶ peeɗi lumi̶zep mo ɗi kun. Kaaɗi Pool wuri naa mo, ɓe wuri pi̶lang Naan, ki̶ putughup fi̶ri ni si̶ghi̶t kat ɓal.
44028016	Kaaɗi mu j`i mu wul ndi̶ghi̶n birni nRom, ɓe mo cínpee mPool tong ɗi mmi̶shin mpee ɗi wuri riɓet, ashak ki̶ sooja ɗi wurii tap kì̵ Pool.
44028017	Aɓwoon kì̵ shiiteer mo kun, ɓe Pool wuri pi̶rep nyemnan-nan mu nyem Yahudi mo. Kaaɗi mo kuur ashak, ɓe wuri sat mmo nee, "Ɗyemnaa mo, ba wan ki̶n c`in mee mbii ɗiibish nyem funu mo kas. Koo a nkaa mi̶se mu waar kì̵ puun funu mo, ɓe ba wan ki̶n c`in mee mbii ɗiibish kas, jir ki̶si, ɓe mo yaa wan cín nyem Rom mo a ɓuɓwaghat ndi̶ghi̶n yil nJerusalem.
44028018	Kaaɗi nyem Rom mo tokɗiyeel nwan, ɓe mo riɓet ɓwot wan, mpeeɗi ba wan ki̶n c`in mee mbii ɗiibish ɗi ni mak ku mo tu wan kas.
44028019	Amma ba nyem Yahudi mo riɓet ku mo ɓwot wan kas, ɓe ni ɗee nwan a ting ku wan ɗang nee, mo j`i ki̶ ɗiyeel fi̶na ni pu Siza ɗi. Ba ne, wan ki̶n riɓet c`in a kaara kì̵ nyem funu mo kas.
44028020	A mpee po ɗiisi, ɓe wan tangpee ɗi wan nnaa wun ɗi, mpeku wan katpo ɗi ki̶ wun, mpeeɗi a mpee canciin ɗi nyem Isreil mo ki̶ ni, ɗangɓe wan ɗi a ɓuɓwaghat shi ti̶sek ɗiisi."
44028021	Mo sat nwuri nee, "Ba mun muu kat mee wasika nyil Yahudi nkaa wugha kas. Ki̶ ba mee ɗyemni̶ghi̶n funu mo kì̵ j`i mpesi, ku mo satpo ɗi mmun nkaa wugha, koo mo sat mee po mmun nkaa mbii ɗiibish ɗi wugha kì̵ c`in ni mmo kas zak.
44028022	Amma mu riɓet ki̶ling ni mpo fugha mbii ɗi wugha naa ni ret, mpeeɗi katɗang a po nkaa Ar ɗiisi ni, ɓe mu man nee, koo a neye, ɓe mo nkaa satpo ɗiibish nkaa ni."
44028023	Aɓwoon mi̶ni, ɓe mo lepuus. Ɓe kaaɗi puus ni wul, ɓe gurum mo ɗes mo j`i pe Pool ɗi a peeɗi wuri tong ɗi. Yaghal mɓít, har nkansi̶ghi̶n, ɓe Pool wuri kámshii kì̵ mulki kì̵ Naan ni ngurum mo, ki̶ wuri c`in langting nkaa ni zak. Wuri riɓet dul mo j`i pe Jesu ɗi, shi kám mu Waar kì̵ Mosis, ki̶ shi kám mu nyemsatpo kì̵ Naan mo zak.
44028024	Pak gurum ni mo cínzeen mpo ɗi wuri sat ni, amma ba pak mo cínzeen kas.
44028025	Kaaɗi ba mo lappo ni ashak jir kas, ɓe akuɗang moo rangkáa, ɓe Pool wuri sat mee po mmo mi̶ndong, nee, "Azeen-nzeen po ɗi gyet Riin Ɗiiɓang wuri kì̵ sat mpuun fuu mo nsar kì̵ ngusatpo kì̵ Naan Aizaya nee:
44028026	'A so pe nyem ɗiisi mo ɗi, ku a sat mmo nee, Wun nsat a ki̶lingpee, amma ba wun mmanshii kì̵ mbii ɗi wuu ki̶ling ni kas koo diɓen. Wun nsat a naapee ɗak, amma ba wun mmanshii ki̶ mbii ɗi wuu naa ni kas koo diɓen.
44028027	Mpeeɗi putughup kì̵ nyem ɗiisi ni mo fii ɗee kaghatang. Mo kì̵ dwaghar kom furu mo, ki̶ mo kì̵ kup yit furu mo zak. Mpeku taji mo naapee shi yit furu mo, ku taji mo ki̶lingpee shi kom furu mo zak, ki̶ zak, mpeku taji mo manshii ki̶ ni ndi̶ghi̶n putughup furu mo. Ku mo cighi̶r pe wan ɗi, ɓe ɗi wan mɓam mo.'
44028028	"Mpeemi̶ni, ɓe wan riɓet ku wu man nee, mo kì̵ loppo nkaa ɓam mu Naan ni so nyem ɗi ba mo a nyem Yahudi mo kas. Ɓe mon nlekom mpee po ni, har mon nki̶ling." [
44028029	Kaaɗi Pool wuri satpo ɗiisi mo, ɓe nyem Yahudi mo rangkáa, ki̶ mon nkaa ɓeetpo ni ki̶ sut.]
44028030	Pool wuri tong ndi̶ghi̶n lu ɗi a wurii kwat shikáa fi̶ri, har mpee ɓit mo vul. Wurii kaat nyem ɗi mo j`i pe wuri ɗi jir.
44028031	Wuri satpo ngurum mo nkaa mulki kì̵ Naan ni, ba ashak ki̶ mee ki̶i̶rmuut kas, ki̶ ba mee ngo cíi nwuri kas, ki̶ zak, wuri kámpo ngurum mo nkaa Daa Jesu Kristi.
45001001	Wasika ɗiisi ni put a nsar kì̵ Pool ki̶rom kì̵ Daa Jesu Kristi. Jesu wuri pet wan mpekun ɗee ɗi a laalop fi̶ri. Wuri lop wan mpeku wan satpo ɗiiret mu Naan ɗi ngurum mo.
45001002	Po ɗiiret ɗiisi ni, Naan wuri kì̵ ten sat ni yam-yam nsar nyemsatpo fi̶ri mo, kaaɗi mo kì̵ ten ran ni ndi̶ghi̶n takarda kì̵ Naan si.
45001003	Po ɗiiret ɗiisi ni a nkaa Làa fi̶ri, Daa Jesu Kristi, ɗi ndi̶ghi̶n nan, ɓe gyet mo làa wuri a ndi̶ghi̶n dang mu Devid.
45001004	Ki̶ wuri yaghal a peemúut ndi̶ghi̶n ɓal mu Riin Ɗiiɓang, ni kám mmun azeen-nzeen nee, wuri a Làa kì̵ Naan.
45001005	Ndi̶ghi̶n Jesu, ɓe Naan wuri bi̶lip wan, kun ɗee ɗi a laalop fi̶ri, mpeku mɓut sum kì̵ Jesu, ɓe wan j`i ki̶ gurum ɗi mo ndi̶ghi̶n yil ni mo jir, ku mo cínzeen nJesu, ku mo ki̶ling wuri ɗi zak.
45001006	Wun zak, wun ndi̶ghi̶n nyem ɗi Daa Jesu wuri pi̶rep mo ni.
45001007	Wan ran wasika ɗiisi a mpee nyem ɗi Naan wal mo jir ndi̶ghi̶n yil nRom, ɗi Naan wuri ki̶ pi̶rep mo, ku mo ɗee ɗi a nyem fi̶ri mo. Naan puun funu ki̶ Daa Jesu Kristi mo le ɗiiret nkaa wun ki̶ tongriyang zak.
45001008	Mbii ɗin nshee, wan pi̶lang Naan fi̶na ndi̶ghi̶n Jesu Kristi mpee wun jir, mpeeɗi koo a neye ndi̶ghi̶n yil ni, ɓe gurum moo ki̶ling, kaaɗi wuu cínzeen nDaa Jesu Kristi si.
45001009	Naan wuri a langting fi̶na nee, mbii ɗi wan ki̶n sat ni azeen. Naan ɗi wan ki̶n seyil nwuri shi putughup mi̶ndong, ki̶ wan ki̶n satpo fi̶ri ɗiiret, wuri man azeen-nzeen nee, wan ki̶n pan wun ndi̶ghi̶n aduwa fi̶na mo jir.
45001010	Wan nkaa c`in aduwa, mpeku Naan wuri cínpee ɗi nwan, mpeku wan so ɗi mpee fuu yaksi, katɗang ni a shi ɗyen fi̶ri.
45001011	Wan riɓet naa wun zam, mpeku katɗang wan nwul pe wun ɗi, ɓe wun nkat pak zughum ɗi nii put a pe Riin ki̶ Naan ɗi, ku ni le ku wu ɗar ɗi ɓal-ɓal.
45001012	Mbii ɗi wan nkaa sat ni nee, wan ki̶ wun, mu ɓamshak, shii kì̵ mi̶ni nee, wuu caa wan mpee cínzeen fuu mo, ki̶ wan ki̶n caa wun mpee cínzeen fi̶na.
45001013	Ɗyemnaa mo, wan riɓet ku wu man nee, yit ɗes ɓe wan ɗak san, mpeku wan so pe wun ɗi, (amma mee mbii ɗar ɗi a ar ni) shidaar-shidaar. Wan ki̶n riɓet, kun j`i ki̶ pak mo ndi̶ghi̶n wun pe Daa Jesu ɗi, kaaɗi wan ki̶n c`in ndi̶ghi̶n pak yil ni mo si.
45001014	Ni ɗee a ting, mpeku wan satpo ɗiiret ni ngurum mo jir, mpee nyemseen mo ki̶ mwen mo, ki̶ nyem ɗi moo man mo, ki̶ mpee nyem ɗi ba mo man-man kas.
45001015	Ki̶ zak, wan fes nriɓet, mpeku wan satpo ɗiiret ni nwun jir, wun nyem ɗi wun ndi̶ghi̶n yil nRom.
45001016	Ba mee nashoop yaa wan mpee satpo ɗiiret ni ngurum mo nkaa Daa Jesu Kristi kas. Mpeeɗi a shi po ɗiiret ɗiisi, ɓe Naan wurin mɓam gurum mo. Shii kì̵ mi̶ni a nee, jir ngo ɗi wuri cínzeen nJesu Kristi, mpee nyem Yahudi mo nshee, ɗangɓe kaghar gurum ɗi ba mo a nyem Yahudi mo kas zak.
45001017	Po ɗiiret ɗiisi ni, ni kám mmun kaaɗi Naan wuri le gurum mo ɗee a ɗin ndi̶re nyit fi̶ri jir. Muu ɗee a ɗin ndi̶re nyit kì̵ Naan. Mu mak kat mi̶ni, a shi cínzeen nshee, ki̶ har peekyes ni zak. Ni a kaaɗi mo kì̵ ten ran ndi̶ghi̶n takarda kì̵ Naan si nee, "Katɗang mee gurum ɗi Naan wuri le wuri ɗee a ɗin ndi̶re nyit fi̶ri, mpeeɗi ngo ni cínzeen, ɓe gwar mi̶nin nkat seen."
45001018	Naan wuri nkaa woo ni mun agaak nee, nii láa wurin mɓut zam, mpee shikbish ɗi gurum moo c`in ni nkaa wuri, ki̶ nkaa niyee furu mo zak. Shikbish ɗiisi ni, nii ti̶reng zeen nyit kì̵ gurum mo.
45001019	Naan wurii kar mo, mpeeɗi mon nkaa c`in shikbish, koo ɗi mo man mbii ɗi ni ret, ku mo man nkaa Naan, ki̶ har Naan wuri kì̵ ten kám mmo mbii ɗiisi mo jir.
45001020	Nshee kì̵ yil ni, ɓe mbii ɗi Naan wuri le mo, mo kám ngurum mo agaak mi̶se kì̵ Naan. Koo ɗi ba gurum mo mak naa wuri shi yit kas, ɓe ni agaak nee, a wuri mmi̶shin ɓejee, ɗi wuri kì̵ seen ɗiiso ngaa-ngaa, ki̶ a wuri mi̶shin ɓejee a Naan ɗiiɓal met mbii mo jir. Mpeemi̶ni, ɓe ba gurum moo mee mbii langkáa kas, ɗi mon nsat nee, a ciin man furu le ɗangɓe ba wuɗun man ɗyen kì̵ Naan kas.
45001021	Koo ɗi mo man ne Naan ɗi, amma ba mo cín ɗiiɗes nwuri kaa Naan si kas, ki̶ zak, ba mo pi̶lang wuri kas. Dangɓe pan furu mo ɗee a ɗiibuu, moo tong a ndi̶ghi̶n peenkoo, ki̶ ba mo kuɗi kì̵ man mbii ɗiiret kas.
45001022	Mo lesut a kaa nyemseen mo si, amma ɓe mo a mwen mo.
45001023	Ɗi ni ret ku mo seyil a Naan ɗi wuri a ɗiiɗes, ɗin ngaa-ngaa, amma mo kwar wuri, ki̶ mo pi̶ring ɗiiɗes kì̵ Naan, mpeku mo seyil ɗi nk`um mo, ɗi mo ɗak mo kaa gurum mo si, ɗi moo murap ki̶lak-ki̶lak. Pak mo kaa ny`er mo si, ki̶ pak mo a kaa long mo si, ki̶ pak mo kaa mbii ɗi moo fee shi ɓut mo si.
45001024	Mpeemi̶ni, ɓe Naan wuri cínpee mmo, ku mo c`in mbii ɗiibish, ɗi moo riɓet c`in mo. Ki̶ zak, mo c`in mbii nashoop ki̶ shak.
45001025	Mo kwar zeen kì̵ Naan, ku mo so ɗi ndang ɗung. Moo seyil mbii ɗi Naan ɗak mo, ki̶ moo tap mbii mi̶ni mo, amma ba moo seyil nNaan ɗi wuri le mbii ɗiisi mo kas. Naan ɗi ni ret ku gurum mo cín ɗiihai nwuri har ngaa-ngaa. Amin.
45001026	Mpeemi̶ni, ɓe Daa Naan wuri yit mo, mpeku mo c`in mbii nashoop ɗi moo riɓet c`in mo ɗi zak. Mat moo saam ki̶ shak, mbii ɗi ba ni shang nNaan kas koo diɓen.
45001027	Mish moo kwar teer kì̵ mat mo, amma moo kyaghar ɗiiɓal mpeku mo teer ɗii aa shak. Mbii ɗiisi, ɗi moo c`in ni mo, mo ɗee a mbii nashoop zam ki̶ ndi̶ng-ndi̶ng. Mon nlap kwat ɗi ni ntiit-ntiit ki̶ shikbish furu mo zak.
45001028	Nyem ɗiisi mo kwar man Naan, ɓe Naan wuri yit mo ɗi mpeku mo mwaan ndang pan mu putughup furu ɗiibish mo. Mpeemi̶ni, ɓe moo c`in mbii ɗiibish mo.
45001029	Putughup furu mo gam ki̶ mbii ɗiibish mo. Nyem ɗi moo riɓet ku mbii ɗiibish táa nkaa gurum mo, nyemnaa kyaghar mo, nyemzughur mo, nyemtukáa mo, moo c`in lek kì̵ gurum mo jir. Shidaar-shidaar ɓe mo nkaa tok gurum mo nɗagham-nɗagham. Nyemkatpo ɗiibish nkaa gurum mo.
45001030	Mo le Naan ɗee a shaarlek furu. Ba moo ɗyen kas. Moo ɗiyeep káa furu mo, ki̶ canjagham. Shidaar-shidaar ɓe mo a nkaa tang ar ɗiipoo, mpeku mo c`in mbii ɗiibish mo ɗi. Ba moo ki̶lingpo kì̵ puun furu mo kas.
45001031	Ba mo kuɗi ki̶ man mbii ɗiiret ki̶ ɗiibish kas. Ba mo mak c`in mbii ɗi mo kì̵ ten sat kas. Ba mo ki̶ putughup mu naajeel kì̵ mee gurum kas.
45001032	Nyem ɗi mo c`in mbii ɗiisi mo jir, mo man nee, po kì̵ Naan ni sat nee, kiyeet kì̵ nyem ɗi moo c`in mbii ɗiibish mo, ɓe mon mmurap. Amma ba ni daampee mmo kas koo diɓen. Mbii ɗiibish met jir, mo fes riɓet nyem ɗi moo c`in mbii ɗiibish kaa mo si zak. Ki̶ moo sat nee, mbii ɗi gurum moo c`in ni, ɗi mo a ɗiibish, ɓe moo sat ne, a mbii mi̶ni mo a ɗiiret.
45002001	Wun nyem ɗi wuu canɗiyeel ɗiibish ngurum mo, wu man nee, wun shikáa fuu ba wuu put ndi̶ghi̶n ɗiyeel ni kas. Wun ɗi wu sat nee, gurum mo c`in mbii ɗiibish, amma wun shikáa fuu wun nkaa c`in mbii mi̶ni mo aasi zak, ɓe wuu ten wu canɗiyeel ɗiibish nsuk fuu mo mmi̶ni.
45002002	Mu man nee, Naan wuri a ɗin ndi̶re, ki̶ wurii canɗiyeel ɗiibish nyem ɗi moo c`in mbii ɗiibish mo.
45002003	Wugha shaar fi̶na, a man nee nyem ɗi moo c`in kiyeet ki̶ mbii mi̶ni mo, moo c`in a shikbish, amma wugha shikáa fugha, wugha nkaa c`in kiyeet ki̶ mbii mi̶ni mo zak. A pan nee, a mak put ndi̶ghi̶n ɗiyeel kì̵ Naan aa?
45002004	Meeɓe, wugha ki̶ lepan nee, mpeeɗi Naan wurii gung, ki̶ wurii naajeel funu, ɓe ba wurin ntokɗiyeel mmun kas. Azeen, a man nee, mbii ɗi ni le ɗangɓe Naan wuri naajeel funu, ni a mpeku wuri cínpee ɗi mmun, ku mu tuwap ɗi.
45002005	Amma katɗang wu cíi ki̶lingpee nyaghas, ku wu kwar tuwap, ɓe wuu ɗul a jeel ɗiiɗes j`i nkaa suk fuu mo. Wunn nlap kwat mi̶ni, a parpuus ɗiiɗes si, ɗi Naan wurin nwoo tughup fi̶ri ki̶ wurin ntokɗiyeel ngurum mo ndi̶re-ndi̶re.
45002006	Parpuus mi̶ni, ɓe Naan wurin nkwat koo a weye, ntiit-ntiit ki̶ ɗak ɗi ngo ni kì̵ ten c`in mo.
45002007	Nyem ɗi moo naa nc`in mbii ɗiiret, ku mo leyit furu mo, mpee kat seen ɗiiso ngaa-ngaa, ɓe Naan wurin ncín seen ɗi ba ni ki̶ peekyes kas, nyem mi̶ni mo.
45002008	Amma pak gurum mo, a nyem riɓetkáa mo, ki̶ mo kwar zeen. Moo mwaan a ndi̶ghi̶n shikbish koo pi̶rang ye, ɓe tughup kì̵ Naan nin ntaa nkaa mo.
45002009	Jir nyem ɗi moo mwaan a ndi̶ghi̶n shikbish, ɓe nyem mi̶ni mon nshwaajeel ɗiiɗes, koo ɗi mo a nyem Yahudi mo, ɗi mo shee ki̶lingpo ɗiiret ni, koo ɗi ba mo a nyem Yahudi mo kas.
45002010	Amma Naan wurin ncín ɗiiɗes nyem ɗi mo c`in mbii ɗiiret jir, ki̶ wurin ncín tongriyang mmo zak. Koo ɗi mo a nyem Yahudi mo, ki̶ koo ɗi ba mo a nyem Yahudi mo kas.
45002011	Mpeeɗi ba Naan wurii shwatyit ngurum mo kas.
45002012	Nyem ɗi ba mo man Waar kì̵ Mosis kas, mo jir mo kì̵ c`in shikbish. Mpeemi̶ni ɓe seen furu mon nlagham, koo ɗi ba mo ki̶ Waar ni mo kas. Nyem Yahudi ɗi mo man Waar ni, amma mo c`in shikbish, ɓe Naan wurin ncanɗiyeel ɗiibish mmo, mpeeɗi koo ɗi moo man Waar ni mo, ɓe ba mo mwaan ntiit-ntiit ki̶ mbii ɗi Waar ni sat mmo kas.
45002013	Mpeeɗi ba a nyem ɗi moo ki̶ling Waar kì̵ Mosis ni shi kom, a mo a nyem ɗiiret nyit kì̵ Naan kas, amma see a nyem ɗi moo c`in mbii ɗi Waar ni mo sat.
45002014	(Jir nyem ɗi ba mo a nyem Yahudi mo kas, ɗi ba mo man Waar kì̵ Mosis ni kas, amma mmee naar, ɓe moo mwaan a nkaa mbii ɗi Waar ni sat si. Kaaɗi mo c`in mbii ɗiiret mi̶ni mo, ɓe pan ɗin mputughup furu mo ni kám nee, koo ɗi ba mo man Waar ki̶ Mosis ni kas, ɓe mo man ndi̶ghi̶n putughup furu mo, mbii ɗi ni ret ku mo c`in mo.
45002015	Mwaan furu ni kám nee, mo kì̵ ten man Naan kaa mbii ɗi Waar ni sat si, ɓe mo mak man mbii ɗiiret ki̶ ɗiibish nyit kì̵ Naan.)
45002016	Nin nɗee aasi har puusmi̶ni. Naan wurin ntokɗiyeel ngurum mo a ndi̶ghi̶n Jesu Kristi ntiit-ntiit ki̶ mbii ɗi mo kì̵ ten c`in mo, ki̶ mbii ɗi moo c`in mo a si̶sok ndi̶ghi̶n putughup furu mo jir. A mbii ɗi wan nkaa sat ni ngurum mo ndi̶ghi̶n po ɗiiret ni mmi̶ni.
45002017	Wun a rang ye nyem Yahudi mo? Wun ɗi wuu sat nee, wuu gangkáa a nkaa Waar kì̵ Mosis, ki̶ wuu roghop ne wun a nyem kì̵ Naan mo.
45002018	Wu man mbii ɗi ni ret Naan nyit, ki̶ wu man mbii ɗiiret, mpeeɗi mo kì̵ ten kám nwun ndi̶ghi̶n Waar kì̵ Mosis.
45002019	Wuu fes wu lekáa fuu mo, kaa nyem yaakam nvum mo si, ne wun a peeɓang pe nyem ɗi moo mwaan mpeenkoo mo.
45002020	Wu kám mwaan mmo. Wuu kam-kam nyem ɗi ba mo man mee mbii kas. Wun ki̶ Waar ni kaa mee bi̶ghi̶t mbii ɗi ni ki̶ man ki̶ zeen si.
45002021	Kaaɗi wuu kám ngurum mo si, ɓe a me le ɗang ba wuu kám nsuk kas ye? Wuu sat nee, taji gurum c`in wat kas, amma wun shikáa fuu wuu c`in wat kas aa?
45002022	Wuu sat nee, taji mee gurum c`in ngaa kas, amma wun wuu c`in ngaa kas aa? Wun nyem ɗi wuu sat nee, wu kwar k`um, amma wuu c`in wat nlu kì̵ k`um ni.
45002023	Wun ɗi wuu roghop nee, wun ki̶ Waar kì̵ Naan, amma wuu wat sum kì̵ Naan mpeeɗi wuu tep Waar ni mo.
45002024	Po Naan ɗi mo ran ni sat nee, "A mpee wun nyem kì̵ Naan mo, ɓe kaghar gurum moo katpo ɗiibuu nkaa Naan."
45002025	Wuu sat nee, wun a nyem kì̵ Naan mo, mpeeɗi mo kì̵ can nwun. Amma can nii koghop ni, katɗang wu tap kì̵ Waar kì̵ Mosis mo. Amma katɗang wu tep Waar kì̵ Mosis ni, ɓe wun a kaa nyem ɗin nsuluk mo si.
45002026	Katɗang mee gurum ɗi ba mo can wuri kas, wuri c`in mbii ɗi Waar ni sat, ɓe ba Naan nlap wuri kas aa? Ne mpeeɗi ba mo kì̵ can wuri kas aa?
45002027	Nyem ɗi ba mo can mo ndi̶ghi̶n nan kas, amma mo kiyeer Waar ni mo, ɓe mo nkaa kám nwun nyem Yahudi mo nee, ba wuu mwaan a ntiit-ntiit ki̶ Waar ni kas. Koo ɗi wu man Waar ni, ki̶ mo kì̵ can wun.
45002028	Koo ɗi mo can gurum ndi̶ghi̶n nan, ɓe ba ni mak le ku gurum ɗee a ngu Yahudi hakyeng kas, amma can ɗi ni azeen-nzeen ni, ba ni a mbii ɗi gurum mo mak naa shi yit kas.
45002029	Ngo ɗi wuri a ngu Yahudi, ɓe wuri a ngo ɗi Naan cighi̶r ki̶ putughup fi̶ri shi ɗak ki̶ Riin Ɗiiɓang, ba a shi Waar ni kas. A Naan wurii kwoop kiyeet ki̶ gwar mi̶ni, ba a gurum mo kas.
45003001	Katɗang mbii ni mo aasi, ɓe cirang ɗang can nin mɓam nyem Yahudi mo met kaghar gurum ni mo ye? Ɓe nyem Yahudi mo aa me, ɗi ni le ɗang mo met kaghar gurum mo ye?
45003002	Nii koghop ni ndi̶ghi̶n ar mo ɗes. Ɗin nshee ni, ɓe Naan wuri shee cín po fi̶ri a nyem Yahudi mo.
45003003	Koo ɗi ba gyet pak mo ndi̶ghi̶n mo, mo ɗar nkaa zeen ni kas, ɓe ba mi̶ni mak ɗee ne, Naan wuri mander po fi̶ri kas.
45003004	Ba ni aasi kas, koo diɓen. Koo ɗi gurum mo jir ndi̶ghi̶n yil ɗiisi mo ɗee a nyemɗung mo, ɓe Naan wurii ɗar a nkaa zeen, koo pi̶rang ye. Ni a ntiit-ntiit ki̶ mbii ɗi mo kì̵ ten ran ni ndi̶ghi̶n takarda kì̵ Naan si nee: "Wugha Daa Naan, aa naa nkatpo, ɓe gurum mo jir mo naa nee, mbii ɗi aa sat ni a ndi̶re. Katɗang mo kám wugha, ɓe wugha a koghorong."
45003005	Meeɓe, pak gurum mo sat nee, shikbish ɗi muu c`in ni, nii kám ɗiiret kì̵ Naan ngurum mo. Mun nsat a me ɗak ye? Katɗang Naan wuri kar mun mpee shikbish funu mo, ɓe mun sat nee, ba Naan wuri man mbii ɗi wurii c`in kas aa? (Wan satpo ɗiisi ni, a mpeeɗi pak gurum moo satpo kaa mi̶ni si.)
45003006	Ba nin nkyam ɗen aasi kas, katɗang ba ɗi Naan wuri a ɗin ndi̶re kas, ɓe cirang ɗangɓe wurin ntokɗiyeel nyil ni ye?
45003007	Amma pak gurum mo sat nee, katɗang gurum mo c`in ɗung, ɓe ni kám gurum nee, Naan wuri ɗi azeen, ɓe nii le ku mo cín ɗiiɗes nwuri. Katɗang ni aasi, ɓe cirang ɗang mun nsat ne nguc`in ɗung a ngushikbish ye?
45003008	Shii kì̵ mi̶ni, mo nkaa sat ni nee, mu sat a c`in shikbish ɗak, mpeku gurum mo naa ɗiiret kì̵ Naan ɗi ndi̶ghi̶n shikbish funu mo. Pak gurum mo c`in ɗung nkaa mun nee, mun shikáa funu muu sat aasi. Naan wurin ncín kwat ɗiibish kiyeet kì̵ nyem mi̶ni mo.
45003009	Mun nsat a me zak ye? Kyet mun nyem Yahudi mo, mu ret met kaghar gurum mo wa? Ba ni aasi kas koo diɓen. Wan ki̶n ten sat nwun nee, gurum mo jir koo ɗi mo a nyem Yahudi mo, koo a kaghar gurum mo, ɓe jir, mo a ntiit-ntiit. Mpeeɗi mo kì̵ c`in shikbish.
45003010	Ni a ntiit ki̶ mbii ɗi mo kì̵ ten ran ndi̶ghi̶n takarda kì̵ Naan nee: "Ba mee ngo ɗii c`in mbii ɗiiret ɗi nyit kì̵ Naan kas.
45003011	Ba mee ngo ɗi man zeen ɗi kas. Ba mee ngo ɗiitang pee ku wuri seyil ɗi nNaan kas.
45003012	Gurum mo jir mo cighi̶r ki̶ ki̶ɓwoon nNaan. Mo jir ba mo kuɗi ki̶ mee koghop ni kas. Ba mee ngo ɗi wurii c`in mbii ɗiiret ɗi kas koo mi̶ndong.
45003013	Po ɗi nii put mpo ki̶ mo, nii j`i ki̶ muut nyem ɗi moo ki̶ling ni jir. Moo c`in ɗung ngurum mo, shii li̶po furu mo.
45003014	Po kì̵ mo ni gam ki̶ po ɗiibish ki̶ ɓeespee.
45003015	Shii kì̵ mo ni mo wurung a ar so mpee ɗi mon ntwa gurum mo ɗi.
45003016	Jir peeɗi mo ɗel ɗi, ɓe moo j`i ki̶ lagham ki̶ wat putughup ngurum mo.
45003017	Ba mo man ar tong riyang kas.
45003018	Ba moo ki̶i̶r Naan kas, koo diɓen."
45003019	Mu man nee, Waar ɗi gyet Naan wuri cín ni, a mpeku ni tap ɗi kì̵ gurum mo jir ɗi mo nder ki̶ Waar ni. A mpeku taji mee gurum sat nee ba jí wuɗi man kas. Koo weye ndi̶ghi̶n yil ɗiisi, ɓe wuri man ne, wuri kì̵ c`in shikbish ntoghom kì̵ Naan.
45003020	Ba mee gurum ɗi wurii tap ki̶ Waar ni mo jir ɗi kas, ɗi Naan mmak naa wuri kaa ngo ɗin ndi̶re nyit fi̶ri kas. Mbii ɗi Waar nii c`in, nii kám ngurum shikbish ɗi wuri c`in ni.
45003021	Amma yaksi, ar ɗi Naan wuri le gurum mo ɗee a ɗiiret nyit fi̶ri, ni put agaak. Ba mee mbii ɓal ar ɗiisi ni kì̵ Waar kì̵ Mosis kas. Amma Waar kì̵ Mosis ki̶ Waar kì̵ nyemsatpo kì̵ Naan mo, mo ɗee a langting mpee ar ni.
45003022	Ar ɗi Naan wuri le gurum mo ɗee a ɗiiret nyit fi̶ri, ni a cínzeen ndi̶ghi̶n Jesu Kristi ɓejee. Ba mee mbii ɗi ni ɓàk nyem Yahudi mo ki̶ kaghar gurum mo kas.
45003023	Mpeeɗi gurum mo jir mo c`in shikbish, ki̶ mo taa kat ndi̶ghi̶n ɗiiɗes kì̵ Naan.
45003024	Amma ndi̶ghi̶n ɗiiret kì̵ Naan, ɓe Naan wuri lop Jesu sham mpeku wuri ang nyem ɗi mo cínzeen ɗi wuri nzughum.
45003025	Naan lop Jesu, a mpeku wuri muut ɗi mpee mun, mpeku shi toghom fi̶ri, ɓe wuri vwang shikbish funu mo ɗi, shii kì̵ ni, a nyem ɗi mo cínzeen wuri mi̶ni.
45003026	Gyet yam ɓe Naan gung ki̶ mun, ba wuri cín kwat mun abet, kaaɗi mu c`in shikbish kas. Yaksi wuri nkaa kám ni ngurum mo nee, wuri a nguɗiyeel ɗiiret, ɗi ni a ting ku wuri kwat mun mpee shikbish funu mo, amma Jesu ang mun. A ndi̶ghi̶n ar ɗiisi ɓe Naan wuri nkaa kám ɗiiret fi̶ri, ki̶ wuri le nyem ɗi mo cínzeen nJesu Kristi jir a nyem ɗiiret mo.
45003027	A mpee ɗiiret kì̵ Naan, ɗangɓe wuri le mu ɗee a ɗiiret. Ɓe mun ki̶ mee mbii, ɗi munn nroghop ɗiki̶ aa? Ba mun ki̶ mee mbii kas koo diɓen. Ba ni a mpee mee mbii ɗiiret ɗi mu c`in, ɗangɓe Naan le ku mu ɗee a ɗiiret nyit fi̶ri kas, amma ni a mpeeɗi mu cínzeen ndi̶ghi̶n Jesu Kristi.
45003028	Mu man yaksi agaak nee, ngurum mo mmak ɗee a ɗiiret nyit kì̵ Naan, katɗang mo cínzeen ndi̶ghi̶n Jesu, ba a mpee tap Waar kì̵ Mosis kas.
45003029	Wun, wu pan nee, Naan wuri a Naan kì̵ nyem Yahudi mo ɓejee? Ba wuri a Naan kì̵ kaghar gurum mo jir kas aa? Azeen-nzeen, wuri a Naan kì̵ kaghar gurum mo jir.
45003030	Mpeeɗi Naan wuri a mi̶ndong ɓejee ndi̶ghi̶n yil ki̶ ndi̶ghi̶n ɗengnaan. Wuri lap nyem Yahudi ɗi moo can-can kaa nyem ɗin ndi̶re mo si, katɗang mo cínzeen ndaa Jesu. Ki̶ zak, wurii lap nyem ɗin nsuluk kaa nyem ɗin ndi̶re mo si, katɗang mo cínzeen nJesu Kristi.
45003031	Ɗiisi ni kám nee, wuri lap mun a mpeeɗi mu cínzeen, ɓe mu mak le Waar kì̵ Mosis ni ɗee a ɗiibuu aa? Waash! Koo diɓen. Amma munn, waa mu cín a ɗiiɗes nWaar ni.
45004001	Wu pan nkaa Abraham puun ki̶ puun funu mo ndi̶ghi̶n nan. Ni kám a me mmun ye?
45004002	Katɗang gyet Abraham wuri ɗee a ngo ɗiiret a mpee mee mbii ɗi gyet wuri c`in, ɓe ɗi gyet wuri ki̶ mbii ɗi wurin ncanjagham ɗishik amma ba a nyit kì̵ Naan kas.
45004003	Amma po kì̵ Naan ni sat a meye? "Ni sat nee, Abraham wuri cínzeen nNaan. Mpeemi̶ni ɓe Naan le wuri ɗee a ngo ɗiiret nyit fi̶ri."
45004004	Katɗang gurum c`in ɗak, ɓe mon nkwat wuri mpee ɗak ni. Shaghal ɗi moo cín nwuri ni, ba a zughum kas, amma mo cín nwuri a mpee ɗak ɗi gwar ni kì̵ ten c`in.
45004005	Ba a mpee mee ɗak ɗi gurum kì̵ c`in, ɗangɓe wuri ɗee a ɗin ndi̶re nyit kì̵ Naan kas. Amma Naan ki̶ le mu ɗee a ɗiiret nyit fi̶ri a shi zughum, a mpeeɗi mu cínzeen nJesu Kristi.
45004006	Ni a kaa ɗi Devid wuri sat si nee, ɗiiret ni ɗi nkaa ngo ɗi Naan mang wuri a ngo ɗin ndi̶re, ngo mi̶ni kat retnyit ɗiiɗes, koo ɗi ba gwar mi̶ni c`in mee mbii ɗi ni le ku Naan kwat wuri kas,
45004007	nee: "Nyem ɗi Naan wuri fwo shikbish furu mo, ki̶ wuri vwang mo ndi̶ghi̶n shikbish furu mo, ɓe nyem mi̶ni mo nkat retnyit.
45004008	Ngo ɗi ba Naan wuri tang shikbish fi̶ri mo pe wuri kas, ɓe a ngo mi̶ni nin nkat retnyit."
45004009	Retnyit ɗiisi ɗi Devid wuri satpo nkaa ni, ni a mpee nyem ɗi mo kì̵ can mo ɓejee aa? Ba ni aasi kas. Koo nyem ɗi ba mo can mo kas, ɓe retnyit ɗiisi ni a mpee mo zak. Muu ten mu sat nee, Abraham wuri ɗee a ngo ɗiiret, a mpeeɗi wuri cínzeen nNaan.
45004010	Gyet kaaɗi Naan wuri lap Abraham kaa ngo ɗiiret si, ɓe mo kì̵ can wuri aa? Waash! Ɓe ba gyet mo ki̶ can wuri kas akuɗang.
45004011	Can ɗiisi ni ɗee a mbii aapo nee, Naan wuri kì̵ lap Abraham kaa ngo ɗiiret si. Mpee ɗiisi, ɓe Abraham wuri ɗee a puun mu nyem ɗi mo cínzeen nNaan jir, shii kì̵ mi̶ni nee, a nyem ɗi Naan wuri mang mo ɗee a kaa nyem ɗiiret mo si, a nyem ɗi mo cínzeen nNaan mi̶ni, koo ɗi ba mo kì̵ can mo kas.
45004012	A wuri zak, a puun ki̶ nyem Yahudi mo ɗi mo kì̵ can mo, katɗang mo mwaan ndi̶ghi̶n shiimwaan mu Abraham ni, ki̶ mo cínzeen nNaan, kaaɗi gyet Abraham wuri cínzeen nNaan si, akuɗang moo can wuri.
45004013	Gyet yam ɓe Naan wuri satpo Abraham ki̶ dang fi̶ri mo nee, wurin ncín yil ni nsar kì̵ mo. Ba gyet Naan wuri satpo mi̶ni Abraham a mpeeɗi gyet wuri tap Waar kì̵ Mosis kas. Naan satpo mi̶ni Abraham, a mpeeɗi gyet wuri cínzeen nNaan, mpeemi̶ni wuri ɗee a ɗin ndi̶re nyit kì̵ Naan.
45004014	Katɗang ɗi a nyem ɗi moo kiyeer Waar ni mon nkat mbii ɗi Naan wuri kì̵ ten sat ni, ɓe ɗi ba cínzeen ni ki̶ mee koghop ni kas, ɓe ɗi mbii ɗi Naan wuri sat ni a ɗiibuu.
45004015	Waar mo, moo j`i ki̶ ɗiyeel kì̵ Naan nkaa gurum, mpeeɗi katɗang ɗi ba Waar ni mo ɗi kas, ɓe ba ɗi gurum moo tep Waar ni mo kas.
45004016	Po ɗi Naan wuri sat ni a mpee nyem ɗi mo cínzeen nwuri, mpeku ni ɗee ɗi agaak nee, mbii ɗi Naan wuri c`in ni a mpee ɗiiret fi̶ri ɗangɓe wuri cín mbii ɗiisi mo mmun, kaaɗi wuri kì̵ ten sat si zak. Wuri cín mbii ɗiisi mo jir nyem kì̵ Abraham mo, ba a mpee nyem ɗi mo kiyeer Waar ni mo ɓejee kas, amma nyem ɗi mo cínzeen nNaan, kaaɗi gyet Abraham cínzeen nwuri si. Abraham wuri a puun funu jir.
45004017	Kaaɗi mo kì̵ ran ni ndi̶ghi̶n takarda kì̵ Naan si nee, Naan sat Abraham nee; "Wan ki̶n le wugha a puun kì̵ gurum mo ɗes." A Naan shikáa fi̶ri wuri satpo ɗiisi Abraham. Naan ɗi Abraham cínzeen nwuri zak. Naan ɗi wurii cín seen nyem ɗi mo kì̵ murap mo, ki̶ ɗi wurii le mbii mo, mbii ɗi ba mo ɗi kas.
45004018	Abraham wuri naa ncínzeen nNaan, ki̶ wuri leyit nkaa Naan, koo ɗi ni ɗee pe gurum a kaa mbii ɗi ba nin nkyam c`in kas si. Mpeemi̶ni ɓe Abraham ɗee a puun kì̵ gurum mo ɗes. Ni a ntiit ki̶ mbii ɗi mo kì̵ ten sat nwuri si nee, "Wugha ɗee a puun mu yil mo ɗes."
45004019	nTiit ki̶ mi̶ni, ɓe Abraham wuri ki̶ wul ɓit mo ɗari mi̶ndong. Wuri man nee, wuri ɗee a kaa ngo ɗiimumuut si, ki̶ mat fi̶ri Seera wura a jeer zak, ki̶ pee làa-làa ni kì̵ ɗel, amma cínzeen kì̵ Abraham ni ɗar ɓal-ɓal.
45004020	Ba Abraham wuri sat kyetwa, koo wuri nook cínzeen ndi̶ghi̶n mbii ɗi Naan kì̵ ten sat ni kas, amma wuri cínzeen hakyeng, ki̶ wuri cín ɗiiɗes nNaan zak.
45004021	Abraham wuri fes cínzeen nee, Naan wuri ki̶ iiko mpeku wuri c`in mbii ɗi wuri kì̵ ten tuwoor ɗi.
45004022	A mpee cínzeen fi̶ri, ɗangɓe "Naan mang wuri ngo ɗin ndi̶re."
45004023	Ba a Abraham ɓejee ɗi Naan mang wuri kaa ngo ɗiiret si, mpee cínzeen ɓejee kas.
45004024	Amma mun jir, katɗang mu cínzeen nNaan ɗi wuri yaghal ki̶ Jesu Kristi a peemúut.
45004025	Daa Jesu ɗi mo tu wuri mpee shikbish funu mo, amma Naan yaghal kì̵ wuri a peemúut, mpeku mun, mu ɗee ɗi a ɗin ndi̶re nyit kì̵ Naan.
45005001	Mpee cínzeen funu ndi̶ghi̶n Daa Jesu Kristi, ɓe mu ɗee a nyem ɗin ndi̶re mo nyit kì̵ Naan, ki̶ mu tong riyang ki̶ wuri zak.
45005002	A Daa Jesu Kristi wuri j`i ki̶ mun kus ki̶ Naan, mpeku mu man ɗiiret kì̵ Naan ɗi. Ɗi muu ɗar ɗiɓut, ki̶ mu c`in retnyit, mpeeɗi muu leyit funu mpee parmeeci, ɓe mun ntong ashak kì̵ Naan ndi̶ghi̶n ɗiiɗes fi̶ri.
45005003	Koo ɗi muu shwaajeel ndi̶ghi̶n yil ɗiisi, ɓe muu c`in retnyit ndi̶ghi̶n jeel funu mo, mpeeɗi ndi̶ghi̶n jeel ni, ɓe mwaan funu mo ɗee a ɗiiɓal.
45005004	Katɗang mu gung ndi̶ghi̶n jeel, ɓe nin nle ku mu kat mi̶se ɗi ni ret Naan nyit. Mi̶se funu ɗiisi nin nle ku mu cínzeen ndi̶ghi̶n Naan, ki̶ nin nle ku mu leyit nkaa mbii ɗi Naan wuri sat nee, wurin nc`in ni mun zak.
45005005	Mpeeɗi Daa Naan wuri kì̵ ten kám kiyeet kì̵ wal ɗi wuri ki̶ ni mpee mun, ki̶ wuri cín wal fi̶ri ndi̶ghi̶n putughup funu shi zughum ndi̶ghi̶n ɓal kì̵ Riin fi̶ri Ɗiiɓang.
45005006	Kaaɗi gyet ba mu mak ɓam sun kas, ɓe Daa Jesu wuri j`i ndi̶ghi̶n yil ɗiisi, mpeku wuri muut mpee mun nyemshikbish mo, ntiit ki̶ peeɗi gyet Naan wuri kì̵ ten bi̶lip ni.
45005007	Ni luk mpeku mee gurum muut mpee mee ngo ɗik, koo a mpee mee ngo ɗiiret. Meeɓe, mee gurum mak muut mpee mee ngo ɗiiret.
45005008	Amma Daa Jesu wuri muut mpee mun kaaɗi mu kuɗi a nyemshikbish mo. Ndi̶ghi̶n ar ɗiisi ɓe Naan wuri kám wal fi̶ri mmun.
45005009	Mpee toghom kì̵ Jesu, ɓe Naan wuri lap mun kaa nyem ɗiiret mo si nyit fi̶ri. Ni azeen-nzeen wuri can mun ndi̶ghi̶n tughup kì̵ Naan ɗi nin nɗung j`i.
45005010	Gyet yam ɓe mun a shaarlek kì̵ Naan mo, amma ndi̶ghi̶n muut kì̵ Làa fi̶ri, ɓe mu ɗee a shaar kì̵ Naan. Kaaɗi muu ɗee a shaar kì̵ Naan mo si, ɓe ni azeen Naan ɗi wuri kì̵ seen wuri kì̵ ɓam mun.
45005011	Ba a mi̶ni ɗak kas, yaksi mu kat retnyit, mpeeɗi Naan wuri c`in mi̶ni mmun ndi̶ghi̶n Daa Jesu Kristi, ɗi wuri baa ɓàl mun ku mu ɗee ɗi a nyem ɗi mo tongriyang kì̵ Naan.
45005012	A mpee shikbish kì̵ ngumi̶ndong, Adam, ɓe shikbish ɗel ndi̶ghi̶n yil ɗiisi. Shikbish nii j`i ki̶ muut. Ni aasi, ɓe muut ni taa ntook kì̵ gurum mo jir, mpeeɗi gurum mo jir, mo ki̶ c`in shikbish.
45005013	Akuɗang Naan cín Waar fi̶ri mmun, ɓe shikbish ɗi ndi̶ghi̶n yil ni. Amma peeɗi ba Waar ɗi kas, ɓe ba gurum mak sat nee, komtak a tep Waar ɗi kas.
45005014	Amma yaghal mɓít kì̵ Adam har so wul mɓít kì̵ Mosis, ɓe muut ni se ɗiiɗes nkaa gurum mo jir, har ni le ku mo murap, koo ɗi ba gyet mo c`in shikbish ni ntiit ki̶ ɗi Adam c`in kas, kaaɗi gyet wuri kwar ki̶ling ɗoo kì̵ Naan si. Adam wuri ɗee a kaa kiyeet kì̵ gwar ɗi wuri j`i si, Jesu Kristi mmi̶ni.
45005015	Amma mo aɗik-aɗik, mpeeɗi mbiizughum ɗi Jesu j`i ki̶ ni, ni ɗik ki̶ shikbish ɗi gyet Adam j`i ki̶ ni. Mpee shikbish kì̵ ngumi̶ndong, ɓe gurum mo ɗes mo murap. Amma ɗiiret kì̵ Naan ni ɓal met ndi̶ghi̶n ngumi̶ndong, ɗi wuri a Daa Jesu Kristi, ɓe gurum mo jir mo kat ɗiiret ɗes shi mbiizughum ɗi Naan wuri cín mmo.
45005016	Mpeeɗi ndi̶ghi̶n mbiizughum kì̵ Naan ni, ni ɗik ki̶ mbii ɗi ni put ndi̶ghi̶n shikbish kì̵ Adam. Mbii ɗi ni ndi̶ghi̶n shikbish mi̶ni, ni a ɗiyeel kì̵ Naan, pe gurum mo jir ɗi mo ɗee a ɗiili̶lagham. Amma mbii ɗi ni put ndi̶ghi̶n mbiizughum kì̵ Naan ɗi ni ndi̶ghi̶n Jesu Kristi, ni le ku gurum mo ɗee a ɓuɓwot, koo ɗi mo kì̵ ten c`in shikbish mo yit ɗes.
45005017	Mpee shikbish ɗi ngumi̶ndong c`in, ɓe muut ni se koghorong nkaa yil ɗiisi mpee gwar mi̶ni. Amma mpee Jesu ɓe gurum mo jir mo lap seen pe Naan ɗes, mpeeɗi Naan wuri tang mo kaa nyem ɗin ndi̶re mo si nyit fi̶ri, ki̶ mon ntong ndi̶ghi̶n seen, ki̶ mon nse koghorong nkaa mbii mo jir.
45005018	Ni aasi, mpee shikbish ɗiimi̶ndong ɗi gyet Adam c`in ni, ɓe ni j`i ki̶ muut ngurum mo jir. Ni aasi zak, mbii ɗiiret ɗiimi̶ndong ɗi Daa Jesu c`in ni, nii fwoon gurum mo jir, ku mo kat seen ɗi.
45005019	Gurum mo ɗes, mo ɗee a nyemshikbish mo, mpeeɗi gyet ngumi̶ndong kwar ki̶lingpee. Amma gurum mo ɗes mo ɗee a ɗiiret nyit kì̵ Naan, mpee ngumi̶ndong ɗi wuri tong ɗyen nNaan.
45005020	Waar ɗi Naan wuri cín Mosis ni a rang ye? A me le ɗangɓe Naan wuri cín Waar ni ye? Wuri cín Waar ni a mpeku ni woo ɗi ngurum mo kì̵ c`in shikbish ɗi ɗes-ɗes. Amma koo ɗi shikbish ni ɗes arang ye, ɓe ɗiiret kì̵ Naan ni ɗes met shikbish ni hakyeng.
45005021	Kaaɗi ɓal kì̵ shikbish ni j`i ki̶ muut ngurum mo, ni aasi zak, ɓal mu ɗiiret kì̵ Naan ni le ku gurum mo ɗee a ɗin ndi̶re, ki̶ mo kat seen ɗiiso ngaa-ngaa, ndi̶ghi̶n Jesu Kristi Daa funu zak.
45006001	Mun nsat a me ɗak ye? Ni ret ku mu sat a nc`in shikbish ɗak mpeku ɗiiret kì̵ Naan ni ɓul ɗi aa?
45006002	Ba ni aasi kas koo diɓen! Mun ɗi muu murap mpee shikbish, ɓe cirang ɗang mun nwaa mu tong ɗiɓut zak ye?
45006003	Ni azeen-nzeen wu man nee, kaaɗi mo c`in baptisma mmun, ɓe mo ɓal mun jir ndi̶ghi̶n Jesu Kristi. Ni a mpeku mu muut ashak ki̶ wuri ndi̶ghi̶n muut fi̶ri. Katɗang ni aasi, ɓe cirang ɗang muu sat a nc`in shikbish ɗak ye?
45006004	Kaaɗi mo c`in baptisma mmun, ɓe mo wum mun ashak ki̶ wuri ndi̶ghi̶n muut fi̶ri zak. Ki̶ kaaɗi Naan wuri yaghal ki̶ Kristi a peemúut si, shi ɗiiɗes ki̶ ɓal fi̶ri. Ɓe Naan wuri yaghal ki̶ mun, mpeku mu mak mwaan ɗi ndi̶ghi̶n seen ɗiipoo.
45006005	Kaaɗi mun a ɗiimi̶ndong ki̶ wuri, ki̶ mu murap kaaɗi wuri muut si, ni aasi zak, ɓe mun nɗee a ɗiimi̶ndong ki̶ wuri, mpee yaghal a peemúut fi̶ri.
45006006	Mu man nee, mo pwas mi̶se funu ɗiisi̶ghi̶r mo ashak ki̶ wuri. Ni aasi, ɓe mi̶se funu ɗi mo a mu shikbish, ba mo kuɗi ki̶ kat ɓal nkaa mun kas. Mpeemi̶ni, ɓe ba shikbish kuɗi ki̶ se koghorong nkaa mun kas.
45006007	Mpeeɗi kat gurum ki̶ muut, ɓe ba shikbish kuɗi ki̶ mee ɓal nkaa wuri kas.
45006008	Kaaɗi mun kì̵ murap ashak ki̶ Kristi, ɓe mu cínzeen nee, mun ntong ashak ki̶ wuri ndi̶ghi̶n seen.
45006009	Mu man nee, Naan wuri kì̵ yaghal ki̶ Jesu Kristi a peemúut, ɓe ba wurin nwaa baa muut ɗi zak kas. Ba muut kuɗi ki̶ mee iiko nkaa wuri kas.
45006010	Muut ɗi wuri muut ni, wuri muut a mpee shikbish yit mi̶ndong mpee gurum mo jir ɓejee. Yaksi kaaɗi wuri yaghal a peemúut, ɓe wurii tong ndi̶ghi̶n seen mu Naan.
45006011	Ni aasi zak, ni ret ku wun, wu naa suk fuu mo kaa wun a ɗii mumurap mpee shikbish fuu mo si, amma wun ɗi ki̶ seen pe Naan ɗi, ndi̶ghi̶n Kristi Jesu Daa funu.
45006012	Mpeemi̶ni taji wu le ku shikbish baa se koghorong ɗi ndi̶ghi̶n suk fuu ɗi mo a mu muut si mo kas. Mpeku taji ni le ku wu so ndang kyaghar mo ni kas.
45006013	Taji wu c`in pak ɓeep fuu mo, mpee c`in mbii ɗiibish kas. Amma wu lesuk fuu mo kaa nyem ɗi mo ki̶ murap, ɗangɓe mo baa yaghal ki̶ seen si. Wu yit ku koo ɓeep fuu ɗiiɗang ye, ɓe wu cín ni nNaan mpee c`in mbii ɗiiret.
45006014	Ba shikbish ni kuɗi ki̶ iiko nkaa wun zak kas, mpeeɗi ba wu kuɗi a nder kì̵ Waar mo kas, amma wun a nder ki̶ ɗiiret mu Naan.
45006015	Mun nsat a me ɗak ye? Ni ret ku mu c`in shikbish ne mpeeɗi ba mu kuɗi a nder kì̵ Waar kas, amma mun a nder kì̵ ɗiiret kì̵ Naan aa? Ba ni aasi kas koo diɓen.
45006016	Azeen wu man nee, katɗang gurum mo cín káa furu mpeku mo seyil ɗi mee ngo, ndi̶ghi̶n zeen, ɓe mo ɗee a ki̶rom kì̵ gwar mi̶ni, ki̶ wurin nɗee a ngulu furu zak. Katɗang wun a ki̶rom mu shikbish, ɓe ba wun mmak ɗee a ki̶rom kì̵ Naan kas. Katɗang wun a ki̶rom mu shikbish, ɓe kwat mi̶ni a muut, amma nyem ɗi moo ki̶ling ɗoo kì̵ Naan, ɓe parmeeci ɓe mon nɗar ntoghom kì̵ Naan kaa nyem ɗiiret mo si.
45006017	Mu pi̶lang Naan, mpeeɗi gyet wun a ki̶rom mu shikbish, amma yaksi wuu cínzeen shi putughup mi̶ndong, shi kám ɗi gyet wu lap pe mun ɗi.
45006018	Yaksi, ba wu kuɗi a nder kì̵ shikbish kas, amma wuu ɗee a ki̶rom kì̵ Naan, mpeku wu c`in mbii ɗiiret mo ɗi.
45006019	Wan ki̶n c`in ɗak aa mbii mu yil ɗiisi, mpee kám wun, mpeeɗi ba wun shikáa fuu wun ki̶ ɓal kas. Mpeeɗi shiɓal kì̵ gurum, ɓe ba wu mak manshii ni kas. Gyet yam, ɓe wuu cín suk fuu mo jir a mpee c`in shikbish. Wuu c`in mbii ɗiibish mo, har wu sat a c`in mo ɗak hakyeng. Yaksi wu cín suk fuu mo mpee c`in mbii ɗiiret mo, mpeku wu ɗee ɗi a nyem kì̵ Naan mo azeen-nzeen.
45006020	Gyet yam ɓe wu kuɗi a nder kì̵ shikbish, ɓe ba mee mbii ɓal wun ki̶ c`in mbii ɗiiret mo kas.
45006021	Gyet wu kat, a li̶ɓet ɗiiɗang ndi̶ghi̶n mbii ɗiibish ɗi gyet wuu c`in mo ye? Ɗi mo ɗee a mbii nashoop pe wun ɗi yaksi ye? Kyes kì̵ ɗak mi̶ni mo a muut.
45006022	Amma yaksi mo kì̵ can wun nder kì̵ shikbish. Wuu ɗee a ki̶rom kì̵ Naan mo. Shii kì̵ mi̶ni nee, yaksi ɓe wuu ɗee a nyem ki̶ Naan mo azeen-nzeen, ki̶ peekyes ni, ɓe wunn nkat a seen ɗiiso ngaa-ngaa.
45006023	Mpeemi̶ni kwat kì̵ shikbish ni a muut, amma zughum kì̵ Naan ni a seen ɗiiso ngaa-ngaa ndi̶ghi̶n Daa funu Jesu Kristi.
45007001	Ɗyemnaa mo, ba wu man nee, Waar nii c`in mulki nkaa gurum a kaaɗi wuri kuɗi ki̶ seen kas aa? Wan ki̶n satpo ɗiisi a nwun ɗi wu man Waar ni.
45007002	Ni a kaa sumpo ɗiisi si, mat ɗi wura kì̵ c`in ɗik, ɓe Waar mu ɗik ni ki̶ ɓal wura ashak ki̶ mish fi̶ra, har parɗi mish ni wurin muut. Katɗang parɗi mish ni wuri muut, ɓe ba Waar mu ɗik ni kuɗi ki̶ mee ɓal nkaa mat ni wura kas.
45007003	Amma katɗang mish ni wuri kuɗi ki̶ seen, ɗangɓe mat ni wura so ɗik mmee gwar ɗiici, ɓe gurum mon mpet wura a mat ngaa. Amma katɗang mish ki̶ mat ni wuri kì̵ muut, ɓe ba gurum mon mpet wura a mat ngaa kas.
45007004	Ɗyemnaa mo, ni aasi pe wun ɗi zak, wun, wuu ten wu murap ndi̶ghi̶n Waar ni, mpeeɗi wuu ɗee a nyem ɗi mo kì̵ ɓal wun ndi̶ghi̶n shin kì̵ Daa Jesu Kristi. Yaksi wuu ɗee a mu Kristi, wuri ɗi Naan yaghal kì̵ wuri a peemúut. Mun ki̶ wun, muu ɗee ki̶ koghop ni mpee ɗak kì̵ Naan.
45007005	Kaaɗi gyet mu kuɗi yam, mɓut shikbish, ɓe koo ɗi jí muu man Waar ni, ɓe Waar nii le ku mu c`in ɗak ɗiibish har ni j`i ki̶ muut nkaa mun.
45007006	Amma yaksi ɓe ba mu kuɗi a nder kì̵ Waar ni kas, mpeeɗi mi̶se funu ɗiiyam ni ɗee a ɗiimumuut. Mpeemi̶ni, mbii ɗiibish ɗi gyet ni ndi̶ghi̶n mun si, ba ni kuɗi a koghorong nkaa mun kas. Yaksi, ba mun nseyil nNaan a ndi̶ghi̶n Waar ɗi wuri ran ni yam si kas, amma mun nseyil nwuri a ndi̶ghi̶n ar ɗiipoo shi Riin fi̶ri.
45007007	Mun nsat a me ɗak ye? Nee, Waar ni a mbii ɗiibish aa? Waash! Ba ni aasi kas koo diɓen! Katɗang ba gyet a mpee Waar ni kas, ɓe ba gyet wan man shikbish ki̶ mbii ɗiiret kas. Katɗang ba gyet a mpeeɗi Waar ni sat ne taji a kyaghar mbii kì̵ gurum kas, ɓe ba ɗi wan man kyaghar mbii kì̵ gurum kas.
45007008	Amma shikbish ni katpee ndi̶ghi̶n Waar ni, ɓe ni le ku wan ki̶n kyaghar mbii mo shini-shini ndi̶ghi̶n putughup fi̶na. Katɗang ba a mpee Waar kas, ɓe ɗi ba mee shikbish ɗi kas.
45007009	Gyet yam, kaaɗi ba wan man Waar kas, ɓe wan ki̶ seen. Amma kaaɗi Waar ni j`i, ɓe shikbish ni j`i put, ɗangɓe ni le wan muut.
45007010	Waar ɗiisi ni, a mpeku gurum mo kat seen ɗi, amma ni waa j`i aa muut nwan.
45007011	Mpee Waar ni, ɓe shikbish ɗi ni ndi̶ghi̶n wan, ni katpee ku ni num wan ɗi, har ni le kun c`in shikbish. Mpeemi̶ni ɓe shikbish nii j`i ki̶ muut nkaa wan.
45007012	Amma Waar kì̵ Naan ni mo a ɗiiɓang, ki̶ koo a Waar ɗiiɗang ye, ɓe ni a ɗiiɓang, ki̶ ni a ɗin ndi̶re, ki̶ ni a ɗiiret zak.
45007013	Kyet ɗiisi ni kám nee, mbii ɗi ni a ɗiiret, ɓe a nin nwaa baaj`i ki̶ muut nkaa wan mmi̶ni aa? Waash! Koo diɓen. Amma a shikbish ɗi ni ndi̶ghi̶n wan si, a ni j`i ki̶ muut, mpeku ni kám sat ɗi nee, ni a shikbish. Mpeemi̶ni Waar ɗi ni a mbii ɗiiret, nii kám nee shikbish ni a mbii ɗiibish hakyeng.
45007014	Mu man nee, Waar ni a mu Riin, amma wan a gurum ɗi ba gyet wan ki̶ Riin kì̵ Naan kas. Gyet wan ɗee a ki̶rom kì̵ shikbish.
45007015	Ba gyet wan man mbii ɗi wan ki̶n c`in mo kas, mpeeɗi gyet wan ki̶n c`in a mbii ɗi ba ɗyen nwan nc`in mo kas. Amma mbii ɗi gyet wan kwar mo, ɓe wan ki̶n c`in a mi̶ni mo.
45007016	Katɗang gyet wan ki̶n c`in a mbii ɗiibish ɗi ba ɗyen nwan nc`in ni kas, ɓe ɗiisi ni kám nee, wan riɓet ne Waar kì̵ Naan ni a ɗiiret.
45007017	Ni aasi ɓe, ba a wan ki̶n c`in mbii ɗiibish ni mo kas, amma a shikbish ɗi ni ndi̶ghi̶n putughup fi̶na.
45007018	Wan man nee, ba mee mbii ɗiiret mɓut mi̶se fi̶na kas. Wan ki̶n riɓet c`in a mbii ɗiiret mo, amma ba wan mak c`in mo kas.
45007019	Mbii ɗiiret ɗi wan ki̶n riɓet c`in mo, ɓe ba ki̶n c`in a mo kas, amma mbii ɗiibish ɗi wan ki̶n kwar mo si, ɓe ki̶n c`in a mi̶ni mo.
45007020	Katɗang wan ki̶n c`in a mbii ɗi ba ɗyen nwan nc`in mo kas, ɓe ɗiisi ni kám nee, baa a wan ki̶n c`in mbii ɗiibish ni mo kas, amma a shikbish ɗi ni ndi̶ghi̶n wan.
45007021	Wan kat mbii ɗiisi ni ɗee nwan a kaa mee mi̶se si. Wan ɗi wan ki̶n riɓet c`in a mbii ɗiiret, ɓe wan waa c`in a mbii ɗiibish.
45007022	Ndi̶ghi̶n putughup fi̶na, ɓe wan ki̶n riɓet c`in a mbii ɗi Waar kì̵ Naan ni sat.
45007023	Amma wan naa mee Waar ɗiici ni nkaa c`in ɗak ndi̶ghi̶n san fi̶na mo, ɗi nii c`in lek ki̶ Waar ɗi pan fi̶na mang. Ni yaa wan, ki̶ nii le wan ɗee a ki̶rom kì̵ shikbish ɗi ni ndi̶ghi̶n san fi̶na mo.
45007024	Jeel mi̶na oo! A we mput ki̶ wan ndi̶ghi̶n nan ɗi ni a mu muut si ye?
45007025	Amma wan pi̶lang Naan, mpeeɗi ndi̶ghi̶n Jesu Kristi Daa funu, ɓe wuri kì̵ put ki̶ wan. Mpeemi̶ni wan shikáa fi̶na ɓe pan ɗi ni ndi̶ghi̶n putughup fi̶na, ni riɓet ku wan seyil nNaan, amma ndi̶ghi̶n nan fi̶na si, ɓe shikbish ɗi ni ndi̶ghi̶n wan si, ni se koghorong nkaa wan.
45008001	Yaksi ba mee ngo mmak canɗiyeel ɗiibish nkaa nyem ɗi mo ndi̶ghi̶n Jesu Kristi kas.
45008002	Mpeeɗi ɓal ɗi ni a mu Riin kì̵ Naan ɗi nii cín seen, ɗi ni ndi̶ghi̶n Jesu Kristi ni kì̵ fwoon wan mɓut waar mu shikbish ki̶ mu muut.
45008003	Waar ɗi gyet Naan wuri cín ni nsar kì̵ Mosis, ba ni mak ɓam mun kas, mpeeɗi mun gurum, ba jí mun ki̶ ɓal mpee mak kiyeer waar ni kas. Amma yaksi, Naan wuri c`in mbii ɗi, ba jí waar ni mak c`in ni kas. Naan wuri lop Làa fi̶ri ndi̶ghi̶n nan kaa mun gurum si, mpeku wuri tep ɓal ki̶ shikbish ɗi ndi̶ghi̶n mun gurum.
45008004	Mpeku mu mak c`in mbii ɗiiret ɗi Waar ni sat, ne mu c`in, ki̶ taji mun gurum mu mwaan ndang kyaghar mu mi̶se funu ɗiibish mo kas. Amma ni ret ku mu mwaan ndi̶ghi̶n ɓal mu Riin zak.
45008005	Nyem ɗi moo mwaan a ndi̶ghi̶n nan, ɓe putughup furu moo lepan a nkaa kyaghar mu nan. Amma nyem ɗi moo mwaan a ndi̶ghi̶n Riin, ɓe moo lepan a nkaa Riin Ɗiiɓang.
45008006	Katɗang gurum ki̶ mwaan a ndang pan mu mi̶se mu gurum, ɓe peekyes ni a muut ɗi ngaa-ngaa, amma katɗang a Riin kì̵ Naan wurii tap, ki̶ pan mu gurum, ɓe peekyes ni a seen ɗiiso ngaa-ngaa ki̶ tongriyang zak.
45008007	Katɗang pan mu mi̶se kì̵ gurum ni ɗee a koghorong nkaa wuri, ɓe ngo mi̶ni ɗee a shaarlek kì̵ Naan, mpeeɗi ba wuri mak c`in mbii ɗi Waar kì̵ Naan ni sat kas.
45008008	Nyem ɗi moo mwaan a ndi̶ghi̶n kyaghar mu mi̶se mu nan furu ɓe ba mo mak tong ɗyen nNaan kas.
45008009	Amma ba wun wu kuɗi a ndi̶ghi̶n mi̶se mu gurum kas, a Riin kì̵ Naan ki̶ tap wun. Katɗang ɓe Riin kì̵ Naan ni ndi̶ghi̶n putughup fuu mo azeen. Ngo ɗi ba wuri ki̶ Riin kì̵ Kristi kas, ɓe ba gwar mi̶ni, a mu Kristi kas.
45008010	Amma katɗang Jesu Kristi wurii tong ndi̶ghi̶n wun, ɓe wun ki̶ seen, mpeeɗi wuri kì̵ le ku wu ɗee a ɗiiret nyit kì̵ Naan, koo ɗi nan fuu mon mmurap, mpeeɗi wu c`in shikbish.
45008011	Katɗang Riin kì̵ Naan, ɗi wuri yaghal ki̶ Jesu Kristi a peemúut, wuri ndi̶ghi̶n wun, ɓe ni ɗee agaak nee, wuri ɗi wuri yaghal ki̶ Jesu Kristi a peemúut, wurin ncín seen nwun, mɓwoon ɗi suk fuu mo kì̵ murap, shiɓal kì̵ Riin fi̶ri ɗi ni ndi̶ghi̶n putughup fuu mo.
45008012	Mpeemi̶ni, ɗyemnaa fi̶na mo, mun kì̵ káat nJesu Kristi, ɓe taji mu mwaan ndang mi̶se mu gurum kas.
45008013	Katɗang wu mwaan a ndi̶ghi̶n kyaghar mu mi̶se mu gurum, ɓe wunn mmurap. Amma katɗang wun mwaan a ndi̶ghi̶n ɓal mu Riin kì̵ Naan, ɓe wu le ku ɗak ɗiibish mu mi̶se mu gurum ni muut, ɗangɓe wun nkat seen.
45008014	Jir nyem ɗi Riin kì̵ Naan wurii sel mo, ɓe mo a jep kì̵ Naan mo.
45008015	Riin ɗi Naan wuri cín mun, ba ni a mpee ku ni le mu ɗee ɗi a nyem ki̶i̶rmuut mo kas. Amma wuri le mu ɗee a jep ki̶ Naan mo. Ndi̶ghi̶n wuri, ɓe mu mak pet Naan nee. "Daa puun funu."
45008016	Riin kì̵ Naan ni le ku mu man ndi̶ghi̶n putughup funu mo nee, azeen-nzeen mun a jep kì̵ Naan mo.
45008017	Kaaɗi mun a jep fi̶ri mo si, ɓe mun nkat ɗiiret ɗi Naan wuri kì̵ ten le ni mpee nyem fi̶ri mo. Katɗang mun a ɗiimi̶ndong ki̶ Daa Jesu Kristi, ɓe mun nlap mbii ɗi Naan wuri kì̵ ten le ni mpee Jesu Kristi zak. Katɗang mu shwaajeel ashak ki̶ wuri, ɓe mun tong ashak ki̶ wuri ndi̶ghi̶n ɗiiɗes kì̵ Naan.
45008018	Wan pan nee, jeel ɗi muu shwaa yaksi, ba ni mak ku mo kaghan ni shi ɗiiɗes ɗi Naan wurin nwoo ni mmun parpuus mi̶ni kas.
45008019	Jir mbii ɗi Naan wuri le mo, moo kyaghar mpee gong puus ɗi Naan wurin nwoo ɗiiɗes fi̶ri njep fi̶ri mo.
45008020	Mbii ɗi Naan wuri le mo, mo ɗee a ɗiibuu, ba ɗiisi ni a ɗyen ki̶ mo kas, a Naan wuri kì̵ ten le ku mo ɗee aasi, shi canciin.
45008021	Mpee mbii ɗi wuri le mo, ku mo pwat ɗi ndi̶ghi̶n sar kì̵ mbii ɗiibish ɗi ni wat mo, mpeku taji mo ɗee a ki̶rom kì̵ mbii ɗi nii wam kas. Amma mpeku mo kat ɗiiɗes ɗi kaa jep kì̵ Naan mo si.
45008022	Mu man nee, jir mbii ɗi Naan wuri le mo ndi̶ghi̶n yil ɗiisi, mo nkaa gwaar gwan shiɓal, ki̶ mo nkaa shwaajeel kaa mat ɗi aak ki̶ se wura si. Mo ɗi nkaa shwaajeel mi̶ni har cicinsi.
45008023	Ba a mbii ɗi Naan wuri le mo, mo nkaa gwaar gwan ni ɓejee kas, amma ki̶ mumun ɗi Naan wuri kì̵ ten shee cín Riin fi̶ri mmun shi zughum. Mun ɗi nkaa maap ndi̶ghi̶n putughup funu mo, kaaɗi muu gong parpuus ɗi Naan wurin nlap mun kaa jep fi̶ri mo si. Mi̶ni a parɗi wurin nfwoon mun ɗi nsar kì̵ mbii ɗiibish mo jir.
45008024	Naan wuri ɓam mun, a mpeeɗi muu leyit nkaa mbii ɗi wuri sat ne, mon ndung j`i. Amma katɗang muu ten mu naa mbii ɗi muu leyit nkaa ni, ɓe ba ni kuɗi a leyit kas. A we mmak canciin leyit nkaa mbii ɗi wuri kì̵ ten naa ni ye?
45008025	Amma katɗang muu canciin a nkaa mbii ɗi ba muu naa mo kas, ɓe mun ngung ku mu gong ɗi.
45008026	Riin kì̵ Naan wurii ɓam mun mɓut ncíinɓal funu mo, mpeeɗi ba mu man kaaɗi ni ret ku mu c`in aduwa si kas. Amma Riin shikáa fi̶ri, wurii ɗang mpee mun ki̶ gwan ɗi ni met mu sat.
45008027	Naan ɗi wuri man putughup kì̵ gurum mo jir, ki̶ wuri man pan kì̵ Riin fi̶ri. Riin kì̵ Naan, wurii ɗang pe Naan mpee nyem ɗiiɓang mo, ntiit kì̵ ɗyen kì̵ Naan.
45008028	Mu man nee, ndi̶ghi̶n mbii mo jir, ɓe Naan wurii c`in ɗak ɗiiret fi̶ri mo, a mpee ɓam nyem ɗi mo wal nwuri. Nyem ɗi wuri kì̵ ten pi̶rep mo ntiit ki̶ ɗyen fi̶ri.
45008029	Nyem ɗi Naan wuri kì̵ ten bi̶lip mo yam-yam, ɓe wuri ten waghar mo leɗik, mpeku mi̶se furu mo ɗee ɗi kaa mu Làa fi̶ri si, ɗi wuri ɗee a shee làa mɓut ɗyemni̶ghi̶n mo ɗes.
45008030	Nyem ɗi Naan wuri ten bi̶lip mo si, ɓe wuri pi̶rep mo, mpeku mo ɗee a nyem fi̶ri mo. Nyem ɗi wuri pi̶rep mo, ɓe wuri le ku ɗee a ɗiiret nyit fi̶ri. Nyem ɗi wuri le ku mo ɗee a ɗiiret nyit fi̶ri, ɓe wuri cín ɗiiɗes mmo zak.
45008031	Mun nsat a me, ɗiki̶ nkaa mbii ɗiisi mo zak ye? Katɗang Naan wuri ɗi ashak ki̶ mun, ɓe a we mmak c`in nlek ki̶ mun ye?
45008032	Naan ɗi ba wuri tap kiyee Làa fi̶ri kas, amma wuri cín Làa fi̶ri mpee mun jir, ɓe cirang ɗang wurin nnook cín mbii mo mmun jir ashak ki̶ wuri shi zughum ye?
45008033	A we mmak satpo ɗiibuu nkaa nyem kì̵ Naan mo ye? A Naan a ngo ɗi wuri le mun a ɗiiret.
45008034	Ɓe a we mmak sat ne mun a nyemɗiibish ye? Kristi Jesu wuri kì̵ muut mpee mun, ɗangɓe Naan kì̵ yaghal ki̶ wuri a peemúut. Yaksi, ɓe wurii tong nsarse kì̵ Naan, ki̶ wurii ɗang ɗi pu Naan mpee mun.
45008035	A we mmak ɓàk mun ki̶ wal kì̵ Kristi ye? Koo mbii daampee, koo jeel, koo ɗi gurum mo lejeel mmun, koo neen, koo ngum, koo a lagham, koo kwai ye?
45008036	Ni a riran ndi̶ghi̶n takarda kì̵ Naan nee: "A mpee sum fugha, ɓe mun ndi̶ghi̶n jeel mu muut shidaar-shidaar. Mo mang mun kaa tum ɗi gurum mon ndung so nfet ni si."
45008037	Amma ndi̶ghi̶n mbii ɗiisi mo jir, ɓe mu met nyemse koghorong mo, shi ɓal kì̵ Jesu ɗi wuri wal mmun.
45008038	Wan man azeen nee, ba mee mbii mmak ɓàk mun ki̶ wal kì̵ Jesu kas, koo ɗi a muut, koo seen, koo a nyemlop kì̵ Naan mo, koo a riin ɗiibish mo, koo a iiko mu ɗeng mo, koo mbii ɗi mo ɗi yaksi, koo a mbii ɗi mon ndung j`i a kiyeen.
45008039	Koo a mbii ɗi mo ndi̶ghi̶n ɗengnaan mo, koo a ndi̶ghi̶n jurung kì̵ yil ni, ɓe ba mee mbii ɗi, ɗi nin mmak ɓàk mun ki̶ wal, ɗi Naan wuri ki̶ni mpee mun, ɗi ni ndi̶ghi̶n kristi Jesu Daa funu kas.
45009001	Wan ki̶n sat azeen, ndi̶ghi̶n sum kì̵ Daa Jesu Kristi, ba wan ki̶n c`in a nɗung kas. Riin kì̵ Naan wuri kám wan nee, mbii ɗiisi mo azeen. Ki̶ wan man ndi̶ghi̶n putughup fi̶na ne, ni aasi.
45009002	Nii sat a nwat putughup nwan ɗak, ɗi ba nii peekyes kas.
45009003	Ba wan kwar, ku ɗi wan shikáa fi̶na wan ɗee a mbiifulup ntoghom kì̵ Kristi ki̶ mo ɓak wan ki̶ Kristi kas, katɗang mi̶ni nc`in ɓam mpee nyem fi̶na mo, ɗi mo a dang fi̶na mo.
45009004	Nyem Yahudi mo, mo a nyem ɗi gyet Naan bi̶lip mo shikáa fi̶ri, mpeku mo ɗee ɗi a jep fi̶ri mo. Ki̶ wuri kám ɗiiɗes fi̶ri mmo zak. Naan wuri kì̵ ten ɓi̶lemcuk shi toghom ki̶ mo, ki̶ wuri cín Waar mmo, mpeku mo seyil ɗi nwuri, ki̶ wuri tuwoorpo mmo ɗes zak.
45009005	A ndi̶ghi̶n cirem ki̶ puun furu mo. A ndi̶ghi̶n dang furu ɓe Kristi wuri j`i ndi̶ghi̶n nan. Naan ɗi wuri a mishkagham nkaa mbii mo jir, mu kwoop wuri har ngaa-ngaa. Amin.
45009006	Ba wan ki̶n sat a nee, po ɗi Naan wuri kì̵ ten sat ni ɗee a buu kas, ba a nyem Yahudi mo jir, a nyem ɗi mo cínzeen nNaan kas.
45009007	Ki̶ zak, ba a jep kì̵ dang mu Abraham mo jir, mo a nyem kì̵ Naan mo kas, amma "a ndi̶ghi̶n Aizik, ɗangɓe a nkat jep ɗi wan ki̶n ten sat mo nwugha."
45009008	Ɗiisi ni ɗee a nee, ba a jep ɗi mo làa mo ndi̶ghi̶n nan mon nɗee a jep kì̵ Naan mo kas. Amma a jep ɗi mon nlàa mo ntiit ki̶ mbii ɗi Naan kì̵ ten sat ni, a mo ɗee a dang ɗi azeen-nzeen mu Abraham.
45009009	Mbii ɗi Naan wuri kì̵ ten sat ni a nee. "Yaghalpee, pee ki̶si, ɓe ɗin mbaaj`i, ɓe Seera wuran nlàa-làa ɗiimish."
45009010	Ba a mi̶ni ɓejee kas, amma jep jan kì̵ Rabeka ni mo aa puun mi̶ndong ashak, puun furu Aizik.
45009011	Amma, akuɗang wuraa làa jan ni mo, akuɗang moo man mbii ɗiibish ki̶ ɗiiret, ɓe pan kì̵ Naan nkaa gurum ɗi wuri kì̵ ten bi̶lip ni mo, ni ɗar.
45009012	Mo sat nwura nee, "Làa ɗin nshee nin ncín ɗak nlàa ɗiilee ni." Ɗiisi ni kám nee, Naan wuri bi̶lip gurum, ba a mpee mee ɗak ɗi gurum kì̵ c`in kas.
45009013	Kaaɗi mo kì̵ ran ndi̶ghi̶n takarda kì̵ Naan si nee, "Wan wal nJekop amma wan kwar Iso."
45009014	Mun nsat a meye? Ba Naan wurii man mbii ɗi wurii c`in ni kas aa? Ba ni aasi kas, koo diɓen!
45009015	Naan wuri sat Mosis nee, "Wan ki̶n naajeel kì̵ gwar ɗi wan ki̶n riɓet naajeel ni, ki̶ wan c`in kussuk ngwar ɗi wan riɓet c`in kussuk ni zak."
45009016	Mpeemi̶ni, ba ni ɗee a nkaa mbii ɗi gurum kì̵ riɓet koo mbii ɗi gurum kì̵ c`in kas, amma ni ɗee a nkaa naajeel ki̶ Naan ɓejee.
45009017	Po kì̵ Naan ni sat nkaa Feero nee, "A mpeemi̶ni ɗangɓe wan ki̶n le wugha a mishkagham, mpeku wan kám iiko fi̶na ɗi shi wugha, mpeku nyem ɗin ndi̶ghi̶n yil ni mo jir, mo man sum fi̶na ɗi."
45009018	Ni aasi, Naan wurii naajeel ki̶ ngo ɗi wurii riɓet naajeel ki̶ ni, ki̶ wurii mak le ku putughup kì̵ gurum ɓal, kaaɗi wuri riɓet si zak.
45009019	Amma, meeɓe, memee fuu nsat nwan nee, "Katɗang ni aasi, ɓe cirang ɗang Naan wuri kat mbii ɗiibish ɗi mɓut ngurum ye?" Wugha a we ɗi a mmak c`in ɓeetshik ki̶ Naan ye?
45009020	Wugha a weye shaar fi̶na, ɗi wugha mak mpee pi̶ring po ki̶ Naan ye? Mbii ɗi mo ɗik, ba ni mmak sat nguɗik ni nee, "A ɗik wan ki̶si, a meye?"
45009021	Azeen nguɗik tughul wurin nc`in mbii ɗi wuri riɓet shi wan ɗik tughul ni. Wurin mmak fuwaghap wan ni, ku wuri ɗik tughul ɗiiɗes mpee puuskàam ni, ki̶ wurin nɗik memee a ɗiilee mpee c`in ɗak ɗishik shidaar-shidaar zak.
45009022	Ni aasi ki̶ Naan, wuri riɓet woo tughup fi̶ri, mpeku gurum mo naa ɓal mu iiko fi̶ri ɗi. Naan wurii gung ki̶ nyem ɗi mo wat putughup nwuri. Nyem ɗi mo ɗee a ɗiimumurap mo.
45009023	Ki̶ zak, wuri kám mmun ɗiiɗes fi̶ri ɗi ni ɗes met jir, mpee nyem ɗi wuri riɓet naa mo shi yit naajeel. Mi̶ni a nyem ɗi wuri ɗakpee mmo ndi̶ghi̶n ɗiiɗes fi̶ri.
45009024	Mun a nyem ɗi Naan wuri bi̶lip mun, mpeku mu ɗee ɗi a nyem fi̶ri mo. Ba wuri bi̶lip a pak nyem Yahudi mo ɓejee kas, amma ki̶ pak gurum ɗi ba mo a nyem Yahudi mo kas zak.
45009025	Ntiit ki̶ mbii ɗi mo kì̵ ran ndi̶ghi̶n takarda kì̵ Hosiya, ɗi Naan sat nee: "Nyem ɗi ba gyet mo a nyem fi̶na mo kas, ɓe wan pet mo a nyem fi̶na mo. Yil ɗi ba gyet wan wal nni kas, ɓe wan pet ni a yil ɗi wan wal nni."
45009026	Ki̶ Hosiya wuri sat zak ne; gyet yam ɓe gurum mmak sat nee: "Ba wun a nyem kì̵ Naan mo kas, amma yaksi gurum mak pet mo a jep kì̵ Naan ɗi wuri ki̶ seen."
45009027	Ngusatpo Naan Aizaya wuri ɗiyeep ɗoo shiɓal nkaa nyem Yahudi mo, wuri sat nee: "Koo ɗi nyem Yahudi mo ɗes a kaa ɗiyees ɗi ni ndung ɗiiɗes si, ɓe a kong mon nkat ɓam ɓejee ɗak.
45009028	Ba Daa wurin mɓees kas, wurin ndung j`i ki̶lak-ki̶lak, mpeku wuri tokɗiyeel ɗi nyil ni jir."
45009029	Aizaya wuri waa ba sat ɗiki̶ zak nee: "Katɗang ɗi gyet, Naan ɗiiɓal met jir, wuri yit cirem kì̵ jep mo ɗi mmun kas, ɓe ba ɗi mu kuɗi kas, ɗi muu ɗee a kaa gyet Sodom ki̶ Gomora si."
45009030	Mun nsat a me ɗak ye? Nyem ɗi ba mo a nyem Yahudi mo kas, mo ɗee a ɗiiret nyit kì̵ Naan, mpeeɗi mo cínzeen ndi̶ghi̶n Jesu Kristi, koo ɗi ba jí mo man mee mbii ɗi mon nc`in mpeku mo ɗee ɗi a ɗiiret kas.
45009031	Amma, nyem Yahudi ɗi Naan wuri kì̵ ten bi̶lip mo yam, gyet moo leyit a nkaa Waar ni, ɗi a ni le ku mo ɗee a ɗiiret nyit kì̵ Naan, amma ba gyet mo mak kas.
45009032	A me le ye? Mo taakat, a mpeeɗi gyet mo ben ne mon nkat ɗiiret ni a shi ɗak c`in mukáa furu mo, a koppee ki̶ cínzeen, ki̶ mo canshii nkaa jwak ɗii mu le canshii.
45009033	Ntiit ki̶ mbii ɗi mo kì̵ ran ni ndi̶ghi̶n takarda kì̵ Naan si nee: "Wu naa wan ki̶n le mee jwak ndi̶ghi̶n Zayon. Ɗi ni le ku gurum mo canshii nkaa ni. Jwak ɗi ni le ku mo pal nkaa ni, amma koo ngo ɗiiɗang ye ɗi cínzeen nwuri, ɓe ba ngo nin nkat nashoop kas."
45010001	Ɗyemnaa mo, wan fes nriɓet ndi̶ghi̶n putughup fi̶na, ki̶ wan nkaa c`in aduwa nNaan mpee nyem fi̶na Yahudi mo, mpeku mo kat ɓam ɗi.
45010002	Wan ki̶n naa nee, mo ki̶ putughup mpee wal nNaan, amma ba mo man zeen ni kas.
45010003	Ba mo man ar ɗi Naan wuri le ku gurum mo ɗee a ɗiiret nyit fi̶ri kas, amma mo tang a ar mukáa furu, ku mo ɗee ɗi a ɗiiret. Ni aasi, ɓe mo kwar c`in mbii ɗi Naan sat nee mo c`in.
45010004	Amma, Kristi wuri ki̶ gam mbii ɗi Waar nii riɓet jir, mpeku nyem ɗi mo cínzeen nwuri jir, ɓe mo ɗee a ɗiiret nyit kì̵ Naan.
45010005	Gyet yam, ɓe Mosis wuri ran nee, koo weye ɗi wuri tap ki̶ Waar ni mo jir, ɓe wurin nkat seen ndi̶ghi̶n mo.
45010006	Amma mpee ɗiiret ɗi ni j`i a ndi̶ghi̶n cínzeen, ɓe wuri sat nee, "Taji a pan ndi̶ghi̶n putughup fugha kas nee, a we nkàa wul, ndi̶ghi̶n ɗengnaan ye? Shii kì̵ mi̶ni nee, ku wuri sham ɗi ki̶ Daa Jesu Kristi mmun ye?
45010007	Koo a we nsham a pee nyemmuut mo ku wuri kàa ɗi ki̶ Kristi ye?"
45010008	Takarda ni sat a meye? "Po kì̵ Naan ni ɗi kus ki̶ wun, ni ɗi ndi̶ghi̶n po fuu, ki̶ ni ɗi ndi̶ghi̶n putughup fuu mo." A ni a po ɗi muu sat ni nwun zak, mpeku wu cínzeen ɗi.
45010009	Katɗang a sat shi po fugha nee, Jesu wuri a Daa, ki̶ a cínzeen ndi̶ghi̶n putughup fugha zak ne Daa Naan kì̵ yaghal ki̶ wuri a peemúut, ɓe a nkat ɓam.
45010010	Mpeeɗi a shi putughup ɓe gurum kì̵ cínzeen, ku wuri kat ɗiiret ki̶ Naan ɗi, ki̶ shi po ɓe wuri ki̶ sat, mpeku wuri kat ɓam ɗi.
45010011	Ni a riran ndi̶ghi̶n takarda kì̵ Naan nee "Koo weye ɗi wuri cínzeen ngo ɗi Naan lop, ɓe ba nashoop nyaa wuri kas."
45010012	Po ɗiisi ni a mpee gurum mo jir, mpeeɗi ba Naan wurii shwatyit ngurum mo kas. Koo ɗi gurum a ngu Yahudi, koo ɗi ba a ngu Yahudi kas, ɓe Naan wuri a Daa funu jir, ki̶ wurii le ɗiiret nkaa nyem ɗi moo pet wuri mpee ɓam jir.
45010013	"Koo a weye ɗi wuri petsum kì̵ Daa, ɓe wurin nkat ɓam."
45010014	Amma cirang ɗangɓe gurum mon mpet wuri, katɗang ba mo cínzeen nwuri kas ye? Cirang ɗangɓe gurum mon ncínzeen nwuri, katɗang ba mo ki̶ling sum fi̶ri kas ye?
45010015	Cirang ɗangɓe mon nki̶ling kat ba mo sat Po Naan mmo kas ye? Ni a kaaɗi mo kì̵ ran ndi̶ghi̶n takarda kì̵ Naan si nee. "Shii ki̶ nyem ɗi mo j`i ki̶ po ɗiiret ni, ni ret naa zam."
45010016	Ba a nyem Yahudi mo jir, mo lappo ɗiiret ɗiisi ni kas. Ngusatpo kì̵ Naan Aizaya wuri sat nee. "Daa, a we ncínzeen po ɗi mu sat ni ye?"
45010017	Ni aasi, cínzeen ni j`i a mpeeɗi gurum mo ki̶lingpo ni, ki̶ a po nkaa Jesu Kristi.
45010018	Amma wan sat nee, ba mo kì̵ ki̶ling kas, azeen aa? Azeen mo ki̶ling. Ni a riran ndi̶ghi̶n takarda ki̶ Naan nee: "Ɗoo ki̶ mo ni so wul koo a pee ɗiiɗang ye ndi̶ghi̶n yil ni jir. Gurum mo ki̶ling li̶po ki̶ mo ni jir ndi̶ghi̶n yil ni, har ki̶ pee ɗiijong-jong mo jir."
45010019	Amma wan sat nee, ba gyet nyem Yahudi ni mo man po ni kas aa? Nshee ɓe Mosis nee: "Wan le ku nyem fi̶na mo c`in zughur ki̶ nyem ɗi ba mo a mee mbii ndi̶ghi̶n yil ni kas, mpeku ni le ku mo langtughup ki̶ nyem ɗi ba mo man mee mbii kas."
45010020	Ngusatpo kì̵ Naan Aizaya wuri kat ɓal mputughup, har wuri sat agaak nee: "Naan katpo nee, nyem ɗi ba gyet mo tang wan kas, ɓe mo kat nwan. Wan ki̶n woo san nyem ɗi ba gyet mo tang wan kas."
45010021	Amma mpee nyem Yahudi mo, ɓe Naan wuri sat nee: "Sar fi̶na mo a wuwang koo a pi̶rang ye, mpee lap nyem fi̶na mo, amma a mo a nyemciishik mo, ki̶ mo kwar ki̶lingpo fi̶na."
45011001	Wan ki̶ mee tal nee, kyet ɗiisi ni ɗee a ne, Naan wuri kwar nyem fi̶ri mo mmi̶ni aa? Ba ni aasi kas koo diɓen. Wan shikáa fi̶na wan a ngu Yahudi. Wan a ndi̶ghi̶n dang kì̵ puun funu Abraham, ndi̶ghi̶n saghan kì̵ Benjami.
45011002	Ba Naan wuri kwar nyem fi̶ri mo, ɗi wuri kì̵ ten bi̶lip mo kas. Ba wu man mbii ɗi mo kì̵ ran ndi̶ghi̶n takarda kì̵ Naan nkaa Ilaija kas aa? Ɗi wuri so ki̶ wal pu Naan ɗi, nkaa nyem Yahudi mo nee,
45011003	"Daa mo ki̶ twa nyemsatpo fugha mo, ki̶ mo kì̵ shirip peewus mbiizughum fugha mo jir. Ɗee a wan mmi̶san, ɗi moo tang wan mpee tu zak."
45011004	Naan wuri lap nIlaija a ne a meye? Wuri lap nwuri nee, "Wan ɗi ki̶ gurum mo duɓu povul, ɗi ba moo kurum nfurum ku mo seyil ɗi mBaal kas."
45011005	Ni aasi ndi̶ghi̶n pee ɗiisi, ɓe rep pak nyem Yahudi mo ɗi, ɗi Naan wuri kì̵ ten bi̶lip mo mpee naajeel fi̶ri.
45011006	Ni a mpee ɗiiret fi̶ri, ɗangɓe wuri bi̶lip mo, ba a mpee mee ɗak ɗi mo c`in kas. Katɗang ɗi Naan bi̶lip mo a mpee ɗak, ɓe ba ni kuɗi a mee yit naajeel kì̵ Naan kas.
45011007	Ɗiisi ni arang mmi̶ni ye? Mbii ɗi nyem Yahudi moo tang ni, ɓe ba mo kat kas, amma nyem ɗi Naan wuri kì̵ ten bi̶lip mo, mo kat. Amma kaghar ni mo ɗee a nyemciishik mo. Mpeemi̶ni ɓe ba mo man zeen kas.
45011008	Ni a kaaɗi mo kì̵ ran ndi̶ghi̶n takarda kì̵ Naan si nee: "Naan wuri le mo ɗee a kaa nyem ɗi mon nsaam si. Har cicinsi ɓe ba mo naa mee mbii kas, ki̶ zak, ba mo ki̶ling mee mbii kas."
45011009	Devid wuri sat zak nee: "A yit ku peesese ki̶ mo ni ɗee a cip ɗi ni yaa a mo, ku mo pal ɗi, ku ni kar mo ɗi.
45011010	A yit ku mo ɗee a vum mo, mpeku taji mo naapee, ki̶ zak a yit ku mo tong ndi̶ghi̶n jeel har ngaa-ngaa."
45011011	Wan ki̶n tal nee, "Gyet nyem Yahudi ni mo canshii har mo pal, ɓe gyet ba mo baa yaghal kas me?" Ba ni aasi kas koo diɓen! A mpeeɗi nyem Yahudi mo c`in shikbish, ɓe Naan wuri pi̶rep nyem ɗi ba mo a nyem Yahudi mo kas, ne mo j`i ku mo kat ɓam ɗi ki̶ seen ɗiiso ngaa-ngaa, mpeku nyem Yahudi mo c`in zughur ɗi.
45011012	Kaaɗi nyem Yahudi mo c`in shikbish, ɓe nii j`i ki̶ ɗiiret nkaghar gurum ɗi mo ndi̶ghi̶n yil ni mo jir. Mpee taakat kì̵ nyem Yahudi mo, ɓe nyem ɗi ba mo a nyem Yahudi mo kas, mo kat ɗiiret pe Naan ɗi. Katɗang shikbish ɗi nyem Yahudi mo c`in, nii j`i ki̶ ɗiiret nyem ɗi ba mo a nyem Yahudi mo kas, ɓe ɗiiret kì̵ Naan ni ɗes zam. Katɗang nyem Yahudi mo c`in mbii ɗi Naan sat ne, ni ret ku mo c`in, ɓe gurum mo kat ɗiiret kì̵ Naan ɗes hakyeng.
45011013	Yaksi ɓe wan ki̶n katpo aa wuwun nyem ɗi ba wun a nyem Yahudi mo kas. Naan wuri lop wan kaa laalop kì̵ Jesu Kristi si, pe wun ɗi. Wan pi̶lang Naan mpeeɗi wuri cín ɗak ɗiisi ni wan, har wan ki̶n c`in nroghop ɗishik.
45011014	Mpeku koo ɗi arang ye, ɓe ɗak ɗi wan ki̶n c`in mpee wun, nyem ɗi ba wun a nyem Yahudi mo kas, meeɓe, wan le ku pak nyem Yahudi mo naa kyaghar, mpeku mo j`i pe Jesu Kristi ɗi, ku mo kat ɓam ɗi.
45011015	Kaaɗi Naan wuri kwar nyem Yahudi mo, ɓe wuri pi̶rep kaghar gurum ɗi mo ndi̶ghi̶n yil ni jir, mpeku mo j`i ɗee ɗi a shaar fi̶ri. Ɓe katɗang Naan wuri waa baa lap nyem Yahudi mo, ɓe gurum mo ɗes mon nkat seen ɗiiso ngaa-ngaa.
45011016	Katɗang gurum kì̵ ten cín bred ɗin nshee nin nNaan, ɓe bred ni jir a mu Naan. Katɗang seen ting ni a mu Naan, ɓe songting ni mo jir a mu Naan zak.
45011017	Tingpaat ɗiiret ni ɗi, ɓe mo tep pak song ni mo, ɗangɓe mo waa j`i ki̶ song tingpaat ɗiici, ku mo ɓwaghat mo ɗi nkaa paat ɗiiret ni. Wuwun nyem ɗi ba wun a nyem Yahudi mo kas, a wun a ɗi mo j`i ki̶ wun mpoo, ɗangɓe mo ɓwaghat wun nkaa kuk ki̶ tingpaat ɗi ni azeen ni. Mpeku wu kat pak mbiise ki̶ ni ɗi.
45011018	Katɗang ɗiisi ni aasi, ɓe taji wu ɓak song ɗi mo ki̶ roghop mu paat ɗi ni azeen-nzeen ni kas. A me le ɗang wu ɗiyeepkáa fuu ye? Mpeeɗi ba a wun, wuu cínɓal nseen kì̵ ting ni kas, amma a seen kì̵ ting nii cínɓal nwun.
45011019	Meeɓe wunn nsat nee, "mo roghop songting ni mo a mpeku mo lop mun diɓut."
45011020	Ni azeen-nzeen, mo roghop mo kaa song tingpaat si, a mpeeɗi ba mo cínzeen kas. Wun ɗee ɗi ndi̶ghi̶n ting ni a mpeeɗi wu cínzeen. Mpeemi̶ni taji wu ɗiyeepkáa kas, amma wu ki̶i̶r Naan.
45011021	Kaaɗi ba Naan wuri kiyee songting ɗi ni azeen ni kas, mpeemi̶ni ɓe ba Naan wurin nkiyee wun kas.
45011022	Mu naa nee, mmee koghop, ɓe Naan wurii naajeel, amma mmee koghop, ɓe wurii gwak gurum shiɓal. Wurii gwak nyem ɗi mo taapal shiɓal. Wuri naajeel fuu katɗang wu gung ndi̶ghi̶n ɗiiret fi̶ri. Katɗang ba ki̶si kas, ɓe wurin nsaa wun baa ki̶ni zak.
45011023	Katɗang nyem Yahudi mo tuwap, ku mo yit cíishik furu ni, ɓe wuri mak baa ɓàl mo ɗi nkaa kukting ni zak, mpeeɗi Naan wuri ki̶ iiko mpee baa ɗi ki̶ mo.
45011024	Wun nyem ɗi ba wun a nyem Yahudi mo kas wun a kaa song kì̵ tingpaat ɗi ni a yil, ɗi mo can mo, mo ɓalɗik mo ki̶ tingpaat ɗiiret ni. Nyem Yahudi mo a kaa song kì̵ tingpaat ɗiiret ni si, ki̶ni a mbii ɗi ni fiyeel pe Naan ɗi, ku wuri waa baa ɓal songting, ɗi wuri ki̶ saa ni mo baa ki̶ mo, ɗi a pee furu, ɗi ndi̶ghi̶n tingpaat ɗiiret ni.
45011025	Ɗyemnaa mo, wan riɓet ku wu man mbii ɗiisi̶sok ɗiisi, ɗi ni a zeen, mpeku taji wu pan ne, wun a nyemman mbii mo kas. Ba nee, nyem Yahudi mon nsat a nciishik ɗak har vit kas. Naan wuri yit ku mo ɓalnkáa ki̶ baashik, har parɗi ɗuu kì̵ nyem ɗi ba mo a nyem Yahudi mo kas mo cighi̶r pe Naan ɗi akuɗang.
45011026	Ɗangɓe aɓwoon mi̶ni, ɓe nyem Yahudi mo jir mon nkat ɓam, kaaɗi mo kì̵ ran ndi̶ghi̶n po kì̵ Naan si nee: "Nguɓam wurin ntong a nkoghop Zayon j`i ɗi. Wurin mpwos mbii ɗiibish mo jir ndi̶ghi̶n nyem kì̵ Jekop mo."
45011027	Naan wuri sat zak, "Ɗiisi ni a po ɗi wan ki̶n ɓi̶lemcuk shi toghom, ashak ki̶ mo mmi̶ni, kaaɗi wan kì̵ vwang shikbish furu mo."
45011028	Nyem Yahudi mo ɗee a shaarlek kì̵ Naan, mpeeɗi mo kwarpo ɗiiret ni, ɗiisi ni ten ɗee aasi, mpeku wun nyem ɗi ba wun a nyem Yahudi mo kas, wu kat ɓam ɗi. Amma Naan kì̵ ten bi̶lip nyem Yahudi mo, ku mo ɗee a nyem fi̶ri mo, ki̶ wurii sat a nwal mmo ɗak, mpee po ɗi wuri kì̵ ten sat ni ashak ki̶ puunkaam furu mo.
45011029	Katɗang Naan wuri kì̵ ten c`in zughum ngurum mo, ki̶ wuri bi̶lip mo, ku mo ɗee a nyem fi̶ri mo, ɓe ba wurin nkyam cighi̶r ki̶ pan fi̶ri kas.
45011030	Kaaɗi gyet wu kwar lap Po Naan yam, amma yaksi Naan kì̵ c`in kussuk wun mpee cíi ki̶lingpee ki̶ nyem Yahudi mo.
45011031	Ni aasi, mo ɗi yaksi, ɓe ba mo c`in mbii ɗi Naan wuri sat kas, amma wuri naajeel ki̶ mo ni, kaaɗi wuri naajeel fuu si zak.
45011032	Naan wuri kì̵ ten le gurum mo jir mo ɗee a ki̶rom, mpeeɗi ba mo c`in mbii ɗi wuri sat mo kas. Wuri le mo ɗee a ki̶rom, a mpee pee lee, mpeku wuri yaghal naajeel kì̵ gurum mo ɗi jir.
45011033	Kai! Ɗes mu long kì̵ Naan, ki̶ jurung, ki̶ seen kì̵ Naan, kì̵ man fi̶ri, a we mo mmak sat ni ye? A we mmak sat pan kì̵ Naan ye? A we mmak man mbii ɗi wurii c`in ye!
45011034	Ni a kaaɗi mo kì̵ ran ndi̶ghi̶n takarda kì̵ Naan si nee: "A we man pan kì̵ Naan ye? Koo a we mmak sat nwuri mbii ɗi wurin nc`in ye?
45011035	A we ki̶ kyam cín mee mbii nNaan, mpeku Naan wuri baa kwat ɗi ngwar mmi̶ni ye?"
45011036	A wuri le mbii mo ɗi jir. Mbii mo ɗi jir a mpeeɗi wuri cínɓal mmo, ki̶ mo jir mo ɗi, a mpee sum fi̶ri. Daa Naan wuri a ɗiiɗes har ngaa-ngaa. Amin.
45012001	Mpeemi̶ni, ɗyemnaa mo, wan ɗang pe wun, mpee yit naajeel ɗiiɗes kì̵ Naan, wu cín suk fuu mo kaa mbiizughum ɗi ni ki̶ seen, ɗiiɓang, ɗi ni shang nNaan, ki̶ ni ret lap nwuri zak. Ɗiisi ni a ar ɗi ni ret ku wu seyil ɗi nNaan zak.
45012002	Taji wu mwaan ndi̶ghi̶n shiimwaan kì̵ nyem ɗi ny`iicinsi mo kas, amma wu yit ku Naan wuri cighi̶r kì̵ putughup fuu mo ki̶n ndi̶ng, mpeku wu ɗee ɗi a kaa nyemɗiipoo mo si. Katɗang wu c`in ki̶si, ɓe wu man mbii ɗi Naan wurii riɓet ku wu c`in ɗi ni a ɗiiret, ki̶ ɗi ni a ɗiigi̶gam zak.
45012003	Mpee zughum ɗi Naan wuri cín ni nwan, wan ki̶n sat nwun jir nee, "Taji mee ngo ɗiyeepkáa fi̶ri met ɓal fi̶ri kas." Amma koo a weye ɓe wuri c`in pan nkaa shin fi̶ri ndi̶ghi̶n ar ɗi ni ret, ntiit ki̶ zughum mu cínzeen ɗi Naan wuri cín ngwar mi̶ni.
45012004	Ni a kaaɗi ndi̶ghi̶n gurum mi̶ndong, ɓe wuri ki̶ ɓeep mo ɗes si, koo ɓeep ɗiiɗang ye ɓe ni ki̶ ɗak ki̶ ni.
45012005	Mumun aasi zak, koo ɗi mun a ɗi muu ɓàl ashak ki̶ Kristi mun ɗes, amma mu ɗee a ɗiimi̶ndong. Koo weye ndi̶ghi̶n mun, ɓe wuri a ndi̶ghi̶n gi̶ni̶ghi̶n.
45012006	Mpee ɗiiret kì̵ Naan, ɓe wuri cín zughum mo mmun shini-shini. Mpeemi̶ni wu yit ku mu c`in ɗak ki̶ mo. Meeɓe, Naan wuri cín zughum mmee gwar a mpee satpo ɗi Naan wuri kì̵ ten woo ngwar ni. Ɓe wu yit ku gwar mi̶ni satpo nkaa mbii ɗi Naan kì̵ woo nwuri ntiit ki̶ cínzeen fi̶ri.
45012007	Katɗang ni a ɗak, ɓe wu yit ku gwar ni c`in ɗak ɗi wurin mɓam niyee mo ɗi zak. Katɗang ni a kám, ɓe wu yit ku gwar mi̶ni kám ɗi niyee mo.
45012008	Katɗang zughum kì̵ mee gwar ni a mpee caa niyee mo, ɓe wu yit ku gwar mi̶ni caa mo ɗi. Gwar ɗi wuri cín zughum, ɓe wu yit ku wuri ni cín shi putughup mi̶ndong. Katɗang gurum a ngusel niyee mo, ɓe ni a ting ku wuri c`in ɗak fi̶ri ɓal-ɓal. Nyem ɗi moo naajeel kì̵ gurum mo, ɓe wu yit ku mo c`in ni shi retnyit.
45012009	Wu wal ngurum mo azeen-nzeen. Wu kwar mbii ɗiibish, amma wu yaa mbii ɗiiret ɓal-ɓal.
45012010	Wu wal nshak kaa ɗyemni̶ghi̶n mo si, ndi̶ghi̶n Kristi, ki̶ wu cín ɗiiɗes nshak a pi̶ring.
45012011	Wu c`in ɗak shiɓal fuu jir. Taji wu ɗee a seer mo kas. Wu c`in ɗak shiɓal ɗi Riin cín nwun, mpee seyil nDaa.
45012012	Wu c`in retnyit ndi̶ghi̶n canciin. Wu gung ndi̶ghi̶n jeel, ki̶ wu naa nc`in aduwa.
45012013	Wu cín zughum, mpeku ni ɓam nyemso ndang Jesu Kristi mo ɗi. Wu ɗak suk, mpeku wu lap mi̶zep mo ɗi ndi̶ghi̶n tulu fuu mo.
45012014	Wu le ɗiiret nkaa nyem ɗi moo cínjeel nwun. Ii, wu le ɗiiret nkaa mo, ki̶ taji wu ki̶kàss mo kas.
45012015	Wu c`in retnyit ashak ki̶ nyem ɗi mon nretnyit. Wu wal ashak ki̶ nyem ɗi mon mmaap.
45012016	Wu tong riyang ashak ki̶ gurum mo jir, ki̶ taji wu ɗiyeepkáa fuu kas, amma ni ret ku wu mwaan ashak ki̶ nyem ɗi mo sham ki̶ káa furu mo. Taji wu lesuk ne wun a nyemseen mo kas.
45012017	Taji wu kwat mbii ɗiibish shi ɗiibish kas, wu c`in mbii mo jir ndi̶ghi̶n ar ɗi gurum mo naa ne, ni a mbii ɗiiret.
45012018	Kat ni mak c`in, ɓe wu gung ku wu tong ɗi riyang ashak ki̶ gurum mo jir.
45012019	Shaar fi̶na mo, katɗang mee gurum c`in mbii ɗiibish nwun, ɓe taji wu kwat ngwar ni shi ɗiibish kas, amma wu yit ɗang Naan kwat ni. Kaaɗi mo kì̵ ran ndi̶ghi̶n takarda kì̵ Naan si nee: "Naan wuri sat nee, kwat ni a mi̶na. A wan nkwat. Daa wuri sat aasi."
45012020	Amma wu c`in ɗak ntiit ki̶ mbii ɗi mo ki̶ ran si nee: "Katɗang neenláa nshaarlek fugha, ɓe a cín mbiise nwuri, kat neen am tu wuri, ɓe a cín am nwuri shwaa. Mpeeɗi kat a c`in ki̶si, ɓe aa le a ɗirep wus nkaa káa fi̶ri mmi̶ni."
45012021	Taji wu yit ku mbii ɗiibish mo se koghorong nkaa wun kas, amma wu ɗee a koghorong nkaa mbii ɗiibish ni mo shi c`in mbii ɗiiret mo.
45013001	Wu yit ku koo a weye, ɓe wuri c`in mbii ɗi nyemnan-nan mu yil ni mo sat, mpeeɗi ba mee iiko ɗi kas, see shi riɓet kì̵ Naan. Nyem ɗi mo a ɗiinan-nan nkaa wun yaksi, ɓe a Naan cín iiko ni mmo.
45013002	Mpeemi̶ni koo a ngo ɗiiɗang ye, ɗi ba wurii ki̶ling mbii ɗi nyem ɗiinan-nan mo sat kas, ɓe gwar mi̶ni kwar c`in nɗyen kì̵ Naan mmi̶ni. Nyem ɗi mo kwar ki̶lingpo kì̵ nyem ɗiinan-nan mo, ɓe moo ɗul a ɗiyeel j`i nkaa sut.
45013003	Nyem ɗi moo c`in mbii ɗiiret mo, ɓe ba mon nki̶i̶r nyem ɗiinan-nan mo kas. Amma nyem ɗi moo c`in mbii ɗiibish mo, a moo ki̶i̶r nyem ɗiinan-nan mo. Katɗang gurum riɓet tong riyang ki̶ nyem ɗiinan-nan mo, ɓe ni ret ku gurum c`in mbii ɗiiret mo, mpeku nyem ɗiinan-nan ni mo kwoop wugha ɗi.
45013004	Nyem ɗiinan-nan mo a ki̶rom kì̵ Naan mo, mpeeɗi moo c`in ɗak ni a mpee tongriyang fuu. Amma katɗang gurum ki̶ c`in a mbii ɗiibish, ɓe ting wurin nkat ki̶i̶rmuut, mpeeɗi Naan wuri kì̵ ten cín iiko mmo, a mpeku mo kar nyem c`in mbii ɗiibish mo ɗi.
45013005	Mpeemi̶ni ni a ting, ku wu ki̶ling mbii ɗi nyem ɗiinan-nan mo sat, ba a mpee ki̶i̶r tughup kì̵ Naan ɓejee kas, mpeeɗi wu man ndi̶ghi̶n ɗyen kì̵ putughup fuu mo nee, ni a mbii ɗiiret ku wu c`in aasi.
45013006	A mpeemi̶ni, ɗangɓe wuu kwat wap, mpeeɗi nyem ɗi moo kyak wap ni moo c`in a ɗak ki̶ Naan, kaaɗi moo gam ɗak furu mo.
45013007	Mpeemi̶ni wu kwat koo a weye mbii ɗi wun ki̶ ni ngo ni. Koo ɗi a nyemtul shaghal mo, ɓe wu kwat ni mmo. Ki̶ zak, wu ki̶i̶r nyem ɗi ni ret ku wu ki̶i̶r mo, ki̶ wu cín ɗiiɗes nyem ɗi ni ret ku wu cín ɗiiɗes ni mo zak.
45013008	Taji wu ɗyel káat mmee gurum kas, see walnshak. Koo ngo ɗiiɗang ye ɗi wuri wal ngi̶ni̶ghi̶n fi̶ri, ɓe gwar mi̶ni gam a Waar ni mmi̶ni.
45013009	Waar kì̵ Naan ɗi ni sat nee: "Taji a c`in ngaa kas, ki̶ taji a tukáa kas. Taji a cín wat kas, ki̶ taji a c`in zughur mbii kì̵ gurum kas." Waar ɗiisi mo ki̶ kaghar waar ɗi mo ɗee ɗi jir, mo kyak mo, mo lang a nkaa Waar ɗiisi mi̶ndong, ɗii ni sat nee, "A wal ngi̶nang fugha kaa sak fugha si."
45013010	Katɗang gurum wal gi̶ni̶ghi̶n fi̶ri, ɓe ba wurin nc`in mee mbii ɗiibish nwuri kas. Mpeemi̶ni wal ni a gam ki̶ Waar ni.
45013011	Wu gung ku wu c`in mbii mo ɗi jir, mpeeɗi wu man nee, pee ni wul, ku wu mii ɗi nsaam, mpeeɗi ɓam funu ni kus ki̶ mun yaksi, met ɗi jí mu shee cínzeen.
45013012	Mpar ni kus ki̶ kyes, ɓit ni kus kì̵ mang. Mpeemi̶ni, ɓe wu nook c`in ɗak ɗi mo a mu peenkoo. Mu ɓwaghat sun shi leelek ɗi mo a peeɓang.
45013013	Wu yit ku mu mwaan ndi̶ghi̶n peeɓang kaa nyem ɗi moo tong ndi̶ghi̶n peeɓang mu puus si. Taji mu c`in mee mbii ashak ki̶ nyemɗiibish mo, koo nyemshwaa yughur mo kas. Mu put ki̶ sun funu mo aku ndi̶ghi̶n ngaa ki̶ cíishik, ki̶ bi̶lep, ki̶ zughur.
45013014	Amma wu mang mi̶se kì̵ Daa Jesu Kristi, ku wu yit pan ɗiibish mo jir ɗi mo pwat a ndi̶ghi̶n pan mu mi̶se fuu mo.
45014001	Gwar ɗi ba wurii ɓal ndi̶ghi̶n cínzeen ni kas, ɓe wu lap wuri koo ɗi ba wuri ki̶ ɓal ni kas. Amma taji wu ɗee njighi̶r ki̶ wuri nkaa mbii ɗi mo ret ku wuri c`in kas.
45014002	Mee gurum, ɓe wuri ki̶ cínzeen ɗi wurin mmak se koo a luwa ɗiiɗang ye, amma gwar ɗi ba wuri ki̶ ɗar ɓal-ɓal ndi̶ghi̶n cínzeen ni kas, ɓe wurin mmak se a mbii ɗi mo sak mo a ndi̶ghi̶n maar ɓejee.
45014003	Gwar ɗi wurii mak se koo a luwa ɗiiɗang ye si, taji wuri ɓak gwar ɗi ba wuri mak se koo meye ni kas. Taji gwar ɗi wuri nook se ni si, wuri naa bish ki̶ gwar ɗi wurii se koo meye ni kas zak. Mpeeɗi Naan kì̵ ten lap wuri.
45014004	Wugha a we, ɗi wugha mak tokɗiyeel nki̶rom kì̵ mee gurum ye? A ngulu kì̵ ki̶rom ni mmak tokɗiyeel nwuri, kyet wurii c`in mbii ɗiiɓish aa, koo ɗiiret ye? Amma wuri ɗar mpeeɗi Naan wuri mak le wuri ɗar.
45014005	Mee gurum ɓe wuri pan nee, mee puus ni ɗes met kaghar puus mo, ki̶ mee gurum ɓe wuri pan nee, puus ni mo a ntiit jir. Wu yit ku koo a weye wuri man pan ɗi ni ndi̶ghi̶n putughup fi̶ri.
45014006	Gwar ɗi wuri naa ne, mee puus ni ɗes met mmee puus si, wuri c`in pan mi̶ni a mpeku wuri cín ɗiiɗes ɗi nDaa funu. Gwar ɗi wurii mak se koo a luwa ɗiiɗang ye si, wuri riɓet ku wuri cín ɗiiɗes nDaa funu, mpeeɗi wuri pi̶lang Naan mpee mbii ɗi wuri se ni. Gwar ɗi ba wurii se koo a meye kas si, wuri kwarse ni a mpeku wuri cín ɗiiɗes ɗi nNaan zak.
45014007	Ba mee gurum ndi̶ghi̶n mun wuri tong ndi̶ghi̶n yil ɗiisi ni a mpee káa fi̶ri ɓejee ɗak kas, ki̶ ba mee gurum kì̵ muut a mpee káa fi̶ri ɓejee kas zak.
45014008	Katɗang mun ɗi ki̶ seen, ɓe mun ki̶ seen ni a mpee Daa. Katɗang mu murap, ɓe mu murap a mpee Daa. Mpeemi̶ni koo ɗi mun ɗi ki̶ seen, koo ɗi mu murap, ɓe mun a mu Daa.
45014009	Mbii ɗi ni le ku Kristi wuri muut, ɗang wuri waa baa yaghal a peemúut, a mpeku wuri ɗee ɗi a Daa ki̶ nyem ɗi mo ki̶ seen yaksi, ki̶ nyem ɗi mo kì̵ murap zak.
45014010	Katɗang ni aasi, ɓe wugha a we ɗangɓe aa tokɗiyeel nɗyemni̶ghi̶n fugha ye? A me le ɗangɓe wugha aa ɓák ɗyemni̶ghi̶n fugha ye? Mpeeɗi mun jir, mun nɗar ntoghom kì̵ Naan mpeku wuri tokɗiyeel ɗi mmun jir.
45014011	Mpeeɗi mo kì̵ ten ran ndi̶ghi̶n takarda kì̵ Naan nee: "Wan ki̶n ten tuwoorpo shi toghom shikáa fi̶na nee, 'Gurum mo jir, mon nj`i kurum nfurum ntoghom fi̶na, ki̶ gurum mo jir mon nsat agaak shi li̶po furu nee, wan a Naan.' "
45014012	Mpeemi̶ni, ɓe koo a weye ndi̶ghi̶n mun wurin nɗar ntoghom kì̵ Naan, ku wuri sat mbii ɗi wuri kì̵ ten c`in mo ɗi jir, shikáa fi̶ri.
45014013	Mpeemi̶ni, taji wu tokɗiyeel nshak kas, amma ni ret ku wu pan ndi̶ghi̶n putughup fuu mo, mpeku taji wu le mmee mbii canshii, mee ɗyemni̶ghi̶n fuu, koo mbii ɗi ni le ku wuri taa ndi̶ghi̶n shikbish kas.
45014014	Wan, ngo ɗi wan a mu Jesu Kristi, wan man a zeen nee, ba mee mbiise ɗi, ɗi ni a ɗiibish mpee káa fi̶na kas, amma katɗang mee gurum cínzeen ne mbiise ɗiisi, ni a ɗiibish, ɓe azeen-nzeen ni ɗee a mbiise ɗiibish pe gwar mi̶ni ɗi.
45014015	Amma katɗang mbiise ɗi wugha aa se ni, nin nle canshii mmee ɗyemni̶ghi̶n fugha, ɓe ba wugha, aa mwaan a ndi̶ghi̶n wal kas. Taji a yit ku mbiise ɗi wugha ki̶ se ni dughun mee gurum ɗi Kristi wuri kì̵ muut mpee gwar ni kas.
45014016	Taji a yit ku mbii ɗiiret ɗi aa c`in, ɓe ni le gurum mo waa satpo ɗiibish nkaa ni kas.
45014017	Ba mulki kì̵ Naan ni a se ki̶ shwaa kas, amma ni a c`in mbii ɗiiret, ki̶ tongriyang, ki̶ retnyit ndi̶ghi̶n Riin Ɗiiɓang.
45014018	Jir ngo ɗi wuri seyil nKristi ndi̶ghi̶n ar ɗiisi, ɓe Naan wurin nlap gwar ni, ki̶ gurum mon nriɓet gwar ni zak.
45014019	Mpeemi̶ni, wu yit ku mu c`in mbii ɗi nin nj`i ki̶ tongriyang, ki̶ mbii ɗi nin nle ku mu cínɓal ɗin nshak.
45014020	Taji wu wat ɗak kì̵ Naan mpee mbiise ɗi wuu se mo kas. Ni azeen nee, mbii mo jir mo a ɗiiɓang, amma ba ni a ndi̶re, ku mbii ɗi wugha ki̶ se, ni le canshii ngurum mo kas.
45014021	Mbii ɗi ni ret ku a c`in nɗiisi, katɗang mpee luwa koo shwaamwos ɗang nin nle canshii nɗyemni̶ghi̶n fugha, ɓe taji a se luwa koo shwaamwos kas.
45014022	Wugha ki̶ cínzeen nkaa mbii ɗiisi mo ɓe a yaa ni gang-gang nnaar fugha kì̵ Naan. Ngo ɗi wuri kat retnyit a ngo ɗi wuri man mbii ɗiiret, ɗang wuri c`in shi putughup mi̶ndong.
45014023	Amma ngo ɗi wuri ki̶ putughup mo vul nkaa mee mbiise ɗangɓe wuri se, ɓe wuri c`in a shikbish, mpeeɗi wuri se baa ashak ki̶ cínzeen kas. Koo mbii ɗiiɗang ye ɗi baa ni a mu cínzeen kas, ɓe ni a shikbish.
45015001	Mun ɗi muu ɗar ɓal-ɓal ndi̶ghi̶n cínzeen, ni ret ku mu ɓam nyem ɗi ba mo ki̶ ɓal kas. Taji mu wal a nkáa funu mo ɓejee ɗak kas.
45015002	Koo a weye ndi̶ghi̶n mun, ɓe ni ret ku wuri le ku ɗyemni̶ghi̶n fi̶ri kat retnyit, mpeku wuri wurang ɗi ndi̶ghi̶n cínzeen fi̶ri.
45015003	Mpeeɗi ba Kristi wuri wal a nkáa fi̶ri ɓejee kas. Ni a riran ndi̶ghi̶n takarda kì̵ Naan nee, "Fulup ɗi mo fulup wugha Daa Naan, ni taa nkaa wan."
45015004	Mpeeɗi jir, po ɗi mo kì̵ ran ndi̶ghi̶n po kì̵ Naan, mo ran ni a mpee mun, mpeku ni kám ɗi mmun, ku mu leyit ɗi nkaa Daa Naan. Ku mu ɗar ɓal-ɓal, ki̶ gung mputughup, ɗi mu kat ni ndi̶ghi̶n takarda kì̵ Naan.
45015005	Naan ɗi wuri cín gung, ki̶ ɓam putughup mmun, wuri cín tongriyang nwun ashak, ki̶ wu mwaan ndi̶ghi̶n shiimwaan mu Kristi Jesu.
45015006	Mpeku wun jir ashak shi putughup mi̶ndong, ki̶ shi ɗoo ɗiimi̶ndong, ɓe wu kwoop Naan, ɗi wuri a puun ki̶ Daa funu Jesu Kristi ɗi.
45015007	Mpeemi̶ni, wu lapshak mpee ɗiiɗes kì̵ Naan, kaaɗi Kristi wuri lap wun si.
45015008	Wan ki̶n sat nwun nee, Kristi wuri j`i ɗee a ki̶rom kì̵ nyem Yahudi mo, mpeku wuri kám zeen kì̵ Naan ɗi mmo, ki̶ mpeku wuri gampo ɗi Naan kì̵ ten sat ni ɗi mpuun furu mo.
45015009	Ki̶ mpeku gurum mo jir ndi̶ghi̶n yil ni mo jir, mo cín ɗiiɗes ɗi nNaan mpee yit naajeel fi̶ri. Kaaɗi mo kì̵ ran ndi̶ghi̶n takarda kì̵ Naan si nee: "Mpeemi̶ni ɓe wan nkwoop wugha nnaar kì̵ gurum ɗi mo ndi̶ghi̶n yil mo jir, ki̶ wan c`in kook mpee sum fugha."
45015010	Mo waa sat zak nee: "Wun nyem ɗi ba wun a nyem Yahudi mo kas, wu c`in retnyit ashak ki̶ nyem fi̶ri mo."
45015011	Ki̶ mo sat zak nee: "Wun nyem ɗi ba wun a nyem Yahudi mo kas, wu kwoop Daa Naan, wu yit ku gurum ɗi mo ndi̶ghi̶n yil si jir mo kwoop wuri."
45015012	Aizaya wuri sat zak nee, "Memee ndi̶ghi̶n dang kì̵ Jesse, wurin ndung j`i. Wurin nj`i se mulki nkaa gurum mo jir. A ndi̶ghi̶n wuri ɓe gurum mo jir ndi̶ghi̶n yil ni, moo leyit a nkaa wuri."
45015013	Naan ɗi wuri cín canciin nwun, wurin ngam wun ki̶ retnyit ki̶ tongriyang ndi̶ghi̶n cínzeen fuu. Mpeku canciin fuu ndi̶ghi̶n iiko mu Riin Ɗiiɓang ni ɓul ɗi hakyeng.
45015014	Ɗyemnaa mo, wan shikáa fi̶na wan man azeen-nzeen nee, wun a ɗiigi̶gam shi ɗiiret, ki̶ wun kì̵ man azeen-nzeen, ki̶ wu mak mpee kám nshak zak.
45015015	Amma pak po ɗi wan ran nwun ndi̶ghi̶n wasika ni, wan ran ni shiɓal, mpeku wan lepan ɗi nwun nkaa mbii mo, ndi̶ghi̶n ɗiiret ɗi Naan wuri cín ni nwan.
45015016	Wuri le wan ɗee a nguɗak kì̵ Kristi Jesu, mpee nyem ɗi ba mo a nyem Yahudi mo kas. Wan c`in ɗak fi̶na ni a kaa pris si. Wan satpo Naan mmo, mpeku nyem ɗi ba mo a nyem Yahudi mo kas, mo j`i ɗee ɗi a kaa mbiizughum ɗiili̶lap pe Naan ɗi, ku mo ɗee ɗi a ɗiiɓang, ɗi a Riin kì̵ Naan wuri le ku mo ɗee a ɗiiɓang.
45015017	Ndi̶ghi̶n Kristi Jesu, ɓe wan ki̶n cín roghop mpee ɗak ɗi wan pu c`in ni nNaan.
45015018	Ba wan mak sat mee mbii ɗik kas, see po nkaa ɗak ɗi Kristi wuri c`in ndi̶ghi̶n wan. Kaaɗi wuri j`i ki̶ nyem ɗi ba mo a nyem Yahudi mo kas, har mo c`in mbii ɗi Naan wuri sat shi po, ɗi wan nkaa sat ni mmo ki̶ shiɗak ɗi wan ki̶n c`in mo.
45015019	Shi mbii aapo mo, ki̶ mbii lukshik mo, shiɓal kì̵ Riin ni, ndi̶ghi̶n mwaan fi̶na, yaghal nJerusalem, ki̶ peeɗi mo neer ni cighi̶rkaat, har Ilirikum, wan satpo ɗiiret nkaa Kristi.
45015020	Wan le putughup mpeku wan satpo ɗiiret ni ɗi ndi̶ghi̶n peeɗi ba mee gurum kì̵ kyam sat sum kì̵ Kristi ɗi kas. Mpeku taji wan ɗiklu nkaa kuk ɗi mee gurum kì̵ ten ɓwot kas.
45015021	Mpeeɗi ni a riran ndi̶ghi̶n takarda kì̵ Naan nee: "Nyem ɗi ba mo kì̵ kyam ki̶ling sum fi̶ri kas, mon nnaa wuri. Nyem ɗi ba mo kì̵ kyam ki̶lingpo nkaa wuri kas, mon mman shii kì̵ ni."
45015022	A ni le ɗang yit ɗes, ɓe gyet wan ki̶n riɓet so pe wun ɗi, amma ba wan katpee so ni kas.
45015023	Amma yaksi wan ki̶n kyes ɗak fi̶na nkoghop pee ɗiisi ni, ki̶ mpeeɗi gyet wan ki̶n kaghar mpee so naa wun ndi̶ghi̶n ɓit mo ɗes ɗi mo ki̶ ɗel si.
45015024	Wan canciin mpee naa wun. Wan riɓet so tong ashak ki̶ wun akuɗang wan ɗel so nSipen, mpeku wan kat ɓam ɗi pe wun, ki̶ mpeku wu sel wan mpee so ɗi. Aɓwoon ɗi wan kì̵ mwaan tok ki̶ wun, mpee rep teer mo diɓen.
45015025	Amma yaksi wan ndung so nJerusalem, mpeku wan so ɗiki̶ ɓam mpee nyem Jesu mo.
45015026	Eki̶lisya ɗi mo ndi̶ghi̶n Masidoniya ki̶ Akaya mo cín mee zughum nwan, mpeku wan nso ki̶ ni ɗi nyemjeel ɗi mo ndi̶ghi̶n nyem Jesu ɗin nJerusalem mo.
45015027	A mo shikáa furu mo riɓet c`in ki̶si, mpeeɗi azeen-nzeen ni ɗee a kaa káat si nkaa mo, ni ret ku mo ɓam mo. A mpeeɗi nyem ɗi ba mo a nyem Yahudi mo kas, mo shaar ashak ndi̶ghi̶n mbii ɗi mo a mu Riin. Mpeemi̶ni ɓe ni ret ku nyem ɗi ba mo a nyem Yahudi mo kas, mo ɓam mo shi mbii ki̶kat furu mo ɗi mo a mu yil ɗiisi zak.
45015028	Aɓwoon ɗi wan ki̶n kyes ɗak ɗiisi ni, ki̶ wan ki̶n cín mbii ɗi mo kyak ni mmo, ɓe wan nso ntaa pe wun ɗi, a ar so nSipen ni.
45015029	Wan man nee, katɗang wan nso pe wun ɗi, ɓe wan nso a ndi̶ghi̶n gam mu ɗiiret kì̵ Kristi.
45015030	Ɗyemnaa mo, wan ɗang pe wun ndi̶ghi̶n Daa funu Jesu Kristi, ki̶ ndi̶ghi̶n wal ɗiisi ɗi Riin wuri cín mmun, wu c`in aduwa ashak ki̶ wan azeen-nzeen pe Naan ɗi, mpee wan shikáa fi̶na.
45015031	Wu ɗang pu wuri, mpeku wuri ɓam wan ɗi ndi̶ghi̶n sar kì̵ nyem ɗi ba mo cínzeen kas, ndi̶ghi̶n yil nJudiya, ki̶ mpeku ɗak fi̶na ɗi wan c`in ni ndi̶ghi̶n Jerusalem, ni ɗee a ɗiili̶lap pe nyem kì̵ Naan mo ɗi.
45015032	Ɗangɓe wan nwul pe wun ɗi shi retnyit, katɗang Naan riɓet, mpeku wan kat rep nookɗi pe wun ɗi.
45015033	Naan ɗi wuri a riyang wuri tong ashak ki̶ wun jir. Amin.
45016001	Wan ki̶n riɓet ku wu lap Fiibi ɗyemni̶ghi̶n funu ɗiimat, ɗi wuraa c`in ɗak ndi̶ghi̶n Eki̶lisya ɗin nSenkiriya.
45016002	Wu lap wura ndi̶ghi̶n sum kì̵ Daa shi sar vul-vul, kaa mi̶se ɗi ni ret ku nyem ki̶ Naan mo c`in si. Wu ɓam wura ndi̶ghi̶n mɓam ɗi wuraa riɓet pu wun ɗi, mpeeɗi shikáa fi̶ra, wura ki̶ ɓam gurum mo ɗes, har ki̶ wan shikáa fi̶na zak.
45016003	Wu tok ki̶ Priskila ki̶ Akwila nwan, mo ɗi moo c`in ɗak ashak ki̶ wan ndi̶ghi̶n Kristi Jesu.
45016004	Jí mo ki̶ cín sut, koo ɗi a mpee muut mpee wan. Ba a wan ki̶n pi̶lang mo ɓejee kas, amma har jir ki̶ Eki̶lisya ɗi mo ndi̶ghi̶n pee mo shini-shini.
45016005	Wu tok ki̶ Eki̶lisya ɗi moo kuur ashak ndi̶ghi̶n lu ki̶ mo ni zak. Wu tok ki̶ Ipenetus, gwar ɗi nwan wal wuri zam. A wuri a gwar ɗi wuri shee cínzeen nKristi ndi̶ghi̶n yil Eshiya.
45016006	Wu tok ki̶ Meeri ɗi wura c`in ɗak nwan ɗes hakyeng
45016007	Wu tok ki̶ Andronikus ki̶ Juniyas ɗyemni̶ghi̶n fi̶na mo. Mo a nyem Yahudi mo kaa wan si, ɗi jí mo ndi̶ghi̶n lushaghat ashak ki̶ wan. Mo a ɗiimi̶man mɓut jeplop mo hakyeng, ki̶ zak, a mo a nyem ɗi mo shee so ndang Kristi akuɗang wan.
45016008	Wu tok ki̶ Amfiliyatus shaar fi̶na ndi̶ghi̶n Daa.
45016009	Wu tok ki̶ Urbanus, wuri ɗi wuri c`in ɗak kì̵ Kristi ashak ki̶ wun, ki̶ Sitakis ɗi wan wal nwuri zam.
45016010	Wu tok ki̶ Apellis ɗi gurum mo man nee, wuri a nguso ndang Jesu azeen-nzeen. Wu tok ki̶ nyemtulu kì̵ Aristobulus mo.
45016011	Wu tok ki̶ Herodiyon ɗyemni̶ghi̶n fi̶na ki̶ nyem kì̵ Daa mo ɗi mon ntulu kì̵ Narsisus.
45016012	Wu tok ki̶ Traifona ki̶ Traifusa mo, ɗi mo kì̵ c`in ɗak nDaa ki̶ Persis shaar ɗak fi̶na ɗi wura c`in ɗak kì̵ Naan ɗes hakyeng.
45016013	Wu tok ki̶ Rufus ɗi Naan kì̵ ten bi̶lip wuri ki̶ ni̶ghi̶n fi̶ri, wura ɗi wura ɗee a kaa ni̶ghi̶n fi̶na si zak.
45016014	Wu tok ki̶ Asinkritus, Filegon, Hermes, Patrobas, Hermas ki̶ kaghar ɗyemni̶ghi̶n ɗi mo ashak ki̶ wun ndi̶ghi̶n Kristi jir.
45016015	Wu tok ki̶ Filologus, ki̶ Juliya, ki̶ Nerus, ki̶ ɗyemni̶ghi̶n fi̶ri ɗiimat, ki̶ Olimpas, ki̶ nyem kì̵ Naan ɗi mo ashak ki̶ mo jir.
45016016	Wu tokshik ki̶ shak shang-shang kaa ɗyemni̶ghi̶nshak mo si. Eki̶lisya kì̵ Kristi mo jir mo lop tokshik furu pe wun ɗi.
45016017	Wan ki̶n ɗang pe wun ɗyemnaa mo, wu tap ki̶ nyem ɗi moo j`i ki̶ ɓakpee, ki̶ mo wat cínzeen kì̵ gurum, mpeku mo c`in lek ɗi ki̶ kám ɗi wuu ten wu lap ni. Taji wu ɓàlkáa fuu ki̶ mo kas.
45016018	Mpeeɗi ba nyem mi̶ni moo seyil a nDaa funu Kristi kas, amma moo seyil a mɓut furu mo. Shi liispo kì̵ mo ɗiishang, ki̶ caapee ɗi ba ni nkaa zeen kas, ɓe moo num gurum ɗi ba mo man po ni riret kas.
45016019	Amma wuwun, ɓe gurum mo jir mo kì̵ ki̶lingpo nkaa cínzeen fuu ndi̶ghi̶n po ɗiiret ni, mpeemi̶ni, wan ki̶n c`in retnyit zam shi wun. Wan riɓet ku wu ɗee a nyemseen mo nkaa mbii ɗi mo a ɗiiret, amma wu shwat sar fuu mo aku nkaa pan mbii ɗiibish mo.
45016020	Naan ɗi wuri cín tongriyang ngurum mo jir, wurin mbiyaghas Shetan nder shii fuu mo. Ɗiiret kì̵ Daa funu Jesu Kristi ni tong ashak ki̶ wun.
45016021	Timoti shaarɗak fi̶na, wurii tok ki̶ wun, Lusiyus ki̶ Jesen ki̶ Sosipetar ɗyemni̶ghi̶n fi̶na mo, moo tok ki̶ wun aasi zak.
45016022	Wan Tartiyus, ɗi a wan a nguran wasika ɗiisi ni mPool, wan ki̶n tok ki̶ wun ndi̶ghi̶n Daa.
45016023	Gayus, ɗi wan ki̶n tong a ntulu fi̶ri, ɗi ni a peeɗi Eki̶lisya nii kuur ɗi, wurii lop tokshik fi̶ri nwun jir. Erastus, ɗi a wuri a nguyaa shaghal mu birni ni, ki̶ ɗyemni̶ghi̶n funu Kwartus moo lop tokshik furu. [
45016024	Ɗiiret kì̵ Daa funu Jesu Kristi ni tong ashak ki̶ wun jir. Amin.]
45016025	Wu yit ku mu kwoop Naan! Naan wurin mmak le ku wu ɗar ɓal-ɓal ndi̶ghi̶n cínzeen fuu, ntiit ki̶ po ɗiiret ɗi wan kám ni nwun nkaa Jesu Kristi, ki̶ ntiit ki̶ mbii ɗi ni a ɗiisi̶sok mpee ɓit mo ɗes, ɗi mo kì̵ ɗel yam-yam.
45016026	Amma mo kì̵ put ki̶ mbii ɗi gyet ni a si̶sok agaak yaksi. Mo kì̵ kám ni ngurum ɗin ndi̶ghi̶n yil ni mo jir, ɗi mo ki̶ sat ni ndi̶ghi̶n takarda kì̵ nyemsatpo kì̵ Naan mo. Ɗi Naan ɗiingaa-ngaa wuri kì̵ ten sat mmo, ku mo sat ɗi ngurum mo jir, mpeku gurum mo cínzeen ɗi, ku mo c`in ɗyen kì̵ Naan ɗi zak.
45016027	Pe Naan ɗi wuri mmi̶shin ɓejee, ɗi wuri man mbii mo jir, ɗiihai ni ɗee a mu wuri ndi̶ghi̶n Jesu Kristi har ngaa-ngaa. Amin.
46001001	Po ɗiisi ni put a nsar kì̵ Pool, ɗi shi ɗom kì̵ Naan, ɓe Naan pet wuri ku wuri ɗee a laalop mu Kristi Jesu, ki̶ ɗyemni̶ghi̶n funu Sosfenes.
46001002	Wan ki̶n lop po ɗiisi ni so pe Eki̶lisya mu Naan ɗi ni nyil nKoronti. Nyem ɗi Naan wuri kì̵ ten bi̶lip mo le, mpeku mo ɗee ɗi a nyem fi̶ri mo ndi̶ghi̶n Jesu Kristi, ki̶ mpee nyem ɗi koo a neye, ɓe moo pet sum kì̵ Daa funu Jesu Kristi ɗi wuri a Daa furu ki̶ Daa funu zak.
46001003	Ɗiiret kì̵ Naan ki̶ tongriyang ɗi ni put a pe Naan puun ki̶ Daa funu Jesu Kristi ni tong ashak ki̶ wun.
46001004	Wan pi̶lang Naan shidaar-shidaar mpee wun, mpeeɗi Naan wuri kì̵ naajeel fuu ndi̶ghi̶n Kristi Jesu.
46001005	Ndi̶ghi̶n Jesu Kristi, ɓe Naan wuri ki̶ cín man mbii mo wun, ki̶ man katpo riret ɗes hakyeng.
46001006	Mpeeɗi langting funu nkaa Kristi ni ɗee azeen-nzeen ndi̶ghi̶n wun.
46001007	Mpeemi̶ni, ɓe ba wu nook kat mee zughum ɗi ni a mu Riin kì̵ Naan kas, kaaɗi wuu kyaghar mpee kum parpuus ɗi Daa funu Jesu Kristi wurin nj`i put agaak.
46001008	Wurin ncín ɓal nwun har peekyes ni, mpeku wu ɗee ɗi a ɗin ndi̶re-ndi̶re parpuus mu Daa funu Jesu Kristi.
46001009	Naan ɗi wuri kì̵ ten pi̶rep wun, ku wu ɗee ɗi a nyemtong ashak ki̶ Làa fi̶ri Jesu Kristi, Daa funu, wuri a nguzeen.
46001010	Ɗyemnaa mo, wan ɗang pe wun, ndi̶ghi̶n sum kì̵ Daa funu Jesu Kristi, nee, ni ret ku po fuu mo so ndangshak, mpeku taji mee ɓàkshak yaghal nnaar fuu kas. Amma ni ret ku wu ɗee a ɗiimi̶ndong ndi̶ghi̶n pan fuu mo ki̶ ndi̶ghi̶n mbii ɗi wu riɓet c`in mo.
46001011	Ɗyemnaa mo, nyemtulu kì̵ Klo mo j`i sat nwan nee, bi̶lep kì̵ yaghal nnaar fuu.
46001012	Mbii ɗi mo sat ni a nee, koo a weye ndi̶ghi̶n wun, ɓe wurii sat mbii mo shini-shini, pak moo sat nee, "Wan a mu Pool," koo "wan a mu Apolos," koo, "wan a mu Kefas," koo, "wan a mu Kristi."
46001013	Kristi wuri ɗee a ɗiiɓi̶ɓak me? Gyet mo pwas a Pool nkaa shiyeepyoghom mpee wun aa? Aa koo gyet mo c`in baptisma nwun a ndi̶ghi̶n sum kì̵ Pool ye?
46001014	Wan pi̶lang Naan, mpeeɗi ba gyet wan c`in baptisma mmee ngo kas, see a Krispus ki̶ Gayus ɓejee ɗak.
46001015	Mpeemi̶ni ɓe ba mee ngo mmak sat nee, gyet mo c`in baptisma wuɗi a ndi̶ghi̶n sum fi̶na kas.
46001016	(Amma gyet wan c`in baptisma nyemtulu ki̶ Stifanas mo. Katɗang ba a mo kas, ɓe ba wan pan nee, gyet wan c`in baptisma mmee ngo kas.)
46001017	Ba gyet Kristi wuri lop wan a mpeku wan c`in baptisma ɗi kas, amma gyet wuri lop wan, a mpeku wan satpo ɗiiret ni ɗi, ba a shi mee seen mu man satpo kas. Mpeku taji mo leɓal mu shiyeepmúut ki̶ Kristi ni ɗee a ɗiibuu kas.
46001018	Pe nyem ɗi mo nkaa lagham, ɓe po nkaa shiyeep ni a po ɗiibuu pe mo ɗi. Amma pe mun, nyem ɗi muu kat seen, ɓe shiyeep ni a iiko kì̵ Naan.
46001019	Mpeeɗi mo kì̵ ten ran ndi̶ghi̶n takarda kì̵ Naan nee: "Wan nshirip seen kì̵ nyemseen mo, ki̶ wann mmang man ki̶ nyemman mo nle mmee koghop akuɗang."
46001020	Katɗang ni aasi, ɓe nguseen ni a neye? Ɓe nguman mbii a neye? Ɓe nguɓeetshik mɓut mɓít ɗiisi a neye? Naan wuri kì̵ ten cighi̶r kì̵ nyemseen mu yil ɗiisi ni ɗee a mwen mo.
46001021	Mpeeɗi ndi̶ghi̶n seen kì̵ Naan, ɓe yil ni shi seen ki̶ ni, ba ni man Naan kas. Amma ni ret Naan nyit mpee po ɗiiret ɗi mu sat ni, ɗi pak nyemki̶lingpo ni mo, ɓe moo sat nee, ni a po mu mwen mo. Amma ni a ɓam mpee nyem ɗi mo cínzeen.
46001022	Nyem Yahudi moo tang mbii aapo mo, ki̶ nyem Heleni moo tang a seen.
46001023	Amma mun, muu sat a po nkaa Kristi ɗi mo pwas wuri nkaa shiyeepyoghom. Ɗiisi ni ɗee a mbii canshii nyem Yahudi mo, ki̶ ni ɗee a po mwen pe nyem ɗi ba mo a nyem Yahudi mo kas.
46001024	Amma pe nyem ɗi Naan kì̵ ten pi̶rep mo, koo a nyem Yahudi mo, koo a nyem Heleni mo, ɓe Kristi wuri a iiko mu Naan kì̵ seen fi̶ri zak.
46001025	Mpeeɗi mwen kì̵ Naan ni met nseen kì̵ gurum mo, ki̶ ɓwaar kì̵ Naan ni ki̶ ɓal met ɓal mu gurum mo.
46001026	Ɗyemnaa mo, wu pan kaaɗi Naan wuri pi̶rep wun si. Ba gyet wuri pi̶rep a nyem ɗi moo seen mu yil ɗiisi ɗes kas, ki̶ ba gyet a nyem ɗi mo ki̶ iiko ɗes kas. Ba a nyem ɗi gyet mo làa mo mɓut ndang mu nyemlong mo ɗes kas.
46001027	Amma Naan wuri bi̶lip a mbii ɗiimwen mu yil ni mo, mpeku wuri cín yitluwaan ɗi nyemseen mu yil ni mo. Naan wuri bi̶lip mbii ɗi ba mo ki̶ ɓal ndi̶ghi̶n yil ni kas, mpeku mo shoop mbii ɗi moo ɓal mo ɗi.
46001028	Naan wuri bi̶lip a mbii ɗi yil ni ɓees, ki̶ yil nii naa mo a kaa mbii ɗiibuu mo si, har kaa mbii ɗi ba mo ɗi kas si, mpeku ni twa mbii ɗi yil nii naa mo, a kaa mbii ɗi moo koghop ni si ɗi.
46001029	Mpeku taji mee ngo canjagham nyit kì̵ Naan kas.
46001030	Amma Naan wuri j`i ki̶ wun ndi̶ghi̶n Kristi Jesu, ki̶ wuri le Jesu Kristi a seen funu, ki̶ ɗiiret funu, ki̶ a mpee wuri ɗangɓe wu mak ɗee a ɗiiɓang nyit kì̵ Naan, ki̶ a wuri ang mun mɓut shikbish funu mo zak.
46001031	Ni a kaa ɗi mo kì̵ ten ran ndi̶ghi̶n takarda kì̵ Naan si nee: "Koo a weye ɗi wurii canjagham, ɓe ni ret ku wuri canjagham ni ndi̶ghi̶n Daa Naan."
46002001	Ɗyemnaa mo, kaaɗi gyet wan j`i pe wun ɗi, ɓe ba gyet wan satpo nwun nkaa mbii ɗiisi̶sok mu Naan ni mo a shi liispo ɗiishang ki̶ling, ki̶ man satpo mu seen kas.
46002002	Mpeeɗi, kaaɗi gyet wan ashak ki̶ wun, ɓe gyet wan kì̵ ten lesan a kaa ngo ɗi wuri man Jesu Kristi, ɗi mo kì̵ pwas wuri nkaa shiyeepyoghom si.
46002003	Gyet wan a shak ki̶ wun, ɓe wan a ndi̶ghi̶n cíinɓal, ki̶ ndi̶ghi̶n ki̶i̶rmuut ki̶ ɗaar zak.
46002004	Ki̶ gyet po ɗi wan ki̶n sat ni, ki̶ kám fi̶na ni mo, ba gyet wan ki̶n sat mo a shi po ɗiishang ki̶ling ki̶ seen mu man satpo kas, amma gyet ni a ndi̶ghi̶n kám mu iiko kì̵ Riin.
46002005	Mpeku taji wu le cínzeen fuu mo tong a ndi̶ghi̶n seen mu gurum mo kas, amma wu le cínzeen fuu mo a ndi̶ghi̶n iiko kì̵ Naan.
46002006	Amma muu sat a po ɗii mu man, pee nyem ɗi mo kì̵ wurang ndi̶ghi̶n mbii ɗi mo a mu Riin kì̵ Naan. Ba man ɗiisi ni a mu yil ɗiisi kas, ki̶ ba ni put a pe nyem mulki mu yil ɗiisi mo, ɗi mon ndung ɗel so si kas.
46002007	Amma mun muu sat a po nkaa man kì̵ Naan ɗi ni a si̶sok ngurum mo, man ɗi Naan wuri kì̵ ten le mpee ɗiiɗes funu akuɗang wurii leyil ni.
46002008	Ba mee ngumulki mu yil ɗiisi mmak man man mi̶ni kas. Katɗang ɗi gyet moo man mi̶ni, ɓe ba gyet mon mpwas Daa ɗiiɗes nkaa shiyeepyoghom kas.
46002009	Kaaɗi mo kì̵ ten ran ndi̶ghi̶n takarda si nee: "Mbii ɗi ba gurum kì̵ kyam naa ki̶ yit kas, ɗi ba gurum kì̵ kyam ki̶ling ni shi kom kas, ɗi ba putughup kì̵ gurum ki̶ kyam pan mbii ɗi Naan wuri kì̵ tap ɗak ni le, nyem ɗi mo wal nwuri mo kas."
46002010	Amma Naan wuri kámshii ki̶ mi̶ni mmun a shi Riin fi̶ri, mpeeɗi Riin wurii bi̶lip mbii mo jir, har koo ɗi a jurung kì̵ mbii aapo kì̵ Naan mo.
46002011	A gurum ɗiiɗang mmak man pan ki̶ mee ngo ye? Katɗang ba a riin kì̵ ngo ni kas ye? Ni aasi zak, ba mee ngo kyam man pan kì̵ Naan kas, see a Riin kì̵ Naan ɓejee ɗak.
46002012	Ba mun mu kat a riin mu yil ɗiisi kas, amma mu lap a Riin kì̵ Naan, mpeku mu manshii kì̵ mbii ɗi Naan wuri ten c`in mmun ɗi.
46002013	Mpeemi̶ni, po ɗi muu sat nwun, ba ni put a mɓut mman mu gurum kas, amma a Riin wurii woo ni mmun. Riin ni wurii woo zeen, mpee nyem ɗi mo kì̵ Riin kì̵ Naan ndi̶ghi̶n putughup furu mo.
46002014	Ngo ɗi ba wuri ki̶ Riin kì̵ Naan ndi̶ghi̶n putughup fi̶ri kas, ɓe ba wuri mak lap zughum ɗi mo a mu Riin kì̵ Naan kas. Mpeeɗi mbii ɗi mo a mu Riin kì̵ Naan, mo a po ɗiibuu pe ngo mi̶ni ɗi, ki̶ zak, ba pan ki̶ ngo mi̶ni mak manshii kì̵ mo ni kas, mpeeɗi a Riin kì̵ Naan ki̶ mak le gurum man mbii ɗiisi ni mo.
46002015	Ngo ɗi wuri ki̶ Riin kì̵ Naan ndi̶ghi̶n putughup fi̶ri, ɓe wuri mak manshii kì̵ mbii ɗiisi ni mo, amma ba mee gurum mak tokɗiyeel nwuri kas.
46002016	Kaaɗi mo kì̵ ten ran ndi̶ghi̶n takarda kì̵ Naan si nee: "A we ki̶ man pan kì̵ Daa ye? Mpeku ngo mi̶ni ɓeetpo ɗi ki̶ wuri ye? Amma mun, mu man pan mu Kristi, mpeeɗi mun ki̶ Riin fi̶ri ndi̶ghi̶n putughup funu mo."
46003001	Ɗyemnaa mo, ba wan mak katpo ki̶ wun kaa nyem ɗi mo ki̶ Riin kì̵ Naan si kas, amma wan katpo ki̶ wun a kaa nyem ɗii mu yil ni mo si, mpeeɗi gyet wun a laanjuu mo ndi̶ghi̶n mbii ɗi mo a mu Kristi.
46003002	Gyet wan ki̶n cín a wur nwun. Ba gyet a mbiise ɗiiɓal kas, mpeeɗi ba gyet wu mak se mbiise ɗiiɓal kas, har yaksi ɓe ba wuu ɗaksuk mpee se mbiise ɗiiɓal ni kas.
46003003	Tong fuu, ni ɗi a mu yil ɗiisi, mpeeɗi wun kì̵ c`in zughur, ki̶ wuu jighi̶r ki̶ shak. Kiyeet ki̶ tong ɗiisi kám nee, wun ɗi a mu yil ni, ki̶ wuu mwaan a ndi̶ghi̶n shiimwaan mu yil ɗiisi ni.
46003004	Katɗang memee fuu sat nee, wuɗi a mu Pool, ki̶ memee sat nee, wuɗi a mu Apolos, ashee azeen-nzeen ɓe wuu sat mbii mi̶ni mo a ndi̶ghi̶n pan mu gurum.
46003005	A we a Apolos ye? A we a Pool ye? Mun a ki̶rom kì̵ Naan, ɗi Naan wuri c`in ɗak mun ki̶ har wu cínzeen. Koo a weye ndi̶ghi̶n mun, ɓe gyet muu c`in a mbii ɗi Naan wuri kì̵ ten le nsar funu.
46003006	A wan kop, ɗangɓe Apolos wuri le am ɗiki̶, amma a Naan wurii le ni wurang.
46003007	Mpeemi̶ni ɓe ngo ɗi wuri kop mbii, ki̶ ngo ɗi wuri le am ɗiki̶, ɓe ba mo a mee mbii kas, amma a Naan mmi̶shin wuri kì̵ le mbii ni mo wurang.
46003008	Ngo ɗi wuri kop, ki̶ ngo ɗi wuri le am ɗiki̶, ɓe mo a ntiit-ntiit. Koo a weye ɓe wurin nlap kwat fi̶ri a ntiit-ntiit ki̶ ɗak ɗi ngo ni c`in.
46003009	Mun jir a shaar ɗak kì̵ Naan. Wun a bong kì̵ Naan, ki̶ wun a kaa lu ɗi Naan wuri ɗik si.
46003010	Shi ɗiiret ɗi Naan wuri kì̵ ten cín ni nwan, ɓe wan ki̶n ɓwot kuklu ni, a kaa nguman ɗiklu si, ki̶ mee ngo ɗiklu nkaa kuk ni. Amma ni a ting ku koo a weye, ɓe wuri tap ki̶ ɗikpee ɗi wurii ɗik ni nkaa kuk ni.
46003011	Ba mee kuk ɗi, ɗi mee gurum nwaa baa ɓwot ɗi, waa met kuk ɗi Naan wuri kì̵ ten ɓwot ni, shi Jesu Kristi kas.
46003012	Yaksi, katɗang mee ngo ki̶ ɗikpee nkaa kuk ni a shi zinariya, koo shi azurfa, koo shi jwak ɗiiki̶rim mo, koo shi yoghom, koo shi yangkas.
46003013	Ɓe ni ret ku ngo mi̶ni man nee, ret ki̶ ɗak fi̶ri nin nɗee agaak parpuus ɗi Daa Jesu wurin mbaaj`i ndi̶ghi̶n yil ɗiisi. Parpuus mi̶ni ɓe mon nwoo ɗak kì̵ koo a ngo ɗiiɗang ye, har a wus nkyam ret mu ɗak kì̵ koo weye.
46003014	Katɗang ba wus se mbii ɗi gurum kì̵ ten ɗik nkaa kuk ni kas, ɓe gwar mi̶ni nlap kwat.
46003015	Amma katɗang wus se mbii ɗi gurum kì̵ ten c`in ni, ɓe nin nɗee a ɗak ɗiibuu, amma gwar mi̶ni shikáa fi̶ri, ɓe wurin nkat ɓam, amma ni ɗee kaa wuri ɗel put wus ni a shi dikyet si.
46003016	Ba wu man nee, wun shikáa fuu wun a lu ɗiiɗes kì̵ Daa Naan kas aa? Ki̶ Riin kì̵ Naan ki̶ tong ndi̶ghi̶n wun kas aa?
46003017	Katɗang mee ngo wat lu kì̵ Naan ni, ɓe Naan wurin nwat gwar mi̶ni zak. Mpeeɗi lu kì̵ Naan ni a ɗiiɓang ki̶ a wuwun a lu kì̵ Naan ni.
46003018	Taji mee gurum numkáa fi̶ri kas, katɗang mee gurum ndi̶ghi̶n wun ɗi wuri ki̶ lekáa fi̶ri a kaa ngo ɗi ki̶ seen ny`iicinsi, ɓe ni ret ku gwar mi̶ni lekáa fi̶ri kaa mwen si, mpeku wuri kat seen ɗi.
46003019	Mpeeɗi seen mu yil ɗiisi ni a mwen nyit kì̵ Naan ɓejee, kaaɗi mo kì̵ ten ran ndi̶ghi̶n takarda kì̵ Naan si nee: "Naan wurii yak nyemseen mu yil ɗiisi mo, ndi̶ghi̶n seen furu ɗiibish."
46003020	Ki̶ zak, "Daa wuri man ne, pan kì̵ nyemseen mu yil ɗiisi mo ni a mbii ɗiibuu."
46003021	Mpeemi̶ni ɓe taji mee gurum canjagham nkaa gurum mo kas. Mpeeɗi mbii mo jir a muu.
46003022	Koo ɗi a Pool, koo a Apolos, koo a Kefas, koo ɗi a yil ɗiisi, koo ɗi a seen, koo ɗi a muut, koo ɗi a yaksi, koo ɗi a mbii ɗi mo akiyeen, ɓe mo jir a muu.
46003023	Ki̶ zak, wun a mu Kristi, ki̶ Kristi wuri a mu Naan.
46004001	Ni ret ku gurum mo man mun a kaa jeplop kì̵ Kristi mo si, ki̶ kaa nyemɗak mo, ɗi Naan wuri kì̵ ten le mbii fi̶ri ɗiisi̶sok mo ndi̶ghi̶n sar funu si.
46004002	Ni a ting nyem ɗi mo kì̵ ten le mee mbii nsar furu, ɓe mo ɗee a nyem ɗi mon ncínzeen mmo.
46004003	Ba ni daampee nwan kas koo diɓen, katɗang wu kyam wan, koo ɗi kyam ni a nluɗiyeel mu gurum mo, ba wan ki̶n tokɗiyeel nsan kas.
46004004	Wan man nee, ba wan ɗel ɗiki̶ kas, amma jir ki̶si, ɓe ba ni kám ne wan a ɗin nshikbish kas. A Daa wuri a ngo ɗi wurii tokɗiyeel nwan.
46004005	Mpeemi̶ni ɓe, taji wu canɗiyeel nkaa mee gurum kas, see pee ni wul akuɗang. Wu gong baaj`i kì̵ Daa. Daa wurin nj`i le mbii ɗi mo a si̶sok mo ɗee agaak, ki̶ wurin nwang pan ɗi mo ndi̶ghi̶n putughup kì̵ gurum mo ɗee agaak zak. A ntiit ki̶ mi̶ni ɓe koo a weye, ɓe Naan wurin nkwoop wuri ntiit-ntiit ki̶ kwoop ɗi ni ret ku wuri kat.
46004006	Yaksi ɗyemnaa mo, wan ki̶n sat sumpo ɗiisi mo nkaa Apolos ki̶ san fi̶na, mpeku mu ɗee ɗi a mbiikám pe wun ɗi. "Taji wu c`in mbii mo met mbii ɗi mo kì̵ ten ran ni kas", ki̶ taji memee fuu c`in roghop nkaa mee gurum, ku wu ɓees mee gurum ɗi kas zak.
46004007	A we le wugha met niyee mo ye? Ba jí a Naan cín mbii ɗi wugha ki̶ mo jir kas aa? Katɗang ni aasi, ɓe a me le ɗang wugha ki̶ ɗiyeepkáa ye, kaa baají wugha li̶lap a nzughum si kas si ye?
46004008	Wuu ten wu kat mbii ɗi wuu riɓet mo jir. Wuu ten wu ɗee a nyemlong mo. Wuu ɗee a mishkagham mo, ba ashak ki̶ mun kas. Ɗyen nwan ku ɗi wuu ten wu ɗee a mishkagham mo, ku mun ɗee ɗi a mishkagham ashak ki̶ wun.
46004009	Nnaa kì̵ mi̶na, ɓe Naan wuri kì̵ le mun a jeplop kì̵ Jesu mo. Muu ɗee a nyem ɗi mo tong sham si̶ghi̶t ni, kaa nyem ɗi mo kì̵ ten canɗiyeel muut mmo si, mpeku mo twa mun ɗi nyit kì̵ gurum mo ɗes. Mu ɗee a mbiishwar nyil ni jir, ki̶ nyit mu nyemlop kì̵ Naan mo, kì̵ nyit kì̵ gurum mo zak.
46004010	Mu ɗee a mwen mo mpee sum kì̵ Kristi, amma wun a nyemseen mo ndi̶ghi̶n Kristi. Ba mun ki̶ ɓal kas, amma wun ki̶ ɓal. Gurum mo c`in ɗiiɗes nwun, amma mo ɓees mun.
46004011	Har yaksi ɓe neen ki̶ láa mmun, ki̶ neen am ki̶ tu mun. Muu jwal a goklee mo, ki̶ gurum moo nas mun. Ba mun ki̶ mee tulu kas.
46004012	Muu c`in ɗak ɓal-ɓal shi sar funu mo. Katɗang gurum mo ɓees mun, ɓe muu le ɗiiret nkaa mo. Katɗang mo lejeel mmun, ɓe muu gung.
46004013	Katɗang mo satpo ɗiibish nkaa mun, ɓe muu lap mmo shi po ɗiiret. Yaksi si, ɓe mu ɗee a kaa giri̶ng ɗi gurum moo ɓeerpee ɗi si. Muu ɗee a mbii ɗiibish ɗi koo weye ki̶ kwar mun ndi̶ghi̶n yil ni.
46004014	Wan ki̶n ran ɗiisi nwun, ba a mpeku wan cín nashoop ɗi nwun kas, amma a mpeku wan kámshii ni ɗi nwun, kaa jep fi̶na ɗi wan wal mmo si.
46004015	Koo ɗi wun ki̶ nyemkám mo duɓu kaghapaat ndi̶ghi̶n Kristi, amma ɓe wun ki̶ puun a mi̶ndong. Mpeeɗi ndi̶ghi̶n Jesu Kristi, ɓe wan ki̶n ɗee a puun fuu ndi̶ghi̶n po ɗiiret ni.
46004016	Mpeemi̶ni, ɓe wan ki̶n ɗang pu wun, ku wu mwaan ndi̶ghi̶n shiimwaan fi̶na zak.
46004017	A mbii ɗi ni le ni mmi̶ni, ɗangɓe wan ki̶n lop Timoti, ɗyem fi̶na, ɗi wan wal nwuri, ɗi wuri kì̵ ɗar ɓal-ɓal ndi̶ghi̶n Daa, so pe wun ɗi. Wurin nlepan nwun nkaa mwaan fi̶na ndi̶ghi̶n Kristi Jesu. Mwaan fi̶na ni ntiit-ntiit kì̵ mbii ɗi wan ki̶n kám ngurum mo, koo a neye ndi̶ghi̶n Eki̶lisya mo.
46004018	Pak mo ndi̶ghi̶n wun, moo roghop kaa ba wan nkuɗi ki̶n mbaaso pe wun ɗi kas si.
46004019	Katɗang Daa wuri riɓet, ku wan so pe wun ɗi ki̶lak-ki̶lak, ɓe wan nnaa mbii ɗi nyemroghop ni moo sat, ki̶ wan nnaa iiko ɗi mo ki̶ ni zak.
46004020	Ba mulki kì̵ Naan ni a sat shi po kas, amma ni a iiko.
46004021	Wu riɓet a ɗiiɗang ye? Kyet wan nj`i pe wun ɗi a shi kám wa? Koo a shi wal mu riin ɗi ni a puɗok ye?
46005001	Azeen-nzeen gurum moo sat nwan nee nyemc`in ngaa mo ɗi nnaar fuu, kiyeet kì̵ ngaa ɗi koo a nyemk`um mo, ɓe ba moo c`in mi̶ni kas. Mpeeɗi wan ki̶ling nee, làa ki̶ saam ki̶ mat kì̵ puun fi̶ri.
46005002	Har ne, wuu c`in roghop ki̶ mi̶ni. Ba ɗi ni ret ku wu gam aa wat kì̵ putughup, ki̶ ɗi ni ret ku wu ceen kiyeet kì̵ nyem ɗi moo c`in mbii ɗiibish mi̶ni mo ndi̶ghi̶n tong ashak fuu kas aa?
46005003	Koo ɗi ba wan ashak ki̶ wun mɓut nan kas, amma wan ɗi ashak ki̶ wun ndi̶ghi̶n Riin, ki̶ wan ki̶n ten canɗiyeel ɗiibish ngo ɗi wuri kì̵ c`in mbii ɗiibish mi̶ni, kaa wan ɗi ashak ki̶ wun si.
46005004	Katɗang wu kuur ashak ndi̶ghi̶n sum ki̶ Daa Jesu, ɓe wan ɗi a shak ki̶ wun ndi̶ghi̶n riin, ki̶ iiko mu Daa funu Jesu ni ɗi ashak ki̶ mun.
46005005	Wu cín nguc`in ngaa ni nsar kì̵ Shetan, mpeku shin fi̶ri ɗi ni a mu c`in shikbish ni muut ɗi, amma riin fi̶ri ni ɗee ɗi a ɗiiɓi̶ɓam parpuus mu Daa Jesu.
46005006	Ba roghop fuu ni ret kas, koo diɓen. Ba wu man nee a rep yist lee ɓe nii fuk bred kas aa?
46005007	Mpeemi̶ni ɓe wu pwat ki̶ yist ɗiisi̶ghi̶r mu shikbish ni ndi̶ghi̶n tong fuu mo aku mpeku wu ɗee ɗi a nyem ɗiiɓang mo. Gyet Jesu Kristi wuri muut a mpee shikbish funu mo, a wuri a Laatum mu retnyit kì̵ Canɗel funu, ɗi mo kì̵ ten cín wuri kaa mbii wus mbiizughum si.
46005008	Mpeemi̶ni ɓe wu yit ku mu sekiyeen kì̵ c`in retnyit mu Canɗel funu, ba a shi bred ɗi nii yist ɗiisi̶ghi̶r mu shikbish ki̶ ɓutbish kas. Amma mu c`in retnyit mu Canɗel ni shi bred ɗi ba nii yist kas, bred ɗi ni a mu putughup mi̶ndong ki̶ zeen.
46005009	Gyet wan ki̶n ran nwun ndi̶ghi̶n wasika fi̶na ne taji wu ɓàlkáa fuu ashak ki̶ nyemc`in ngaa mo kas.
46005010	Ba gyet wan ki̶n satpo a nkaa nyemc`in ngaa ɗii mu yil ɗiisi mo, ki̶ nyemriɓet mbii mo, koo wat mo, koo nyem ɗi moo seyil nk`um mo kas. Katɗang wu riɓet ku taji mee mbii ɓàl wun ki̶ nyem ɗiisi mo kas, ɓe ni a ting ku wu pwat aku ndi̶ghi̶n yil ɗiisi ki̶n ndi̶ng-ndi̶ng mi̶ni.
46005011	Amma wan ki̶n ran nwun, nee, taji wu ɓàlkáa fuu ki̶ ngo ɗi wuri kì̵ pet shin a nguso ndang Jesu, ɗangɓe wurii c`in ngaa, koo riɓet mbii, koo seyil nk`um, koo satpo ɗiibish nkaa gurum mo, koo shwaamwos, koo c`inwat kas. Ba ni ret ku wu se mbiise ashak ki̶ gwar mi̶ni kas.
46005012	Ba ni a ɗak fi̶na mpeku wan tokɗiyeel nyem ɗi ba mo a nyemso ndang Jesu mo kas. Wan ki̶n tokɗiyeel a nyem ɗi mo ndi̶ghi̶n Eki̶lisya mo ɓejee.
46005013	A Naan wurii tokɗiyeel nyem ɗi ba mo a nyemso ndang Jesu kas. Wan sat nee. "Wu ceen ngo ɗiibish put a ku mɓut wun."
46006001	Katɗang memee ndi̶ghi̶n wun ki̶ mee po nkaa ɗyemni̶ghi̶n fi̶ri, ɓe wu naa ni ret ku wuri mang po ni, so ki̶ ni ntoghom ki̶ nguɗiyeel ɗi ba wuri a ngucínzeen kas aa? Ba ni ret ku a nyem kì̵ Naan mo ɓeetpo mi̶ni kas aa?
46006002	Ba wu man nee, a nyem Jesu mon ntokɗiyeel nyil ni kas aa? Katɗang a wun nyaghal wu tokɗiyeel nyil ni, ɓe baa, wu mak ɓeet rep jep po ɗiilee-lee mo kas aa?
46006003	Ba wu man nee, parmeeci ɓe a mun ntokɗiyeel nyemlop kì̵ Naan mo kas aa? Katɗang ni aasi, ɓe a me le ɗang ba mu mak ɓeet ɗiyeel ɗii mu yil ɗiisi kas ye?
46006004	Katɗang wun ki̶ ɗiyeel mo, ɓe a me le ɗang wuu so ki̶ ɗiyeel ni a ntoghom ki̶ nyem ɗi ba mo a mee mbii pe Eki̶lisya mo ɗi kas ye?
46006005	Wan sat ɗiisi ni a mpeku ni shoop wun ɗi. A ni le ɗang ki̶n sat nwun nee, ba wun ki̶ mee gurum ɗiiseen ndi̶ghi̶n wun, ɗi wurin mmak ɓeet ɗiyeel mi̶ni mo nwun nyemso ndang Jesu mo kas aa?
46006006	Kyet ni ret ku nguso ndang Jesu mang ɗyemni̶ghi̶n fi̶ri ngu so ndang Jesu zak, so ki̶ wuri nluɗiyeel, mpeku wuri ɗar ɗi ntoghom kì̵ nguɗiyeel ɗi ba wuri a ngucínzeen kas wa?
46006007	Katɗang wuu mangshak wu so ki̶ ni nluɗiyeel, ɓe ni kám nee, wuu taa wu ɗee ki̶n ndi̶ng-ndi̶ng mmi̶ni. Gyal ɗeesi ɓe wu yit ku ɗyemni̶ghi̶n fuu mo wat putughup wun met aku ɗi wun so ki̶ shak nluɗiyeel. Gyal ɗee si ɓe wu yit ku mo seen a wun kas aa?
46006008	Amma wun shikáa fuu, wuu wat putughup nshak, ki̶ wuu seen ashak zak. Koo ɗi wun a ɗyemni̶ghi̶n ɗiimi̶ndong ndi̶ghi̶n Kristi.
46006009	Ba wu man kas aa? Nee, ba nyemɗiibish mon nɗel mmulki kì̵ Daa Naan kas. Taji wu numkáa fuu kas. Ba nyemc`in mbii ɗiibish mo, koo nyemseyil nk`um mo, koo nyemc`in ngaa mo, koo mish ɗi moo teer ki̶ shak, koo mat ɗi moo teer ki̶shak, koo wat mo, koo nyemriɓet mbii mo, koo nyemshwaa mwos mo, koo nyemsatpo ɗiibish nkaa gurum mo. Koo nyemseen aki̶ gurum mo.
46006010	Ba mon mmak ɗel ndi̶ghi̶n mulki kì̵ Naan kas.
46006011	Gyet yam ɓe pak fuu mo kì̵ c`in mbii ɗiisi mo, amma mo kì̵ vwang wun mɓut shikbish. Yaksi mo kì̵ le ku wu ɗee a nyem kì̵ Naan. Yaksi ɓe Daa Jesu Kristi, ki̶ Riin kì̵ Naan funu, wuri ki̶ le ku wu ɗee a nyem ɗin ndi̶re mo nyit kì̵ Naan.
46006012	Meeɓe mee gurum sat nee. "Ba mee mbii ɗi ni cíi c`in ɗi kas." Ii, azeen, amma ba a mbii mo jir ɗi mo ki̶ koghop ni kas. "Pe wan ɗi, ɓe ni azeen-nzeen nee, ba mee mbii ɗi ni cíi c`in ɗi wan kas." Amma ba wan riɓet ɗee a ki̶rom kì̵ mee mbii kas.
46006013	Mee ngo tal nee, "Mbiise ni a mpee ɓut, ki̶ ɓut a mpee mbiise." Ni azeen, amma Naan wurin nshirip mo weet. Ba mo leshin kì̵ gurum, a mpee c`in mbii ɗiibish mo kaa ngaa si kas. Amma mo leshin kì̵ gurum a mpeku ni c`in ɗak ɗi Daa, ki̶ a Daa wurii tap kì̵ shin kì̵ gurum ni zak.
46006014	Naan wuri yaghal kì̵ Daa a peemúut, ɓe wurin nyaghal ki̶ mun a peemúut shi iiko fi̶ri aasi zak.
46006015	Ba wu man nee, suk fuu ni mo, a ɓeep kì̵ Kristi kas aa? Cirang ɗangɓe wan mmang mee ɓeep kì̵ Kristi, ku wan ɓal ni ashak ki̶ ɓeep mu mat ngaa ye? Ba mi̶ni mmak c`in kas koo diɓen!
46006016	Ba wu man nee, ngo ɗi wuri ɓàlshin fi̶ri ki̶ mat ngaa, ɓe wuri ɗee a nan ɗiimi̶ndong ki̶ mat ngaa ni kas aa? Mpeeɗi mo kì̵ ten ran ndi̶ghi̶n takarda kì̵ Naan nee, "Mo vul, mon nɗee a nan ɗiimi̶ndong."
46006017	Amma ngo ɗi wuri ɓal shin ki̶ Daa, ɓe mo ɗee a ɗiimi̶ndong ndi̶ghi̶n Riin.
46006018	Wu swa wu baa aku pe mbii ɗiibish mo, kaa ngaa si. Koo a shikbish ɗiiɗang ye, ɗi gurum kì̵ c`in ni, ɓe wuri kì̵ c`in ni a ki̶ɓwoon ki̶ shin fi̶ri. Amma ngo ɗi wuri ki̶ c`in ngaa, ɓe wuri ki̶ c`in shikbish a nkaa shin fi̶ri.
46006019	Ba wu man nee, suk fuu ni a lu Riin kì̵ Naan ɗi wurii tong ndi̶ghi̶n wun kas aa? A Naan wuri cín Riin mi̶ni wun ki̶ ba wun a mukáa fuu kas.
46006020	Jesu wuri kì̵ seet wun shi mbii ɗiiki̶rim, mpeemi̶ni, ɓe ni a ting, ku wu c`in ɗiiɗes nNaan shi suk fuu mo.
46007001	Yaksi, ɓe wan ki̶n riɓet satpo nwun nkaa mbii ɗi jí wu ran mo. Ni ret ku gurum tong ɗiisí ɗin nlapmat.
46007002	Amma mpee jwaan mu c`in ngaa, ɓe ni ret ku koo a mish ɗiiɗang ye, ɓe wuri ki̶ mat fi̶ri, ki̶ koo a mat ɗiiɗang ye, ɓe wura ki̶ mish fi̶ra.
46007003	Ni ret ku mish ni wuri c`in mbii ɗi ni ret ku wuri c`in mmat fi̶ri, ki̶ ni ret ku mat ni wura c`in mbii ɗi ni ret ku wura c`in mmish fi̶ra zak.
46007004	Ba mat wura ki̶ iiko nkaa sat fi̶ra kas, amma mish fi̶ra wuri ki̶ ni. Ni aasi zak, ba mish wuri ki̶ mee iiko nkaa shin fi̶ri kas, amma a mat fi̶ri wura ki̶ ni.
46007005	Taji wu cíi nshak aki̶ suk fuu mo kas, see katɗang wuu ten wu riɓet ki̶shak nee, wun nnookɗi mpee rep mee pee mo lee ɗak, mpeku wu lekáa fuu ɗi mpee c`in aduwa. Amma aɓwoon mi̶ni, ɓe wu baa wu kaat ɗi ki̶shak, mpeku taji Shetan num wun mpee cíi yaasuk kas.
46007006	Wan ki̶n satpo ɗiisi mo nwun a kaa ciin si, ba wan ki̶n sat a mee Waar nwun kas.
46007007	Azeen, wan riɓet ku, ɗi wun ntong kaa wan si, amma koo weye, ɓe wuri ki̶ lap zughum pe Naan ɗi ɗik ki̶ mu gi̶ni̶ghi̶n. Naan wuri cín zughum mo mmun a shini-shini.
46007008	Yaksi, wan ki̶n sat nyem ɗi ba mo kì̵ c`inɗik kas, ki̶ matkáa mo nee, ni ret ku mo tong ɗiisí, kaaɗi wan si.
46007009	Amma katɗang ɓe ba mo mak yaasut kas, ɓe ni ret ku mo c`inɗik, mpeeɗi ngyal gurum c`inɗik, met aku ɗi kyaghar se seen ngurum.
46007010	Mpee nyem ɗi mo kì̵ c`inɗik, ɓe wan ki̶ mee Waar ɗi, (ba a wan kas, amma a Daa wuri ki̶ cín nwan,) mpeku wan sat ɗi mo nee. Taji mat wura ɓàkshak ki̶ mish fi̶ra kas.
46007011	Katɗang wura ɓàkshak ki̶ mish fi̶ra, ɓe taji wura baa c`in mee ɗik ɗi zak kas, kasɓe, wura baaj`i pe mish fi̶ra ɗi, ku mo ɗak ɗik furu ɗi. Taji mee mish wuri tuɗik mmat fi̶ri kas.
46007012	Mpee kaghar ni mo, ɓe wan sat nee, (ba a Daa wuri sat mi̶ni kas, a wan), katɗang mee nguso ndang Jesu, wuri ki̶ mat ɗi ba wura kì̵ cínzeen kas, ɗangɓe wuraa riɓet tong ashak ki̶ mish fi̶ra, ɓe taji wuri ɓàkshak ki̶ wura kas.
46007013	Katɗang mee mat so ndang Jesu wura ki̶ mish ɗi ba wuri kì̵ cínzeen kas, ɗangɓe wurii riɓet tong ashak ki̶ wura, ɓe taji wura ɓàkshak ki̶ wuri kas.
46007014	Mpeeɗi mish ɗi ba wuri kì̵ cínzeen kas, ɓe wuri ɗee a ɗiili̶lap nyit kì̵ Naan, mpee mat fi̶ri ɗi wura kì̵ cínzeen. Ki̶ zak, mat ɗi ba wura kì̵ cínzeen kas, ɓe wura ɗee a ɗiili̶lap nyit ki̶ Naan, mpee mish fi̶ra ɗi wuri cínzeen. Kat ki̶si kas, ɓe jep fuu mon nɗee a kaa jep kì̵ nyemk`um mo si, amma yaksi ɓe mo a ɗiili̶lap nyit kì̵ Naan.
46007015	Amma katɗang mish koo mat, ɗi ba mo kì̵ cínzeen kas, moo riɓet ɓàkshak, ɓe wu yit ku mo ɓàkshak ɗi. Katɗang ni aasi, ɓe ngucínzeen ni, kyet a mish aa, koo a mat ni ye, ɓe ngo ni ki̶ pee, mpee c`in mbii ɗi wuri naa ni ret. Mpeeɗi Naan wuri pi̶rep mun a mpeku mu tong ɗi riyang.
46007016	Wii mat so ndang Jesu, cirang yin mman ɗi ye? Ngul yin nyaghal yi ɓam mish fii? Wugha mish nguso ndang Jesu, cirang wugha mman ɗi ye? Ngul wughan nyaghal a ɓam mat fugha ye?
46007017	Koo weye, ɓe wuri tong ntiit ki̶ peeɗi Daa wuri le ngo ni, ɗi Naan wuri kì̵ pet ngo ni mpee ni. A ɗiisi ni a Waar fi̶na pe koo a Eki̶lisya ɗiiɗang ye.
46007018	Ngo ɗi gyet mo kì̵ ten can wuri akuɗang Naan kì̵ pet wuri, ɓe taji wuri tangpee ɗi wurin nɗee ɗi nsuluk kas. Ngo ɗi ba gyet mo kì̵ ten can wuri kas, ɗangɓe Naan pet wuri, ɓe taji wuri waa tang ar ɗi mon ncan wuri ɗi kas.
46007019	Mpeeɗi koo ɗi mo can ngo ni, ki̶ koo ɗi ba moo can ngo ni kas, ɓe ba mi̶ni mo kì̵ koghop ni kas. Amma mbii ɗi ni ki̶ koghop ni, a ɗi gurum ntap kì̵ Waar kì̵ Naan mo ɓejee ɗak.
46007020	Koo weye, ɓe wuri tong ɗi ndi̶ghi̶n peeɗi gyet wuri ki̶ni, akuɗang Naan pet wuri si.
46007021	Katɗang gyet wugha a ki̶rom, akuɗang Naan ki̶ pet wugha, ɓe taji mi̶ni daampee nwugha kas. Amma katɗang wugha mak katpee, mpeku a ɗee ɗi a mukáa fugha, ɓe a gung ku a kat ni ɗi.
46007022	Ngo ɗi gyet Naan pet wuri ɓe wuri kuɗi a ki̶rom, amma yaksi, ɓe wurii ɗee a mukáa fi̶ri ndi̶ghi̶n Daa. Ni aasi zak, ngo ɗi gyet wuri a laalu kaaɗi Naan pet wuri, amma yaksi ngo mi̶ni ɗee a ki̶rom mu Kristi.
46007023	Jesu Kristi si̶rep wun a shi toghom ɗiiki̶rim, mpeemi̶ni ɓe taji wu ɗee a ki̶rom mu gurum mo kas.
46007024	Ni aasi, ɗyemnaa mo, koo ɗi gyet mo pi̶rep wun a ndi̶ghi̶n tong ɗiiɗang ye, ɓe ni ret ku mu tong ɗi a ndi̶ghi̶n tong mi̶ni ashak ki̶ Naan.
46007025	Po nkaa nyem ɗi ba mo kì̵ c`inɗik kas, ɓe ba wan ki̶ mee Waar pe Daa ɗi, mpee mo kas. Amma wan ki̶n sat a pan fi̶na, kaa ngo ɗi ndi̶ghi̶n kussuk kì̵ Naan, ɓe gurum mo mak cínzeen wan si, ɓe wan ki̶n pan nee.
46007026	Mpee mbii daampee ɗi mo ɗi yaksi, ɓe wan naa ne ni ret ku taji gurum c`inɗik kas.
46007027	Amma katɗang wugha ki̶ mat, ɓe taji a tang ar mpee tuɗik ni kas. Katɗang ba wugha ki̶ mat kas, ɓe taji a tang ar mpeku a lapmat ɗi kas.
46007028	Amma katɗang wugha c`inɗik, ɓe ba wugha c`in a shikbish kas, ki̶ katɗang mee reep c`inɗik, ɓe ba wura c`in shikbish kas. Amma jir ki̶si, nyem ɗi mo c`inɗik, ɓe mon nkat jeel mu yil ni. Mpeemi̶ni, nnaa fi̶na ɓe taji gurum c`inɗik kas, mpeku taji wuri shwaajeel.
46007029	Mbii ɗi wan ki̶n riɓet sat ni nɗiisi ɗyemnaa mo, peeɗi Naan wuri kì̵ ten bi̶lip ni le, ni kì̵ wul kus. Yaghal nyaksi, ɓe nyem ɗi mo ki̶ mat mo, ɓe mo tong kaa ba mo kì̵ kyam c`inɗik kas si.
46007030	Nyem ɗi mon mmaap, ɓe mo tong kaa nyem ɗi ba mon mmaap kas si. Nyem ɗi mon nretnyit, ɓe mo tong kaa ba mo a nretnyit kas si. Nyem ɗi mo nkaa nwor mo, ɓe mo tong kaa nyem ɗi ba mo ki̶ mee mbii kas si.
46007031	Nyem ɗi moo c`in ɗak ki̶ mbii mu yil ɗiisi mo, ɓe mo tong kaa ba mo ki̶ kyam c`in mee mbii ki̶ mbii mu yil ni mo kas si. Mpeeɗi mbii ɗii mu yil ɗiisi ni mo nkaa ɗel so.
46007032	Ɗyen nwan, ku taji wu daampee nsuk kas. Ngo ɗi ba wuri kì̵ c`inɗik kas, ɓe wurii le putughup fi̶ri a nkaa mbii ɗi mo a mu Daa. Wurii pan a ar ɗi wurin nc`in ɗak ɗi mo ret ɗi nDaa nyit.
46007033	Amma ngo ɗi wuri kì̵ c`inɗik, ɓe wurii le putughup fi̶ri a nkaa mbii mu yil ni mo, wurii pan a ar ɗi wurin c`in mbii ɗi mo ret ɗi mmat fi̶ri nyit.
46007034	Ɗiisi ni le ku pan fi̶ri mo ɓak vul mmi̶ni. Mat ɗi ba wura kì̵ c`inɗik kas, koo reep, ɓe wuraa le putughup fi̶ra a nkaa ar ɗi wuran nc`in mbii ɗi mo ret ɗi nDaa nyit, kì̵ ar ɗi wuran nɗee a ɗiiɓang ndi̶ghi̶n nan, ki̶ ndi̶ghi̶n Riin. Amma mat ɗi wura ki̶ c`inɗik, ɓe wuraa le putughup fi̶ra a nkaa mbii mu yil ni mo, ɗi wuran nc`in, mpeku ni ret ɗi mmish fi̶ra nyit.
46007035	Wan ki̶n sat ɗiisi a mpeku ni ɓam wun ɗi, ba wan cíi a c`inɗik nwun kas, amma wan sat po si mo a mpeku mbii mo so ɗi nwun ndi̶re-ndi̶re, ki̶ mpeku wu c`inɗak mu Daa ɗi shi putughup mi̶ndong.
46007036	Po nkaa reep ɗi wura kì̵ tong, har peeɗik fi̶ra ni kì̵ ɗel. Katɗang ɓe puun fi̶ra wuri naa nee, ba ni ret nwura kas, ki̶ katɗang mi̶se ni c`in, ɓe wuri c`in mbii ɗi wuri naa ni ret, ɓe wuri cín wura nɗik ɓe ba wuri c`in a shikbish kas.
46007037	Amma katɗang ɓe wuri naa nee, ba ni a ting ku wuri c`inɗik nreep fi̶ri kas, ki̶ wuri ɗar ki̶ pan fi̶ri nkaa mbii ɗi wuri naa ni ret nwuri, ki̶ wuri fes le putughup fi̶ri ɓal-ɓal nee, wurin mmak tap ki̶ wura, ɓe wuri c`in a mbii ɗi ni ret.
46007038	Ngo ɗi wuri c`inɗik nreep fi̶ri, ɓe wuri c`in a mbii ɗi ni ret, amma ngo ɗi ba wuri c`inɗik nreep fi̶ri kas, ɓe wuri c`in a mbii ɗi ni waa ret met.
46007039	Mat wura a nder ki̶ mish fi̶ra, har parpuus ɗi wurin mmuut. Katɗang mish ni muut, ɓe wura ki̶ pee mpee c`inɗik koo a weye ɗi wura ki̶ riɓet, amma ɓe see a ngo ɗi wuri ndi̶ghi̶n Daa.
46007040	Amma katɗang a nnaa mi̶na, ɓe wuran ntong shi retnyit met, katɗang wura nook c`inɗik. Pan fi̶na, ɓe wan ki̶ Riin kì̵ Naan zak.
46008001	Yaksi, po nkaa mbiise ɗi mo kì̵ ten c`in nk`um mo, mu man nee, mun jir mun ki̶ man. Man nii le ku gurum ɗiyeepkáa, amma wal nii tap ɗik gurum kàa riret.
46008002	Katɗang mee gurum ki̶ pan nee, wuɗi man mee mbii, ɓe ba wuri kì̵ man mee mbii kaaɗi ni ret ku wuri man si kas.
46008003	Amma ngo ɗi wurii wal nNaan, ɓe Naan man ngo mi̶ni.
46008004	Yaksi, po nkaa se mbiise ɗi mo kì̵ ten cín ni nk`um mo, mu man azeen nee, ba k`um mo ki̶ mee seen kas. Ki̶ zak, mu man nee, Naan wuri a mmi̶shin ɓejee ɗak.
46008005	Koo ɗi pak mbii mo ɗi, ɗi moo pet mo a naan mo, ɗi mo ndi̶ghi̶n ɗengnaan, ki̶ ɗi mo ndi̶ghi̶n yil ɗiisi, mpeeɗi naan mo ɗi ɗes, ki̶ daa mo ɗi ɗes zak.
46008006	Amma jir ki̶si, ɓe pe mumun ɗi, ɓe Naan wuri a mi̶ndong ɓejee, ɗi wuri a puun funu, a wuri le mbii mo jir, ki̶ a mpee wuri ɗangɓe mun ki̶ seen. Daa funu wuri a mi̶ndong ɓejee zak, wuri Jesu Kristi, ɗi a ndi̶ghi̶n wuri ɓe Naan le mbii mo jir, ki̶ a ndi̶ghi̶n wuri ɓe mun ki̶ seen.
46008007	Amma ba a gurum mo jir mo kì̵ man zeen ɗiisi ni kas. Pak mo ki̶ fes loghot kì̵ k`um mo hakyeng, har mpee cicinsi, ɓe katɗang mo se mbiise, ɓe moo pan ne mbiise ni a mu k`um. Ba pan ɗin mputughup furu ni ɓal kas, ki̶ mo pan nee, wuɗun kì̵ ɗee, a ɗiiwuwat mpee mbiise.
46008008	Ba mbiise mak j`i ki̶ mun kus ki̶ Naan kas. Koo ɗi mu se mbiise, ɓe ba mun nshee ɗi kas, ki̶ koo ɗi ba mu se mbiise kas, ɓe ba mun ntaa mu kat kas.
46008009	Amma wu tap taji katpee fuu mpee c`in mbii ɗi wuu riɓet ni ɗee a mbii canshii nyem ɗi ba cínzeen furu ni ɓal kas.
46008010	Mpeeɗi katɗang mee gwar ɗi ba cínzeen fi̶ri ni ɓal ndi̶ghi̶n mbii ɗiisi mo kas, wuri naa wugha gwar ɗi wugha ki̶ man, aa se mbii nluk`um, ɓe ba nin nc`in ɓal nwuri ndi̶ghi̶n putughup ku wuri se mbiise ɗi mo kì̵ ten cín ni nk`um kas aa?
46008011	Ni aasi, ɓe shi man fugha, wugha le ku ɗyemni̶ghi̶n fugha ɗi Kristi kì̵ muut mpee wuri, wuri ɗee a ɗiili̶lagham.
46008012	Katɗang wugha c`in mbii mi̶ni, ɓe wugha c`in shikbish nkaa gi̶nang, mpeeɗi wugha ki̶ le ku putughup fi̶ri ɗi ba ni kì̵ ɗar ɓal-ɓal kas ni pal, ki̶ zak, wugha c`in shikbish a nkaa Kristi shikáa fi̶ri.
46008013	Mpeemi̶ni, katɗang mbii ɗi wan nse, nin nɗee a mbii le canshii nɗyemni̶ghi̶n fi̶na, ɓe ba wan nkuɗi ki̶n se mbiise mi̶ni zak kas, mpeku taji wan le ku ɗyemni̶ghi̶n fi̶na canshii kas.
46009001	Ba wan mak c`in mbii ɗi wan ki̶n riɓet kas aa? Ba wan a laalop kì̵ Kristi kas aa? Ba wan ki̶n ten naa Daa funu Jesu Kristi kas aa? Ba gyet a wan satpo Naan ni nwun, ɗangɓe wu ɗee a nyemso ndang Daa kas aa?
46009002	Koo ɗi ba pak gurum mo lap wan kaa laalop kì̵ Kristi si kas, ɓe ni a ting wan a laalop kì̵ Kristi pe wun ɗi. Mpeeɗi wun a langting mu ɗak fi̶na kaa laalop kì̵ Kristi si pe Daa ɗi.
46009003	A ɗiisi ni a mbii ɗi wan ki̶n sat, nyem ɗi moo kyakpo ndang wan.
46009004	Ba wan ki̶ pee mpeku wan se mbiise ki̶ shwaa mbii shwaa kas aa?
46009005	Ba wan ki̶ pee, mpee lapmat ɗi wura a nguso ndang Jesu, ku wan pan wura ndang san kas aa? Kaaɗi kaghar jeplop kì̵ Kristi mo, ki̶ ɗyemni̶ghi̶n mo mu Daa, ki̶ Pita moo c`in si kas aa?
46009006	Aa koo a wan ki̶ Barnabas ɓejee ɗi ting see mu c`in ɗak aku mu kat mbiise ɗi mun nse ɗi aa?
46009007	A mee sooja ɗiiɗang wuri kì̵ kyam kwat shaghal ɗak ɗi wuri c`in nshin ye? A we kì̵ kyam kop anab mbong, ɓe ba wurin nyaghal se làa anab ni kas ye? A we kì̵ kyam kiyeer long mo, ɓe ba wurin nshwaa wur ki̶ mo ni kas ye?
46009008	Kyet wan ki̶n sat ɗiisi ni a shi pan mu gurum wa? Ba Waar kì̵ Mosis ni sat aasi zak kas aa?
46009009	Mo kì̵ ten ran ni ndi̶ghi̶n takarda Waar ki̶ Mosis nee: "Taji a lop shang nkus randong mpo, kaaɗi ni nkaa ti̶reng ɗiɓen mbong mpeku aas ni put ɗi kas." Naan wurii tap aa randong mo ɓejee aa?
46009010	Amma gyet wuri le ku mo ran Waar mi̶ni mo a mpee mun gurum. Mpeku ngo ɗi wuri ki̶ kop ki̶ ngo ɗi wurii ɗiip, ɓe mo c`in ɗak furu ɗi shi canciin mpee se ɗiɓen ni.
46009011	Katɗang mun, muu ten mu kop a mbii ɗi ni a mu Riin mɓut nwun, ɓe ba ni ret, ku wuwun wu ɓam mun ki̶ mbii ɗii mu yil ni mo kas aa?
46009012	Katɗang pak gurum moo kat mbii ɗiisi mo pe wun ɗi, ɓe ba ni ret ku mun, mu kat mbii mo ɗes met mumo ni pe wun ɗi kas aa? Ba mun muu le ting nwun, mpeku wu cín mbii ɗiisi mo ɗi mmun kas, amma muu gung mbii mo jir, a mpeku taji mu ɗaam sekiyeen mpo ɗiiret mu Kristi kas.
46009013	Ba wu man nee, nyem ɗi moo c`in ɗak ndi̶ghi̶n Lu kì̵ Naan ɗiiɗes, ɓe moo kat mbiise furu a nlu kì̵ Naan ɗiiɗes ni kas aa? Ki̶ ba wu man nee nyem ɗi moo wus mbiizughum a peewus mbiizughum mo, ɓe moo se a pak mbiizughum ni kas aa?
46009014	Ni aasi zak, ɓe Daa wuri satpo nee. Nyem ɗi moo satpo ɗiiret ngurum mo, ɓe ni ret ku mo kat mbiise furu a ɗiɓut zak.
46009015	Amma, ba wan ki̶n kyam c`in ɗak ki̶ iiko fi̶na ɗiisi kas, ki̶ ba wan ran wasika ɗiisi nwun, a mpeku wu cín mbii mo ɗi nwan kas. Ngyal ɗeesi ɓe wan muut, met a kuɗi mee ngo le mbii ɗi wan ki̶n canjagham nkaa ni ɗee a mbii ɗiibuu.
46009016	Mpeeɗi koo ɗi wan ki̶n satpo ɗiiret ni, ɓe ba wan ki̶ pee mpee canjagham kas. Amma ki̶n satpo ɗiiret ni a mpeeɗi, a Naan wuri ki̶ leting wan, mpeku wan satpo ni ɗi. Jeel ɗi mpee wan, katɗang ba wan satpo ɗiiret nin ngurum mo kas.
46009017	Katɗang ɗi wan ki̶n satpo ni a shi ɗyen fi̶na, ɓe ɗi wan nkat kwat. Amma wan ki̶n satpo ɗiiret ni ngurum mo, ba a shi ɗyen fi̶na kas, mpeeɗi a ɗak ɗi Naan wuri ki̶ le ni nsar fi̶na mmi̶ni.
46009018	Kwat fi̶na ni a meye? A kwat fi̶na nin nɗiisi, a peeɗi Naan wuri ki̶ cínpee nwan, mpeku wan satpo ɗiiret ni ngurum mo shi zughum, ba wan ki̶n c`in ɗak ki̶ iiko fi̶na mpee tang kwat pe wun ɗi kas.
46009019	Koo ɗi ba wan a ki̶rom ki̶ mee gurum kas, amma wan ki̶n ten nlesan a ki̶rom kì̵ gurum mo jir, mpeku wan j`i ɗi ki̶ gurum mo ɗes nDaa.
46009020	Mpee nyem Yahudi mo, ɓe wan ɗee a kaa mo si, mpeku wan j`i ki̶ mo ɗi nDaa. Ki̶ zak, nyem Yahudi mo, a nder kì̵ Waar kì̵ Mosis, ɓe wan ɗee a kaa mo si, koo ɗi ba wan shikáa fi̶na wan a nder kì̵ Waar kì̵ Mosis kas. Amma wan ki̶n ɗee a kaa nyem ɗi mon nder kì̵ Waar kì̵ Mosis ni si, mpeku wan j`i ki̶ mo ɗi nDaa.
46009021	Mpee nyem ɗi ba mo ki̶ Waar kì̵ Mosis kas, ɓe wan ɗee a kaa mo si, mpeku wan j`i ki̶ mo ɗi nDaa. Amma ɓe wan ki̶n tap ki̶ Waar kì̵ Naan. Azeen-nzeen wan a nder kì̵ Waar mu Kristi.
46009022	Mpee nyem ɗi ba mo ki̶ ɓal ndi̶ghi̶n cínzeen kas, ɓe wan fwang mo, mpeku wan j`i ki̶ mo nDaa. Wan ki̶n ten ɗee a mbii mo jir, pe gurum mo ɗi jir, mpeku koo ɗi a ndi̶ghi̶n ar ɗiiɗang ye, ɓe wan ɓam pak mo ɗi.
46009023	Wan ki̶n lesan ndi̶ghi̶n mbii mo jir, a mpee po ɗiiret ni, ki̶ mpeku wan kat pak ɗiiret mu po ɗiiret ni ɗi zak.
46009024	Ba wu man nee, ndi̶ghi̶n kaghan mu sushii, ɓe gurum mo ɗes moo swa, amma a ngumi̶ndong ki̶ lap zughum ni ɓejee ɗak kas aa? Ni aasi zak, ni ret ku wu swa, mpeku wu kat zughum ni ɗi.
46009025	Koo weye, ɗi wuri a ngusushii, ɓe wuri naa nkar shin fi̶ri ndi̶ghi̶n mbii mo jir. Wurii kar shin fi̶ri, mpeku wuri lap zughum ɗi nii ki̶lak ki̶ wat ɗi, amma mumun, muu lap a zughum ɗi ba nin nkyam wat kas.
46009026	Ba wan ki̶n su a buu-buu kas, ki̶ cutpee ɗi wan ki̶n c`in ni, ba wan ki̶n cut a buu kas.
46009027	Amma wan ki̶n c`in ki̶ san fi̶na, mpeku san fi̶na ni ɓal ɗi, ku ni ɗee ɗi nder fi̶na kaa ki̶rom si, mpeku taji aɓwoon ɗi wan ki̶ satpo ɗiiret ni ngurum mo, ɗangɓe mo yaghal baa ki̶ wan shikáa fi̶na mɓwoon kas.
46010001	Ɗyemnaa mo, wan riɓet ku wu man nee, gyet puun funu mo jir, mo a nder kì̵ nluu, ki̶ gyet mo jir mo can am bahar ɗiinaat mo ɗel riyang ndang Mosis zak.
46010002	Gyet mo c`in baptisma mmo jir a ndi̶ghi̶n nluu, ki̶ ndi̶ghi̶n am bahar kaaɗi gyet mo so ndang Mosis si.
46010003	Gyet mo jir, mo se mbiise ɗi gyet Naan cín mmo ɗi ni a mu Riin.
46010004	Gyet mo jir mo shwaa am ɗi Naan cín mmo. Mpeeɗi gyet mo shwaa am ɗi gyet ni j`i put mɓut jwak. Gyet jwak ɗiisi ni mwaan ndang mo. Gyet jwak ɗiisi a Kristi shikáa fi̶ri.
46010005	Jir ki̶si, ɓe ba gyet Naan wuri kat retnyit ki̶ pak mo kas. Mpeemi̶ni ɓe mo murap ɗes a naar yil.
46010006	Yaksi, ɓe mbii ɗiisi mo jir, mo ɗee a mbiikám mumun. Mo gwak mun, mpeku taji mu kyaghar mbii ɗiibish mo, kaaɗi gyet mo c`in si kas.
46010007	Taji wu ɗee a nyemk`um mo, kaaɗi gyet pak mo ndi̶ghi̶n mo, mo c`in si kas, kaaɗi mo kì̵ ten ran ndi̶ghi̶n takarda kì̵ Naan si nee: "Gurum ni mo tong nyil, mpeku mo se gwom k`um, ki̶ shwaa yughur, ki̶ mo yaghal a ting mpee c`in kook."
46010008	Taji mu c`in ngaa kas, kaaɗi gyet pak mo ndi̶ghi̶n mo, mo c`in si, har gurum mo duɓu laarvul baakun, mo murap parpuus mi̶ndong.
46010009	Taji mu kyam Daa kas, kaaɗi gyet pak mo ndi̶ghi̶n mo, mo c`in si, ɓe har gyet nw`oo mo, twa mo.
46010010	Taji mu kyakpo nɗagham-nɗagham kas, kaaɗi gyet pak mo ndi̶ghi̶n mo, mo c`in si, har mo murap nsar ki̶ ngulop mu muut.
46010011	Mbii ɗi gyet ni kat mo, ni ɗee a mbiikám pe mun ɗi. Mo kì̵ ten ran mo, a mpeku mo gwak mun ɗi, mun ɗi peekyes ki̶ ɓit ni mo kì̵ j`i a nkaa mun.
46010012	Mpeemi̶ni, ɓe koo a weye, ɗi wuri ki̶ pan ne wuɗi ki̶ ɗar ɓal-ɓal, ɓe wuri tap, taji wuri pal kas.
46010013	Ba mee jwaan ɗi nin nkat wun ɗi kas, see a ɗi nin nkat kaghar gurum mo jir zak. Naan wuri a nguzeen, ba wurin nyit ku mee jwaan kat wun, ɗi nin mmet mɓal fuu kas. Amma a shi jwaan ni, ɓe wurin nle ar put ni ɗi zak, mpeku wu mak gung jwaan ni ɗi.
46010014	Mpeemi̶ni ɗyemnaa mo, taji wu seyil nk`um mo kas.
46010015	Wan ki̶n katpo wun, a kaa nyem ɗi Naan wuri kì̵ ten kám ar ni wun si. Mpeemi̶ni, ɓe wu ɓeet ki̶ suk, nkaa mbii ɗi wan ki̶n sat ni.
46010016	Katɗang mu mang laaɗaa mu Tong Ashak ɗi muu pi̶lang Naan mpee ni, ɓe ba wu man nee, muu ɓàl a káa funu mo ashak ki̶ Kristi ndi̶ghi̶n toghom fi̶ri kas aa? Bred ɗi muu yilang si, ɓe ba wu man nee, muu ɓàl a káa funu ndi̶ghi̶n shin kì̵ Kristi kas aa?
46010017	Mpeeɗi bred ni a mi̶ndong, ɗi muu yilang ni mu se ashak. Ni aasi zak, mun ɗi ɗes, amma mun a nan ɗiimi̶ndong, mpeeɗi muu se a bred ɗiimi̶ndong.
46010018	Wu pan nkaa nyem Yahudi mo ndi̶ghi̶n nan, nyem ɗi moo se ndi̶ghi̶n mbiizughum ɗi mo wus ni, ɓe moo ɓal a káa furu kì̵ Naan ɗi moo c`in ni nwuri.
46010019	Wan ki̶n riɓet sat a meye? Kyet mbiise ɗi moo c`in nk`um, mi̶ni a mee mbii me? Koo a k`um ni a mee mbii ye?
46010020	Waash, wan ki̶n sat a nee, mbii ɗi nyemk`um moo fet mpee c`in zughum, ɓe moo c`in ni a riin ɗiibish mo, ba moo cín zughum ni a nNaan kas. Ba wan riɓet ku wu ɓàlkáa fuu mo ashak ki̶ riin ɗiibish mo kas.
46010021	Ba wun mmak shwaa mɓut laaɗaa mu Daa, ki̶ wu waa wu shwaa mɓut laaɗaa mu riin ɗiibish mo zak kas.
46010022	Taji mu c`in mee mbii ɗi nin nle ku Naan wuri c`in tughup kas. Kyet mun, mu ɓal met wuri wa?
46010023	Gurum mo sat nee, "Mu mak c`in koo meye, ɗi mu riɓet." Ni azeen, amma ba a mbii mo jir ɗi mo mak ɗik wun koo moo koghop ni mpee gurum kas.
46010024	Taji mee gurum tang mbii ɗi mo a mukáa fi̶ri kas. Amma ni ret ku wuri tang a mbii ɗi mo ret mpee niyee mo.
46010025	Wu se mbii ɗi moo si̶rep mo ndi̶ghi̶n kasuwa mu luwa mo. Taji wu talpo kas, mpee pan ɗi ni ndi̶ghi̶n putughup.
46010026	Mpeeɗi mo kì̵ ten ran ndi̶ghi̶n takarda kì̵ Naan nee. "Yil ɗiisi ni a mu Daa, ki̶ mbii ɗi mo ndi̶ghi̶n ni jir."
46010027	Katɗang mee gwar ɗi ba wuri kì̵ cínzeen nDaa Jesu kas, wuri pet wun mpee sese ashak ki̶ wuri. Katɗang wuu lap ii, ne wunn nso, ɓe wu se mbii ɗi wurin nle a kiyeen fuu. Taji wu tal kas, mpee pan ɗi ni ndi̶ghi̶n putughup fuu.
46010028	Amma katɗang mee ngo kì̵ ten sat nwun nee, "Mo kì̵ ten cín luwa ɗiisi ni nk`um." Ɓe taji wu se luwa ni kas, mpee gwar ɗi wuri satpo mi̶ni nwun, ki̶ mpee pan ɗi ni ndi̶ghi̶n putughup.
46010029	Ba a mpee pan muu mo kas, amma a mpee pan kì̵ gwar ni. Mpeme ɗang pan ki̶ mee gurum nin ncíi nwan, mpee katpee ɗi wan ki̶ ni, mpee c`in mbii ɗi wan ki̶n riɓet ye?
46010030	Katɗang wan pi̶lang Naan mpee mbiise fi̶na. Ɓe cirang ɗangɓe gurum moo katpo ɗiibuu nkaa wan, mpee mbiise ɗi wan ki̶n ten pi̶lang Naan nkaa ni ye?
46010031	Mpeemi̶ni, ɓe koo a mbii ɗiiɗang ye ɗi wuu c`in, koo a se mbiise, koo a shwaa mbiishwaa, ɓe wu c`in mbii mo jir mpee le Naan a ɗiiɗes.
46010032	Taji wu le ku mee gurum canshii kas. Koo ɗi ngo ni a ngu Yahudi kas, koo ɗi a Eki̶lisya mu Naan.
46010033	Kaaɗi wan ki̶n gung mpeku wan c`in mbii ɗi mo shang ɗi ngurum mo jir. Ba wan ki̶n tang a ɗiiret mukáa fi̶na kas, amma wan ki̶n tang a ɗiiret mu gurum mo ɗes, mpeku mo kat ɓam ɗi.
46011001	Wu mwaan ndi̶ghi̶n shiimwaan fi̶na, kaaɗi wan ki̶n mwaan ndi̶ghi̶n shiimwaan mu Kristi si.
46011002	Wan kwoop wun, mpeeɗi wuu pan wan ndi̶ghi̶n mbii mo jir, ki̶ wuu mwaan ndi̶ghi̶n kám ɗi jí wan kám mo nwun zak.
46011003	Amma wan riɓet ku wu man nee, a Kristi wuri a káa kì̵ koo a mish ɗiiɗang ye, ki̶ a mish wuri a káa kì̵ mat fi̶ri, ki̶ Naan wuri a káa kì̵ Kristi.
46011004	Mpeemi̶ni koo mish ɗiiɗang ye ɗi wuri c`in aduwa, ki̶ satpo kì̵ Naan ndi̶ghi̶n ɗuu kì̵ gurum mo ki̶ káa fi̶ri a pi̶paa, ɓe wurii j`i ki̶ nashoop nkaa Kristi ɗi a wuri a káa fi̶ri mmi̶ni.
46011005	Koo mat ɗiiɗang ye ɗi wura c`in aduwa, ki̶ satpo kì̵ Naan ɗi ba wura paakáa fi̶ra kas, ɓe wuraa j`i ki̶ nashoop nkaa mish fi̶ra. Ɗi a wuri a káa fi̶ra, ki̶ zak, ɓe wura ɗee a kaa mat ɗi mo sak káa nwura ngau si mmi̶ni.
46011006	Katɗang ba mee mat paakáa fi̶ra kas, ɓe ni ret ku wura saa shoopkáa fi̶ra. Amma katɗang saa shoopkáa koo sak shoopkáa nin nj`i ki̶ nashoop mmat, ɓe ni ret ku wura paakáa fi̶ra.
46011007	Ba ni ret ku ngumish paakáa fi̶ri kas, mpeeɗi Naan ɗak mish a kaa shin si, ki̶ wurii kám a ɗiiɗes kì̵ Naan. Amma mat wura ki̶ kám a ɗiiɗes mu mish.
46011008	Ba gyet Naan ɗak mish a shi sat mu mat kas, amma gyet wuri ɗak mat a shi shin mu mish.
46011009	Ki̶ zak, ba gyet Naan wuri le mish a mpee mat kas, amma gyet wuri le mat a mpee mish.
46011010	Mpeemi̶ni, ɓe ni ret ku mat paakáa fi̶ra, ku ni kám ɗi nee, wura a nder kì̵ mish fi̶ra, ki̶ mpee nyemlop kì̵ Naan mo zak.
46011011	Jir ki̶si, ɓe seen funu ɗi mun ki̶ ni ndi̶ghi̶n Daa, ɓe ba mat wura ɗik kì̵ mish fi̶ra kas, ki̶ ba mish wuri ɗik ki̶ mat fi̶ri kas zak.
46011012	Mpeeɗi gyet Naan wuri ɗak mat a shi mee ɗyes kì̵ mish, ki̶ ni aasi zak, yaksi ɓe a mat wura kì̵ làa mish. Mbii moo pwat a pe Naan ɗi jir.
46011013	Wun shikáa fuu, wu ɓeetpo ɗiisi ni, kyet nin ndi̶re mpeku mat wura c`in aduwa nNaan ndi̶ghi̶n kuur kì̵ gurum mo, ɗi ba wura paakáa fi̶ra kas wa?
46011014	Koo a shi ɗyen, ɓe ni kám nwun kas aa? Nee ni a mbii nashoop ku mish wuri ɗyel shoopkáa shwal-shwal.
46011015	Amma katɗang ɓe mat wura ɗyel shoopkáa ɗiishwal-shwal, ɓe mi̶ni a mbii jwat nwura kas aa? Mpeeɗi mo cín shoopkáa ɗiishwal-shwal ni nwura, a mpeku wura paakáa fi̶ra ɗi.
46011016	Amma katɗang mee ngo ki̶ riɓet ɓeetshik nkaa po ɗiisi, ɓe ba mumun, koo Eki̶lisya mu Naan mo, ɓe ba mu loghot ki̶ mee ar ɗi ni a mu seyil nNaan ɗi ni ɗik ki̶ mi̶ni kas.
46011017	Ndi̶ghi̶n waar ɗiisi, ɓe ba wan kwoop wun kas, mpeeɗi kuur fuu ni ba nii koghop ni kas. Mpeeɗi katɗang wu j`i wu kaat ndi̶ghi̶n kuur fuu, ɓe mbii ɗi wuu c`in ni mo, ɓe ba mo ret kas. Nii waa wuwat gurum mo met aku ɗi nin mɓam mo.
46011018	To, ɗin nshee ni, katɗang wu kuur, kaa Eki̶lisya si, mpee seyil nNaan, ɓe ba po fuu moo so ndangshak kas, har kaaɗi jí wan ki̶lingpo mi̶ni, ɓe wan ɗoghom cínzeen nni.
46011019	Ba ni ki̶ mee kyetwa kas, ni a ting, ku mo kat ɓàkshak ɗi ndi̶ghi̶n wun, mpeku mo man nyemso ndang Naan ɗin ndi̶re ni mo ɗi azeen-nzeen.
46011020	Katɗang wu j`i wu kaat ashak, ɓe ba wuu se a Tong Ashak mu Daa ni kas.
46011021	Mpeeɗi katɗang wu ɗoghom se ni, ɓe koo weye wurii yaa se mbiise ɗi wuri j`i ki̶ni, har wuu le ku neenláa mpak mo, ku pak moo shwaayughur ɗi.
46011022	Kai! ba wun ki̶ tulu ɗi wun nse ki̶ shwaa ɗi kas aa? A me le ɗang wuu toklong nkuur mu Eki̶lisya ki̶ Daa ye? Ki̶ a me le ɗang wuu cín nashoop nyem ɗi ba mo ki̶ mee mbii kas ye? Wan nsat a me nwun mpee mbii kaa ɗiisi si ye? Wan nkwoop wun aa? Waash, ba wan nkwoop wun kas koo diɓen.
46011023	Wan lap kám ɗiisi ni a pe Daa ɗi, ɗi wan ki̶n cín nwun si zak. Nee, mpar ɗi gyet mo seet Daa Jesu ɗi, ɓe Daa Jesu wuri mang bred.
46011024	Aɓwoon ɗi wuri ki̶ c`in aduwa mu pi̶lang Naan nkaa bred ni, ɓe wuri yilang ni, wuri sat nee: "Ɗiisi ni a san fi̶na, ɗi wan ki̶n cín ni mpee wun. Wu naa nc`in aasi, mpeku taji wu mander nwan kas."
46011025	Ni aasi zak, ɓe aɓwoon ɗi mo se mbiise, ɓe wuri mang laaɗaa, ɓe wuri sat nee, "Laaɗaa ɗiisi ni a ɓi̶lemcuk shi toghom kì̵ Naan ɗiipoo, ɗi ni ndi̶ghi̶n toghom fi̶na. Katɗang koo a pi̶rang ye ɗi wun nshwaa am anab ndi̶ghi̶n laaɗaa ni, ɓe wuu shwaa ni a mpeku taji wu mander wan kas."
46011026	Shii ki̶ ɗiisi ni a nee, koo a pi̶rang ye ɗi wuu se bred ni, ki̶ wu shwaa am anab ndi̶ghi̶n laaɗaa ni, ɓe wuu c`in a langting nkaa muut kì̵ Daa Jesu, har parɗi wurin mbaa j`i.
46011027	Katɗang mee ngo kì̵ se bred ni ki̶ shwaa am anab ndi̶ghi̶n laaɗaa mu Daa ni, ba a ndi̶ghi̶n ar ɗin ndi̶re kas, ɓe ngo mi̶ni kì̵ c`in a shikbish nkaa shin mu Jesu ki̶ toghom fi̶ri mmi̶ni.
46011028	Ni ret ku gurum shee kyamshin fi̶ri akuɗang wurii se bred, ki̶ shwaa am anab ɗi nin ndi̶ghi̶n laaɗaa mu Daa ni.
46011029	Mpeeɗi katɗang ba gurum manshii kì̵ shin mu Daa Jesu ki̶ toghom fi̶ri ni kas, ɗangɓe wuri ki̶ se bred ki̶ shwaa am anab ɗi ni ndi̶ghi̶n laaɗaa mu Daa ni, ɓe gwar mi̶ni ki̶ j`i aa ɗiyeel nkaa shin fi̶ri mmi̶ni.
46011030	A nii le, ɗangɓe pak fuu mo a gok, ki̶ ba pak mo ki̶ ɓal kas, har pak fuu mo ɗes, mo kì̵ murap.
46011031	Amma katɗang mu kyamsun funu mo azeen-nzeen, ki̶ mu c`in mbii mon ndi̶re-ndi̶re ɓe ba Naan tokɗiyeel mmun kas.
46011032	Amma Naan wurii tokɗiyeel mmun, ki̶ wurii kar mun, a mpeku taji wurin ncanɗiyeel ɗiibish mmun ashak ki̶ gurum ɗiibish, ɗi mo ndi̶ghi̶n yil ɗiisi, parkyes kì̵ yil ni kas.
46011033	Mpeemi̶ni, ɗyemnaa mo, katɗang wu kuur ashak mpee se Tong Ashak mu Daa, ɓe ni ret ku wu kúmshak.
46011034	Katɗang neenláa mmemee fuu, ɓe ni ret ku gwar mi̶ni sese ntulu fi̶ri akuɗang wurii j`i kuur ni. Mpeku taji Naan wuri canɗiyeel ɗiibish nkaa wun jir, a peekuur fuu ni. Po nkaa kaghar mbii ɗi mo ɗee ɗi, ɓe see parɗi wan wul pe wun ɗi, ɗangɓe wan nsatpo nwun nkaa mo jir.
46012001	Ɗyemnaa mo, po nkaa zughum ɗi Riin kì̵ Naan wurii cín ngurum. Ba wan riɓet ku wu nook manshii ni kas.
46012002	Wu man nee, kaaɗi gyet wu kuɗi a nyemseyil nk`um mo, ɓe wuu seyil nk`um ɗi ba mo ki̶ seen kas, shi ar mo shini-shini.
46012003	Wan riɓet ku wu man nee, ba mee ngo, ɗi wurii katpo shi Riin kì̵ Naan, wurin mmak sat ne Jesu wuri a mbii fulup kas. Ki̶ ba mee gurum mak c`in langting nee, "Jesu wuri a Daa." Katɗang ba wurii mwaan a ndi̶ghi̶n Riin kì̵ Naan kas.
46012004	Zughum ɗi Riin kì̵ Naan wurii cín ngurum mo, mo ɗi shini-shini, amma a Riin ɗiimi̶ndong wurii cín mo ngurum mo.
46012005	Ɗak mo ɗi shini-shini, amma Daa a mi̶ndong.
46012006	Man ɗi gurum moo c`in ɗak ɗishik mo shini-shini, amma a Naan ɗiimi̶ndong wurii c`in man ni ngurum mo, mpeku mo c`in ɗak ni ɗi.
46012007	Riin kì̵ Naan wurii kám shin ngurum mo ndi̶ghi̶n ar mo shini-shini, mpeku mo c`in ɗak ɗi nin mɓam niyee mo ɗi jir.
46012008	Mee gurum, ɓe Riin kì̵ Naan ni cín a zughum mu man satpo nwuri shi seen, ki̶ mee gurum ɓe Riin ni c`in a zughum mu man mbii nwuri.
46012009	Mee gurum, ɓe Riin ni cín a zughum mu cínzeen nwuri, ki̶ mee gurum ɓe Riin ni cín a iiko nwuri mpee bar nyemgok mo.
46012010	Mee gurum ɓe Riin kì̵ Naan ni cín a zughum mu c`in mbii aapo nwuri, ki̶ mee gurum ɓe Riin kì̵ Naan ni cín a iiko mu satpo Naan ngo ni. Mee gurum ɓe Riin wuri cín a man mu ɓàkyit nzughum ɗi mo put a pe Riin kì̵ Naan ɗi, ki̶ riin ɗi ba mo put a pe Naan ɗi kas zak. Mee gurum ɓe Riin wuri cín a zughum mu katpo shi li̶po mo shini-shini ngwar mi̶ni. Mee gurum zak, ɓe wuri cín a zughum ɗii mu manshii kì̵ pi̶ring ki̶ li̶po mu gurum mo shini-shini ngo ni.
46012011	A Riin kì̵ Naan ɗiisi wuri mi̶ndong, ɗi wuri cín zughum ɗiisi mo ngurum mo shini-shini zak, kaaɗi wuri naa ni ret nwuri nyit si.
46012012	Kristi wuri a kaa shin kì̵ gurum si. Kaaɗi wu man nee, shin kì̵ gurum ni ki̶ ɓeep mo ɗes, amma jir ki̶si ɓe shin kì̵ gurum ni a mi̶ndong ɓejee ɗak, koo ɗi ni ki̶ ɓeep mo shini-shini.
46012013	Mo c`in baptisma mmun jir a ndi̶ghi̶n Riin ɗiimi̶ndong, aasi ɓe mu ɗee a ɗiimi̶ndong, koo ɗi mun a nyem Yahudi mo, koo ɗi ba mun a nyem Yahudi mo kas, koo ɗi mun a ki̶rom mo, ki̶ koo ɗi mun a jeplu mo zak. Mun jir, ɓe muu ten mu lap a Riin kì̵ Naan ɗiimi̶ndong.
46012014	Ba shin kì̵ gurum ni ki̶ ɓeep a mi̶ndong ɓejee kas, amma ni kì̵ ɓeep mo a ɗes.
46012015	Katɗang shii sat nee; "Ba wan a sar kas, mpeemi̶ni ɓe ba wan a memee mɓut shin kì̵ gurum kas." Koo ɗi shii satpo mi̶ni, ɓe ba nin nnook ɗee a memee mɓut ɓeep mu shin kì̵ gurum kas.
46012016	Ki̶ zak, katɗang ɓe kom sat nee, "ba wan a yit kas, mpeemi̶ni ɓe ba wan a memee mɓut shin kì̵ gurum kas." Koo ɗi kom satpo mi̶ni, ɓe ba kom nin nnook ɗee a memee mɓut shin kì̵ gurum kas.
46012017	Katɗang ɗi shin kì̵ gurum ni a yit jir, ɓe ɗi gurum ki̶ ki̶lingpee a shi meye? Katɗang ɗi shin kì̵ gurum a kom jir ɓejee, ɓe ɗi cirang gurum nki̶ling ɗu kì̵ mbii mo ɗi ye?
46012018	Amma Naan wuri leɓeep mo shini-shini ndi̶ghi̶n shin kì̵ gurum, kaaɗi wuri naa ni ret nwuri nyit si.
46012019	Katɗang ɓe ɗi ɓeep ni a mi̶ndong ɓejee ɗak, ɓe ɗi shin kì̵ gurum ni a neye?
46012020	Kaaɗi ɓeep kì̵ gurum mo ɗi ɗes, amma ɓe shin kì̵ gurum ni a mi̶ndong ɓejee ɗak,
46012021	mpeemi̶ni, ɓe ba yit mmak sat nsar nee. "Ba wan ki̶n riɓet wii kas." Ki̶ zak, ba káa mmak sat nshii nee, "Ba wan ki̶n riɓet wii kas."
46012022	Azeen-nzeen, ba ni aasi kas, mpeeɗi rep ɓeep ɗi muu naa mo kaa ba mo ki̶ ɓal kas si, ɓe mo ki̶ koghop ni ɗes mpee shin kì̵ gurum.
46012023	Ki̶ muu tap ki̶ ɓeep ɗi muu ɓák mo ɗes zam. Ɓeep ɗi mo mɓut nsun funu mo, ɗi ba mo ret naa kas, ɓe muu tap ki̶ mo riret.
46012024	Amma ba muu cín ɗiiɗes mi̶ni mɓeep funu ɗiiret naa ni mo kas. A Naan wurii tap leshin kì̵ gurum aasi, mpeku ɓeep ɗi ba mo ki̶ ɓal kas, ɓe mu tap ɗi ki̶ mo riret zak.
46012025	Mpeku taji mee ɓàkshak yaghal ndi̶ghi̶n shin kì̵ gurum kas. Amma koo a ɓeep ɗiiɗang ye ɓe nii tap ki̶ gi̶ni̶ghi̶n.
46012026	Katɗang jeel taa nkaa mee ɓeep ni, ɓe kaghar ɓeep ni mo jir mon nshwaajeel ni. Amma katɗang mo kwoop mee ɓeep ni, ɓe kaghar ɓeep ni mo jir, mon nc`in retnyit ashak ki̶ ɓeep mi̶ni.
46012027	Wun jir wun a shin kì̵ Kristi, koo a weye ndi̶ghi̶n wun, ɓe wuri a memee mɓut mɓeep fi̶ri.
46012028	Ndi̶ghi̶n Eki̶lisya, ɓe Naan wuri kì̵ bi̶lip gurum mo le shini-shini. Ɗin nshee, ɓe wuri kì̵ bi̶lip jeplop kì̵ Jesu mo, ɗiivul, ɓe wuri bi̶lip nyemsatpo kì̵ Naan mo, ɗiikun, ɓe wuri kì̵ bi̶lip nyemkám mo. Ki̶ wuri bi̶lip nyem c`in ɗak mu mbii aapo mo. Ɗangɓe wuri kì̵ bi̶lip nyem bar gurum mo, ki̶ nyemɓam gurum mo, nyemnaa gurum mo, mpeku mo c`in ɗak ɗi ndi̶re-ndi̶re, ki̶ nyemkatpo mo shi liispo mo shini-shini zak.
46012029	Ba a gurum mo jir a jeplop kì̵ Jesu kas. Ba a gurum mo jir mo a nyemsatpo kì̵ Naan kas.
46012030	Ba a gurum mo jir, ɗi moo c`in ɗak ɗii mu aapo kas. Ba a gurum mo jir, ɗi mo mak yakshii kì̵ mbii ɗi moo sat shi liispo mo shini-shini kas.
46012031	Amma ni ret ku putughup fuu mo ɗee a nkaa zughum ɗi mo ki̶ koghop ni met ndi̶ghi̶n zughum ɗiisi ni mo. Yaksi, ɓe wan nkám wun mee mbii ɗi ni ret ku wu c`in met kaghar mbii mo jir.
46013001	Katɗang wan mak katpo shi li̶po mu gurum mo, ki̶ mu nyemlop kì̵ Naan mo, amma katɗang ba wan ki̶ wal ndi̶ghi̶n putughup fi̶na kas, ɓe wan ɗee a kaa wal ki̶ garwa ɗi nin nfii si, koo kaa wal kì̵ kunguleng si.
46013002	Katɗang ɓe wan ki̶ zughum mu satpo kì̵ Naan nkaa mbii ɗi mon ndung j`i, ki̶ wan manshii kì̵ mbii ɗiisi̶sok mo, har ki̶ kaghar seen mo jir, ki̶ koo ɗi wan ki̶ cínzeen ɗi ni le ku wan sat njwak mo yaghal aku, a peeɗi mo ɗi, ɓe katɗang ba wan ki̶ wal ndi̶ghi̶n putughup fi̶na kas, ɓe ba wan a mee mbii kas, koo diɓen.
46013003	Koo ɗi wan cín long fi̶na mo jir ngurum mo shi zughum, ki̶ koo ɗi wan cín san fi̶na mpeku mo wus ni ɗi, ɓe katɗang ba wan ki̶ wal kas, ɓe ba nii mee koghop pe wan ɗi kas, koo ɗiɓen.
46013004	Wal ni a gung mbii mo, ki̶ naajeel kì̵ gurum mo zak. Ba wal ni ki̶ c`in zughur koo canjagham kas koo wup nsat kas.
46013005	Ba wal ni ki̶ roghop, koo toklong ngurum mo kas. Ba wal ni ki̶ ɗar a nkaa mbii ɗi mo ret ni nyit ɓejee ɗak kas. Ba wal ni ki̶ langtughup, koo ni wet nyaa shikbish ɗi gurum kì̵ ni mputughup kas.
46013006	Ba wal ni ki̶ kat retnyit ki̶ mbii ɗiibish mo kas, amma wal nii kat retnyit a ndi̶ghi̶n mbii ɗi mo azeen.
46013007	Wal ni ki̶ gung ndi̶ghi̶n mbii mo jir, ki̶ nii cínzeen ndi̶ghi̶n mbii mo jir zak. Wal nii canciin ndi̶ghi̶n mbii mo jir, ki̶ nii yaa sat ndi̶ghi̶n mbii mo jir.
46013008	Ba wal nii kyam taa kat kas. Ba wal nii kyes kas, har ngaa-ngaa. Amma satpo kì̵ Naan nkaa mbii ɗi mon ndung j`i mon nɗel so, ki̶ zughum mu iiko mu katpo shi li̶po mo shini-shini, mon nɗel so. Manshii kì̵ mbii mo, ɓe mi̶ni nɗel so zak.
46013009	Azeen ba man funu ni a ɗi gi̶gam kas, ki̶ zak, satpo kì̵ Naan nkaa mbii ɗi mon ndung j`i, ba ni a ɗiigi̶gam kas.
46013010	Amma katɗang parɗi ngo ɗi wuri a ɗiigi̶gam wurin nj`i, ɓe mbii ɗi ba mo a ɗiigi̶gam kas, mon nɗel so si.
46013011	Kaaɗi gyet wan kuɗi a làa, ɓe wan ki̶n katpo a kaa làa si. Wan ki̶n c`in a pan kì̵ jep mo ndi̶ghi̶n putughup fi̶na, ki̶ zak, wan ki̶n c`in mbii mo a kaa làa si. Amma, yaksi kaaɗi wan a ngunan, ɓe wan yit ɗak ɗi mo a mu jep mo jir.
46013012	Mbii ɗi muu naa mo yaksi, ɓe muu naa mo a shir-shir kaaɗi muu naa muriin ndi̶ghi̶n mbii naayit ɗi ba ni naapee riret kas si. Amma parmeeci ɓe mun nnaa mbii mo riret shi yit ki̶ yit. Yaksi ɓe mbii ɗi wan man mo akáa-akáa ɓejee ɗak, amma parpuus mi̶ni ɓe wan mman mbii mo ndi̶re-ndi̶re jir, kaaɗi Naan wuri kì̵ ten man wan si.
46013013	Mbii mo ɗi kun, ɗi ba mon nkyam ɗel kas, mo a cínzeen, ki̶ canciin, ki̶ wal, amma wal ni ɗes met mmo jir.
46014001	Ni ret ku wu naa tong ndi̶ghi̶n wal, ki̶ zak, wu le putughup fuu mo nkaa zughum ɗi Riin wurii cín mo, met jir, ɓe a zughum mu satpo Naan nkaa mbii ɗi mon nc`in.
46014002	Koo a weye ɗi wuri ki̶ katpo a shi mee li̶po ɗiici, ɓe wurii katpo aa Naan, ba wurii katpo aa gurum mo kas. Mpeeɗi ba mee gurum man mbii ɗi wuri sat ni kas, wuri sat a mbii ɗi mo a si̶sok ndi̶ghi̶n ɓal kì̵ Riin.
46014003	Amma koo a weye, ɗi wurii sat a mbii ɗi Naan kì̵ cín nwuri, mpeku wuri sat ɗi ngurum mo, ɓe wurii katpo aa gurum mo jir mmi̶ni. Mpeku wuri ɓal kwak ɗi ngurum mo, ki̶ zak, mpeku wuri ɓam mo ɗi, ki̶ mpeku wuri caa mo ɗi.
46014004	Ngo ɗi wurii katpo a shi mee li̶po ɗiici, wurii ɓam a káa fi̶ri ɓejee. Amma ngo ɗi wurii sat a po ɗi Naan kì̵ cín nwuri, mpeku wuri sat ɗi ngurum mo, ɓe wurii ɓam a Eki̶lisya ni jir.
46014005	Wan riɓet ku wun jir, wu katpo shi li̶po mo shini-shini, amma ɗyen nwan nee, ɗi wun jir, wun nsat a po ɗi Naan kì̵ cín nwun, mpeku wu sat ɗi ngurum mo. Ngo ɗi wurii sat a po ɗi Naan kì̵ cín nwuri mpeku wuri sat ɗi ngurum mo, ɓe gwar mi̶ni met ngo ɗi wuri ki̶ katpo shii mee li̶po ɗiici, see koo katɗang ɓe mee gurum ɗi, ɗi wurin mmak pi̶ring ki̶ po ni akuɗang, mpeku ni ɓam Eki̶lisya ni ɗi.
46014006	Yaksi ɗyemnaa mo, katɗang wan so pe wun ɗi, ɗangɓe wan katpo ki̶ wun a shi li̶po mo shini-shini, ɓe kyet wan ki̶ mee koghop ni pe wun ɗi wa? Katɗang ba wan so aa mee lop ɗiipoo nwun pe Naan ɗi, koo mee man, koo mee po ɗi Naan wuri kì̵ cín nwan, mpeku wan kám ɗi nwun kas, ɓe ba ni ki̶ mee koghop ni pe wun kas.
46014007	Koo a mbii c`in kook ɗi ba mo ki̶ mee seen kas, kaa kuleet ki̶ nɗeng-nɗeng si, katɗang ba ngutaa ni, taa ɗoo ni riret kas, ɓe cirang ɗang gurum mmanshii kì̵ kook ɗi gwar nii taa ɗi ye?
46014008	Ki̶ zak, katɗang ba ngutaa feer wuri taa ɗoo ni riret kas, ɓe cirang ɗang gurum mon ɗak sut mpee lek ye?
46014009	Ni aasi zak ki̶ wun, katɗang wu sat mbii mo a shi li̶po ɗiici ɗi ba gurum mo manshii ni riret kas, ɓe cirang ɗang gurum mon mmanshii kì̵ mbii ɗi wuu sat ni ɗi ye? Katɗang ni aasi, ɓe po ɗi wuu sat ni, ɓe kut ki̶ mang ni ɗel so ki̶ ni si jaap.
46014010	Azeen li̶po mo ɗi shini-shini ndi̶ghi̶n yil ɗiisi, ki̶ koo a ɗiiɗang ye, ɓe ni ki̶ shii kì̵ ni.
46014011	Amma katɗang ba wan man li̶po ɗi mee gurum ki̶ sat kas, ɓe gwar mi̶ni a mi̶zep pe wan ɗi, ki̶ wan ɗee a mi̶zep pe gwar mi̶ni ɗi zak.
46014012	Ni aasi zak ki̶ wuwun. Kaaɗi wun wuu fes wu kyaghar zughum mo ɗi Riin kì̵ Naan wuri kì̵ cín mo, ɓe wu gung ku wu c`in ɗak ɗi, a shi zughum ɗi mon nc`in mɓam mpee ɗik Eki̶lisya ni.
46014013	Mpeemi̶ni, ngo ɗi wurii katpo shi li̶po mo shini-shini, ɓe wuri c`in aduwa, mpeku Naan wuri cín zughum mu man pi̶ring shii kì̵ mbii ɗi wurin nsat ni mo ɗi zak.
46014014	Mpeeɗi katɗang wan c`in aduwa nNaan shi mee li̶po ɗiiɗik, ɓe riin fi̶na nii c`in aduwa ni zak, amma ba pan fi̶na nii koghop ni kas.
46014015	Katɗang ni aasi, ɓe wan nc`in a meye? Wan nc`in aduwa shi riin fi̶na, ki̶ wan nc`in aduwa shi pan fi̶na zak. Wan nc`in kook ndi̶ghi̶n riin fi̶na, ki̶ wan nc`in kook ni shi pan fi̶na zak.
46014016	Katɗang wugha c`in aduwa mu pi̶lang Naan ndi̶ghi̶n kuur a shi riin fugha ɓejee, ɗi ba gurum mo ki̶ling mbii ɗi wugha sat ni kas, ɓe cirang mon nsat amin mpee aduwa mu pi̶lang ɗi wugha sat ni ye? Mpeeɗi ba gurum ni mo man mbii ɗi wugha sat ni kas.
46014017	Koo ɗi aduwa fugha mu pi̶lang Naan ni ret nNaan nyit, ɓe ba ni ɓam gi̶nang kas.
46014018	Wan pi̶lang Naan, mpeeɗi wan ki̶n katpo mo shi li̶po mo shini-shini met nwun jir.
46014019	Amma ndi̶ghi̶n kuur mu Eki̶lisya, ɓe ngyal wan satpo mo a paat ɓejee, ɗi gurum mon nki̶ling, ki̶ ni kám mbii mo zak, met ɗi wan nsatpo mo duɓu kaghapaat shi li̶po mo shini-shini ɗi ba gurum mo manshii ni kas.
46014020	Ɗyemnaa mo, taji wu c`in pan kaa jep mo si kas, wu ɗee kaa jep mo si ndi̶ghi̶n mbii ɗiibish mo, amma wu ɗee kaa nyemnan mo si ndi̶ghi̶n pan fuu mo.
46014021	Mo kì̵ ten ran ndi̶ghi̶n takarda kì̵ Naan nee: "A shi gurum ɗi moo katpo ɗiici mo, ki̶ a shi li̶po kì̵ mi̶zep mo, ɓe wan nkatpo nyem ɗiisi mo, a ɗishik amma jir ki̶si, ɓe ba mon nki̶ling wan kas, Daa wuri sat aasi."
46014022	Katpo shi li̶po mo shini-shini, ni ɗee a alama mpee nyem ɗi ba mo cínzeen kas. Satpo ɗi Naan ki̶ cín mmee gurum, mpeku wuri sat mbii ɗi ngurum mo, mi̶ni a mpee nyem ɗi mo kì̵ ten cínzeen mo, ba mi̶ni a mpee nyem ɗi ba mo ki̶ cínzeen kas.
46014023	Mpeemi̶ni katɗang nyem Eki̶lisya mo kaat ashak, ɗangɓe koo weye wuri ɗoghom katpo shi li̶po mo shini-shini, ɓe katɗang nyem ɗi ba mo man mee mbii kas, koo nyem ɗi ba mo kì̵ cínzeen kas, mo j`i ɗel ndi̶ghi̶n kuur fuu ni, ɓe wu pan ne, mon nsat nee wun a nyemtar mo kas aa?
46014024	Amma katɗang ɓe koo weye wurii sat a po kì̵ Naan, ɓe katɗang mee gurum ɗi ba wuri kì̵ cínzeen kas, koo gwar ɗi ba wuri man mee mbii kas, wuri j`i ɗel ndi̶ghi̶n kuur fuu ni. Ɓe po Naan ɗi wuu sat ni, nin nle ku gwar mi̶ni man nee azeen-nzeen ɗi a ngushikbish, ɓe po ɗi wuri ki̶ling ni, nin mɓiyang putughup fi̶ri.
46014025	Mbii ɗi gwar mi̶ni ki̶ pan mo a si̶sok ndi̶ghi̶n putughup fi̶ri, ɓe mon nkàa put agaak, ki̶ har wurin ntaa nyil, ku wuri seyil ɗi nNaan, ki̶ wurin nsat ɗi nee, azeen-nzeen Naan wuri ɗi nnaar fuu.
46014026	A mbii ɗi wan ki̶n riɓet sat ni nɗiisi, ɗyemnaa mo. Katɗang wu kuur ashak mpee seyil nNaan, ɓe memee fuu ki̶ kook mu kwoop Naan, ki̶ memee ki̶ mbiikám, ki̶ memee ki̶ po ɗi Naan kì̵ woo nwuri, ki̶ memee ki̶ satpo ndi̶ghi̶n li̶po ɗiici mo, ki̶ zak, memee ki̶ pi̶ring mbii ɗi moo sat shi li̶po ɗiici ni mo. Wu yit ku mbii ɗiisi mo jir, mo ɗee a mbii ɗi mon c`in ɓal Eki̶lisya ni.
46014027	Katɗang mee gurum mo man katpo shi li̶po ɗiici mo, ɓe gurum mo kaa vul koo kun si, mo katpo ni ndangshak-ndangshak, ɓe ni a ting mee gurum pi̶ring shii kì̵ mbii ɗi mo sat ni ngurum mo jir.
46014028	Amma katɗang ba mee gurum ɗi, ɗi wurin mmak yakshii kì̵ mbii ɗi ngukatpo shi li̶po ɗiici ni wuri sat kas, ɓe gwar mi̶ni ɗok titik ndi̶ghi̶n kuur kì̵ Eki̶lisya ni, ɓe see wuri katpo mi̶ni a ndi̶ghi̶n putughup fi̶ri ki̶ Naan ɓejee ɗak.
46014029	Gurum mo kaa vul koo kun si, mo katpo ɗi Naan wuri kì̵ cín mo, mpeku mo sat ni ɗi ngurum mo. Ni ret ku kaghar ni mo ɓeetshii ki̶ mbii ɗi mo sat ni.
46014030	Amma katɗang Naan wuri cín mee po mee gurum ɗi wuri ɗi ndi̶ghi̶n kuur ni, mpeku wuri sat ɗi ngurum ni mo, ɓe ni ret ku gwar ɗi wuri nkaa katpo nshee si wuri ɗok titik.
46014031	Wu mak satpo kì̵ Naan ni ngurum mo ndangshak-ndangshak, mpeku koo weye ɓe wuri kám mee mbii ɗi ku ni ɓam putughup ɗi nwuri zak.
46014032	Zughum mu satpo kì̵ Naan, ni a nder ki̶ ngusatpo Naan ni.
46014033	Ba Naan wuri a Naan ɗi wurii c`in mbii mo a ɓurish kas, amma wuri a Naan ɗi wurii tap c`in mbii mo ndangshak-ndangshak ndi̶ghi̶n riyang. Moo c`in aasi ndi̶ghi̶n Eki̶lisya mu nyem ɗiiɓang mo jir.
46014034	Ni ret ku, mat mo ɗok titik ndi̶ghi̶n kuur mu Eki̶lisya mo. Ba mu riɓet mmo, ku mo katpo kas. Amma ni ret ku, mo sham ki̶ káa furu mo, kaaɗi Waar kì̵ nyem Yahudi mo sat si.
46014035	Katɗang mo riɓet man mee mbii, ɓe mo tal pu mish furu mo ntulu. Mpeeɗi ni a mbii shooppee, mpeku mat katpo ndi̶ghi̶n kuur kì̵ Eki̶lisya mo.
46014036	Mo shee po kì̵ Naan ni a shi wun aa? Koo a wun a nyem ɗi po kì̵ Naan ni wul pe wun ɗi ɓejee ɗak ye?
46014037	Katɗang mee gurum ki̶ pan nee, wuɗi a ngusatpo kì̵ Naan, koo wuɗi ki̶ zughum ɗi ni a mu Riin, ɓe ni ret ku gwar mi̶ni man nee, mbii ɗi wan ki̶n ran nwun ni a Waar kì̵ Naan.
46014038	Katɗang gwar mi̶ni kwar ki̶ling po ɗiisi ni mo, ɓe taji wu ki̶ling wuri kas.
46014039	Mpeemi̶ni, ɗyemnaa mo, wu le putughup fuu mo a nkaa satpo kì̵ Naan, ki̶ taji wu cíi katpo ndi̶ghi̶n li̶po mo shini-shini kas.
46014040	Amma wu c`in koo a meye ndi̶ghi̶n ɗyen, ki̶ ndangshak-ndangshak zak.
46015001	Ɗyemnaa mo, yaksi ɓe wan riɓet baa lepan ɗi nwun, nkaa po ɗiiret, ɗi gyet wan ki̶n sat ni nwun, ɗi gyet wuu lap ni, ki̶ ɗi wu cínzeen, ɗi wuu ɗar a nkaa ni zak.
46015002	A shi po ɗiiret ɗiisi ni, ɓe wuu kat ɓam katɗang ɓe wu yaa po ɗi wan ki̶n sat ni nwun ɓal-ɓal. Katɗang aasi kas, ɓe cínzeen fuu ni a ɗiibuu.
46015003	Mbii ɗi gyet wan ki̶n lap ni, ɓe wan kì̵ cín a ni nwun, ɗi ni ki̶ koghop ni hakyeng nee; Kristi wuri muut mpee shikbish funu mo, kaaɗi mo kì̵ ten ran ndi̶ghi̶n takarda kì̵ Naan si.
46015004	Mo wum wuri, ɓe wuri yaghal a peemúut par shii ɗiikun, ntiit ki̶ mbii ɗi mo kì̵ ten ran ndi̶ghi̶n takarda kì̵ Naan si.
46015005	Wuri shee kámshin fi̶ri mPita, ɗangɓe wuri kámshin fi̶ri njeplop fi̶ri ɗiikaghapaat baavul si mo.
46015006	Aɓwoon mi̶ni, ɓe wuri kámshin fi̶ri nyemcínzeen mo, ɗi mo met ɗaripàat a pee mi̶ndong. Pak nyem ɗi j`i mo naa wuri, mo ɗi ɗes ɗi mo kuɗi ki̶ seen, amma pak mo kì̵ ten murap.
46015007	Wuri kámshin fi̶ri nJemis zak, ki̶ jeplop fi̶ri ni mo jir.
46015008	Ɗangɓe a peekyes ni, ɓe wuri kámshin fi̶ri nwan zak, wan ɗi wan a kaa làa ɗi mo kì̵ ten taa làa, ɓe ba tar làa ni ki̶ wul kas si.
46015009	Mpeeɗi wan a ɗiilee mɓut jeplop kì̵ Jesu ni mo. Ba ɗi ni ret ku mo pet wan a memee mɓut jeplop kì̵ Jesu mo kas, mpeeɗi gyet wan ki̶n cín jeel Eki̶lisya kì̵ Naan.
46015010	Amma mpee ɗiiret ki̶ kussuk kì̵ Naan, ɓe wan ɗi, kaaɗi wan ɗi yaksi si. Ɗiiret ki̶ kussuk ɗiisi ɗi Naan wuri cín nwan, ni kì̵ c`in ɗak ɗes ndi̶ghi̶n wan. Har wan ki̶n c`in ɗak shiɓal met jeplop fi̶ri ni mo jir. Amma jir ki̶si, ɓe ba a wan c`in ɗak mi̶ni mo kas, amma a ɗiiret ki̶ kussuk kì̵ Naan ɗi ni c`in ɗak ndi̶ghi̶n putughup fi̶na.
46015011	Ni aasi, koo ɗi gyet, a wan satpo ni, koo ɗi gyet a mo satpo ni, ɓe muu sat a mbii ɗiimi̶ndong, ki̶ wun wuu cínzeen a po mi̶ni.
46015012	Katɗang moo satpo nee, Kristi wuri kì̵ yaghal a peemúut, ɓe a me le ɗang pak fuu moo sat ne, ba mee yaghal a peemúut ɗi mpee nyem ɗi mo kì̵ ten murap mo kas ye?
46015013	Katɗang ba mee yaghal a peemúut ɗi, mpee nyem ɗi mo kì̵ ten murap kas, ɓe ni kám nee, ba Kristi wuri ki̶ yaghal a peemúut kas mmi̶ni.
46015014	Katɗang ɓe ba ɗi Kristi wuri kì̵ yaghal a peemúut kas, ɓe po ɗiiret, ɗi muu sat ni ɗee a ɗiibuu, ki̶ ɓe ɗi cínzeen fuu ni ɗee a ɗiibuu zak.
46015015	Ɓe ɗi mu ɗee a nyem c`in langting mu ɗung mo nkaa Naan, mpeeɗi muu c`in langting nkaa Naan nee, a Naan wuri yaghal ki̶ Kristi a peemúut. Amma katɗang ɗi ni azeen-nzeen ne, ba nyem ɗi mo kì̵ ten murap mon nyaghal a peemúut kas, ɓe ba Naan wuri kì̵ yaghal ki̶ Kristi a peemúut kas mi̶ni zak.
46015016	Katɗang ba nyem ɗi mo kì̵ murap mon nyaghal kas, ɓe ba Kristi wuri kì̵ yaghal kas zak.
46015017	Katɗang ɗi ba Kristi wuri kì̵ yaghal a peemúut kas, ɓe cínzeen fuu ni ɗee a ɗiibuu, ɓe ɗi har yaksi, wuu tong ɗi a mɓut shikbish fuu mo vit.
46015018	Ɓe ɗi nyem ɗi mo kì̵ ten murap mɓut Kristi, mo kì̵ ɗee a ɗiili̶lagham mo mmi̶ni zak.
46015019	Katɗang ɗi canciin funu ndi̶ghi̶n Kristi ni a mpee seen ɗii mu yil ɗiisi ɗak, ɓe ɗi mu ɗee a mbii naajeel, met kaghar gurum mo jir.
46015020	Yaksi Naan wuri kì̵ yaghal ki̶ Kristi a peemúut azeen-nzeen. A wuri a ɗin nshee, mu yaghal a peemúut, mu nyem ɗi mo kì̵ ten murap mo jir.
46015021	Kaaɗi gyet, muut ni ɗel ndi̶ghi̶n yil ɗiisi, a mpee ngumi̶ndong, ni aasi zak, ɓe a mpee ngumi̶ndong, ɓe Naan wurin nyaghal ki̶ gurum ɗi mo kì̵ ten murap mo a peemúut zak.
46015022	Mpeeɗi a mpee Adam ɓe gurum mo jir mo murap, ni aasi zak, a ndi̶ghi̶n Kristi ɓe gurum mo jir mon nyaghal a peemúut ki̶ seen.
46015023	Amma koo meye ɓe mo a ndangshak-ndangshak. A Kristi wuri a ɗin nshee mu yaghal a peemúut akuɗang. Katɗang wurin mbaaj`i, ɗangɓe nyem fi̶ri mon nyaghal a peemúut zak.
46015024	Ɗangɓe peekyes kì̵ yil nin nj`i wul, ɓe Kristi wurin ncín mulki ni nNaan puun, aɓwoon ɗi wuri kì̵ ten twa koo a mulki, ki̶ iiko, ki̶ koo a ɓal ɗiiɗang ye.
46015025	Mpeeɗi ting Kristi wurin nc`in mulki ni har parpuus ɗi Naan wurin nle shaarlek kì̵ Jesu mo ɗee nder shii fi̶ri.
46015026	Shaarlek ɗi wurin ntu ni a pee kyes ni, a muut.
46015027	Mpeeɗi Naan wuri kì̵ ten le mbii mo jir nder shii fi̶ri. Kaaɗi mo ki̶ sat si nee, "mo kì̵ le mbii mo jir nder shii fi̶ri". Ɓe ni ɗee agaak ne, ba a Naan ɗee nder fi̶ri kas, amma Naan wuri kì̵ le mbii mo jir nder kì̵ Kristi.
46015028	Amma, aɓwoon ɗi mo kì̵ le mbii mo jir, nder kì̵ mulki mu Naan, ɓe Làa ni wuri shikáa fi̶ri, wurin nleshin fi̶ri nder kì̵ Naan. Naan ɗi wuri le mbii mo jir nder kì̵ Kristi, mpeku Naan wuri se mulki ɗi nkaa mbii mo jir.
46015029	Yaksi, katɗang ɓe ɗi ba mee yaghal a peemúut ɗi kas, ɓe ɗi nyem ɗi moo c`in baptisma mmo a koppee kì̵ nyem ɗi mo ki̶ murap, ɓe mon nkat a meye? Katɗang ɗi ba mee yaghal a peemúut ɗi kas, ɓe a me le ɗangɓe gurum moo c`in baptisma a koppee kì̵ nyemmuut mo ye?
46015030	Ki̶ zak, ɓe ɗi a me le ɗangɓe muu lappee, ku muu shwaajeel ɗi ki̶si shidaar-shidaar ye?
46015031	Ɗyemnaa mo, wan ki̶n naa muut, koo a puus ɗiiɗang ye. A roghop ɗi wan ki̶ni ndi̶ghi̶n wun, ɗi ni a seen funu ndi̶ghi̶n Kristi Jesu, Daa funu, a ni le ɗang wan satpo mi̶ni.
46015032	Katɗang ɗi gyet wan c`in lek ashak ki̶ luwayil mo nyil Afisus a mpee pan mu gurum ɗak, ɓe li̶ɓet ɗi wan nkat ni a meye? Katɗang ɓe ba mo yaghal ki̶ nyem ɗi mo kì̵ ten murap a peemúut kas, "Ɓe wu yit ku mu se, mu shwaa, mpeku daɗaar ɓe mu murap ɗi."
46015033	Taji wu yit ku mee gurum num wun kas. Katɗang gurum ki̶ mwaan ashak ki̶ nyemɗiibish mo, ɓe mi̶se fi̶ri nin nɗee a ɗiibish zak.
46015034	Wu baa wu j`i ndi̶ghi̶n pan fuu mo kaaɗi ni ret ku wu c`in si, ki̶ wu nook c`in shikbish. Wan ki̶n sat nwun nee, ba pak fuu mo man Naan kas. Wan ki̶n sat ɗiisi a mpeku ni shoop wun ɗi.
46015035	Meeɓe, mee gurum ntal nee, "Cirang ɗangɓe nyem ɗi mo kì̵ ten murap, mon mbaa yaghal ɗi a peemúut ki̶ seen ye? Mon nyaghal a shi kiyeet kì̵ sut ɗiiɗang ye?"
46015036	Wugha mwen! A man nee, katɗang a kop cirem ndi̶ghi̶n yil, ɓe see cirem nin nwam, ɗangɓe àas kì̵ mbii ɗi a kop ni kàa put.
46015037	Katɗang a kop mee cirem nyil, ɓe ba wugha ki̶ iiko nkaa ni kas, amma wugha ki̶kop a àas ni ɓejee ɗak. Bishmee ɓe, ni a àas kì̵ shwaa, kas meeɓe mee cirem ɗiiɗik.
46015038	Amma Naan wurin ncín mee shin ɗi nni, kaaɗi wuri kì̵ ten le ni si. Koo àas cirem ɗiiɗang ye, ɓe Naan wurin ntap cín shin ki̶ ni ɗik.
46015039	Ba nan mo a ntiit-ntiit jir kas. Gurum mo ki̶ nan muru ɗik, ki̶ luwa mo ki̶ nan muru ɗik, ki̶ ny`er mo ki̶ nan muru ɗik, ki̶ pupwap mo ki̶ nan muru ɗik zak.
46015040	Mun ɗi ki̶ sun ɗi mo a mu ɗengnaan, ki̶ mun ɗi ki̶ sun ɗi mo a mu yil ɗiisi zak. Amma sun funu ɗi mo a mu ɗengnaan, ret ki̶ ɗiiɗes kì̵ mo ni ɗik zak ki̶ sun funu ɗi mo a mu yil ɗiisi.
46015041	Ret kì̵ ɗiiɗes mu puus ni ɗik, ret kì̵ ɗiiɗes mu tar ni ɗik, ki̶ mu zar mo ɗik zak, jir ki̶si, ɓe pak ret kì̵ ɗiiɗes, mu zar ni moo met nshak zak. Mo ɗi ki̶ ɗiiɗes furu mo shini-shini.
46015042	Nin nɗee aasi zak, parpuus ɗi nyem ɗi mo kì̵ ten murap, mon nyaghal a peemúut. Kaaɗi mo wum gurum, ɓe shin fi̶ri ni wam, amma kaaɗi Naan wurin nyaghal ki̶ gurum a peemúut, ɓe ba shin fi̶ri nin mbaa wam ɗi zak kas.
46015043	Kaaɗi mo wum gurum, ɓe nii bish naa, ki̶ ba ni ki̶ ɓal kas, amma parpuus ɗi Naan wurin nyaghal ki̶ ni a peemúut, ɓe nin yaghal a ndi̶ghi̶n ɗiiɗes, ki̶ nin nret naa zak.
46015044	Kúm gurum ɗi moo wum ni aa shin mu nan ɓejee ɗak, amma parpuus ɗi Naan wurin nyaghal ki̶ gurum a peemúut, ɓe ni ɗen a shin mu riin. Kaaɗi sun ɗi ni a mu nan ni ɗi si, ɓe azeen-nzeen sun ɗi ni a mu riin ni ɗi zak.
46015045	Mo kì̵ ten ran ndi̶ghi̶n takarda kì̵ Naan nee; "Naan wuri shee le Adam wuri a gurum ɗiiseen." Amma Adam ɗii mu kyes ni, wuri a Riin mu seen, ki̶ wuri cín seen ngurum mo.
46015046	Ba gyet a ngo mu riin wuri shee j`i kas, amma gyet a ngo mu nan shee j`i ɗangɓe ngo mu Riin kì̵ baaj`i.
46015047	Gwar ɗi gyet Naan shee le wuri, ɓe gyet Naan ɗak wuri a shi yil, amma gwar ɗiivul ni wuri tong aɗeng sham ɗi.
46015048	Nyem ɗi mo a mu yil ni, ɓe mo a kaa gwar ɗi gyet Naan shee ɗak wuri shi yil ni si. Amma nyem ɗi mo a mu ɗeng, ɓe mo a kaa gwar ɗi gyet wuri tong a ɗeng sham ɗi si.
46015049	Kaaɗi muu lop a sun ɗi ni a kaa mu gwar ɗi gyet Naan ɗak wuri a shi yil si, ɓe mun nyaghal mu lop a sun ɗi ni a kaa mu gwar ɗi wuri tong aɗeng sham ɗi si zak.
46015050	Ɗyemnaa mo, wan ki̶n sat nwun agaak nee, ba gurum ndi̶ghi̶n mi̶se mu nan ki̶ toghom, mak sekop mu mulki kì̵ Naan kas. Ki̶ ba mbii ɗiiwam, nin mmak sekop a koppee kì̵ mbii ɗi ba nii kyam wam kas, zak.
46015051	Wu lekom, ku wan sat mee mbii ɗi ni a si̶sok ɗi nwun. Ba mun jir mun mmurap kas, amma Naan wurin ncighi̶r ki̶ sun funu ni mo jir.
46015052	Ki̶lak kaa ɗyaghapyit si, parpuus ɗi mon ntaa feer ɗii mu kyes ni, ɓe nyem ɗi mo kì̵ ten murap, mon nyaghal ki̶ seen. Ba mon mbaa wam ɗi zak kas. Ɗangɓe mon ncighi̶r ki̶ sun funu ni mo jir.
46015053	Mpeeɗi ni a ting parpuus mi̶ni, ɓe sun funu ɗi mo a mu wam, mon nlop sun ɗi ba mi̶ni mon nkyam wam kas zak, ki̶ sun funu ɗi mo a mu muut, ɓe ba mon nkyam murap kas zak.
46015054	Aɓwoon ɗi sun funu ɗi mo a mu wam, mo lop sun ɗi ba mon nkyam wam kas, ki̶ sun funu ɗi mo a mu muut, mo lop sun ɗi ba mon nkyam murap kas zak. Ɗangɓe sumpo ɗi mo kì̵ ten ran ni ndi̶ghi̶n takarda kì̵ Naan nin ngam ɗi, ɗi ni sat nee: "Mo kì̵ tu muut hakyeng ki̶n ndi̶ng-ndi̶ng.
46015055	Muut, koghorong fii ni a neye? Muut, ɓal fii ɗi wii twa gurum mo ɗishik si ni a neye?"
46015056	Ɓal mu twapee kì̵ muut ni a shikbish, ki̶ a mpee Waar ɗangɓe shikbish ni kat iiko.
46015057	Amma yaksi, mu pi̶lang Naan, ɗi wuri cín se koghorong mmun ndi̶ghi̶n Daa funu Jesu Kristi.
46015058	Mpeemi̶ni ɗyemnaa mo, wu ɗar ɓal-ɓal. Taji wu le ku mee mbii tup wun kas. Amma wu sat a nc`in ɗak mu Daa shidaar-shidaar, mpeeɗi wu man nee, koo a ɗak ɗiiɗang ye ɗi wuu c`in ni mpee Daa, ɓe ba nin nkyam ɗee a mbii ɗiibuu kas, koo diɓen
46016001	Yaksi, ɓe po nkaa kyak shaghal ɗi wun ntul ni mpee ɓam nyem kì̵ Naan ɗi mo nyil nJudiya, ni ret ku wu c`in kaaɗi gyet wan ki̶n sat nEki̶lisya ɗi mo ndi̶ghi̶n yil nGalati mo c`in si.
46016002	Koo a puus Láadi ɗiiɗang ye, ɓe ni ret ku koo weye wuri le mee shaghal mpee cín zughum ntiit-ntiit ki̶ ɓal fi̶ri, mpeku katɗang parpuus ɗi wan nso pe wun ɗi, ɓe taji wu ɗee nkyak mee shaghal kas.
46016003	Katɗang wan nso wul pe wun ɗi, ɓe wan ncín wasika nyem ɗi wuu ten wu bi̶lip mo, mpeku mo so ɗi ki̶ shaghal ni nyil nJerusalem.
46016004	Katɗang wan naa ni ret, ku wan so nJerusalem, ɓe mon nso ashak ki̶ wan zak.
46016005	Wann nj`i pe wun ɗi, aɓwoon ɗi wan ki̶n so nyil mMasidoniya, mpeeɗi wan ki̶n riɓet yaa ar ni ɗel so a nyil mMasidoniya ni.
46016006	Meeɓe wan mpan nyém pe wun ɗi mpee rep pee mo lee ɗak, ki̶ meeɓe wan ntong pe wun ɗi mpee tar kut, mpeku wu ɓam wan ɗi, a ar mwaan fi̶na, koo pee ɗiiɗang ye ɗi wann nso ɗi.
46016007	Ɗyen nwan nnaa wun zam, ba a ɗi wan nnaa wun, ɓe wan a ar ɗel so ki̶lak-ki̶lak kas. Katɗang Daa wuri riɓet, ɓe wan ncanciin mpee so tong pe wun ɗi panpoong.
46016008	Amma wan ntong mpesi nyil Afisus, har see parpuus mu seriɓet mu Pentikos.
46016009	Mpeeɗi, peeɗi nwan ɗes mpee ɗiisi, mpeku wan katpee c`in ɗak ɗiiret, ki̶ ɗi nii koghop ni ndi̶ghi̶n nyil Afisus ni zak. Koo ɗi gurum mo ɗes moo kwar ɗak fi̶na ni.
46016010	Katɗang Timoti wuri so wul pe wun ɗi, ɓe wu kaat wuri riret nnaar fuu. Taji wu le mee ki̶i̶rmuut yaa wuri kas, mpeeɗi wurii c`in a ɗak kì̵ Daa, kaaɗi wan ki̶n c`in si zak.
46016011	Taji mee gurum ɓák wuri kas, amma ni ret ku wu ɓam wuri ndi̶ghi̶n mwaan fi̶ri, mpeku wuri sekiyeen ɗi ki̶ mwaan fi̶ri ni ndi̶ghi̶n riyang, ki̶ mpeku wuri baaj`i ɗi pe wan ɗi zak, mpeeɗi wan ki̶n leyit mpee naa baaj`i fi̶ri ashak ki̶ pak ɗyemnaa mo zak.
46016012	Yaksi, po nkaa ɗyemni̶ghi̶n funu, Apolos, jí wan ki̶n satpo nwuri shiɓal nee, ni ret ku wuri so naa wun ashak ki̶ ɗyemni̶ghi̶n mo. Ba gyet ɗyen nwurin nso pe wun ɗi ntiit ki̶ mi̶ni kas, amma katɗang wurin nkatpee, ɓe wurin nso pe wun ɗi.
46016013	Wu tong shi gongpee, ki̶ wu ɗar ɓal-ɓal ndi̶ghi̶n cínzeen fuu. Wu ɗee a nyemgung mo ndi̶ghi̶n putughup, ki̶ nyemɗiiɓal mo.
46016014	Wu c`in mbii mo jir ndi̶ghi̶n wal.
46016015	Wu man nee, gyet a nyemtulu ki̶ Stifenas mo a nyem ɗi gyet mo shee cínzeen ndi̶ghi̶n nyil Akaya, ki̶ mo cín sut furu mo mpee c`in ɗak ɗi mo ɓam nyem kì̵ Naan mo ɗi zak. Wan ki̶n ɗang pu wun ɗyemnaa fi̶na mo.
46016016	Ku wu mwaan ndang mi̶se kì̵ gurum mo kaa mi̶ni mo si, ki̶ wu mwaan ndang koo weye ɗi wuri cín káa fi̶ri, mpee c`in ɗak mu ɓam, ashak ki̶ mo.
46016017	Ni fes ret nwan nyit zam, mpee j`i ki̶ Stifenas ki̶ Fortunatus, ki̶ Akaikus, mpeeɗi mo j`i ki̶ mbii mo nwan a koppee fuu, mbii ɗi ba jí wan ki̶ mo kas.
46016018	Ki̶ zak, mo caa wan, kaaɗi jí moo caa wuwun si. Gurum mo kaa mo si, ni ret ku wu cín ɗiiɗes mmo.
46016019	Eki̶lisya ɗi mon nkoghop nyil mu Eshiya moo lop tokshik furu mo so pe wun ɗi. Akwila ki̶ Priskila, ki̶ Eki̶lisya ɗi moo kaat ashak ndi̶ghi̶n tulu furu, mo lop tokshik mu nyemso ndang Jesu mo so nwun ndi̶ghi̶n sum kì̵ Daa.
46016020	Ɗyemni̶ghi̶n funu, ɗi mo mpesi, moo lop tokshik furu mo so pe wun ɗi jir. Wu tok ki̶ shak ndi̶ghi̶n wal kaa mu nyemso ndang Naan mo si.
46016021	A wan Pool, ki̶n ran tokshik ɗiisi nwun, shi sar fi̶na.
46016022	Koo ngo ɗiiɗang ye ɗi ba wuri wal nDaa kas, ɓe wu yit ku gwar mi̶ni ɗee a mbiifulup. Daa funu wurin ndung baaj`i.
46016023	Ɗiiret kì̵ Daa funu Jesu ni tong ashak ki̶ wun jir.
46016024	Wal fi̶na ni tong ashak ki̶ wun jir ndi̶ghi̶n sum kì̵ Kristi Jesu. Amin.
47001001	Wasika ɗiisi ni put a nsar kì̵ Pool laalop mu Kristi Jesu, shi riɓet kì̵ Naan, ki̶ nsar kì̵ ɗyemni̶ghi̶n funu Timoti. Wan ki̶n lop wasika ɗiisi ni so pee Eki̶lisya kì̵ Naan ɗi mon nKoronti, ki̶ nyemso ndang Jesu ɗi mon ndi̶ghi̶n yil Akaya jir.
47001002	Ɗiiret, ki̶ riyang mu Naan puun funu, ki̶ mu Daa funu Jesu Kristi mo tong ashak ki̶ wun.
47001003	Wan ki̶n pi̶lang Naan puun kì̵ Daa funu Jesu Kristi. Puun ɗi wuri gam ki̶ kussuk mu naajeel. Naan ɗi wuri a nguɓam mun jir.
47001004	A wurii ɓam mun mɓut njeel funu mo jir, mpeku mu katpee ɓam nyem ɗi moo shwaajeel mo shini-shini shi ɓam ɗi mun mu kat ni pe Naan ɗi si zak.
47001005	Katɗang ɓe mu shwaajeel ɗes, kaaɗi Kristi wuri shwaajeel si, ɓe Naan wurin mɓam mun ɗes ndi̶ghi̶n Kristi zak.
47001006	Katɗang mu shwaajeel, ɓe ni a mpee gang putughup fuu mo, ki̶ ni a mpee ɓam fuu zak. Katɗang Naan wuri ɓam mun, ɓe ni a mpee ɓam wun zak, ɗi nin nle ku wu gung kiyeet kì̵ jeel ɗi wuu shwaa ni mo, kaa mun si zak.
47001007	Mpeemi̶ni ɓe canciin funu ɗi ni ndi̶ghi̶n wun, ba ni mak yoghon kas, koo diɓen. Mpeeɗi mu man nee, kaaɗi wuu shwaajeel ashak ki̶ mun si, ɓe wun nkat ɓam ashak ki̶ mun aasi zak.
47001008	Ɗyemnaa mo, muu riɓet ku mu lepan nwun, nkaa jeel ɗi mu shwaa ni ndi̶ghi̶n yil Eshiya. Gyet jeel ni fes ten mun toghon-toghon hakyeng, har gyet ni met mmun mɓal, ki̶ har gyet muu pwat ki̶ putughup funu mo nee, baa mun mbar kas.
47001009	Ki̶ gyet mu naa kaa mo kì̵ can a ɗiyeel tukáa mmun si, amma ni c`in aasi, a mpeku taji mu gangkáa funu a nkaa sun funu mo kas, amma see mu gangkáa funu mo a nkaa Naan ɓejee ɗak. Naan ɗi wurii yaghal ki̶ gurum mo a peemúut.
47001010	Naan wuri kì̵ ten put ki̶ mun ndi̶ghi̶n muut ni, ki̶ wurin ndung put ki̶ mun ndi̶ghi̶n muut ni zak. Mun mu cínzeen nee, wurin mbaa put ki̶ mun ndi̶ghi̶n muut ni riyang zak.
47001011	Wu ɓam mun shi aduwa fuu mo, mpeku gurum mo ɗes mo pi̶lang Naan ɗi mpee mun, mpee ɓam ɗi Naan wuri kì̵ c`in ni mmun. Mpeeɗi Naan wurin nlap aduwa ɗi gurum mo ɗes moo c`in ni mpee mun.
47001012	A mbii ɗi muu canjagham ɗiki̶ nɗiisi, pan ɗi ndi̶ghi̶n putughup funu mo ki̶ c`in langting nee, tong funu ndi̶ghi̶n yil ɗiisi ni a shi putughup mi̶ndong, mpee Naan, ki̶ pe wun ɗi zak. Ba a shi mee seen ɗi ni a mu gurum mo kas, amma a shi ɗiiret mu Naan.
47001013	Ba mu ran a mee po ɗiiluk nwun ndi̶ghi̶n wasika ni kas, amma a po nkaa mbii ɗi wun mmak tang ni, ɓe wun mmanshii kì̵ ni zak. Wan canciin nee, wun mmanshii kì̵ ni riret.
47001014	Kaaɗi wuu ten wu manshii kì̵ ni lee si nee, wun mmak canjagham shi mun, kaaɗi mumun ncanjagham shi wun si zak, parɗi Daa funu Jesu wurin nj`i ndi̶ghi̶n yil ɗiisi zak.
47001015	A mpeeɗi gyet wan naa ni ret aasi, a ni le ɗang gyet wan ki̶ riɓet so pe wun ɗi nshee, mpeku wu kat ɗiiret ɗi kaa yit vul si.
47001016	Wan ki̶n riɓet taa pe wun ɗi, a ar so mMasidoniya, ki̶ katɗang wan so mMasidoniya ni, ɓe wan nj`i taa pe wun ɗi zak, mpeku wu sel wan ɗi a ar so nyil nJudiya.
47001017	Ashee! kaaɗi jí wan riɓet c`in ki̶si, ɓe wan c`in a mbii ɗin nkan mmi̶ni aa? Aa koo, wu pan ne wan ki̶n c`in mbii a buu-buu, kaaɗi gurum mu yil ni moo c`in si ye? Ɗi wan nsat nee, "Ii" ɗangɓe aɓwoon, ɓe wan waa baa sat ne, "waash" zak aa?
47001018	Kaaɗi Naan wuri a nguzeen si, ɓe po ɗi muu sat nwun, ba ni a "Ii" ki̶ "waash" kas.
47001019	Po ɗi gyet Silas ki̶ Timoti ki̶ wan, mu sat nwun nkaa Jesu Kristi làa kì̵ Naan, ɓe ba po mi̶ni a Ii, koo waash kas. Amma ndi̶ghi̶n Naan, ɓe koo a pi̶rang ye, ɓe po mi̶ni a "Ii"
47001020	Mpeeɗi po ɗi Naan wuri tuwoorpo mo jir, ɓe mo gampo mi̶ni mo a ndi̶ghi̶n Jesu, ki̶ a mpee Jesu ɗangɓe muu sat nee, "Amin" zak mpeku mo le Naan ɗi a ɗiiɗes.
47001021	A Naan ɗi wuri bi̶lip mun leɗik, a wuri le mun ashak ki̶ wun ndi̶ghi̶n Kristi.
47001022	Wuri las alama fi̶ri nkaa mun, nee mun a mi̶ri mo. Wuri cín Riin fi̶ri ɗiiɓang mmun ndi̶ghi̶n putughup funu mo, mpeku Riin ni kám ɗi mmun mbii ɗi wuri kì̵ le ni mmun akiyeen.
47001023	Amma wan pet Naan a langting fi̶na nee, mbii ɗi jí ni le ku wan nook so nKoronti ni, a mpeku taji wan lejeel nwun kas.
47001024	Ba muu gung a mpeku mu leting ɗi nwun nkaa mbii ɗi wu cínzeen nni kas koo diɓen, mpeeɗi wuu ɗar ɓal-ɓal ndi̶ghi̶n cínzeen ni. Amma muu c`in ɗak ashak ki̶ wun, mpeku wu kat retnyit ɗi.
47002001	Wan kì̵ lepan ndi̶ghi̶n putughup fi̶na nee, ba wann mbaaso pe wun ɗi kas, mpeku taji wan wat putughup nwun.
47002002	Katɗang ɓe wan wat putughup nwun, ɓe a we ɗee ɗi a ɗi wurin nle retnyit nwan ye? A wun nyem ɗi wan wat putughup nwun, ɓe a wun ncaa nwan.
47002003	A mpeemi̶ni, ɓe wan ran wasika ni nwun, mpeku katɗang wan j`i pe wun ɗi, ɓe taji wan kat mee mbii wat putughup mɓut nwun, nyem ɗi wu le retnyit nwan kas. Wan cínzeen nwun jir nee, retnyit fi̶na ni a muu jir zak.
47002004	Wan ran wasika ni nwun a shi putughup ɗiiwuwat hakyeng, ki̶ shi yitmwaan, ki̶ jeel ɗes zak. Wan ran wasika ɗiisi, ba a mpeku wan wat putughup ɗi nwun kas, amma a mpeku wu man ɗi nee, wan wal nwun zam.
47002005	Katɗang ɓe mee ngo kì̵ wat putughup mmee gurum, ɓe ba ngo mi̶ni wat a putughup mi̶na ɓejee ɗak kas, amma wuri wat a putughup muu, koo a putughup mu pak fuu mo. Ba ɗyen nwan nsatpo shiɓal nkaa ngo mi̶ni kas.
47002006	Mpee kiyeet kì̵ ngo mi̶ni, ɓe kar ɗi wun kì̵ ten cín nwuri, ni mak.
47002007	Amma yaksi, ɓe ngyal wu fwo ɗi ngwar mi̶ni, mpeku wu ɓam wuri ɗi, mpeku taji putughup ɗiiwuwat fi̶ri ni waa si̶ghi̶t daampee nwuri hakyeng.
47002008	Mpeemi̶ni wan ɗang pe wun, wu si̶ghi̶t wu kám wal fuu mon nwuri.
47002009	Gyet wan ran wasika ni nwun, a mpeku wan kyam wun ɗi, ku wan man ɗi nee, kyet wun a nyem c`in mbii mo, ndi̶ghi̶n ɗyen jir wa?
47002010	Koo ngo ɗiiɗang ye ɗi wu fwo nwuri, mpee mee ɗiibish ɗi wuri c`in, ɓe wan nfwo ngo ni aasi zak. Katɗang ɓe mee mbii mu fwo ni ɗi, ɓe wan nfwo ngo mi̶ni a mpee wun, mpee ɗiiret kì̵ Kristi.
47002011	Mpeku taji Shetan kat mee li̶ɓet ndi̶ghi̶n mun kas, mpeeɗi ba seen fi̶ri ɗiibish mo a ɗiisi̶sok mmun kas.
47002012	Kaaɗi wan baaj`i nTrowas mpee satpo nkaa Kristi ngurum mo, ɓe wan kat Daa wuri kì̵ wang ar mpee wan.
47002013	Jir ki̶si, ɓe ba putughup fi̶na ni kat retnyit kas, mpeeɗi ba wan kat ɗyemni̶ghi̶n fi̶na Titus ɗi mpeemi̶ni kas. Mpeemi̶ni ɓe gyet wan sat ɗang-mukaat mmo, ɓe wan ɗel so nyil Masidoniya.
47002014	Wan pi̶lang Naan, ɗi a wurii sel mun shidaar-shidaar, ku mu ɗee ɗi a koghorong mo, mpee ɗiiret kì̵ Kristi. A shi mun, ɓe wuri pweer man kì̵ Kristi ɗi ni a kaa mbii ɗiiɗu shang-shang si, koo a mpee ɗiiɗang ye.
47002015	Mpeeɗi pe Naan ɗi, ɓe mun a kaa ɗu ɗiishang mo, mu Kristi, mpee nyem ɗi mo kat ɓam, ki̶ nyem ɗi mo a ar lagham.
47002016	A mu peekyes ni nɗiisi, ɗu ɗiivul ni a ɗu ɗii mu wam, mu muut ɗi nii so a peelagham. Amma a mu ɗin nshee ni nɗiisi, ni a fuwaap ɗiishang mu seen ɗi nii so a peeseen. A we mmak mang toghon kì̵ mbii ɗiisi mo ye?
47002017	Mpeeɗi ba mun a kaa pak gurum ɗi moo satpo Naan ni a mpee kat li̶ɓet mu shaghal kas. Po munu ni a mi̶ndong, mbii ɗi Naan wuri sat mmun, ɓe muu sat a po mi̶ni ntoghom kì̵ Naan aasi, ndi̶ghi̶n Kristi.
47003001	Yaksi, ɓe mun nwaa mu ɗoghom kwoop a káa funu zak aa? Kyet muu riɓet mee wasika ɗi mun nkwoop wun ɗishik, koo ɗi wuwun nkwoop mun ɗishik, kaaɗi pak gurum moo c`in si wa?
47003002	Wun shikáa fuu, a wun a wasika funu, ɗi mon nkwoop mun ɗishik ni. Mo kì̵ ran ni ndi̶ghi̶n putughup fuu mo, mpeku koo weye wuri man ni ɗi, ki̶ ku wuri tang ɗi zak.
47003003	Ni kám agaak nee, a Kristi shikáa fi̶ri wuri ran wasika ɗiisi ni mo ndi̶ghi̶n putughup fuu mo, ɗangɓe wuri lop ni nsar funu. Ba mo ran wasika ɗiisi ni a shi ing kas, ki̶ ba mo ran ni a nkaa sulet mu jwak kas. Amma mo ran ni a ndi̶ghi̶n putughup kì̵ gurum mo, shi Riin kì̵ Naan ɗi wurin mmeen har ngaa-ngaa.
47003004	Muu satpo mi̶ni, a mpeeɗi mu cínzeen nNaan ndi̶ghi̶n Kristi.
47003005	Ba mee mbii ndi̶ghi̶n mun, ɗi ni mak le ku mu sat nee, mu c`in mbii ɗiisi mo a shikáa funu kas. Ɗak ɗiisi ni a iiko ɗi muu mak c`in pak mbii mo, put a pe Naan ɗi.
47003006	Mpeeɗi a wuri le ku mu ɗee a nyem c`in ɗak mu ɓi̶lemcuk shi toghom kì̵ Naan ɗiipoo, ba a shi Waar ɗiiriran mo kas, amma a shi Riin. Waar ɗiiriran nii j`i ki̶ muut, amma Riin mu Naan wurii cín seen.
47003007	Gyet mo ran Waar kì̵ Mosis ni mo a nkaa sulet mu jwak mo, ki̶ kaaɗi gyet Naan cín Waar ni mo mMosis, ɓe ɗiiɗes mu Naan j`i put agaak. Koo ɗi gyet mi̶lep mu yit kì̵ Mosis nii kyes, ɓe ba gyet nyem Yahudi mo mak ti̶ghi̶r yit furu mo nkaa yit kì̵ Mosis kas, mpee peeɓang ɗi ni ɗes ni. Katɗang ɓe gyet Waar mu Mosis ɗi nii j`i ki̶ muut ni j`i aa ɗiiɗes aasi.
47003008	Ɓe ni a ting ɗak mu Riin mu Naan nin nɗes met mu Waar ni.
47003009	Mpeeɗi katɗang ɓe mo le ɗak mu Waar ɗi nii j`i ki̶ lagham a ɗiiɗes, ɓe azeen-nzeen ɗak mu Riin ɗi nin nj`i ki̶ ɗiiret mu Naan, ni a ɗiiɗes met ɗak mu Waar ni hakyeng.
47003010	Ndi̶ghi̶n ɗiisi, ɓe mu naa nee, mbii ɗi gyet ni a ɗiiɗes, ɓe mbii ɗi nin ntong ɗi har ngaa-ngaa ni fes met ɗi gyet yam ni.
47003011	Katɗang ɓe mo kám ne, mbii ɗi nin ndung ɗel so a ɗiiɗes, ɓe mbii ɗi nin ntong ɗi har ngaa-ngaa nin nɗen ki̶ ɗiiɗes met ɗi nin ndung ɗel so ni, ɗes hakyeng.
47003012	Mpeeɗi mun ki̶ canciin ndi̶ghi̶n po ɗiiret ni aasi, ɓe muu satpo funu shiɓal agaak hakyeng.
47003013	Ba mun a kaa Mosis si kas, ɗi gyet wuri paa yit fi̶ri shi fuwaat, mpeku taji nyem Yahudi mo naa kyes kì̵ ɗiiɗes, mu mi̶lep mu yit fi̶ri ɗi nin nɗel so si kas.
47003014	Mpeeɗi gyet pan furu ni mo a ɗiidudughur har mpee cicinsi. Katɗang ɓe mo ɗoghom tang po Naan ɗiisi̶ghi̶r, ɓe fuwaat paapee ɗiisi ni paa ni, ki̶ ni kuɗi, a ɗiipi̶paa pe mo ɗi. See katɗang gurum cínzeen nKristi ɓejee, ɗangɓe mon mmak mang fuwaat ni baa ki̶ ni.
47003015	Azeen-nzeen har cicinsi, katɗang mo ɗoghom tang Waar mu Mosis ni mo, ɓe fuwaat ɗiisi, nii paa putughup furu mo ɗi vit.
47003016	Amma katɗang mee gurum cighi̶r pe Daa ɗi, ɓe abet, mo mang fuwaat ni baa ki̶ ni aku pe ngo ni ɗi.
47003017	Daa wuri a Riin, ki̶ peeɗi Riin kì̵ Daa ni ɗi, ɓe gurum mo ɗee a mukáa furu.
47003018	Yaksi, mun nyemso ndang Jesu mo jir, ɓe mo kì̵ mang fuwaat ɗi ni paa yit funu mo baa ki̶ ni aku. Yaksi ɓe gurum moo naa a ɗiiɗes kì̵ Daa ndi̶ghi̶n tong funu mo, ki̶ wuri cighi̶r ki̶ mun, ku mu ɗee ɗi kaa wuri si, ndi̶ghi̶n ɗiiɗes fi̶ri ɗi ni nkaa wurang. Ɗiisi ni put a pe Riin mu Naan ɗi wuri a Daa.
47004001	A Naan wuri cín ɗak mu satpo fi̶ri ɗiiret mo mun ndi̶ghi̶n ɗiiret mu kussuk fi̶ri. Mpeemi̶ni, ɓe taji ni waam wun kas.
47004002	Mu kwar c`in ɗak ɗiibish mo, ki̶ mbii naashoop ɗii a si̶sok, ki̶ mbii ɗi moo le naashoop ngurum mo jir. Ba mun nc`in ɗung ngurum mo, koo sat ɗung nkaa po kì̵ Naan kas. Amma mu sat zeen ni agaak, mpeku koo weye, ɓe wuri naa zeen funu ni ɗi, ndi̶ghi̶n ɗyen fi̶ri, nyit kì̵ Naan.
47004003	Katɗang ɓe po kì̵ Naan ɗi muu sat ni a ɗiipi̶paa, ɓe ni a pi̶paa a mpee nyem ɗi mo a ar lagham ɓejee ɗak.
47004004	Ba mo cínzeen kas, a mpeeɗi mishkagham ɗiibish mu yil ɗiisi wuri kì̵ paa yit furu mo, mpeku taji mo naa peeɓang mu po ɗiiret mu Kristi kas, ɗi wuri a ɗiimi̶ndong kì̵ Naan.
47004005	Mpeeɗi ba muu satpo ni ngurum mo a nkaa sun funu kas, amma muu sat a po nkaa Jesu Kristi, ɗi wuri a Daa, ki̶ mun shikáa funu ɓe mu ɗee a ki̶rom fuu mo mpee sum kì̵ Jesu.
47004006	Naan wuri kì̵ ten sat nee, peeɓang ni put a ndi̶ghi̶n peenkoo, ku ni ɓangpee ɗi. A wuri le ku ni ɓang putughup funu mo, mpeku ni cín peeɓang ɗi mmun, ki̶ mpeku mu man ɗiiɗes kì̵ Naan ɗi, ndi̶ghi̶n yit kì̵ Jesu Kristi.
47004007	Mun ki̶ long ɗii mu Riin kì̵ Naan ni, a ndi̶ghi̶n tughulwan. Shii kì̵ mi̶ni, a sun funu mo, mpeku mo kám iiko ɗiiɗes ɗiisi ni ɗi, agaak nee, ni a mu Naan, ki̶ ba ni a munu kas.
47004008	Moo ti̶reng mun koo a nkoghop ɗiiɗang ye, jir ki̶si, ɓe ba mo mpyan mun kas. Moo wuk mun, jir ki̶si ɓe ba ki̶i̶rmuut yaa mun kas.
47004009	Gurum mo lejeel mmun, jir ki̶si, ɓe pak gurum moo wal mmun. Moo hi̶r mun car nyil, jir ki̶si, ɓe ba mu murap kas.
47004010	Koo a pi̶rang ye, ɓe mun a ndi̶ghi̶n jeel mu muut, kaa kiyeet kì̵ muut ɗi gyet Jesu c`in si, mpeku gurum mo naa mi̶se kì̵ Jesu ni ɗi ndi̶ghi̶n sun funu mo.
47004011	Kaaɗi mun ɗi mmeen si, ɓe muu tong a tong mu muut mpee Jesu, mpeku mo kám mi̶se kì̵ Jesu ni ɗi, ndi̶ghi̶n sun funu, ɗi mo a mu muut si.
47004012	Ɗiisi ni kám nee, muut ni nkaa c`in ɗak ndi̶ghi̶n mun, amma seen ni nkaa c`in ɗak ndi̶ghi̶n wun.
47004013	Mo kì̵ ten ran ndi̶ghi̶n takarda kì̵ Naan nee, "Wan cínzeen, a ni le ɗangɓe wan katpo". A mpeeɗi mun mu cínzeen nNaan aasi, a ni le ɗang muu katpo zak.
47004014	Mu man nee, ngo ɗi wuri yaghal kì̵ Daa Jesu a peemúut, wurin nyaghal ki̶ mun ashak kì̵ Jesu aasi zak, ki̶ wurin nj`i ki̶ mun ashak ki̶ wun ntoghom fi̶ri zak.
47004015	Mbii ɗiisi mo jir a mpee wun, mpeku ɗiiret kì̵ Naan ni wul ɗi mɓut ngurum mo ɗes, ki̶ mpeku gurum mo ɗes mo pi̶lang Naan ɗi mpee ɗiiɗes fi̶ri.
47004016	Mpeemi̶ni, ɓe ba ni waam mmun kas. Koo ɗi mun ki̶ sun ɗi ni a mu gurum, ɗi nii wam, amma jir ki̶si, ɓe koo puus ɗiiɗang ye, ɓe moo le riin funu mo ɗee a ɗiipoo.
47004017	Mpeeɗi rep jeel ɗi muu shwaa ni a mpee rep pee lee ɗak, nin nki̶lak ki̶ ɗel so, ki̶ nin nj`i ki̶ ɗiiɗes ɗi ni so ngaa-ngaa, ɗi ni met mu sat, ni met jir.
47004018	Ba muu leyit funu mo nkaa mbii ɗi gurum moo naa ni yaksi kas, amma muu leyit funu mo a nkaa mbii ɗi ba mu mak naa ni yaksi si kas. Mpeeɗi mbii ɗi gurum mo mak naa mo shi yit yaksi, ɓe a mo a mbii ɗi mon nki̶lak ki̶ ɗel so. Amma mbii ɗi ba gurum mo mak naa mo yaksi shi yit kas, a mo a mbii ɗi moo tong ɗi har ngaa-ngaa.
47005001	Yaksi ɓe mu man nee, katɗang ɓe sun funu ɗi mun ki̶ mo ndi̶ghi̶n yil ɗiisi, mo wam, ɓe Naan wuri kì̵ ɗak mee sun funu ɗi mon ntong ɗi har ngaa-ngaa ndi̶ghi̶n ɗengnaan. A Naan wuri ɗak sun mi̶ni mo shikáa fi̶ri.
47005002	Ndi̶ghi̶n sun funu, ɓe muu gwaar gwan, ki̶ muu kyaghar, mpeku Naan cín sun funu ɗi mo a mu ɗengnaan si ɗi mmun.
47005003	Mpeeɗi katɗang Naan cín sun funu mi̶ni mo mmun, ɓe ba mo mmak kat mun ngum kas.
47005004	Kaaɗi mu kuɗi muu tong ndi̶ghi̶n sun funu ɗi ni a mu yil ni, ɓe muu gwaar gwan mpee jeel ɗi muu shwaa. Ba a mpeeɗi ne, muu riɓet a ɓàkshak ki̶ sun funu ɗi mo a mu yil ɗiisi kas. Amma muu riɓet ku Naan cín sun funu ɗi mo a mu ɗengnaan si mmun. Ɓe sun funu ɗi mo ki̶ seen si, mon nɗee ɗi a koppee kì̵ sun funu ɗi mo a mu muut yaksi.
47005005	A Naan wuri ɗak mun, mpee cighi̶r ɗiisi mo, ki̶ wuri kì̵ ten cín Riin fi̶ri mmun, ɗi ni ɗee a alama mu mbii ɗi wuri kì̵ ɗak mo le mpee mun.
47005006	Mpeemi̶ni, ɓe koo a pi̶rang ye, ɓe mun ki̶ cínzeen ndi̶ghi̶n putughup funu, ki̶ mu man zak nee, kaaɗi mu kuɗi ndi̶ghi̶n sun funu ɗii mu yil ɗiisi, ɓe ba mun ashak ki̶ Daa kas. Mu jong ki̶ wuri.
47005007	Muu tong ndi̶ghi̶n yil ɗiisi ni a shi cínzeen, ba a shi mbii ɗi muu naa mo shi yit kas.
47005008	Azeen-nzeen mun ki̶ cínzeen ndi̶ghi̶n putughup funu, ki̶ ɗyen mmun mɓàkshak ki̶ sun ɗiisi ni mo, mpeku mu tong ɗi ashak ki̶ Daa ntulu.
47005009	Mpeemi̶ni ɓe koo ɗi mun ɗi ndi̶ghi̶n yil ɗiisi, ki̶ koo a ndi̶ghi̶n yil ɗi nin ndung j`i, ɓe ɗyen mmun ku mu cín a mbii ɗi mo ret nNaan nyit.
47005010	Mpeeɗi ting, mun jir, mun nɗar ntoghom kì̵ mbiitong mu tokɗiyeel kì̵ Kristi, mpeku koo weye ɓe wurin nlap kwat mu ɗak ɗi wuri kì̵ cín mo, ɓe wuri kuɗi ndi̶ghi̶n shin mu yil ɗiisi. Kyet kwat ni a ɗiiret aa? Aa koo a ɗiibish ye?
47005011	A mpeeɗi mu manshii mu ki̶i̶r Daa, a ni le ɗang muu gung mpee dul gurum mo j`i pe Kristi ɗi. Ndi̶ghi̶n tong funu, ɓe Naan wuri man riret hakyeng, ki̶ muu canciin nee, wun wu man mun aasi zak, ndi̶ghi̶n putughup fuu mo.
47005012	Ba muu gung a mpeku mu waa mu baa mu sat mee ɗiiret ɗi nkaa sun funu mo pe wun ɗi kas. Amma muu kám a ar nwun, mpeku wu c`in retnyit ɗi shi mun, ki̶ mpeku wu katpee lappo ɗi nyem ɗi moo canjagham a shi ɗiiɗes furu mo. Ba a shi mi̶se furu mo kas si.
47005013	Mpeeɗi koo ɗi ba mun ɗi mɓut mi̶se funu mo kas, ɓe mi̶ni a mpee Naan, ki̶ katɗang mun ɗi ndi̶ghi̶n mi̶se funu mo, ɓe mi̶ni a mpee wun.
47005014	Yaksi, ɓe wal kì̵ Kristi nii se mulki ndi̶ghi̶n putughup funu mo mpee wun, ki̶ mu man azeen nee, mee ngo mi̶ndong wuri kì̵ muut mpee gurum mo jir. Mpeemi̶ni, ɓe gurum mo jir mo kyam muut zak.
47005015	Wuri muut a mpee gurum mo jir, mpeku nyem ɗi mo kì̵ lap seen fi̶ri, ɓe taji mo waa baa tong ɗi a mukáa furu zak kas. Amma see mo tong amu ngo ɗi wuri kì̵ muut mpee mo, ki̶ wuri waa baa yaghal a peemúut mpee mo zak.
47005016	Mpeemi̶ni, yaksi, ɓe ba mu kuɗi muu naa tong kì̵ gurum a shi yit ɗi mu yil ɗiisi kas. Jí muu naa Kristi a shi shin ɗi mu yil ɗiisi, amma yaksi, ɓe ba mu kuɗi muu naa wuri a shi shin ɗii mu yil si kas.
47005017	Koo ngo ɗiiɗang ye ɗi wuri tong ndi̶ghi̶n Kristi, ɓe ngo mi̶ni kì̵ ɗee a ɗiipoo. Mpeeɗi mi̶se fi̶ri ɗiisi̶ghi̶r mo kì̵ ɗel so jee, ki̶ koo meye ni kì̵ ɗee a ɗiipoo zak.
47005018	Mbii ɗiisi mo jir, a c`in kì̵ Naan, ɗi wuri cighi̶r ki̶ mun shaarlek fi̶ri mo, mpeku mu ɗee ɗi a shaar fi̶ri mo shi Kristi. Wuri cín ɗak ɗiisi mmun, mpeku mu cighi̶r ki̶ gurum mo, ɗi mo a shaarlek fi̶ri mo, mpeku mo ɗee ɗi a shaar fi̶ri mo zak.
47005019	A po ɗi mun nkaa sat ni ɗiisi nee, Naan wuri nkaa le gurum ɗi mo ndi̶ghi̶n yil ni, ku mo ɗee a shaar fi̶ri. Ba Naan wuri tang shikbish kì̵ gurum ni mo nkaa mo kas, ki̶ wuri kì̵ lepo mu cighi̶r ki̶ gurum ɗi mo a shaarlek fi̶ri mo, ku mo ɗee a shaar fi̶ri mo nsar funu zak.
47005020	Mpeemi̶ni, ɓe yaksi mun a jeplop mu Kristi mo, ɗi Naan wurii pi̶rep gurum mo a shi mun. Mu ɗang pu wun a koppee kì̵ Kristi, wu yit ku Naan wuri cighi̶r ki̶ wun, ku wu ɗee ɗi a shaar fi̶ri mo.
47005021	Wuri ɗi ba wuri man c`in mee shikbish kas, ɓe Naan le wuri mang shikbish funu mo, mpeku ndi̶ghi̶n wuri ɓe mu ɗee ɗi a nyem ɗin ndi̶re mo, nyit kì̵ Naan.
47006001	Kaaɗi mun muu c`in ɗak ashak ki̶ Naan zak, ɓe mu ɗang pe wun, mpeku taji wu lap ɗiiret kì̵ Naan wu le ni a mbii ɗiibuu kas.
47006002	Wu ki̶ling mbii ɗi Naan wurii kì̵ sat nee: "Kaaɗi pee mu c`in ɗiiret ni wul, ɓe wan nc`in ɗiiret nwugha. Kaaɗi puus ɓam ni j`i wul, ɓe wan mɓam wugha zak." Azeen-nzeen wan sat nwun nee, cicinsi ni a pee mu lap ɗiiret mu Naan! Ki̶ zak, cicinsi ni a puus mu kat ɓam pe Naan ɗi.
47006003	Ba mu le mee mbii canshii mmee gurum kas, mpeku taji mo ɓees ɗak funu ni kas.
47006004	Amma koo a ndi̶ghi̶n ar ɗiiɗang ye, ɓe muu kám ngurum mo azeen-nzeen nee. Mun a ki̶rom mu Naan mo, ki̶ muu kám nee, mun a ki̶rom kì̵ Naan mo shi gung ki̶ shwaajeel ɗes, ki̶ mwaan ndi̶ghi̶n mbii lejeel mo.
47006005	Muu shwaanas, ki̶ mo naa mɓwaghat mun, ki̶ muu tong mɓut nyemyaghal ki̶ ɓi̶lep mo, ki̶ ɗak mo ɗes, ki̶ tong shi gongpee, ki̶ tong ki̶ neen, ki̶ ciin saam zak.
47006006	Muu kám zeen funu shi mi̶se ɗiiret ki̶ man, ki̶ gung shi mi̶se ɗii mu naajeel ndi̶ghi̶n Riin Ɗiiɓang, ki̶ shi wal ɗiiɗes zak,
47006007	ki̶ shi po ɗi mo azeen-nzeen, ki̶ shiɓal kì̵ Naan. Mun ki̶ zeen ni, kaa leelek ɗin ndi̶re mo si, nsarse ki̶ nsarkul funu mo.
47006008	Gurum mo le mun a ɗiiɗes, amma pak moo waa lejeel mmun zak. Pak gurum moo kwoop mun, amma pak moo waa ɓees mun zak. Moo le mun a kaa nyemɗung mo si, amma mun a nyemsat zeen mo.
47006009	Gurum mo le mun a kaa ba mo man mun kas si, amma mun a ɗii mi̶man pe mmo. Mu ɗee kaa muu mumurap si, amma mun ɗiki̶ seen. Mo ni̶ram mun, jir ki̶si, ɓe ba mo twa mun kas.
47006010	Mu ɗee kaa mun aa putughup ɗiiwuwat si, amma ɓe mun a mɓut nretnyit shidaar-shidaar. Mu ɗee kaa nyemjeel mo si, amma jir ki̶si, ɓe muu le ku gurum mo ɗes mo kat long. Mu ɗee kaa ba mun ki̶ mee mbii kas si, amma jir ki̶si, ɓe koo mbii ɗiiɗang ye ɓe ni a munu.
47006011	Wun nyem Koronti mo, wu man nee, ba mu sok mee mbii nwun kas. Gyet muu satpo nwun agaak mbii ɗi mo ndi̶ghi̶n putughup funu jir.
47006012	Ba gyet mu nook sat nwun mbii ɗi mo ndi̶ghi̶n putughup funu kas. Gyet a wun wu nook sat mmun mbii ɗi mo ndi̶ghi̶n putughup fuu mo.
47006013	Wan ɗang pu wun kaa jep fi̶na mo si, mpeku wu woo mbii ɗi mo ndi̶ghi̶n putughup fuu mo mmun.
47006014	Taji wu ɓàlsuk ashak ki̶ nyem ɗi ba mo cínzeen nNaan kas. Mpeeɗi a me ɓàl ɗak ɗiiret ki̶ ɗak ɗiibish ye? Ki̶ a me ɓàl peeɓang ki̶ peenkoo ye?
47006015	Ba mee shaar ashak ɗi nnaar kì̵ Kristi ki̶ Shetan kas. A me ɓàl ngucínzeen, ki̶ ngo ɗi ba wuri cínzeen kas ye?
47006016	A me ɓàl Lu kì̵ Naan ɗiiɗes ki̶ lu k`um ye? Putughup funu mo a peeɗi Naan wurii tong ɗi, kaaɗi wuri kì̵ ten sat si nee: "Wan ntong ashak ki̶ mo, ki̶ wan mmwaan nnaar furu zak. Wan nɗee a Naan furu, ki̶ mon nɗee a nyem fi̶na mo zak.
47006017	Mpeemi̶ni ɓe wu pwat aku, mɓut nyem ɗi ba mo cínzeen kas, ki̶ wu ɓàkshak ki̶ mo zak, Daa Naan wuri sat aasi. Taji wu tung mee mbii ɗi ni a ɗiirap kas, ɗangɓe wan nlap wun.
47006018	Wan nɗee a puun fuu, ki̶ wun nɗee a jep fi̶na ɗiimish mo, ki̶ ɗiimat mo. A Daa ɗiiɓal met jir, wuri satpo mi̶ni."
47007001	Shaar fi̶na mo ɗi wan wal nwun, kaaɗi Naan wuri kì̵ ten tuwoorpo mbii ɗiisi mo mmun aasi, ɓe ni ret ku mu lesun funu mo ɗee a ɗiiɓang, ndi̶ghi̶n koo a mbii ɗiibish ɗiiɗang ye, ɗi nii wat nan funu mo, ki̶ riin funu mo zak. Ni ret ku mu ɗee a nyem ɗiiɓang mo riret ndi̶ghi̶n shiimwaan funu mo, mpee cín ɗiiɗes nNaan.
47007002	Wu wang putughup fuu mo mmun, mpeeɗi ba jí mu c`in mee mbii ɗiibish mmee gurum kas, ki̶ ba mu wat mee gurum kas zak. Ba jí mu seen a mee gurum kas.
47007003	Ba wan sat ɗiisi ni a mpeku wan le wun ɗi a nyemshikbish mo kas, amma wan satpo ɗiisi ni a mpeeɗi jí wan ki̶n ten sat nwun nee, mu wal nwun zam. Ki̶ koo ɗi a ndi̶ghi̶n muut, ki̶ koo ɗi mun ɗi ki̶ seen, ɓe mun ɗi ashak vit ndi̶ghi̶n putughup funu mo.
47007004	Wan cínzeen nwun azeen-nzeen, ki̶ wan ki̶n c`in roghop ɗes a shi wun zak. Har wu fes wu caa putughup fi̶na ni riret hakyeng. Jir ki̶ jeel ɗi muu shwaa ni, ɓe wan nkaa c`in retnyit ɗes zam.
47007005	Kaaɗi gyet mu so mu wul nyil mMasidoniya si, ɓe ba gyet mu kat mee pee ɓwot sun kas. Gurum mo cín jeel mmun ɗes, koo a ndi̶ghi̶n ar ɗiiɗang ye. Gurum mo ɓi̶lep ki̶ mun, ki̶ gyet ndi̶ghi̶n putughup funu mo, ɓe ki̶i̶rmuut ni ɗi zak.
47007006	Amma Naan wurii cínɓal ki̶ wurii caa putughup mu nyem ɗi ba moo ɓal mputughup kas. Gyet wuri c`in ɓal putughup funu mo shi j`i kì̵ Titus.
47007007	Ba a j`i kì̵ Titus ni ɓejee ɗak kas, amma ashak ki̶ ɗi gyet wu c`in caa putughup fi̶ri, har wuri sat mmun nee, wu kyaghar mpee naa wan, ki̶ wuu naajeel fi̶na, ki̶ ne, wun mɓwoon fi̶na zak. Po ɗiisi ni mo si̶ghi̶t le retnyit nwan ɗes hakyeng.
47007008	Koo ɗi gyet wan wat putughup nwun shi wasika ɗi wan ran nwun si, ɓe ba gyet ni daampee nwan, mpeeɗi wan ran wasika ni nwun kas. Gyet yam ɓe ni wat putughup nwan, mpeeɗi gyet wan naa nee, wasika nin wat putughup fuu mo zam. Koo ɗi gyet ni wat putughup nwan a mpee rep pee lee ɗak.
47007009	Amma yaksi wan kat retnyit. Ba ne mpeeɗi wasika ni le putughup fuu mo wat kas, amma a mpeku wu tuwap ɗi, mpee mbii ɗi mo le ku putughup fuu mo wat. Daa Naan wurii riɓet a kiyeet kì̵ wat kì̵ putughup mi̶ni, mpeeɗi nin nle ku wu tuwap. Mpeemi̶ni ɓe ba mu c`in a mee mbii ɗiibish nwun kas.
47007010	Mpeeɗi kiyeet kì̵ putughup ɗiiwuwat ɗi a Naan le, nii j`i ki̶ tuwap, ki̶ nii j`i ki̶ kat ɓam zak. Ba nii le ku gurum mak sat nee, "katɗang ɗin man oo!" kas. Amma putughup ɗiiwuwat mu yil ɗiisi, mi̶nii ki̶ j`i aa muut.
47007011	Wu naa, mbii ɗi Naan wuri kì̵ c`in ki̶ putughup ɗiiwuwat ni, ni le ku wu ɗak mi̶se fuu mo azeen-nzeen. Ki̶ ni le ku wuu riɓet kám agaak nee, ba gyet wu man mee mbii ɗiibish kas, har ni kì̵ le ku wu kat canciin. Nii le ku wu kat ɓal, ki̶ nii le ku wu kat gung ndi̶ghi̶n kar fuu zak. Mɓut mbii ɗiisi mo, ɓe koo a ndi̶ghi̶n ar ɗiiɗang ye, ɓe nii kám azeen-nzeen nee, wuu mwaan a ndi̶ghi̶n ɗiiret.
47007012	Koo ɗi gyet wan ki̶ ran wasika nwun, ɓe ba ni a mpee mee ngo ɗi wuri kì̵ c`in shikbish kas. Ki̶ ba ni a nkaa mee ngo ɗi mo c`in ɗiibish nwuri kas. Amma wan ran wasika ni, a mpeku ni kám ɗi nwun agaak ntoghom kì̵ Naan, wal fuu mpee mun.
47007013	A mpee mbii ɗiisi mo, ɗangɓe gyet putughup funu mo kat ɓal. Ba gyet ni ɓal a kwak funu mo ɓejee ɗak kas, amma mu kat retnyit ɗiki̶ ɗes, mpee retnyit kì̵ Titus, mpeeɗi gyet wun jir wuu kaat wuri shi retnyit.
47007014	Gyet wan ki̶n ten canjagham fuu nwuri, ɓe ba gyet mee naashoop yaa wan mpeemi̶ni kas. Mbii ɗi mu sat mo nwun si, mo azeen-nzeen. Canjagham funu ɗi mu sat nTitus nkaa wun, ni azeen aasi zak.
47007015	Wuri le putughup fi̶ri nkaa wun jir met ɗiiyam hakyeng. Kaaɗi gyet wuri pan nee, wun jir, wun a nyem ɗi wu lappo ɗi wuri sat mo nwun. Ki̶ wun kì̵ kaat wuri shi retnyit, ki̶ gyet wu c`in mbii ɗiiret wuri zak.
47007016	Wan kat retnyit mpeeɗi wan ki̶k nkaa wun riret hakyeng.
47008001	Ɗyemnaa mo, muu riɓet ku wu man po nkaa ɗiiret ɗi Naan wuri cín ni Eki̶lisya ɗi mon nyil mMasidoniya.
47008002	Koo ɗi jí mo kì̵ kyam mo shi jeel ɗiinaat, ki̶ mo nkaa shwaajeel mu mbii mo zak, ɓe jir ki̶si, retnyit furu ni ɗes. Ɓe ni le ku mo c`in mbii ɗiiret mpeeɗi mo cín mbii furu mo shi zughum, koo ɗi ba mo ki̶ mee mbii ɗes kas.
47008003	Wan man azeen nee, mbii ɗi mo cín ni a ntiit ki̶ ɓal furu, har ni met ɓal furu, mpeeɗi mo cín ni a shi riɓet kì̵ putughup furu mo.
47008004	Moo ɗang pu mun ɗes hakyeng nee, mu cín pee nɗun ki̶ mu leɗun mɓut nyem ɗi moo c`in ɓam mpee nyem Jesu mo si.
47008005	Har mo cín mbii mo ɗes met mbii ɗi muu lepan. Amma mo shee cín a putughup furu mon nDaa, ki̶ mun zak, ntiit ki̶ mbii ɗi Naan ki̶ riɓet ku mo c`in.
47008006	Kaaɗi mu naa ni ret, ɓe mu lop Titus so pe wun ɗi, mpeeɗi jí a wuri shee c`in ɗak ɗiiret ɗiisi ni ndi̶ghi̶n wun, ɓe ni ret ku a wurin nsi̶ghi̶t sekiyeen ki̶ ɗak ni.
47008007	Wun kì̵ sekiyeen ndi̶ghi̶n koo a mbii ɗiiɗang ye, har ndi̶ghi̶n cínzeen, ki̶ katpo, ki̶ man, ki̶ gung mbii mo ɗes, ki̶ wal ɗi wun ki̶ ni mpee mun. Ni ret ku wu sekiyeen ki̶ c`in ɗak ɗiiret mu cín zughum shi putughup mi̶ndong.
47008008	Ba wan ki̶n le a mee waar pe wun ɗi kas, amma ni a mpee kám gung ɗi nwun, mpeku wan man ɗi azeen nee, wal ɗi wun ki̶ ni, mpee ɓam niyee mo, ni azeen.
47008009	Mpeeɗi wun kì̵ man ɗiiret mu Daa funu Jesu Kristi, koo ɗi gyet wuri a ngulong, jir ki̶si, ɓe wuri lekáa fi̶ri ɗee kaa ngujeel si mpee wun. Mpeku ndi̶ghi̶n jeel fi̶ri ni, ɓe wu ɗee ɗi a nyemlong mo.
47008010	A pan mi̶na nkaa mbii ni nɗiisi, nin nret ku yaksi ɓe wu si̶ghi̶t kaghar mbii ɗi gyet wuu yaa c`in ni doghontagham si. Gyet a wun shee cín mbii, ki̶ wun kì̵ putughup mu cín mbii hakyeng.
47008011	Ni ret ku wu kyes kaghar ɗak ni shi riɓet kì̵ putughup fuu mo, ntiit ki̶ ɓal fuu, kaaɗi gyet wu shee c`in ni si.
47008012	Katɗang ɓe mee gurum ki̶ putughup ɗii mu cín mbiizughum, ɓe Naan nlap mbiizughum kì̵ ngo ni ntiit ki̶ mbii ɗi ngo ni cín nNaan. Ba Naan wurin ntang a mbii ɗi ngo ni nɗin nni kas.
47008013	Ba wan satpo mi̶ni a mpeku pak gurum mo nook cín mbiizughum, mpeku ni toghon ɗi wuwun kas.
47008014	Amma a mpeku mo le mbii mo ɗee ɗin ndi̶re, ɓe wu ɓam mo yaksi, shi mbii ki̶kat fuu mo, mpeeɗi ba mo ki̶ mee mbii kas. Mpeku katɗang parpuus ɗi wu táa njeel, ɓe mo ɓam wun ɗi zak. Ɗiisi ni a mpeku mo ɓàk mbii mo ɗi ntiit-ntiit.
47008015	Kaaɗi mo kì̵ ten ran ndi̶ghi̶n takarda kì̵ Naan si nee: "Ngo ɗi wuri kyak ɗes, ɓe ba nin ngyar ɗes a wuri kas, ki̶ ngo ɗi wuri kyak lee, ɓe ba nin ngyar kat wuri kas."
47008016	Wan pi̶lang Naan, ɗi wuri lepan ndi̶ghi̶n putughup kì̵ Titus, mpeku wuri ɓam wun ɗi, kaaɗi wan ki̶n c`in wun si.
47008017	Ba wuri lap ii a mpee ɗang funu ɓejee ɗak kas, amma wuri kì̵ fes lepan fi̶ri, mpeku wuri so pe wun shi pan mukáa fi̶ri.
47008018	Muu lop wuri so pe wun ɗi ashak ki̶ ɗyemni̶ghi̶n funu ɗi gurum moo fes cín ɗiiɗes nwuri, mpee satpo kì̵ Naan ndi̶ghi̶n Eki̶lisya mo jir.
47008019	Ba a mi̶ni ɓejee ɗak kas, amma Eki̶lisya mo bi̶lip wuri, mpeku wuri so ɗi ashak ki̶ mun, mpee so ki̶ mbiizughum ɗi muu cín ni, mpee le Daa a ɗiiɗes, ki̶ kám agaak nee, mun ki̶ putughup ɗi ni a mu ɓam zak.
47008020	Ba muu riɓet ku mee gurum kàss mun nkaa mbiizughum ɗiisi, ɗi gurum moo cín ni shi putughup mi̶ndong, ɗi mun nkaa c`in ni si kas.
47008021	Mbii ɗi muu riɓet nɗiisi, ku wu c`in mbii mo ɗi ndi̶re-ndi̶re, ba a ntoghom kì̵ Daa ɓejee ɗak kas, har ki̶ ntoghom kì̵ gurum mo jir zak.
47008022	Muu lop ɗyemni̶ghi̶n funu ashak ki̶ mo zak. Mun kì̵ kyam ɗyemni̶ghi̶n funu wuri yit mo ɗes, ɓe mu kat wuri a nguɗak zam ndi̶ghi̶n ar mo shini-shini. Yaksi ɓe wurii c`in ɗak ni waa met ɗiiyam zak. Wuri kì̵ c`in ɗak ɗiiret ni ɗes mpee ɓam wun.
47008023	Titus wuri a shaarmwaan fi̶na, ɗi wuri c`in ɗak ashak ki̶ wan mpee ɓam wun zak. Mpee ɗyemni̶ghi̶n funu ɗiisi mo, ɓe mo a nyem ɗi Eki̶lisya mo lop mo, mpeku mo lesum kì̵ Kristi ɗi a ɗiiɗes.
47008024	Mpeemi̶ni, ɓe wu kám wal fuu mmo, mpeku Eki̶lisya ni mo man ɗi azeen-nzeen nee, jagham ɗi muu can ni mpee wun, ni a ndi̶re azeen-nzeen.
47009001	Po nkaa cín ɓam mpee nyemso ndang Jesu mo, ɓe ba ni a ting ku wan ran mee po nwun nkaa ni kas.
47009002	Mpeeɗi wan man sekiyeen fuu, har wan ki̶ canjagham shi wun ntoghom ki̶ nyem Masidoniya mo. Wan sat mmo nee, gyet doghontagham ɓe Eki̶lisya ɗin Akaya wura kì̵ ten ɗak sat mpee cín ɓam. Riɓet fuu mpee cín mbiizughum ɗi wu cín ni ɓalkwak ngurum mo ɗes ndi̶ghi̶n mo zam.
47009003	Amma wan lop ɗyemni̶ghi̶n funu ɗiisi mo so pe wun ɗi, mpeku taji canjagham ɗi mu sat shi wun, nkaa mbii ɗiisi ni ɗee a mbii ɗiibuu kas, amma mpeku wu tong ɗi shi ɗak suk, ki̶ mbiizughum ni, kaaɗi gyet wan ki̶n sat nwun nee, wu tong shi ɗak suk si.
47009004	Mpeeɗi katɗang pak nyem Masidoniya ni mo yaghal j`i ashak ki̶ wan, ɗangɓe mo j`i kat ba wuu ɗak suk kas, ɓe naashoop nyaa mun, ki̶ nin nsi̶ghi̶t yaa wun met nwan zak, mpeeɗi muu cínzeen nwun.
47009005	Ni aasi ɓe wan naa nee, ni ret ku wan ɗang ɗyemni̶ghi̶n funu ɗiisi mo, mpeku mo shee so pe wun ɗi nwan nti̶leng, mpeku mo kyak mbiizughum ɗi gyet wuu tuwoor ne, wun ncín niɗi. Katbaa wan ki̶n so wul pe wun ɗi, ɓe mo kì̵ ten kyak mbiizughum ni mo. Ɓe ni kám nee, wu cín mbiizughum ni a shi riɓet ki̶ putughup fuu mo, ba a mee gurum leting nwun kas.
47009006	Taji wu mander kas nee, ngo ɗi wuri kop cirem ɗiɓen lee ndi̶ghi̶n maar fi̶ri, ɓe wurin nɗiip ɗiɓen ni a lee ɗak. Ngo ɗi wuri kop cirem ɗiɓen ɗes, ɓe wurin nɗiip ɗiɓen ni ɗes aasi zak.
47009007	Koo weye ɓe wuri cín mbii ɗi wuri ki̶ pan mputughup mpee cín ni, ba a shi putughup vul-vul kas, ki̶ ba a gurum mo le ting nwuri kas. Mpeeɗi Naan wurii riɓet a ngo ɗi wurii cín mbiizughum, a shi retnyit ndi̶ghi̶n putughup fi̶ri.
47009008	Naan wuri ki̶ iiko ɗi wurin ncín mbii mo nwun ɗes met mbii ɗi wuu riɓet mo. Mpeku koo a pi̶rang ye, ɓe wu kat mbii ɗi wuu riɓet mo, ɗi mpee suk fuu mo, ki̶ mpeku wu katpee cín mbiizughum ɗi shi putughup mi̶ndong mpee ɗak ɗiiret mo jir.
47009009	Kaaɗi mo ki̶ ran ndi̶ghi̶n takarda kì̵ Naan si nee: "Wurii cín mbii nyemjeel mo shi zughum ɗes, ki̶ shi putughup mi̶ndong. Ɗiiret fi̶ri nin ntong ɗi har ngaa-ngaa."
47009010	A Naan wurii cín cirem ngumaar, ki̶ a wurii cín mbiise mu se zak. A wurin ncín cirem nwun wu kop, ki̶ a wurin nle ku ni kàa wurang. Wurin nle ɗiiret nkaa ɗak fuu ɗin ndi̶re, ku ni ɗes ɗi hakyeng.
47009011	Wurin nle ku wu ɗee a nyemlong mo koo a ndi̶ghi̶n ar ɗiiɗang ye, mpeku wu naa ncín mbiizughum ɗi shi putughup mi̶ndong. Mbiizughum ɗi wun ncín ni, nin nɗee ngurum mo a mbii pi̶lang pe Naan.
47009012	Mpeeɗi ɗak fuu ɗiiret ɗiisi ni, ba ni ɓam a nyem kì̵ Naan mo ɓejee ɗak kas, amma ni waa si̶ghi̶t le ku gurum mo pi̶lang Naan ɗes zam.
47009013	Ɗak fuu ɗiiret ɗiisi ni kám nee, cínzeen fuu ni ɗar ɓal-ɓal hakyeng. Nin nle ku gurum mo le Naan a ɗiiɗes, mpee mbiizughum ɗi wu cín mo ashak ki̶ kaghar gurum ni mo shi putughup mi̶ndong. Ɓe ni kám agaak nee, wuu lappo ɗiiret mu Kristi ni azeen-nzeen.
47009014	A mpee wal ɗi gurum mo ki̶ ni mpee wun, ɓe mon nc`in aduwa mpee wun, mpeeɗi mo man nee, Naan wuri ki̶ cín ɗiiret nwun ɗes zam.
47009015	Wu yit ku mu pi̶lang Naan mpee zughum ɗi wuri cín mmun. Zughum ɗi ni met mɓal mu sat.
47010001	Wan Pool shikáa fi̶na, wan ɗang pu wun, mpee mi̶se mu puɗok ki̶ ɗiiret mu Kristi. Wan ɗi moo sat ne, wan a nguɗokpo titik, katɗang wan ashak ki̶ wun, amma ne wan ki̶n sat mbii mo nwun agaak, katɗang ba wan ashak ki̶ wun kas.
47010002	Wan ɗang pu wun, mpeku taji wu leting nwan satpo nwun shiɓal kas, katɗang wan j`i pe wun ɗi. Mpeeɗi wan man azeen nee, wan mak satpo shiɓal nyem ɗi moo sat ne, mbii ɗi muu c`in si ɓe ni a ɗak mu yil ɗiisi.
47010003	Koo ɗi muu tong a ndi̶ghi̶n yil ni, ɓe mbii ɗi mun nkaa c`in lek mpee ni, ba ni a mu yil ɗiisi kas.
47010004	Leelek ɗi muu c`in lek ɗishik, ba ni a mu yil ɗiisi kas. Amma leelek funu ni a iiko mu Naan, ɗi nin mmak shirip fwang ɗiiɓal mo.
47010005	Muu shirip po ki̶ nyem ɗi moo j`i ki̶ mbii langkáa nkaa man kì̵ Naan, ki̶ zak, muu shirip koo a fwang mu roghop ɗiiɗang ye ɗi nii daam man Naan ngurum mo. Ki̶ muu le ku koo a pan kì̵ weye, ɓe ni c`in ɗyen kì̵ Kristi ɗi zak.
47010006	Aɓwoon ɗi wun nkám agaak azeen-nzeen nee, wuu ki̶lingpo funu, ɓe mun ɗak sun funu riret mpee kar nyemcíi ki̶lingpee mo.
47010007	A me le ɗang wuu leyit fuu mo nkaa mbii ɗi mo a ɓwoon ye? Katɗang mee gurum ki̶ leshin ne, wuɗi a mu Kristi, ɓe ni ret ku wuri pan riret, ki̶ wuri man ne mun a mu Kristi zak.
47010008	Mpeeɗi koo ɗi wan canjagham ɗes shi iiko ɗi Daa wuri cín mmun, ɓe ni a mpeku mu ɗak wun ɗi, ba a mpeku mu shirip wun ɗi kas. Ba mee naashoop yaa wan kas.
47010009	Taji wu pan nee, wan ki̶n gung a mpeku wan leki̶i̶rmuut ɗi nwun shi wasika fi̶na ni mo kas.
47010010	Mpeeɗi pak gurum moo sat nee, mbii ɗi wurii ran ndi̶ghi̶n wasika fi̶ri ni mo toghon, ki̶ mo ɓal zam, amma katɗang gurum naa wurin nyit, ɓe ba shin fi̶ri ni ki̶ mee ɓal kas. Po ɗi wurii sat ni, ɓe ba nii koghop ni kas.
47010011	Ni ret ku nyemsatpo mi̶ni mo man nee, mbii ɗi muu sat ndi̶ghi̶n wasika, ɓe ba ni ɗik ki̶ mbii ɗi muu sat nwun nyit ki̶ yit kas, katɗang mu kaat ashak ki̶ wun.
47010012	Ba mu mak lekáa funu, koo mu kámkáa funu mo ntiit ki̶ nyem ɗi moo canjagham a shi sut furu mo kas. Mpeeɗi moo kám sut furu mo ki̶ shak, ki̶ moo kyamsut furu ki̶ shak zak. Nyem mi̶ni mo a mwen mo.
47010013	Ba mun ncanjagham ɗel peeɗi ni ret ku mu ɗar ɗi kas. Amma mu ɗar a nkaa pee ɗak ɗi Naan wuri ki̶ can ni mmun, ɗiisi ni ɓàl ki̶ ɗak funu ndi̶ghi̶n wun.
47010014	Wun a ndi̶ghi̶n pee ɗak ɗi Naan wuri ki̶ can mun, aasi ɓe ba jí mu canjagham mpee ɗak funu ɗik kas, kaaɗi gyet mu so ki̶ po mu Kristi ni nwun si.
47010015	Ba canjagham funu ni ɗel met mbii ɗi ni ret kas, ki̶ ba ni tuwaas ɗak ki̶ mee gurum mo kas. Amma mu canciin nee, a cínzeen fuu ni ɓul hakyeng, ɓe ɗak funu ndi̶ghi̶n wun, nin mɓul ɗes hakyeng zak.
47010016	Mpeku mu katpee satpo kì̵ Naan ɗi ndi̶ghi̶n yil ɗi mo a kiyeen fuu. Ba mu canjagham a shi peeɗi mee gurum ki̶ kyam c`in ɗak ɗi kas.
47010017	Amma kaaɗi mo kì̵ ran ndi̶ghi̶n takarda kì̵ Naan si nee, "Jir ngo ɗi wuri canjagham, ɓe ni ret ku wuri canjagham ni a shi mbii ɗi Daa wuri ki̶ c`in."
47010018	Mpeeɗi ba Naan wuri riɓet ngo ɗi wurii kwoop a shin kas, amma see a ngo ɗi Daa wurii kwoop ɓejee.
47011001	Wan canciin nee, wun gung ki̶ wan mpee rep mwen fi̶na si. Kussuk wu gung ki̶ wan!
47011002	Wan ki̶n c`in zughur nkaa wun mpee Naan. Wun a kaa reep ɗi ba wura ki̶ man mish kas. Wan ki̶n tuwoorpo mpee cín wun nɗik, kaa matpoo si pe mish fi̶ra ɗi, a Kristi wuri a mish fuu ni.
47011003	Amma wan ki̶n ki̶i̶r, taji ni yaghal ɗee a kaa gyet nw`oo num Iif shi seen fi̶ri ɗii mu ɗung si kas. Taji mo yaghal num wun, ki̶ mo mer ki̶ pan fuu mo nkaa wal ɗiiret, ɗi wun ki̶ ni mpee Kristi kas.
47011004	A me le ɗang katɗang mee gurum j`i satpo nkaa mee Jesu ɗi ɗik ki̶ po ɗi mun mu sat ni nwun ɓe wuu ki̶ling po mi̶ni ye? Wu pan nee riin mi̶ni ɗik ki̶ Riin kì̵ Naan ɗi wuu kat ni me? Ki̶ wu pan nee, mee po kì̵ Naan ni ɗi ɗik waa met po Naan ɗi wuu lap ni me?
47011005	Wan man azeen nee, ba wan a ɗiikat met jir ndi̶ghi̶n jeplop ni mo kas.
47011006	Meeɓe, ba wan man satpo riret kas, amma ɓe wan man satpo ɗiiret ni. Muu kám man ni nwun agaak koo a pi̶rang ye mɓut mbii mo jir.
47011007	Ashee, gyet wan c`in a mbii ɗiibish, mpeeɗi gyet wan sham ki̶ káa fi̶na, mpeku Naan wuri ɗiyeep wun ɗi kaaɗi wan satpo kì̵ Naan ni nwun shi zughum si wa?
47011008	Wan lap ɓam pu pak Eki̶lisya mo, mpeku wan c`in ɗak ɗi nnaar fuu. Wan mak sat nee, gyet wan hi̶r a long furu mo, mpeku wan ɓam wun ɗi.
47011009	Kaaɗi gyet wan ɗi ashak ki̶ wun, ɓe ba gyet wan ki̶ mee mbii kas, ki̶ zak, ba gyet wan lejeel mmee gurum kas. Mpeeɗi ɗyemni̶ghi̶n funu ɗi mo tong mMasidoniya j`i ɗi, a mo j`i cín wan mbii ɗi wan ki̶n riɓet mo. A mpeemi̶ni, ɗangɓe koo a ndi̶ghi̶n ar ɗiiɗang ye, ɓe ba wan le mee jeel wun kas. Kaaɗi ba gyet wan lejeel wun kas si.
47011010	Mpeeɗi wan man nee, po ɗi wan ki̶n sat ni a po mu Kristi azeen, ɓe ba mee ngo mak cíi canjagham nwan ndi̶ghi̶n yil Akaya kas.
47011011	A me le ɗang wan sat ki̶si ye? A mpeeɗi ba wan wal nwun kas aa? Naan wuri man nee, wan wal nwun zam.
47011012	Ɗak ɗi wan nkaa c`in ni, ɓe wan sat a nc`in a ni, mpeku wan shaghatpo mu canjagham ɗi jeplop ɗi moo sat ne, ɗak furu ni a ntiit ki̶ munu.
47011013	Kiyeet ki̶ nyem mi̶ni mo a jeplop mu ɗung mo. Moo c`in a ɗak ɗii mu numpee mo. Moo lekáa furu kaa mo a jeplop mu Kristi mo si, amma ba mo a jeplop Kristi kas.
47011014	Ba ni ɗee a mbii aapo kas, mpeeɗi koo a Shetan shikáa fi̶ri, ɓe wurii leshin kaa wuri a ngulop mu peeɓang si.
47011015	Mpeemi̶ni ɓe ba ni ɗee a mbii aapo kas, katɗang ɓe ki̶rom mu Shetan mo lesut furu, kaa mo a nyem c`in ɗak ɗiiret mo si zak. A peekyes ki̶ ni, ɓe mon nlap kwat furu mo ntiit ki̶ ɗak furu mo zak.
47011016	Wan ki̶n baa sat ɗi zak nee, taji mee gurum pan ne, wan a mwen kas. Amma katɗang wu pan ne, wan a mwen, ɓe wu lap wan ɗiisi kaa mwen ni si, mpeku wan kat pee can rep jagham ɗi diɓen.
47011017	Po ɗi wan sat si, ɓe ba wan sat a mee po ɗi Daa wuri lop wan kas, amma wan ki̶n satpo ni a kaa mwen si, wan ki̶n satpo mi̶ni a kyap.
47011018	Kaaɗi gurum mo ɗes moo can a jagham ɗii mu yil ɗiisi ɓejee ɗak si, ɓe wan canjagham ni aasi zak.
47011019	Wun nyem ɗi wu seen ɓe wuu gung ki̶ nyemmwen mo shi retnyit.
47011020	Mpeeɗi katɗang, ɓe mee gurum le wun kaa ki̶rom mo si, koo wuri hi̶hi̶r wun, koo wuri se li̶ɓet nkaa wun, ki̶ koo wuri kám a ɓal mu tughur nwun, ki̶ koo wuri ni̶nas wun, jir ki̶si ɓe wuu gung ki̶ ngo mi̶ni.
47011021	Ni shoop wan mpee lap ii, ne gyet mun ki̶ ɓal mpee c`in mbii ɗiisi mo kas, amma katɗang mee gurum ki̶ canjagham nkaa mee mbii, ɓe wan ki̶n satpo ni a kaa mwen si. Wan ncanjagham aasi zak.
47011022	Katɗang ɓe, mo a nyem Hiburu mo, ɓe wan a ngu Hiburu zak. Katɗang ɓe, mo a nyem Yahudi mo, ɓe wan a ngu Yahudi zak. Katɗang ɓe mo a dang ki̶ Abraham, ɓe wan a dang ki̶ Abraham zak.
47011023	Katɗang ɓe mo a ki̶rom mu Kristi mo, ɓe wan a ki̶rom mu Kristi zak. Wan katpo ni a kaa ngutar si! Mpeeɗi wan c`in ɗak ɗi ni ɗes met mumo ni. Mo ki̶ ɓwaghat wan le lushaghat, ki̶ wan shwaanas met mo sat zak. Wan ki̶n shwaajeel mo shini-shini har kus ki̶ muut zak.
47011024	Gyet yit paat, ɓe nyem Yahudi mo fwo ngwam nwan laarkun baapofeer.
47011025	Nyemnan-nan mu Rom mo si̶ram wan shi kám yitkun. Nyem Yahudi mo car wan shi ndi̶ng yit mi̶ndong, mpeku mo tu wan ɗi. Yitkun ɓe jirgi am, ni taa pyan ki̶ mun. Wan ki̶n kyam teer ki̶ wet nkaa am bahar.
47011026	Shidaar-shidaar ɓe wan a ar mwaan mo ɗes, ki̶ wan ki̶n naa muut shi yit fi̶na mɓut ndung mo. Wan ki̶n naa muut nsar kì̵ nyemwat mo, ki̶ wan naa muut nsar kì̵ dang funu mo zak. Wan ki̶ naa muut nsar kì̵ nyemk`um mo. Wan ki̶n naa muut ndi̶ghi̶n birni mo, ki̶ zak, wan ki̶n naa muut a naar yil mo. Wan ki̶ naa muut nkaa am bahar mo. Wan ki̶n naa muut nsar kì̵ ɗyemni̶ghi̶n ɗii mu ɗung mo.
47011027	Wan ki̶n shwaaɗak mo, ki̶ wan ki̶n shwaajeel mo, ki̶n nnaa nteer mmeen, ki̶ wan ki̶ shwaaneen zak, ki̶ neen am tu wan zak. Yit mo ɗes ba wan kat mee mbiise kas. Wan ki̶n shwaakut, mpee ciin mbiisup,
47011028	ki̶ pak mbii mo ɗes ɗiki̶ zak. Mbii ɗi mo daampee nwan, koo puus ɗiiɗang ye, ni a mpeeɗi wan ki̶n tap ki̶ Eki̶lisya mo jir si zak.
47011029	Katɗang ba mee ngo kat ɓal kas, ɓe ni le ku ba wan kat ɓal kas zak. Katɗang mee ngo taa pal ndi̶ghi̶n shikbish, ɓe ni shwal nwan zam.
47011030	Katɗang ɓe ni a ting ku wan canjagham, ɓe wan canjagham ni a nkaa mbii ɗi nin nkám agaak ne ba wan ki̶ ɓal kas,
47011031	Naan puun kì̵ Daa Jesu ɗi sum fi̶ri ni kat ɗiiret har ngaa-ngaa. Wuri man azeen-nzeen nee, ba wan ki̶n sat a ɗung kas.
47011032	Ndi̶ghi̶n yil nDamaskus, ɓe gofna ɗi wurin nder kì̵ mishkagham Aretas wuri shaghatpo fwang ɗin nDamaskus mo, mpeku mo yaa wan ɗi.
47011033	Mo le wan sham ndi̶ghi̶n kacik ɗiiɗes mmee fung mu fwang mu birni ni, har wan put kagham nsar fi̶ri.
47012001	Wan ncanjagham a ting, koo ɗi ba wan kat mee li̶ɓet ndi̶ghi̶n ni kas. Amma yaksi ɓe wan nsekiyeen ki̶ satpo nkaa sughun mo, ki̶ mbii ɗi Naan wuri woo mo nwan.
47012002	Wan man mee gurum ndi̶ghi̶n Kristi ɗi gyet Naan mang wuri kàa ki̶ wuri ndi̶ghi̶n ɗengnaan ɗiikun. Ni wul a ɓit mo kaghapaat baafeer yaksi. Kyet, gyet Naan kàa ki̶ wuri a ndi̶ghi̶n nan mu yil ɗiisi aa? Ɓe ba wan man kas, amma Naan man.
47012003	Wan man nee, mo mang gwar ni kàa ki̶ wuri a mparadayis. (Shii kì̵ mi̶ni a peeɗi Naan ɗi). Kyet a shi nan mu yil ɗiisi aa? Koo ba a shi shin mu yil ɗiisi kas aa? Ɓe ba wan man kas, amma Naan wuri man.
47012004	Wuri ki̶ling mbii mo, ɗi ba mon mmak sat mo shi po kas, ki̶ mbii ɗi ba gurum mo mak sat shi li̶po kas zak.
47012005	Wan ki̶n canjagham a shi gwar ɗiisi. Ba wan ki̶n canjagham a shi káa fi̶na kas. Amma wan ki̶n kám a ciin ɓal fi̶na agaak.
47012006	Koo ɗi wan riɓet canjagham ni, ɓe ba wan ɗee a mwen kas, mpeeɗi wan ki̶n sat azeen. Amma ba wan canjagham kas, mpeku taji mee gurum lepan nkaa wan, waa met mbii ɗi wurii naa wan ki̶n c`in mo, ki̶ mbii ɗi wurii ki̶ling pu wan kas.
47012007	Mpeku taji wan ɗiyeep káa fi̶na mpee sughun ɗiiɗes ɗiisi ɗi Naan kì̵ kám mo nwan kas. Amma mo le mee hi̶r ndi̶ghi̶n san fi̶na, ɗi ni ɗee a mee shwal pe wan ɗi, ngulop kì̵ Shetan wurii daampee nwan, mpeku taji wan canjagham ki̶ san fi̶na kas.
47012008	Wan ki̶n ɗang pu Daa yit mo kun, mpeku wuri shang mbii ɗiisi ni baa ki̶ ni aku.
47012009	Amma Daa wuri sat nwan nee, "Ɗiiret fi̶na ni mak wugha. Mpeeɗi a ndi̶ghi̶n ciin ɓal mu gurum, ɗangɓe mon naa gam ki̶ iiko fi̶na." Mpeemi̶ni ɓe wan si̶ghi̶t canjagham ndi̶ghi̶n ciin ɓal fi̶na ni. Mpeku iiko mu Kristi ni tong ɗi ndi̶ghi̶n wan.
47012010	Aasi ɓe wan ki̶n kat retnyit ndi̶ghi̶n sum mu Kristi, mpee ciin ɓal fi̶na ni, ki̶ kàss ɗi moo c`in nwan, ki̶ mbii daampee mo, ki̶ jeel mo, ki̶ luk mo shini-shini, mpee Kristi. Mpeeɗi katɗang ba wan ki̶ ɓal kas, ɓe wuri cínɓal nwan.
47012011	Wan ki̶n lesan ɗee a kaa mwen si, amma ɓe a wun wu le ku wan ɗee a mwen ni. Gyet ni ret ku a wun, wun nkwoop wan, mpeeɗi ba wan a ɗiikat met jir ndi̶ghi̶n jeplop ni mo kas, koo ɗi ba wan a mee mbii kas.
47012012	Naan c`in mbii lukshik ki̶ mbii aapo mo, ki̶ ɗak ɗiinan-nan mo shi wan, kaaɗi wan gung mpee c`in ɗak fi̶na mo shidaar-shidaar. Ɗak mu mbii aapo ɗi mo kám agaak nee, wan a ngulop azeen-nzeen.
47012013	Wan ki̶n c`in a me, kaghar Eki̶lisya ni mo ye? Ɗiiba wan ki̶n c`in mi̶ni nwun kas ye? Aa koo a mpee ɗi ba gyet wan le mee toghon nwun kas aa? Ɓe wu fwo ɗi nwan.
47012014	Yaksi ɓe wan ki̶n ɗak san mpee so pe wun ɗi, ɓe a so ɗiikun pe wun ɗi mmi̶ni. Ba wan le ku wu kwat wan kas, mpeeɗi ba wan ki̶n tang a mee mbii pu wun ɗi kas, amma wan ki̶n tang a wuwun. Mpeeɗi ba a jep mon ntang mbii le mpee puun furu mo kas. Amma puun ni mon ntang mbii le mpee jep furu mo.
47012015	Nin nret nwan nyit zam, mpeku wan cín mbii ɗi wan ki̶ ni jir, ki̶ san fi̶na zak, mpee ɓam wun. Wan wal nwun ɗes, amma ɓe wun wu wal nwan a lee ɗak aa?
47012016	Wu man azeen nee, ba gyet wan lejeel wun kas. Amma mee gurum sat nee gyet wan si̶seen nkaa wun, ki̶ wan lecip mu numpee wun zak.
47012017	Kyet wan ki̶n kyam seen a wun shi numpee mɓut nyem ɗi wan lop mo so pe wun ɗi wa?
47012018	Gyet wan ɗang Titus, ku wuri so pe wun ɗi, ashak ki̶ ɗyemni̶ghi̶n funu ɗiisi. Kyet, gyet Titus wuri lap mee mbii pu wun ɗi wa? Ba a Riin kì̵ Naan ɗiimi̶ndong wuri sel mun weet kas aa? Ba mun weet muu c`in ɗak ni a ar ɗiimi̶ndong kas aa?
47012019	Ashee, puji ɗi ɓe wuu pan ne, mu j`i aa mee mbii langkáa mpee sun funu pe wun ɗi wa? Waash. Muu sat a po mu Kristi ntoghom kì̵ Naan. Shaar fi̶na mo, mbii ɗi muu c`in mo jir, ɓe muu c`in mo a mpee ɓam wun.
47012020	Mpeeɗi wan ki̶i̶r nee, meeɓe, katɗang wan so pe wun ɗi, ɓe wan nkat mi̶se fuu ni ɗik ki̶ mi̶se ɗi ɗyen nwan nkat wun ki̶ ni. Ki̶ zak, wun nnaa mi̶se mi̶na ni ɗik, ki̶ mi̶se ɗi ɗyen wun naa wan ki̶ ni. Meeɓe wan kat ɓi̶lep, ki̶ zughur, ki̶ tughup, ki̶ walnkáa, ki̶ ɗung ki̶ po ndagham-ndagham, ki̶ ɗiyeepkáa, ki̶ ciin tongriyang nnaar fuu.
47012021	Wan ki̶i̶r nee, katɗang wan mbaa nso pe wun ɗi, ɓe ba Naan fi̶na wurin nsham ki̶ wan ntoghom fuu kas. Katɗang Naan sham ki̶ wan ntoghom fuu, ɓe wan nkat putughup ɗiiwuwat, ki̶ gurum mo ɗes ndi̶ghi̶n wun. Nyem ɗi gyet mo ki̶ c`in shikbish yam, ɗangɓe ba mo ki̶ tuwap kas mpee mi̶se ɗiibish, kaa c`in ngaa, ki̶ kyaghar mu c`in mbii ɗiibish mo zak.
47013001	Wan ki̶n so pe wun ɗi, a ɗiikun nɗiisi. Mpeku mo man zeen ki̶ meepo azeen-nzeen, ɓe ni a ting ku mo kat langting mo vul koo kun.
47013002	Wan ki̶n gwak a nyem ɗi gyet mo c`in shikbish yam, ki̶ kaghar ni mo jir zak. Gyet wan ki̶n gwak mo, ɓe ba wan ɗi ashak ki̶ mo kas. Wan gwak wun kaaɗi gyet wan gwak wun ndi̶ghi̶n po fi̶na ɗiivul pe wun ɗi si, nee, katɗang wan mbaaj`i, ɓe wan ncín kar nyem ɗi jí mo c`in shikbish si, ki̶ kaghar ni mo.
47013003	Katɗang ɓe ɗyen nwun ku wu man azeen-nzeen nee, wan ki̶n satpo ɗiisi mo a shi iiko mu Kristi, ba ni ret ku wu man nee Kristi wuri ki̶ iiko ɗes. A wurin nkar wun, ki̶ a wurii kám iiko fi̶ri ndi̶ghi̶n wun.
47013004	Mpeeɗi koo ɗi gyet mo pwas wuri nkaa shiyeep, ɓe gyet a wuri cín shin ni mo pwas nkaa shiyeep ni, ɓe jir ki̶si, ɓe wuri ɗi ki̶ seen shi iiko mu Naan. Mun a nyem ɗi ba mun ki̶ ɓal kas, amma ndi̶ghi̶n iiko mu Naan shi Kristi, ɓe mun ɗi ki̶ seen, mpeku mu ɓam wun ɗi.
47013005	Wu kyamkáa fuu mo, ku wu man ɗi riret nee, kyet wuu mwaan a ndi̶ghi̶n cínzeen fuu ni mo wa? Wu kyamkáa fuu mo riret. Ba wu man nee, Jesu Kristi wurii tong a ndi̶ghi̶n wun kas aa? See koo katɗang wuu taa wu pal ki̶n ndi̶ng-ndi̶ng.
47013006	Muu riɓet ku wu man nee, ba mun mu taa mu kat kas.
47013007	Muu ɗang pu Naan ku taji wu c`in mee mbii ɗiibish kas. Muu ɗang pu Naan, ba a mpeku ni kám ɗi agaak ne, mun ki̶ se koghorong nkaa kyam ni kas, amma see a mpeku wun wu c`in mbii ɗiiret mo ɗi, koo ɗi wu naa kaa mun muu taa mu ki̶kat si.
47013008	Mpeeɗi ba ni mmak c`in ku mu c`in mee mbii nkaa zeen ni kas, amma see muu sat a zeen ni.
47013009	Muu kat retnyit, katɗang ba mun ki̶ ɓal kas, ki̶ wun ɗi ki̶ ɓal. Aduwa ɗi muu c`in ni a mpeku wu ɗee ɗi a ɗiigi̶gam.
47013010	Mpeemi̶ni, ɓe wan ran wasika ɗiisi so wun ɓe ba wan ɗi ashak ki̶ wun kas, a shiɓal ɗi Naan wuri cín ni nwan mpee ɗik wun, ba ni a mpee shirip wun kas.
47013011	Peekyes ki̶ ni, ɗyemnaa mo, ɗang mukaat. Wu ɗak mi̶se fuu mo. Wu ki̶lingpo fi̶na mo. Wu lappo ki̶ shak, ki̶ wu tongriyang ki̶ shak zak. Naan ɗi wuri a wal, ki̶ riyang, wurin ntong ashak ki̶ wun.
47013012	Wu tok ki̶ shak shi wal riret.
47013013	Nyem kì̵ Naan mo jir, moo tok ki̶ wun.
47013014	Ɗiiret kì̵ Daa Jesu Kristi, ki̶ wal kì̵ Naan, ki̶ shaar ashak ki̶ Riin Ɗiiɓang, mo tong ashak ki̶ wun jir. Amin.
48001001	Wan Pool, laalop kì̵ Jesu Kristi, ɗi ba a gurum mo pet wan, koo le kun ɗee a laalop fi̶ri kas, amma a shi riɓet kì̵ Jesu Kristi, ki̶ Naan puun, ɗi wuri yaghal ki̶ Jesu a peemúut.
48001002	Ɗyemnaa ɗi mo ashak ki̶ wan, moo lop tokshik furu mo so pe nyemso ndang Naan (Eki̶lisya) ɗi mo ndi̶ghi̶n yil nGalati.
48001003	Naan puun kì̵ Daa funu Jesu Kristi mo naa wun shi yit mu naajeel, ki̶ mo cín tongriyang nwun zak.
48001004	Jesu Kristi wuri cín shin fi̶ri mpee shikbish funu mo, mpeku wuri ɓam mun ɗi ndi̶ghi̶n ɓit ɗiibish ɗiisi mo, ntiit-ntiit ki̶ riɓet kì̵ Naan puun funu.
48001005	Ɗiiɗes ɗee pe wuri har ngaa-ngaa ki̶ ngaa-ngaa. Amin.
48001006	Ni aapo nwan zam, mpeeɗi wu cighi̶r ku wu kwar ngo ɗi wuri pet wun shi yit naajeel mu Kristi ki̶lak-ki̶lak aasi, mpeku wu so ɗi ndang mee po Naan ɗiici.
48001007	Azeen-nzeen ba mee po ɗiiret waa ɗee ɗi, ɗi ni waa met ɗi wuu ki̶ling pe wan ɗi kas. Amma pak gurum moo daampee nwun, ki̶ mo riɓet cighi̶r ki̶ po ɗiiret mu Kristi ni.
48001008	Amma koo ɗi a mumun, koo ɗi a mee ngulop kì̵ Naan tong a ɗengnaan sham, ɗangɓe wuri sat mee po ɗiiret ɗi nwun, ɗik kì̵ mbii ɗi muu ten mu sat nwun, ɓe gwar mi̶ni ɗee a mbii ɗiibuu-buu har vit.
48001009	Kaaɗi muu ten mu sat si, wan ki̶n baa sat ɗi nee. Katɗang mee ngusatpo ɗiiret ɗi nwun ɗik ki̶ ɗi muu ten mu sat nwun, ɓe wu yit ku gwar mi̶ni ɗee nder kì̵ tughup mu Naan har vit.
48001010	Wu pan nee, wan ki̶n tang a ɗiiɗes pe gurum mo ɗi aa? Aa koo a pe Naan ɗi ye? Koo wu pan nee, wan tang a tong ɗyen ngurum mo ye? Katɗang ɗi wan ki̶n tang a tong ɗyen ngurum mo, ɓe ɗi ba wan a ki̶rom kì̵ Kristi kas.
48001011	Ɗyemnaa mo, ɗyen nwan ku wu man nee, po ɗiiret ɗi gyet wan ki̶n sat ni nwun, ba ni put a pe mee gurum ɗi kas.
48001012	Mpeeɗi, ba gyet wan lap ni a nsar kì̵ mee gurum kas. Ki̶ zak, ba a mee gurum kám ni nwan kas, a Jesu Kristi shikáa fi̶ri, wuri woo ni nwan.
48001013	Wu ki̶lingpo nkaa shiimwaan fi̶na, ɗi gyet yam, ndi̶ghi̶n seyil nNaan mu nyem Yahudi mo, mɓít mi̶ni, ɓe wan cínjeel Eki̶lisya kì̵ Naan mo hakyeng, har gyet wan ki̶n gung mpeku wan tu ni ɗi.
48001014	Gyet ndi̶ghi̶n gang fi̶na mo, ɓe wan met mmo jir, mpee mwaan ndi̶ghi̶n waar kì̵ nyem Yahudi mo. Gyet wan c`in zughur mpee mwaan ndi̶ghi̶n waar mu puun fi̶na ɗi moo ten murap mo.
48001015	Amma Naan ɗi wuri ten bi̶lip wan yam-yam, akuɗang moo làa wan, ɓe ndi̶ghi̶n ɗiiret fi̶ri, ɓe wuri pet wan mpeku wan ɗee ɗi a mu wuri.
48001016	Ɓe ni ret nNaan wuri nyit har wuri kám Làa fi̶ri nwan, mpeku wan sat po ɗiiret ɗi nkaa wuri, nyem ɗi ba mo a nyem Yahudi mo kas. Ba gyet wan ɓeet mi̶ni ki̶ mee gurum kas.
48001017	Ki̶ zak, ba gyet wan kàa nJerusalem, pe jeplop kì̵ Jesu Kristi mo ɗi kas, ɗi gyet wuri shee pi̶rep mo baa ɗang wurii pet wan. Amma wan so yil Arebiya, aɓwoon mi̶ni ɓe wan waa baaso nDamaskus.
48001018	Aɓwoon kì̵ ɓit mo kun, ɓe wan kàa nJerusalem, mpeku wan naa Kefas ɗi. Wan tong ashak ki̶ wuri mpee teer mo kaghapaat baapaat.
48001019	Ba gyet wan waa kaat ki̶ memee ndi̶ghi̶n jeplop kì̵ Jesu mo kas. Gyet wan kaat aa Jemis ɗyemni̶ghi̶n kì̵ Daa, ɓejee ɗak.
48001020	Ntoghom kì̵ Naan, ɓe mbii ɗi wan ran nwun, ba mo a ɗung kas.
48001021	Aɓwoon mi̶ni, ɓe wan so nkoghop nyil nSiriya ki̶ Silisiya.
48001022	Ba gyet nyemso ndang Kristi ɗi mo ndi̶ghi̶n Yahudi ni mo man wan kas.
48001023	Moo ki̶ling a gurum mo nkaa sat ni nee, "Gwar ɗi jí wurii cínjeel mmun si, yaksi ɓe wuri nkaa satpo ngurum mo nkaa cínzeen ɗi gyet wurii gung mpee tu ni."
48001024	Mo kwoop Naan mpee wan.
48002001	Aɓwoon ki̶ ɓit mo kaghapaat baafeer, ɓe wan baakàa nJerusalem, ashak ki̶ Barnabas. Gyet wan mang Titus mpan ɗiki̶.
48002002	Wan kàa nJerusalem ni, a mpeeɗi Naan wuri woo nwan ne, wan kàa ɗi. Gyet ntiit ki̶ mi̶ni, ɓe wan kaat ki̶ nyem ɗiinan-nan ni mo a si̶sok, mpeku wan sat ɗi mmo, po nkaa po ɗiiret ɗi wan nkaa sat ni nyem ɗi ba mo a nyem Yahudi mo kas. Mpeku taji, ɗak ɗi gyet wan c`in ni ki̶ ɗi wan nkaa c`in ni yaghal ɗee a buu kas.
48002003	Amma Titus, ɗi wuri ashak ki̶ wan, koo ɗi wuri a ngu Heleni, ɓe ba gyet mo leting nwuri, ku mo can wuri ɗi kas.
48002004	Amma pak nyemso ndang Kristi ɗi mu ɗung si mo, mo tap j`i ɗel ndi̶ghi̶n mun, kaa nyemcoghol mo si, mpeku mo tap goghol mun, ku mo katpee ɗi mɓut mmun, ɗi mun ndi̶ghi̶n Kristi Jesu, mpeku mo le mu ɗee ɗi a ki̶rom furu mo.
48002005	Ba gyet mu cínpee mmo kas koo diɓen, mpeku mu tap ɗii zeen mu po ɗiiret ni ɗi mpee wun.
48002006	Amma mpee nyem ɗi mo lekáa furu mo a kaa mee mbii si, koo ɗi mo a we mo ye, ɓe ba ni daampee nwan kas. Ba Naan wurii shwatyit mmee gurum kas. Nyem ɗi wan ki̶n sat ni mmo, koo ɗi gyet mo a nyem ɗiinan-nan mo, amma ɓe jir ki̶si, ɓe ba gyet mo le mee mbii ɗik nkaa po fi̶na ni kas.
48002007	Kaaɗi mo naa nee, Naan wuri cín ɗak mu satpo ɗiiret ni nyem ɗi ba mo a nyem Yahudi mo kas nsar fi̶na, kaaɗi wuri cín ɗak mu satpo ɗiiret ni mPita mpee nyem Yahudi mo si.
48002008	Ɓe mo naa nee, Naan ɗi wuri cínɓal mPita, mpeku wuri ɗee ɗi a ngusatpo ɗiiret ni nyem Yahudi mo, a wuri cínɓal nwan zak, mpekun ɗee ɗi a ngusatpo ɗiiret ni nyem ɗi ba mo a nyem Yahudi mo kas.
48002009	Kaaɗi mo naa ɗiiret ɗi Naan wuri cín nwan, ɓe Kefas, ki̶ Pita, ki̶ Joon, ɗi gyet mo a nyemnan-nan mu nyemso ndang Naan ni mo, Eki̶lisya ni, mo cín sarse furu ɗii mu shaarshak nwan, ki̶ Barnabas. Mo sat nee, mun mu so mu satpo Naan ni nyem ɗi ba mo a nyem Yahudi mo kas, ku wuɗun, so ɗi pee nyem Yahudi mo.
48002010	Mo sat mmun nee, taji mu mander nyemjeel ɗi mon ndi̶ghi̶n mo kas, a mbii ɗi gyet wan ki̶n fes le putughup fi̶na mpee c`in ni mmi̶ni.
48002011	Amma kaaɗi Pita gyet kàa nAntiyok, ɓe wan selsar wuri nyit, mpeeɗi mbii ɗi gyet wuri c`in ni ba ni nkaa ar kas.
48002012	Akuɗang pak gurum mo tong pe Jemis j`i ɗi, ɓe wurii sese ashak ki̶ nyem ɗi ba mo a nyem Yahudi mo kas, amma kaaɗi das ɗiisi ni mo j`i wul, ɓe wuri kwar sese ashak ki̶ nyem ɗi ba mo a nyem Yahudi mo kas, mpeeɗi wurii ki̶i̶r nyem Yahudi mo.
48002013	Ashak ki̶ wuri, ɓe kaghar nyem Yahudi ɗi mo a nyemso ndang Jesu mo, ba mo ɗar nkaa zeen kas, kaa wuri si, har ki̶ Barnabas zak, wurin mɓwoon ki̶ mo ndi̶ghi̶n mwaan furu ki̶ putughup ɗiivul-vul ni.
48002014	Amma kaaɗi wan naa nee, ba moo ɗar a ndi̶re-ndi̶re nkaa zeen mu po ɗiiret ni kas, ɓe wan sat mPita, nnaar furu nee, "Katɗang wugha ɗi wugha a ngu Yahudi aa tong a kaa ngo ɗi ba wuri a ngu Yahudi kas, ɓe cirang ɗangɓe wughan nle ting nyem ɗi baa mo a nyem Yahudi mo kas, ku mo tong kaa nyem Yahudi mo si ye?"
48002015	Mun shikáa funu, mo làa mun a nyem Yahudi mo, ba a nyem shikbish kaa kaghar gurum mo si kas.
48002016	Amma mu man nee, ba gurum ki̶ ɗee a ɗiiɓang nyit kì̵ Naan, a shi ɗak ɗi wuri c`in ni ndi̶ghi̶n Waar mo kas, amma gurum kì̵ ɗee a ɗiiɓang, a mpee cínzeen ndi̶ghi̶n Jesu Kristi. Har mun, mu cínzeen ndi̶ghi̶n Kristi, mpeku wu ɗee ɗi a ɗiiɓang shi cínzeen nKristi, ba a shi mee ɗak ɗi muu c`in ni ndi̶ghi̶n Waar ni kas. Mpeeɗi, shi ɗak ɗi gurum c`in ni ndi̶ghi̶n Waar ni, ɓe ba gurum nkyam ɗee a ɗiiɓang nyit kì̵ Naan kas.
48002017	Amma muu gung ku mu ɗee ɗi a ɗiiɓang ndi̶ghi̶n Kristi. Katɗang mo waa kat a mumun a nyemshikbish mo, ɓe ni kám nee, Kristi wuri a mee ngulop mu shikbish shing? Waash ba aasi kas koo ɗiɓen!
48002018	Amma katɗang wan ki̶n ɗik, a nkaa mbii ɗi wan ki̶n ten nshirip mo, ɓe wan ki̶n kám káa fi̶na agaak nee, wan a ngushikbish.
48002019	Wan ki̶n ɗee a ɗiimumuut ndi̶ghi̶n Waar ni, mpeku wan tong ɗiiseen pe Naan ɗi.
48002020	Mo pwas wan ashak ki̶ Kristi. Ba a wan ki̶n tong ndi̶ghi̶n seen ɗiisi kas, amma a Kristi wurii tong ndi̶ghi̶n wan. Ki̶ seen ɗi wan ki̶ ni yaksi ndi̶ghi̶n nan ɗiisi, wan ki̶n tong a shi cínzeen ndi̶ghi̶n làa kì̵ Naan, ɗi wuri wal nwan, har wuri c`in shin fi̶ri mpee wan.
48002021	Ba wan kwar ɗiiret kì̵ Naan kas, mpeeɗi katɗang gurum ki̶ ɗee a ɗiiɓang nyit kì̵ Naan, a shi Waar mo, ɓe muut ɗi Kristi wuri muut ni, ni ɗee a buu mi̶ni ki̶ ba nii mee koghop ni kas.
48003001	Kai! Wun nyem Galati mo, wu mwen zam. A soghot ɗiiɗang kì̵ se ɓut nwun ye? A yit fuu mo, ɓe mo sat nwun agaak kaaɗi mo pwas Kristi.
48003002	Wu ɗar a kun c`in mee tal ɗi pe wun. Gyet wu lap Riin ni a mpee ɗak ɗi wu c`in ni ndi̶ghi̶n Waar ni aa koo a mpeeɗi gyet wu cínzeen ye?
48003003	Wun wu mwen aasi wa? Gyet wu shee wu yaa a ndi̶ghi̶n Riin, amma yaksi, ɓe wuu riɓet kyes ni a ndi̶ghi̶n nan fuu mo aa?
48003004	Ashee wu shwaajeel ki̶ mbii mo shini-shini a buu mmi̶ni aa? Taji wu yit ku ni ɗee a ɗiibuu kas.
48003005	Wuri ɗi wuri cín Riin fi̶ri nwun, ki̶ wurii c`in mbii aapo mo ndi̶ghi̶n wun, ɓe wu pan nee, a mpeeɗi wuu tap ki̶ Waar ni mo aa koo a mpeeɗi wu ki̶ling, ki̶ wu cínzeen mpo ɗiiret ni ye?
48003006	Wu c`in pan nkaa Abraham, kaaɗi po kì̵ Naan ni sat si nee, "Wuri cínzeen nNaan har mo tang mi̶ni nwuri a kaa ngo ɗin ndi̶re si."
48003007	Mpeemi̶ni, ɓe yaksi, wu naa a nyemcínzeen mo a jep kì̵ Abraham ni mo.
48003008	Ndi̶ghi̶n po kì̵ Naan, ɓe muu ten mu naa nee; Naan wuri le nyem ɗi ba mo a nyem Yahudi mo kas, ku mo ɗee a ɗiiɓang nyit fi̶ri a mpee cínzeen. Mo satpo ɗiiret ɗiisi ni mɓít kì̵ Abraham nee, "A ndi̶ghi̶n wugha ɓe gurum mo jir, ndi̶ghi̶n yil ni mon nkat ɗiiret."
48003009	Ni aasi ɓe, nyem ɗi mo cínzeen, mon nkat ɗiiret ashak ki̶ Abraham, mpeeɗi gyet wuri kì̵ cínzeen.
48003010	Nyem ɗi moo le putughup furu mo, a nkaa ɗak mu Waar ni, ɓe mo a nder kì̵ tughup kì̵ Naan. Mo ran ndi̶ghi̶n takarda kì̵ Naan nee, "Koo a weye ɗi ba wuri gam Waar ɗi mo ran mo ndi̶ghi̶n takarda mu Waar ni kas, ɓe gwar mi̶ni a nder kì̵ tughup kì̵ Naan."
48003011	Yaksi, ni ɗee agaak nee, ba mee gurum mak ɗee a ɗiiɓang nyit kì̵ Naan shi Waar mo kas. Mpeeɗi koo a weye, ɗi wuri ɗee a ɗin ndi̶re a mpee cínzeen fi̶ri, ɓe a wuri kat seen.
48003012	Amma ba Waar ni ɗar a nkaa cínzeen kas. "Koo a weye ɗi wurin ngam Waar ni mo, ɓe gwar mi̶nin nkat seen a shi mo."
48003013	Mun jir, mon ntokɗiyeel ɗiibish mun, mpeeɗi ba mu gam Waar ni mo jir kas, amma Kristi, wuri can mu ndi̶ghi̶n ɗiyeel ɗiibish ni. A mpee mun, ɓe wuri shwaajeel funu mo, har wuri mang ɗiyeel ɗiibish ni le nkaa shin. Ni a riran ndi̶ghi̶n takarda kì̵ Naan nee: "Koo a weye, ɗi mo pwas wuri nkaa ting, ɓe wuri a nder tughup kì̵ Naan."
48003014	Mpeku ndi̶ghi̶n Kristi Jesu, ɓe ɗiiret mu Abraham ni ɗee nkaa nyem ɗi ba mo a nyem Yahudi mo kas. Ki̶ zak, mpeku mumun mu lap Riin ɗi Naan wurii ten tuwoor ni ne, wuɗin ncín mmun mpee cínzeen funu mo.
48003015	Ɗyemnaa mo, wan nc`in kám ki̶ mbii ɗi muu ten mu loghot ki̶ mo ndi̶ghi̶n tong funu mo shidaar-shidaar. Katɗang gurum mo vul moo ten ɓwaghatpo ashak nkaa mee mbii, ɓe nin nluk ku mee gurum ɗik teppo ɗi mo kì̵ ten ɓwaghat ni, ki̶ zak, ba mee gurum mak le mee mbii ɗiki̶ nkaa ni kas, mpeeɗi mo kì̵ ten ɓwaghat ni.
48003016	Ni aasi, Naan wuri kì̵ ten tuwoorpo mo Abraham yam-yam ki̶ dang fi̶ri. Ba mo ran a nee ki̶ dang fi̶ri mo kas. Katɗang ɗi mo sat ne, a dang fi̶ri mo, ɓe ɗi ni kám ne, dang ni mo a ɗes, amma mo ran a nkaa dang fi̶ri mi̶ndong ɓejee. Dang fi̶ri ɗiimi̶ndong ɗiisi ni a Kristi.
48003017	Mbii ɗi wan nkaa sat ni a nee, gyet yam-yam, ɓe Naan wuri kì̵ ten ɓi̶lemcuk shi toghom. Amma see aɓwoon kì̵ ɓit mo ɗarifeer ki̶ laarkun, akuɗang Naan wurii cín Waar ni nyem Yahudi mo. Waar ɗi Naan wuri cín ɗiisi ni, ba ni mak teppo ɗi gyet wuri kì̵ ten tuwoor ni kas, ki̶ zak, ba Waar ni mo mak watpo ɗi Naan wuri kì̵ ten tuwoor mo kas.
48003018	Katɗang ɗi Naan wurii cín zughum fi̶ri ngurum mo a mpeeɗi moo tap Waar ni, ɓe ɗi ba gurum mo kat zughum fi̶ri ni a mpee po ɗi Naan wuri kì̵ ten tuwoor ni kas. Amma mu man nee, a mpeeɗi gyet Naan kì̵ ten tuwoor ni, ɗangɓe wuri cín zughum ni Abraham.
48003019	To, a mee koghop ki̶ Waar ni ye? Naan wuri cín Waar ni mo, a mpeku mu man mbii ɗiibish mo ɗi. Gyet Naan wuri cín Waar ni mo mun, a mpeku mo fwang mun ɗi, mpee reppee lee, har parɗi pee ni wul, mpeku dang kì̵ Abraham ni j`i ɗi. Mpeeɗi Naan wuri kì̵ ten tuwoorpo mi̶ni a nwuri. Naan wuri cín Waar ni a nyemlop fi̶ri mo, mpeku mo sham cín ɗi nsar kì̵ mee gurum ɗi gyet wuri a nguar naar kì̵ Naan ki̶ gurum mo.
48003020	Katɗang nguar ɗi mɓut mee mbii, ɓe ni kám mun nee wuri ɗar a naar kì̵ gurum mo vul. Amma ndi̶ghi̶n po ɗi gyet Naan tuwoor ni Abraham, ɓe gyet a Naan wuri mi̶shin ɓejee, ɗi gyet wuri tuwoorpo ni.
48003021	Kyet ɗiisi ni kám mmun nee, Waar ni a nkaa kaghan ki̶ po ɗi Naan wuri kì̵ ten tuwoor ni wa? Ba ni aasi kas koo diɓen. Katɗang gyet mee Waar ni ɗi, ɗi gyet nin mmak c`in seen ngurum mo, ɓe gyet ni mak le gurum mo ɗee a ɗin ndi̶re nyit kì̵ Naan. Amma ba mee kiyeet kì̵ Waar mi̶ni ɗi kas.
48003022	Amma kaaɗi mo ran ndi̶ghi̶n takarda kì̵ Naan si nee, mbii ɗi mo ndi̶ghi̶n yil ni jir, mo a nder ki̶ shikbish. A nyem ɗi mo cínzeen Jesu Kristi, mo lap mbii ɗi Naan wuri kì̵ ten tuwoor ni nee, wuɗin c`in nyem ɗi mo cínzeen Kristi ɓejee.
48003023	Gyet akuɗang cínzeen ni j`i, ɓe mun a ɗii shishaghat nder kì̵ Waar ni, baaɗang Naan wuri wang ar ni mun, ku mu cínzeen ɗi nJesu Kristi.
48003024	Mpeemi̶ni, ɓe gyet Waar ni a ngukám funu, akuɗang Jesu Kristi wurii j`i. Kaaɗi wuri j`i ɓe mu ɗee a ɗin ndi̶re nyit kì̵ Naan, mpeeɗi muu cínzeen nwuri.
48003025	Amma yaksi, kaaɗi Naan kì̵ wang ar ni mun, mpeku mu cínzeen ɗi Jesu Kristi, ɓe ba mu kuɗi a nder kì̵ ngufwang mun kas.
48003026	Mpeeɗi yaksi, ndi̶ghi̶n Jesu Kristi, ɓe wun a jep kì̵ Naan mo jir.
48003027	Wun ɗi moo c`in baptisma nwun jir ndi̶ghi̶n Kristi, ɓe wuu ɗee a ɗiibi̶ɓal ki̶ Kristi mmi̶ni. Mpeemi̶ni mu mwaan ndi̶ghi̶n ɗyen mu Kristi.
48003028	Yaksi, ba mee shwatyit kuɗi nnaar ki̶ nyem Yahudi mo ki̶ nyem ɗi ba mo a nyem Yahudi mo kas, koo naar ki̶ ki̶rom ki̶ jeplu mo kas, koo nnaar ki̶ mish mo ki̶ mat mo kas, mpeeɗi wun a ɗiimi̶ndong jir ndi̶ghi̶n Kristi.
48003029	Katɗang wun a mu Kristi, ɓe wun a jep kì̵ Abraham mo. Wuu lap mbii mo jir, ɗi gyet Naan wuri kì̵ ten tuwoor ni.
48004001	Mbii ɗi wan nkaa sat ni a nee, làa ɗi wurin nsekop, ba wuri met ki̶rom kas, naar ɗi wuri kuɗi a làa, koo ɗi a wurin nyaghal ɗyel long ni mo.
48004002	Kaaɗi wuri kuɗi a làa, ɓe a gurum moo tap ki̶ wuri zak. A gurum moo naa mbii fi̶ri mo, har parpuus ɗi puun fi̶ri le ni wul.
48004003	Ni ki̶ mumun aasi zak. Gyet yam, naar ɗi gyet ba mu manshii kì̵ zeen ki̶ mbii mo kas, ɓe gyet mun a ki̶rom mon nder kì̵ Waar kì̵ mbii ɗi gurum mo loghot ki̶ c`in mo, ɗi mu yil ɗiisi mo.
48004004	Amma kaaɗi pee ni wul kyap, ɓe Naan wuri lop Làa fi̶ri sham ndi̶ghi̶n yil ɗiisi. Mo làa wuri a kaaɗi moo ki̶ làa gurum mo si, nder kì̵ Waar.
48004005	Mpeku wuri ang nyem ɗi mon nder kì̵ Waar ni ɗi, ki̶ mpeku wuri le mun ɗee ɗi a jep kì̵ Naan mo.
48004006	Mpeeɗi wun a jep fi̶ri mo. Yaksi, ɓe Naan wuri lop Riin kì̵ Làa fi̶ri sham ndi̶ghi̶n putughup funu mo. Riin ni wurii petpee shiɓal nee, Daa puun!
48004007	Yaksi, ɓe ndi̶ghi̶n Naan, ba wu kuɗi a ki̶rom mo kas, amma wun a jeplu mo. Katɗang wu ɗee a jeplu mo, ɓe wunn nsekop kì̵ mbii ɗi Naan wurin nc`in ni jep fi̶ri mo.
48004008	Gyet yam, ɓe baa wu man Naan kas, ɓe gyet wun a ki̶rom mo nder kì̵ riin ɗi ba mo a naan kas.
48004009	Amma yaksi kaaɗi wu man Naan si, koo kaaɗi Naan kì̵ man wun si, ɓe cirang ɗang wu cighi̶r ki̶ ɓwoon nNaan, ku wu waa wu baa wu so ɗi ndang Waar kì̵ mbii ɗi gurum mo loghot kì̵ c`in ni. Mu riin ɗii mu yil ɗiisi mo, ɗi ba moo mee ɓal kas ye? Ɗyen nwun ku wu baa wu ɗee ɗi a ki̶rom ki̶ mo zak aa?
48004010	Wuu tap kì̵ teer mo, ki̶ puus seriɓet mo, ki̶ tar mo, ki̶ pak teer mo ndi̶ghi̶n ɓit ni.
48004011	Amma wu cín ki̶i̶rmuut nwan, taji ɗak ɗi gyet wan c`in pe wun, ni yaghal ɗee a ɗiibuu.
48004012	Ɗyemnaa mo, wan ki̶n ɗang pe wun, ku wu ɗee kaa wan si. Kaaɗi wan ki̶n ɗee kaa wun si. Ba wu c`in mee mbii ɗiibish nwan kas.
48004013	Wu man nee, gyet a wan shee j`i ki̶ po ɗiiret ni nwun. Mbii ɗi gyet ni le ɗang wan tong pe wun ɗi, a mpeeɗi ba gyet wan nkagham kas.
48004014	Koo ɗi gyet shwal ni daampee nwan, ɓe ba gyet wu kwar wan kas, ki̶ zak, ba gyet wu ɓak wan kas. Amma gyet wu lap wan shi putughup mi̶ndong kaa gyet wuu lap a mee ngulop kì̵ Naan si. Azeen-nzeen gyet wu lap wan a kaa Kristi Jesu shikáa fi̶ri si.
48004015	To, retnyit ɗi gyet wu c`in ashak ki̶ wan si, ni a neye? Mpeeɗi wan sat nwun azeen, katɗang ɗi a mbii ɗi nin mmak c`in, ɓe ɗi gyet wun shwat yit fuu mo wu c`in nwan.
48004016	Cirang ɗangɓe wan ncighi̶r nɗee a shaarlek fuu ye? Mpeeɗi wan sat zeen ni nwun aa?
48004017	Nyem ɗi mo nkaa c`in ɗung nwun si mo, moo gung a mpeku mo kat ɗiiret ɗi nyit fuu, amma mbii ɗi ni le ɗang mo riɓet c`in ki̶si ni, ba ni ret kas. Mo riɓet a ku wu ɓàkshak ɗi ki̶ wan, mpeku wu ki̶ling a mo ɗi ɓejee.
48004018	Katɗang gurum mo tap ki̶ shak a mpee mbii ɗiiret, ɓe ni ret zam. Ɗiisi ni azeen-nzeen, koo a pi̶rang ye. Koo ɗi wan ashak ki̶ wun, koo ɗi ba wan ashak ki̶ wun kas, ɓe wan ki̶n pan wun.
48004019	Jep fi̶na ɗi wan wal nwun si mo, wan a kaa mat ɗi wura nkaa shwaajeel mpee làa-làa si. Wan nsat a nshwaajeel ni ɗak, har parɗi mi̶se fuu mo ɗee ntiit-ntiit ki̶ mu Kristi.
48004020	Ɗyen nwan nso pe wun ɗi zam, mpeku wan man ar ɗi wan nsat mbii ɗiisi mo ɗi nwun. Yaksi, ba wan man mbii ɗi wan nsat nwun kas. Mbii nii daampee nwan nkaa wun zam.
48004021	Wun nyem ɗi wu sat nee, wun a nder kì̵ Waar ni mo. Wu sat nwan yaksi, wu ki̶ling mbii ɗi Waar ɗiisi ni mo nkaa sat ni aa?
48004022	Mo ran ndi̶ghi̶n takarda kì̵ Naan nee "Gyet Abraham ki̶ jep ɗiimish mo vul. Gyet ni̶ghi̶n kì̵ memee wura a ki̶rom, ki̶ gyet ni̶ghi̶n kì̵ ɗiivul ni, ba wura a ki̶rom kas."
48004023	Mo làa-làa kì̵ mat ɗi gyet wura a ki̶rom si, ndi̶ghi̶n nan, amma làa kì̵ mat ɗi gyet ba wura a ki̶rom kas si, mo làa wuri a ntiit-ntiit ki̶ po ɗi gyet Naan wurii ten tuwoor ni Abraham.
48004024	Po ɗiisi nii mee mbiikám ɗiijurung ɗi ɓut. Mat ɗiivul ɗiisi ni mo, mo ɗee a kaa tuwoorpo shi toghom mo vul shi, ɗi gyet Naan wuri sat ni mo. Hagar a mat ɗi gyet wura a ki̶rom si, wura ɗee a sumpo kì̵ po ɗi gyet Naan wurii tuwoor ni mMosis nkaa jwak Sinai. A wura ɗi wura làa-làa mo ɓe mo ɗee a ki̶rom mo.
48004025	Hagar wura ɗee a sumpo kì̵ jwak Sinai ɗi ni nyil Arebiya. Wura ɗee a kaa Jerusalem si, ɗi wura ki̶ jep fi̶ra mo, mo ɗi nkaa c`in ɗak ki̶rom har cicinsi.
48004026	Amma Jerusalem ɗi ni ndi̶ghi̶n ɗengnaan, ba wura a ki̶rom kas, wura a ni̶ghi̶n funu.
48004027	Mo ki̶ ran ndi̶ghi̶n takarda kì̵ Naan nee: "Wii jeer, yi c`in retnyit. Wii ɗi ba yii kyam shwaajeel mu làa-làa kas mpeeɗi mat ɗi mish ceen wura, wura kat jep mo ɗes met mat ɗi wura tong ashak ki̶ mish fi̶ra."
48004028	Yaksi, ɗyemnaa, mumun a jep ɗi mo ki̶ tuwoorpo nkaa wun kaa Aizik si.
48004029	Gyet yam ni, ɓe làa ɗi gyet mo làa wuri a ndi̶ghi̶n nan si, wuri cínjeel nlàa ɗi gyet mo làa wuri a ndi̶ghi̶n Riin. Ni aasi yaksi.
48004030	Amma, mbii ɗi mo ran ni ndi̶ghi̶n takarda kì̵ Naan ni sat a meye? Ni sat nee, "A ceen ki̶rom ni wura ki̶ làa fi̶ra ni, mpeeɗi ba làa kì̵ ki̶rom nin mmak sekop ashak ki̶ laalu ni kas."
48004031	Ɗyemnaa mo, ba mumun a ki̶rom mo kas, amma mun a jeplu mo.
48005001	Mbii ɗi ni le, ɗangɓe Kristi wuri pwat ki̶ mun nder kì̵ Waar kì̵ nyem Yahudi ni mo, a mpeku mu ɗee ɗi a mu nangkáa sun azeen-nzeen. Mpeemi̶ni, ɓe wan ki̶n sat nwun nee, wu ɗar ɓal-ɓal kaa nyem ɗi mo a mu nangkáa sut si. Taji wu baa wu c`in káa fuu mmee ngo, mpeku wu baa wu ɗee ɗi a ki̶rom mmo kas.
48005002	Wan Pool, wan nkaa sat ni wun nee, katɗang wu yit mmee gurum can wun, ɓe ni ɗee agaak nee, mbii ɗi Kristi ki̶ c`in mpee wun, ɓe ni ɗee a buu mi̶ni.
48005003	Wan ki̶n riɓet ku koo a weye man azeen-nzeen nee, katɗang mee gurum waa riɓet ku mo can wuri, ɓe ni ɗee a ting ku wuri gam kaghar waar ni mo jir.
48005004	Wun nyem ɗi wuu pan nee, wuu ɗee a ɗin ndi̶re nyit kì̵ Naan, mpeeɗi wuu tap ki̶ waar ni mo, ɓe wu pwat ki̶ káa fuu mo aku ndi̶ghi̶n Kristi. Wuu ɗee a ɗiipi̶pal ndi̶ghi̶n ɗiiret ɗi Kristi kì̵ ten c`in mo mpee wun.
48005005	Amma mun nyem ɗi ba muu leyit a nkaa can kas, ɓe ndi̶ghi̶n Riin shi cínzeen ɓe, muu tong a shi gongpee shi canciin mu ɗin ndi̶re mu Naan.
48005006	Katɗang mu ɗee a ɗiimi̶ndong ki̶ Kristi Jesu, ɓe ba ni kuɗi mee koghop ni kas, koo ɗi mo can gurum, ki̶ koo ɗi ba mo can gurum kas, amma mbii ɗi nii koghop ni a cínzeen ɗi nii kám sat ndi̶ghi̶n wal.
48005007	Jí yam, ɓe wun nkaa sekiyeen ndi̶ghi̶n po ɗiiret ni hakyeng, amma yaksi, ɓe a me le ɗang ba wu kuɗi wuu mwaan ndi̶ghi̶n zeen ni kas ye?
48005008	Ba a Naan ɗi wuri pi̶rep wun, a wurii cíi sekiyeen nwun kas.
48005009	"A rep yist lee nii le ku bred wup."
48005010	Amma mpeeɗi mun a ɗiimi̶ndong ndi̶ghi̶n Daa funu, ɓe wan cínzeen nee, ba pan fuu mo waa ɗen ɗik, ki̶ mi̶na kas. Wan cínzeen nee, ngo ɗi wurii num wun si, koo ɗi wuri a weye, ɓe Naan nc`in kar nwuri.
48005011	Amma ɗyemnaa mo, katɗang wan ki̶n sat a nsatpo nee, can ni a ting, ɓe a me le ɗang wan ki̶n sat a nshwaajeel ɗak ye? Katɗang ni aasi, ɓe mo shang mbii ɗi ni le canshii ngurum mo ndi̶ghi̶n shiyeepyoghom kì̵ Kristi.
48005012	Nyem ɗi mo daampee nookɗi nwun si, wan fes nriɓet ku mo so pun sut ku mo ɗee ɗi a miyeermuut mo.
48005013	Ɗyemnaa mo, Naan wuri pi̶rep wun, mpeku taji wu ɗee a ki̶rom mo nder kì̵ waar mu nyem Yahudi mo kas, amma, taji wu le ku katpee fuu ni, ni ɗee a ar ɗi wun nc`in mbii ɗiibish mu nan mo ɗi kas. Amma ni ret ku wu walnshak ki̶ ɓamshak zak.
48005014	Mo gam waar ni mo jir a ndi̶ghi̶n po ɗiisi nee, "A wal ngi̶nang kaa sak fugha si."
48005015	Katɗang wu nɗee a kaa luwayil ɗi moo seshak si, ɓe wu tap taji wu twa shak kyes ki̶n ndi̶ng-ndi̶ng.
48005016	Wan ki̶n sat nwun nee, wu mwaan ndi̶ghi̶n Riin, mpeku taji wu gam ɗyen mu nan ni kas.
48005017	Mpeeɗi mbii ɗi nan nii riɓet, ɓe ba mo a ntiit ki̶ mbii ɗi Riin nii riɓet kas. Ki̶ zak, mbii ɗi Riin nii riɓet ɓe ba mo a ntiit ki̶ mbii ɗi nan nii riɓet kas. Mbii ɗiivul si mo ba moo riɓet shak kas. Ɗiisi ni ɗee nee, ba wu mak c`in mbii ɗi wuu riɓet kas.
48005018	Amma katɗang wuu mwaan a ndi̶ghi̶n Riin kì̵ Naan, ɓe ba wu kuɗi a nder kì̵ Waar ni kas.
48005019	Ɗak ɗi gurum moo c`in ndi̶ghi̶n mi̶se kì̵ gurum, ni agaak. Kiyeet kì̵ ɗak mi̶ni mo, a kaa cín ngaa, ɗak ɗiibish mo, c`in mbii ɗiibish nɗin yitluwaan.
48005020	Seyil nk`um, ɗak soghot, kwarshak, jighi̶r, zughur, tughup, riɓetkáa, ɓákshak, mi̶se ɗi ni a mu yilangpee.
48005021	Zughur ɗiibish, shwaayughur, kuur ashak ɗiibish mo, ki̶ mbii ɗiibish mo ɗi shini-shini. Wan ki̶n satpo nwun shiɓal, kaaɗi gyet wan ki̶n sat nwun si nee; nyem ɗi moo c`in mbii ɗiisi mo jir, ɓe ba mon nkyam ɗel ndi̶ghi̶n mulki kì̵ Naan kas, koo diɓen.
48005022	Amma ɗak ɗi gurum moo c`in ndi̶ghi̶n Riin kì̵ Naan mo a, walnshak, ki̶ retnyit, tongriyang, gung mbii mo, naajeel nshak, c`in mbii ɗiiret mo, cínzeen,
48005023	sham ki̶ káa, yaasuk. Mbii ɗiisi mo jir, ba mee Waar ɗi nkaa mo kas.
48005024	Nyem ɗi mo a mu Kristi Jesu, mo kì̵ ten pwas nan furu mo nkaa shiyeep ashak ki̶ kyaghar kì̵ ni.
48005025	Katɗang muu tong a ndi̶ghi̶n Riin, ɓe ni ret ku mu mwaan ndi̶ghi̶n Riin ni zak.
48005026	Taji mu ɗiyeepkáa kas, ki̶ taji mu le tughup nshak kas. Taji mu c`in zughur ki̶ shak kas zak.
48006001	Ɗyemnaa mo, katɗang mee gurum taapal, ɓe wun ɗi wun ɗi ɓal-ɓal ndi̶ghi̶n Riin kì̵ Naan wu ɓam wuri, mpeku wuri tuwap ɗi. Wu sham ki̶ káa fuu mo, kaaɗi wun nkaa ɓam wuri. Wu tap ki̶ káa fuu, mpeku taji wun wu waa wu ɗel ndi̶ghi̶n jwaan ni kas.
48006002	Wu ɓamshak, katɗang wu c`in aasi, ɓe wu gam Waar kì̵ Kristi mmi̶ni.
48006003	Katɗang memee fuu lekáa fi̶ri a mee mbii, amma ndi̶ghi̶n zeen ni, ɓe ba wuri a mee mbii kas ɓe, gwar mi̶ni num a kaa fi̶ri ɓejee ɗak.
48006004	Amma ni ret ku, koo a weye ɓe wuri kyam ɗak fi̶ri, ɗangɓe wurin ncanjagham shikáa fi̶ri, ba shak ki̶ ɗi wuri kám shin ki̶ mee gurum kas.
48006005	Koo a weye ndi̶ghi̶n mun ɓe wuri mang toghon ki̶ mbii ɗi wurii c`in mo shikáa fi̶ri.
48006006	Koo weye ɗi wuri nkaa lap kámpo kì̵ Naan, ɓe ni ret ku wuri ɓàk mbii ɗiiret mo jir, ashak ki̶ ngukám ni.
48006007	Taji mee gurum numkáa fi̶ri kas, mpeeɗi ba mee ngo nkyam num nNaan kas. Mbii ɗi gurum kop ɓe wurin nɗiip a ni.
48006008	Ngo ɗi wuri kop a ndi̶ghi̶n nan fi̶ri, ɓe wurin nɗiip a mbii ɗiiwam ndi̶ghi̶n nan ni. Amma ngo ɗi wuri kop ndi̶ghi̶n Riin kì̵ Naan, ɓe ndi̶ghi̶n Riin ɓe wurin nɗiip a seen ɗiiso ngaa-ngaa.
48006009	Taji kwak funu mo waam mpee c`in mbii ɗiiret mo kas, mpeeɗi katɗang pee ni wul, ɓe mun nɗiip ɗiiret mu ɗak funu mo, kat ba mu taa mu muutleet kas.
48006010	Aasi, ni ret ku mu c`in mbii ɗiiret mo, kaaɗi mu katpee ni si. Mu c`in mbii ɗiiret ngurum mo jir, met jir, a ɗyemni̶ghi̶n funu mo, ɗi mo a nyemso ndang Kristi mo.
48006011	Ran ɗiinan-nan ɗi wu naa si mo, a wan ran mo shi sar fi̶na so nwun.
48006012	A nyem ɗi mo riɓet canjagham ndi̶ghi̶n nan ɗiisi, a moo riɓet leting nwun, mpeku wu can-can ɗi, ki̶ zak, mpeku taji mo shwaajeel, mpee shiyeepyoghom kì̵ Kristi kas.
48006013	Nyem ɗi moo ten can mo, mo shikáa furu, ba mo tap ki̶ waar ni kas. Amma ni a riɓet ki̶ mo, ku mo can wun, mpeku mo katpee ɗi mpee canjagham nkaa wun ndi̶ghi̶n nan.
48006014	Amma pe wan ɗi ɓe a shi shiyeepyoghom kì̵ Daa funu Jesu Kristi, a ni a mbii mi̶ndong ɗi nin mak le ku wan canjagham ɓejee ɗak. A mpee shiyeepmúut fi̶ri, ɓe mbii ɗi mu yil ɗiisi mo, ba mo kuɗii mee koghop ni pe wan ɗi kas. Ni ɗee a kaa moo ten pwas mo nkaa shiyeepmúut ki̶ Kristi, ki̶ zak, wan a kaa ngo ɗi ki̶n ten muut si, har wan ki̶n yit mbii mu yil ɗiisi mo mɓwoon.
48006015	Koo ɗi mo can gurum, ki̶ koo ɗi ba mo can gurum kas, ɓe ba nii mee koghop ni kas. Mbii ɗi nii koghop ni hakyeng nin nɗiisi, Naan wuri cín seen ɗiipoo mun.
48006016	Mpee nyem ɗi mo mwaan ndi̶ghi̶n seen ɗiipoo ɗiisi ni, ɓe mo a nyem kì̵ Naan mo azeen. Moo tongriyang kì̵ Naan ki̶ wurii naa mo shi yit naajeel zak.
48006017	Yaghal nyaksi, ɓe ba ɗyen nwan ku mee gurum daampee nwan zak kas, mpeeɗi mi̶mer ɗi mo nkaa san fi̶na, mo kám nee, wan a ki̶rom mu Jesu.
48006018	Ɗyemnaa mo, ɗiiret mu Daa funu Jesu Kristi ni tong ashak ki̶ riin fuu mo jir. Amin.
49001001	Pool laalop kì̵ Kristi shi riɓet kì̵ Naan, so pe nyem kì̵ Naan ɗi mo ndi̶ghi̶n yil Afisus, ɗi mo cínzeen nJesu Kristi azeen-nzeen.
49001002	Ɗiiret ki̶ riyang mu Naan puun funu ki̶ Daa funu Jesu Kristi mo tong ashak ki̶ wun.
49001003	Mu pi̶lang Naan puun, ki̶ Daa funu Jesu Kristi, ɗi wuri le ɗiiret fi̶ri nkaa mun, shi koo a ɗiiret ɗiiɗang ye ɗi ni a mu Riin ndi̶ghi̶n ɗengnaan mo, shi Kristi.
49001004	Akuɗang Naan wurii leyil ni, ɓe wuri kì̵ ten bi̶lip mun, mpeku mu ɗee a mi̶ri ndi̶ghi̶n Kristi, mpeku mu ɗee ɗi a ɗiiɓang ki̶ ndi̶ghi̶n wal mpeeɗi ba mee shikbish ɗi ntoghom fi̶ri kas.
49001005	Naan kì̵ ten sat nee, ndi̶ghi̶n Jesu Kristi, ɓe ɗin nle ku mu ɗee a jep fi̶ri mo. Ɗiisi ni put a ndi̶ghi̶n pan mu retnyit fi̶ri.
49001006	Wu yit ku mu kwoop wuri mpee ɗiiɗes mu yit naajeel fi̶ri, ɗi wuri c`in mmun nzughum ndi̶ghi̶n Làa fi̶ri ɗi wuri wal nwuri.
49001007	Mpeeɗi a shi muut kì̵ Kristi ɗangɓe mo fwoon mun, shii kì̵ mi̶ni nee, mo fwo shikbish funu mo mmun. Yit naajeel kì̵ Naan ni ɗes zam.
49001008	Wuri ɗoo ni nkaa mun ɗes, ki̶ seen ki̶ manshii kì̵ mbii mo jir.
49001009	Yaksi Naan wuri le ku mu man mbii ɗi mo a si̶sok mu pan fi̶ri mo, ntiit-ntiit ki̶ pan fi̶ri ɗi wuri kì̵ ten le ni, ku ni ɗee a ɗiigi̶gam ndi̶ghi̶n Kristi.
49001010	Mbii ɗi Naan wuri kì̵ ten sat ne, wuɗin nc`in mo katɗang pee ni wul. Ɓe Naan wurin nj`i ki̶ mbii ɗi wuri kì̵ ten le mo ndi̶ghi̶n yil ɗiisi ashak, ki̶ ɗi mon ndi̶ghi̶n ɗengnaan ki̶ ɗi mon ndi̶ghi̶n yil ɗiisi jir, ɓe Kristi wurin nɗee a káa kì̵ mo jir.
49001011	Mon c`in mbii mo jir a ntiit-ntiit ki̶ mbii ɗi Naan wuri kì̵ ten sat ne wuɗin c`in mo. Naan wuri ten bi̶lip mun, ku mu ɗee a nyem fi̶ri mo ndi̶ghi̶n Kristi ntiit-ntiit ki̶ pan fi̶ri. Mbii mo ɗes aasi, ntiit-ntiit ki̶ mbii ɗi wuri kì̵ ten sat ne wuɗin c`in mo pugyet ɗin nshee.
49001012	Mun ɗi mu shee canciin nkaa Kristi, wu yit ku mu kwoop Naan mpee ɗiiɗes fi̶ri.
49001013	A wuwun zak, wu ɗee a nyem kì̵ Naan mo kaaɗi wu ki̶lingpo ɗi azeen ni. Po ɗiiret ɗi ni j`i ɓam wun, kaaɗi wu cínzeen nKristi si, ɓe Naan wuri ki̶ le stam fi̶ri nkaa wun, ku wu ɗee ɗi a mi̶ri. Kaaɗi wuri cín Riin Ɗiiɓang ni nwun ntiit-ntiit ki̶ mbii ɗi wuri kì̵ ten sat si.
49001014	Riin Ɗiiɓang ɗi Naan wuri cín ni mun, wuri ɗee a mbii ɗin shee ɗi ni kám mun nee, muu lap mbii ɗi Naan ten sat nee wuɗin c`in nyem fi̶ri mo. Ɗiisi ni kám mun nee, Naan wurii cínpee nyem ɗi mo a mi̶ri mo, mpeku mu kwoop Ɗiihai fi̶ri ɗi.
49001015	Mpee mbii ɗiisi, ɓe yaghal mparpuus ɗi wan ki̶ling po nkaa cínzeen fuu ni ndi̶ghi̶n Daa Jesu, ki̶ wal fuu ni mpee nyem kì̵ Naan mo jir,
49001016	ɓe ba wan ki̶n nook pi̶lang Naan mpee wun kas. Wan ki̶n pan wun ndi̶ghi̶n aduwa fi̶na mo.
49001017	Wan ki̶n ɗang pu Naan ki̶ Daa funu Jesu Kristi, puun ɗiihai shidaar-shidaar nee. Ɗi wurin ncín Riin wun, ki̶ wuri le kuwu ɗee a nyemseen mo, ki̶ mu woo man kì̵ Naan nwun riret hakyeng.
49001018	Ku yit kì̵ putughup fuu mo wang ɗi, mpeku wu man mbii ɗi wuu canciin ɗiki̶ ɗi wuri kì̵ ten pi̶rep wun mpee ni, ki̶ kop ɗi wurin ncín nyem fi̶ri.
49001019	Ba mee ngo mmak kám ɗiiɗes fi̶ri, ɗi ni nkaa c`in ɗak ndi̶ghi̶n mun kas, mun nyem ɗi mu cínzeen nwuri. Iiko ɗi ni nkaa c`in ɗak ndi̶ghi̶n mun, ni ntiit-ntiit ki̶ ɗiiɗes mu ɓal fi̶ri.
49001020	Ɗi gyet wuri c`in ɗak ki̶ni, mpeku wuri yaghal ɗii Kristi a peemúut, ki̶ Naan wuri le ku Kristi kàa tong nsarse fi̶ri ndi̶ghi̶n ɗengnaan mo.
49001021	Kristi wuri met ɓal kì̵ mishkagham mo jir, ki̶ iiko, ki̶ ɓal, ki̶ ɗes mu mulki mo jir. Sum fi̶ri ni met kaghar sum mo jir. Ba a ndi̶ghi̶n ɓit ɗiiyaksi ɓejee ɗak kas, amma ki̶ ndi̶ghi̶n ɓit ɗi mon ndung j`i akiyeen.
49001022	Naan wuri kì̵ ten le mbii mo jir ndershii fi̶ri, ki̶ zak wuri le wuri ɗee a káa ki̶ mbii mo jir mpee Eki̶lisya ni.
49001023	Kuur ki̶ nyemso ndang wuri mo, a shin fi̶ri, ɗi mo gam ki̶ wuri shikáa fi̶ri, ɗi wuri gam mbii mo jir, koo a ndi̶ghi̶n ar ɗiiɗang ye.
49002001	Gyet yam ɓe, wun a ɗiimumurap ndi̶ghi̶n riin mpee cíishik mu shikbish fuu mo.
49002002	Gyet ntiit ki̶ mi̶ni, ɓe wuu mwaan a ndi̶ghi̶n kyaghar ɗiibish mu yil ɗiisi, ki̶ wuu ki̶ling a ɗoo mu mishkagham mu ɓal kì̵ riin ɗi mo ndi̶ghi̶n kut mo, riin ɗi nii se mishkagham nkaa nyem ɗi mo kwar c`in ɗyen kì̵ Naan.
49002003	Gyet muu tong a kaa mo si, ndi̶ghi̶n kyaghar mu nan funu mo. Ki̶ gyet muu c`in mbii ɗi mu naa mo shang nnan funu mo, ki̶ pan mu putughup funu mo zak. Har ndi̶ghi̶n tong funu, kaa kaghar gurum mo si, ɓe jí muu ten mu ɗee a ɗi munn nshwaajeel mpee tughup kì̵ Naan.
49002004	Amma mpeeɗi kussuk kì̵ Naan ki̶ wal fi̶ri ni ɗes zam,
49002005	ɓe koo ɗi gyet mun a ɗiimumurap ndi̶ghi̶n shikbish funu mo, ɓe wuri le ku mu kat seen ashak ki̶ Kristi. Ni a mpee yit naajeel kì̵ Naan, ɗangɓe mu kat ɓam.
49002006	Naan wurin nle ku mu yaghal ashak ki̶ Kristi, ki̶ wurin nle ku mu tong ashak ki̶ wuri ndi̶ghi̶n ɗengnaan mo mpee sum kì̵ Kristi Jesu.
49002007	Ndi̶ghi̶n ɓit ɗi mon ndung j`i, ɓe wuri nkám mmun ɗes kì̵ ɗiiɗes fi̶ri ɗi ba mee gurum mak kám ni kas. Ɗiisi ni a yit naajeel fi̶ri ɗiiɗes mpee mun ndi̶ghi̶n Kristi Jesu.
49002008	A mpee yit naajeel kì̵ Naan, ɗangɓe wu kat ɓam, mpeeɗi wu cínzeen. Ba wu kat ɓam ɗiisi ni a mpee mee ɗak ɗiiret ɗi wu c`in kas, ni a zughum mu Naan.
49002009	Ba ni a mpee mee ɗak kas. Mpeemi̶ni, ɓe taji mee gurum ɗiyeepkáa fi̶ri kas.
49002010	A Naan wuri le mun shi sar fi̶ri, kaaɗi mun ɗi si, amma yaksi ndi̶ghi̶n Kristi, ɓe wuri le mun a mpee c`in ɗak ɗiiret mo, ɗi wuri kì̵ ten ɗak ni le mpee mun, mpeku mu c`in mo ɗi.
49002011	Taji wu mander kas, nee, gyet yam ɓe wun a nyem ɗi ba mo làa wun a nyem Yahudi mo kas. Ɓe gyet nyem Yahudi ɗi jí mo lesut a nyem ɗi mo can mo ndi̶ghi̶n nan shi sar kì̵ gurum mo, moo pet wun a nyem ɗin nsuluk mo.
49002012	Taji wu mander kas nee, gyet mɓít mi̶ni mo, ɓe ba wu kus ki̶ Kristi kas, ki̶ ba gyet wu man Naan kas. Gyet mo shwat wun ndi̶ghi̶n jep mu nyem Yahudi mo, ki̶ gyet wun a mi̶zep mo. Mpeeɗi Naan kì̵ ten ɓi̶lemcuk shi toghom, ki̶ ba gyet wun ki̶ mee mbii canciin ndi̶ghi̶n yil ni kas.
49002013	Amma, yaksi ndi̶ghi̶n Kristi Jesu, ɓe wun ɗi gyet wu jong, mo kì̵ j`i ki̶ wun kus, shi toghom kì̵ Kristi.
49002014	A Kristi j`i ki̶ tongriyang mmun, har wuri le ku nyem Yahudi mo ɗee a ɗiimi̶ndong ki̶ nyem ɗi ba mo a nyem Yahudi mo kas. Wuri shirip kok ɗi gyet nii ɓàk mun, mpeku mu ɗee ɗi a shaarshak.
49002015	Wuri mang Waar kì̵ nyem Yahudi mo baa ki̶ni aku, mpeku wuri waa le gurum ɗiipoo mo ɗi ndi̶ghi̶n dang ɗiivul si mo. Ɗi a ndi̶ghi̶n ar ɗiisi, ɓe wurii j`i ki̶ tongriyang.
49002016	A shi muut fi̶ri nkaa shiyeepyoghom, ɓe wuri tu mbii ɗi nii j`i ki̶ kwarshak ngurum mo. A shi shiyeepmúut fi̶ri, ɓe wuri ɓàl dang mo shini-shini, ku mo ɗee a ɗiimi̶ndong ndi̶ghi̶n Naan.
49002017	Jesu wuri j`i satpo, mu riyang nwun. Wun nyem ɗi gyet wu jong ki̶ Naan, ki̶ zak, wuri j`i ki̶ po ni nyem ɗi gyet mo kus ki̶ Naan zak.
49002018	A ndi̶ghi̶n Kristi ɓe mun gurum jir, mu mak j`i ndi̶ghi̶n Riin ɗiimi̶ndong pu puun funu ɗi.
49002019	Mpeemi̶ni, ɓe yaksi, wun nyem ɗi ba wun a nyem Yahudi mo kas, ba wu kuɗi a mi̶zep mo kas. Yaksi wun a ɗiimi̶ndong ki̶ jepyil mu nyem kì̵ Naan mo, ki̶ wuu ɗee a jeplu kì̵ Naan mo zak.
49002020	Mo ɗik wun a nkaa kuk ɗi jeplop kì̵ Jesu mo, ki̶ nyem satpo kì̵ Naan mo kì̵ ten ɗik ni. Jesu Kristi wuri shikáa fi̶ri, a nhi̶k ɗiiɗes mu kwang kì̵ lu ni.
49002021	A ndi̶ghi̶n wuri, ɓe jir kaghar lu nii ki̶kkàa nkaa wuri, ki̶ a wurii le ku lu ni wurang, ku ni ɗee a lu ɗiiɓang mu Daa.
49002022	A ndi̶ghi̶n wuri, ɓe mo ɗik wun, ku wu ɗee a peeɗi Naan wurii tong ɗi, shi Riin fi̶ri.
49003001	A mpee ɗiisi, ɓe wan Pool, wan a shishaghat mpee Kristi Jesu, mpee wun nyem ɗi ba wun a nyem Yahudi mo kas.
49003002	Azeen-nzeen wu man nee, ndi̶ghi̶n ɗiiret kì̵ Naan, ɓe wuri cín ɗak ɗiisi ni nwan, mpeku wan c`in ni ɗi mpee wun.
49003003	Naan wuri woo mbii ɗiisi̶sok mo nwan ɗi wuri kì̵ ten sat nee wuɗin nc`in nwan. Wan ki̶n ran po nwun lee nkaa ni.
49003004	Katɗang wu tang mbii ɗi wan ki̶n ran ni, ɓe wun mmanshii kì̵ man fi̶na, nkaa mbii ɗiisi̶sok mu Kristi.
49003005	Gyet yam, ɓe ba mo woo mbii ɗiisi̶sok ni mo ngurum mo kas, amma yaksi ɓe Naan wuri kì̵ woo ni agaak pee jeplop kì̵ Jesu Kristi mo, ki̶ nyemsatpo Naan ɗiiɓang mo, shi Riin fi̶ri ɗiiɓang.
49003006	Mbii ɗiisi̶sok ni a nee, nyem ɗi ba mo a nyem Yahudi mo kas, yaksi ndi̶ghi̶n po ɗiiret ni, ɓe mo kat ɗiiret mu Naan ashak ki̶ nyem Yahudi ni mo. Ki̶ zak yaksi, ɓe nyem ɗi ba mo a nyem Yahudi mo kas, mo ɗee a mbii ɗiimi̶ndong. Mo mak sekop ndi̶ghi̶n mbii ɗi Naan wuri kì̵ ten tuwoor ni, ɗi wuri gam ni ndi̶ghi̶n Kristi.
49003007	A mpee po ɗiiret ɗiisi, ɓe Naan wuri le ku wan ɗee a nguc`in ɗak fi̶ri, ntiit ki̶ zughum ɗiiret mu yit naajeel fi̶ri ɗi wuri kì̵ cín ni nwan, ɗi ni nkaa c`in ɗak ndi̶ghi̶n ɓal fi̶ri.
49003008	Koo ɗi wan a ɗiitaakat met jir ndi̶ghi̶n nyem kì̵ Naan mo, amma Naan wuri cín ɗak ɗiisi ni nwan, ɗi ni a satpo ɗiiret ni pee nyem ɗi ba mo a nyem Yahudi mo kas. Po nkaa long kì̵ Kristi ɗi ba ni ki̶ peekyes kas.
49003009	Ki̶ zak, mpeku wan le ku gurum mo manshii kì̵ mbii ɗiisi̶sok mu Naan, ɗi Naan ɗi wuri le mbii mo ndi̶ghi̶n yil ni jir, ɓe wuri kì̵ ten sok mbii ɗiisi ni mpee ɓit mo ɗes.
49003010	Pan fi̶ri ɗiisi ni, yaksi ndi̶ghi̶n nyemso ndang wuri mo, ɓe ɗiiɗes mu seen fi̶ri ni ɗee agaak ndi̶ghi̶n ar mo shini-shini, pe nyemlop kì̵ Naan mo ki̶ iiko ɗi mo ndi̶ghi̶n ɗengnaan mo.
49003011	Ntiit-ntiit ki̶ mbii ɗi Naan wuri kì̵ ten sat ne, wuɗin nc`in ni so ngaa-ngaa, ɗi wuri gam ni ndi̶ghi̶n ɓàlkáa funu ashak kì̵ Kristi Jesu Daa funu.
49003012	Ki̶ cínzeen funu ndi̶ghi̶n wuri, ɓe mu kat ɓal mputughup, ku mu so ɗi ntoghom kì̵ Naan, ba a shi ki̶i̶rmuut kas.
49003013	Wan ki̶n ɗang pu wun, taji kwak fuu mo murap kas, mpeeɗi wan nkaa shwaajeel mpee wun. Shwaajeel fi̶na ni ki̶ koghop ni pe wun jir.
49003014	A mpeemi̶ni, ɓe wan ki̶n kurum ntoghom kì̵ puun.
49003015	A mpee wuri, ɓe koo a weye ɗi mo ndi̶ghi̶n ɗengnaan ki̶ ɗi mo ndi̶ghi̶n yil ɗiisi moo kat sum.
49003016	Wan ki̶n ɗang pu Naan ndi̶ghi̶n long fi̶ri ɗiiɗes, mpeku wuri cín iiko ɗi nwun ndi̶ghi̶n Riin fi̶ri. Mpeku wu kat ɓal ɗi ndi̶ghi̶n putughup fuu mo.
49003017	Mpeku Kristi wuri tong ndi̶ghi̶n putughup fuu mo, mpeeɗi wu cínzeen nwuri. Wu shamseen, ki̶ wu ɗar nkaa kuk ɗi ni a wal.
49003018	Mpeku wun, ashak ki̶ nyem kì̵ Naan mo, ɓe wu man kaam, ki̶ shwal, ki̶ wurang, ki̶ jurung mu wal kì̵ Kristi ɗi.
49003019	Ki̶ zak, mpeku wu man wal kì̵ Kristi ɗi ni met kaghar man mo jir, ki̶ mpeku wu gam ɗi ki̶ man Naan ndi̶ghi̶n putughup fuu mo.
49003020	Yaksi, pe wuri, ɗi wuri ki̶ iiko ɗi ni c`in ɗak ndi̶ghi̶n mun, met mbii ɗi mu mak ɗang mo, koo pan mo ndi̶ghi̶n putughup funu.
49003021	Ɗiiɗes ni ɗee a mu Naan ndi̶ghi̶n nyemso ndang wuri mo, ki̶ ndi̶ghi̶n Kristi Jesu mpee pee mo jir, yaghal nyaksi ki̶, har ngaa-ngaa. Amin.
49004001	Wan ɗi wan a shishaghat mpee sum kì̵ Daa. Wan ki̶n ɗang pu wun, mpeku wu mwaan-mwaan ɗi mo lapshak ki̶ petpee ɗi Naan wuri kì̵ pi̶rep wun mpee ni.
49004002	Wu sham ki̶ káa fuu mo. Wu c`in mbii mo ndi̶ghi̶n ɗyen, ki̶ wu gung zak. Wu kám wal fuu mo agaak, ki̶ wu fwangshak zak.
49004003	Wu gung, ku wu tap ɗi ki̶ ɓàlkáa ɗi Riin wuri cín ni nwun, shi tongriyang ɗi ni ɓàl wun ashak.
49004004	Shin ni a mi̶ndong, ki̶ Riin ni mi̶ndong ɓejee. Kaaɗi mo ki̶ pi̶rep wun, ndi̶ghi̶n canciin mi̶ndong nkaa mbii ɗi mo ki̶ pet wun mpee ni.
49004005	Daa a mi̶ndong, cínzeen ni a mi̶ndong, baptisma ni a mi̶ndong.
49004006	Naan a mi̶ndong, ɗi wuri a puun funu jir. Wuri met mbii mo jir, ki̶ a wurii c`in ɗak ndi̶ghi̶n mun jir, ki̶ a wuri ndi̶ghi̶n mun jir zak.
49004007	Amma koo a weye ndi̶ghi̶n mun, ɓe wuri kì̵ lap ɗiiret ntiit-ntiit kì̵ zughum kì̵ Kristi.
49004008	Kaaɗi mo kì̵ ran ndi̶ghi̶n takarda ki̶ Naan si nee: "Kaaɗi Kristi wuri kàa aɗeng, ɓe wuri pan ki̶rom ɗiiyiyak mo ɗes ashak ki̶ wuri, ki̶ wuri cín zughum ngurum mo zak."
49004009	Yaksi, ɓe nee, "wurii kàa a ɗeng", ɓe shii kì̵ mi̶ni a meye? Shii ki̶ mi̶ni nee, nshee ɓe wuri sham ndi̶ghi̶n jurung kì̵ peekyes kì̵ yil ɗiisi.
49004010	Mpeemi̶ni, gwar ɗi gyet wuri sham, a wuri a gwar ɗi wuri kàa a ɗeng-ɗeng a kiyeen ki̶ ɗengnaan mo, mpeku wuri gam mbii mo ɗi jir.
49004011	A wuri c`in zughum ngurum mpeku pak mo ɗee ɗi, a jeplop mo, ki̶ pak mo ɗee a nyemsatpo kì̵ Naan mo, ki̶ pak mo ɗee ɗi a nyembishara Naan mo, ki̶ pak mo ɗee ɗi a Pasto mo, ki̶ pak mo ɗee ɗi a nyemkám mo zak.
49004012	Wuri cín zughum ɗiisi mo, a mpeku ni ɗak nyem kì̵ Naan mo ɗi, mpee ɓamshak, ki̶ mpeku mo ɗik shin kì̵ Kristi ɗi.
49004013	Ni aasi, ɓe mun jir, mu yaghal mu ɗee a ɗiimi̶ndong ndi̶ghi̶n cínzeen funu, ki̶ man funu ɗi ni ndi̶ghi̶n Làa kì̵ Naan. Mun nyaghal mu ɗee a nyemɗiiseen mo, har ku mu wul mpee gam kì̵ ɗiiɗes mu Kristi.
49004014	Ɓe ba mu kuɗi a jep ɗiiɗween mo kas mmi̶ni, ɗi mon nnum mun so si, har ki̶ mo mang mun pán, shi koo a kiyeet kì̵ kám ɗiiɗang ye kas. Mo a nyemseen mo ɗi mo a koghorong mpee c`in ɗung.
49004015	Amma ni ret ku mu sat zeen ni ndi̶ghi̶n wal. Ni ret ku mu wurang ndi̶ghi̶n mbii mo jir, ndi̶ghi̶n Kristi ɗi wuri a káa funu.
49004016	A mpee wuri, ɗangɓe koo a ɓeep ɗiiɗang ye, mo shini-shini, mo tap ɓàl ashak, ki̶ koo a peeɓal ɗiiɗang ye, nii kat ɓal a ndi̶ghi̶n wuri. Katɗang koo a ɓeep ɗiiɗang ye ni ki̶ c`in ɗak fi̶ra riret, ɓe shin nin nwurang, ki̶ ni ɗik sat kàa ndi̶ghi̶n wal zak.
49004017	Ndi̶ghi̶n sum kì̵ Daa, ɓe wan ki̶n satpo wun shiɓal nee, taji wu sat a ntong kaa nyem ɗi ba mo a nyem Yahudi mo kas si, ɗi pan furu mo a ɗiibuu.
49004018	Pan ɗin ndi̶ghi̶n putughup furu mo, ni a mu peenkoo, ba mo ki̶ mee li̶ɓet ndi̶ghi̶n seen ɗi Naan cín kas, mpeeɗi ba mo ki̶ mee man kas, ki̶ mo ɗee a nyemciishik mo.
49004019	Ba mo kuɗii nashoop kì̵ mee mbii kas. Mo fes cínkáa furu mo mpee c`in mbii ɗiibish mo, ki̶ moo kyaghar mpee c`in koo a mbii ɗiibish ɗiiɗang ye. Ba moo mee yaasut kas.
49004020	Amma ba a mbii ɗi wun wu kám pe Kristi ɗi mmi̶ni kas!
49004021	Mo sat nee, wuu ten wu ki̶lingpo nkaa wuri, ki̶ mo kám nwun a ndi̶ghi̶n wuri, kaaɗi zeen ni ndi̶ghi̶n Jesu si.
49004022	Wu shwat suk fuu ɗiisi̶ghi̶r ni mo wu baa ki̶ mo aku, ɗi jí moo num wun ndi̶ghi̶n kyaghar mu nan.
49004023	Ni a ting ku putughup fuu mo ki̶ pan fuu mo ɗee a ɗiipoo.
49004024	Ki̶ zak, ni a ting ku wu jwal suk fuu ɗiipoo ni mo, ɗi Naan wuri ɗak mi̶ni kaa shin fi̶ri si, ki̶ni woo káa ki̶ni agaak ndi̶ghi̶n seen ɗi ni azeen-nzeen ɗi ni a ɗiiret ki̶ ɗiiɓang.
49004025	Mpeemi̶ni, wu baa ki̶ ɗung ndi̶ghi̶n wun, ki̶ koo weye ɓe wuri sat a zeen ngi̶ni̶ghi̶n fi̶ri ɓejee ɗak. Mpeeɗi mun a ɗiimi̶ndong ki̶ shak.
49004026	Katɗang wu langtughup, ɓe taji wu c`in shikbish kas. Taji puus shamru, ɓe wun ɗi nkaa langtughup kas.
49004027	Taji wu cínpee nShetan kas.
49004028	Ngo ɗi jí wurii c`in wat, ɓe taji wuri baa c`in ɗi kas, amma ni ret ku wuri c`in ɗak ɗiiret shi sar fi̶ri, mpeku wuri mak cín mee mbii ɗi nyem ɗi mo mɓut njeel mo.
49004029	Taji po ɗiibish mo put ndi̶ghi̶n po fuu mo kas, amma see a mbii ɗiiret mo, ɗi mon nɗik wun, kaaɗi ni tap ret ki̶ pee ni si. Mpeku ni j`i ɗi ki̶ ɗiiret nyem ɗi moo ki̶ling ni.
49004030	Taji wu wat putughup nRiin Ɗiiɓang mu Naan kas, wuri ɗi a wuri ɗee a langting nee, wuu ɗee a ɗii fufwang mpee parpuus ɗi mon mɓam wun.
49004031	Wu pwat ki̶ po ɗiiɗeet mo, ki̶ tughup ki̶ ɓutbish, ki̶ fuluppee ashak ki̶ c`in nyang mo jir.
49004032	Amma ni ret ku wu naajeel ki̶ shak, kì̵ wu fwo ɗin nshak, kaaɗi Naan wuri fwo ɗi nwun ndi̶ghi̶n Kristi si.
49005001	Kaaɗi wun a jep kì̵ Naan mo si, ɓe ni a ting ku wu kám shiimwaan kì̵ Naan.
49005002	Ki̶ zak, wu mwaan ndi̶ghi̶n wal, kaaɗi Kristi wuri wal mmun si, har wuri c`in shin fi̶ri mpee mun kaa zughum kì̵ mbiizughum ɗi ni ɗu shang-shang nyit kì̵ Naan si.
49005003	Amma, taji po nkaa ngaa, ki̶ mbii ɗiibish mo, ki̶ riɓet mbii mo pwat ndi̶ghi̶n po fuu mo kas. Mpeeɗi po nkaa kiyeet kì̵ mi̶ni mo, ba ni ret ku mo pwat mpo kì̵ nyem kì̵ Naan mo kas.
49005004	Taji mee po ɗiibish mu le nashoop koo po mu mwen mo, koo po ɗiibuu mo, mo pwat ndi̶ghi̶n po fuu mo kas, amma wu yit ku a pi̶lang put mpo fuu mo.
49005005	Taji wu mander nee, nyem ɗi moo c`in ngaa, ki̶ nyem ɗi pan furu mo a ɗiibish, koo a nguzughur, ɓe ba kiyeet kì̵ nyem mi̶ni moo mee li̶ɓet mu sekop ndi̶ghi̶n mulki kì̵ Kristi ki̶ mu Naan kas.
49005006	Taji wu yit ku mee gurum num wun shi po ɗiibuu mo kas, mpeeɗi a mpee mbii mo kaa ɗiisi mo si, ɓe tughup kì̵ Naan nii taa nkaa nyemcíi ki̶lingpee mo.
49005007	Mpeemi̶ni, taji wu ɓàlkáa fuu ashak ki̶ mo kas.
49005008	Gyet yam, ɓe wun a ndi̶ghi̶n peenkoo, amma yaksi wun a ndi̶ghi̶n peeɓang, ndi̶ghi̶n Daa. Ni ret ku wu mwaan kaa nyem ɗi mo ndi̶ghi̶n peeɓang ni si.
49005009	Ɗak kì̵ nyem ɗi mo ndi̶ghi̶n peeɓang, ni a ndi̶ghi̶n mbii ɗiiret mo, ki̶ ɗin ndi̶re mo, ki̶ zeen zak.
49005010	Wu gung, ku wu kám mbii ɗi mon nret nNaan nyit.
49005011	Taji wu lesar fuu mo ndi̶ghi̶n ɗak ɗi mo a mu peenkoo, ɗi ba mo ki̶ koghop ni kas, amma ni ret ku wu woo ɗak mi̶ni mo agaak.
49005012	Ni a mbii nashoop mpee satpo nkaa mbii ɗi moo c`in mo a si̶sok.
49005013	Amma katɗang koo a meye ɗi ni agaak, a peeɗi peeɓang ɗi, ɓe ni ɗee a ɗi gurum mo mak naa ni. Mpeeɗi jir mbii ɗi gurum mo mak naa ni, ɓe ni a ndi̶ghi̶n peeɓang.
49005014	Ni a kaaɗi mo ki̶ ran ndi̶ghi̶n takarda ki̶ Naan si nee: "Ngusaam, a mii, a yaghal a peemúut! Mpeku Kristi wuri cín peeɓang ɗi nwugha"
49005015	Wu tap ki̶ shiimwaan fuu mo. Taji wu mwaan kaa mwen mo si kas, amma wu mwaan kaa nyemɗiiseen mo si.
49005016	Wu c`in ɗak ndi̶ghi̶n koo a pee ɗiiɗang ye, mpeeɗi teer ɗiiyaksi ni mo, moo gam ki̶ mbii ɗiibish mo.
49005017	Mpeemi̶ni, ɓe taji wu ɗee a mwen mo kas, amma wu manshii kì̵ mbii ɗi Daa wuri riɓet ku wu c`in.
49005018	Taji wu shwaa am anab har ni yughur wun kas, mpeeɗi mi̶nii mak jwaan wun, amma wu ɗee a ɗiigi̶gam shi Riin Ɗiiɓang.
49005019	Wu katpo ki̶ shak shi kook ɗii mu kwoop mo, ki̶ kook ɗi mo a mu Riin. Wu c`in kook ɗiiret mo nNaan, kì̵ pi̶lang ndi̶ghi̶n putughup fuu mo.
49005020	Koo pi̶rang ye ɓe wu pi̶lang Naan puun mpee mbii mo jir ndi̶ghi̶n sum kì̵ Daa funu Jesu Kristi.
49005021	Wu sham ki̶ kaa fuu mo nder kì̵ shak, mpeku wu cín ɗiiɗes ɗin nKristi.
49005022	Mat mo, wu sham ki̶ káa fuu mo nder kì̵ mish fuu mo, kaaɗi wuu c`in nDaa si.
49005023	Mpeeɗi mish wuri a káa kì̵ mat, kaaɗi Kristi wuri a káa kì̵ Eki̶lisya si, shii kì̵ mi̶ni a shin fi̶ri, ki̶ wuri shikáa fi̶ri wuri a Nguɓam fi̶ra zak.
49005024	Kaaɗi Eki̶lisya wuran nder kì̵ Kristi, ni aasi zak, wun mat mo, wu sham ki̶ káa fuu mo nder kì̵ mish fuu mo ndi̶ghi̶n mbii mo jir.
49005025	Mish mo, wu wal mmat fuu mo, kaaɗi Kristi wuri wal Eki̶lisya ni si, har wuri cín shin fi̶ri mpee wura.
49005026	Mpeku wuri le wura ɗee ɗi a ɗiiɓang shi vwang wura ki̶ am, ki̶ shi po kì̵ Naan.
49005027	Mpeku wuri ɗak Eki̶lisya ni le ɗi nshin, ndi̶ghi̶n ɗiiɗes, ki̶ ɗiimen, ba ashak ki̶ mee rap, koo mee pee taakat mɓut mo kas. Mpeku mo ɗee ɗi a ɗiiɓang ba ki̶ mee rap kas.
49005028	Ni ret ku mish mo wal mmat furu mo kaa sut furu si. Ngo ɗi wuri wal mmat fi̶ri, ɓe wuri wal a nshin fi̶ri mmi̶ni.
49005029	Ba mee gurum kì̵ kyam kwar shin fi̶ri kas, amma wurii tap cín mbiise nni, ki̶ wuri tap ki̶ni riret, kaaɗi Kristi wurii c`in Eki̶lisya si
49005030	Mpeeɗi mun a ɓeep mu shin fi̶ri.
49005031	A mpeemi̶ni, ɓe gurum wurin nyit puun fi̶ri ki̶ ni̶ghi̶n fi̶ri, ku wuri ɓàlkáa ɗi ashak ki̶ mat fi̶ri, ku mo vul mo ɗee ɗi a ɗiimi̶ndong.
49005032	Ɗiisi ni a mee mbii ɗiiɗes ɗiisi̶sok. Mbii ɗi wan ki̶n sat ni, a nkaa Kristi ki̶ Eki̶lisya.
49005033	Koo ɗi arang ye, ɓe wu yit koo weye wuri wal mmat fi̶ri, kaa shin fi̶ri si, ki̶ mat wura cín ɗiiɗes mmish fi̶ra zak.
49006001	Jep mo, wu lappo kì̵ puun fuu mo ndi̶ghi̶n Daa, mpeeɗi mi̶ni a mbii ɗin ndi̶re.
49006002	"A cín ɗiiɗes mpuun fugha a ki̶ ni̶ghi̶n fugha mo," ɗiisi ni a Waar ɗin nshee ɗi mo kì̵ ten le,
49006003	"mpeku a tong ɗi riyang, ki̶ mpeku a kat teer mo ɗi ɗes ndi̶ghi̶n yil ni."
49006004	Puun mo, taji wu le ku putughup kì̵ jep fuu mo wat, har ni le ku mo c`in tughup kas, amma wu kiyeer mo, ki̶ wu kar mo ndi̶ghi̶n kám ɗi mo a mu Daa Naan.
49006005	Ki̶rom mo, wu lappo kì̵ nyem ɗi moo ɗyel wun nsar furu mo. Ki̶n sat a puun fuu ɗi mo a mu yil ɗiisi ni. Wu lappo furu mo ndi̶ghi̶n ki̶i̶r ki̶ ɗaar shi putughup mi̶ndong, kaaɗi wuu c`in nKristi si.
49006006	Taji wu c`in ɗak a yit kì̵ gurum mo ɓejee, ku mo kwoop wun ɗi kas, amma wu c`in ɗak kaa ki̶rom mu Kristi mo si. Wu c`in ɗyen kì̵ Naan ndi̶ghi̶n putughup fuu mo.
49006007	Wu c`in ɗak shi putughup ɗiiret, mpeeɗi wuu c`in a nDaa Naan, ba a mmee gurum kas.
49006008	Taji wu mander kas nee, ɗak ɗiiret ɗi gurum ki̶ c`in mo, ɓe wurin nwaa lap a kwat kì̵ ni pe Daa ɗi, koo ɗi wuri a ki̶rom, koo ɗi wuri a laalu.
49006009	Wun nyem ɗi wun ki̶ ki̶rom mo wu c`in mbii ɗiiret mmo zak. Taji wu wuk mo kas, mpeeɗi wu man nee, Daa furu ki̶ muu, wuri a ndi̶ghi̶n ɗengnaan, ba wurii shwatyit kas.
49006010	Peekyes ni, wu ɗar ɓal-ɓal ndi̶ghi̶n Daa ki̶ ndi̶ghi̶n iiko mu ɗiiɗes fi̶ri.
49006011	Wu jwal leelek ɗi Naan wuri cín mo nwun jir, mpeku wu mak ɗar ɗi ɓal-ɓal nkaa Shetan ki̶ numpee fi̶ri.
49006012	Mpeeɗi ba muu c`in lek ni a nkaa gurum mo, ɗi moo nan ki̶ toghom kas, amma ni a nkaa mulki, ki̶ nyem iiko ɗi mo a mu Shetan mo, ki̶ nkaa mulki ki̶ nyem peenkoo ɗin ndi̶ghi̶n ɗengnaan mo.
49006013	Mpeemi̶ni, ɓe wu jwal leelek ɗi Naan wuri ncín wun, mpeku wu ɗar ɗi ɓal-ɓal ndi̶ghi̶n teer ɗiibish mo. Mpeku taji Shetan wuri se koghorong nkaa wun kas.
49006014	Wu ɗar ɓal-ɓal shi ɗak suk, ki̶ ɓwaghat ɓwoon fuu mo shi zeen, ki̶ c`in mbii ɗin ndi̶re mo, kaa kawung ɗi nii fwang tughur ngurum si.
49006015	Wu jwal kwaghazak nshii fuu mo, mpee satpo ɗiiret, ɗi nii j`i ki̶ tongriyang.
49006016	Koo pi̶rang ye, ɓe wu mang kawung ɗi ni a cínzeen ashak ki̶ wun, mpee fwang pas mu wus ɗi gwar ɗiibish ni wurin mpwas j`i nkaa wun.
49006017	Wu mang ɓam ɗi Naan wuri c`in nwun, kaa mbiikáa shaghal ɗi nyemlek moo lop mpeku ni fwang káa ɗi mmo si. Ki̶ wu ɗyel po kì̵ Naan ni, kaa kwai ɗii Riin Ɗiiɓang wuri cín nwun si.
49006018	Wu c`in aduwa, ki̶ ɗang mpee mbii ɗiisi mo shidaar-shidaar ndi̶ghi̶n Riin. Wu tong shi gongpee, ki̶ zak, wu gung ndi̶ghi̶n mbii mo jir. Wu c`in aduwa mpee nyem kì̵ Naan mo jir.
49006019	Wu c`in aduwa mpee wan zak, mpeku Naan wuri c`in mbii ɗi wan nsat mo ɗi, ki̶ mpeku wan sat mbii ɗiisi̶sok mu po ɗiiret ni mo, ɗi shiɓal ba a shi ki̶i̶rmuut kas.
49006020	A mpee po ɗiiret ni, ɗang mo lop wan mpeku wan sat ni ɗi. Ɓe wan a shishaghat shi ti̶sek mu shaghal yaksi. Koo ɗi wan a shishaghat, ɓe wu c`in aduwa nNaan, mpeku wuri cínɓal ɗi nwan, kun satpo ɗiiret ni ɗi shiɓal, kaaɗi ni ret kun c`in si.
49006021	Tikikus ɗyemni̶ghi̶n funu ɗi muu wal nwuri, ɗi wuri a ki̶rom kì̵ Daa azeen-nzeen, wurin nsat mbii mo nwun jir, nkaa ɗak ɗi wan nkaa c`in ni.
49006022	Wan ki̶n ten nlop wuri so pe wun ɗi, a mpeku wuri satpo ɗi nwun nkaa wan, ki̶ mpeku wu man tong funu ɗi, ku ni ɓam putughup fuu mo ɗi zak.
49006023	Naan puun, ki̶ Daa funu Jesu Kristi mo cín tongriyang, ki̶ wal, ki̶ cínzeen nɗyemni̶ghi̶n funu mo jir.
49006024	Ɗiiret kì̵ Naan ni ɗee ashak ki̶ nyem ɗi mo wal nDaa funu Jesu Kristi, shi wal ɗi ba nii peekyes kas har ngaa-ngaa.
50001001	Wasika ɗiisi ni put a nsar kì̵ Pool ki̶ Timoti ki̶rom kì̵ Daa Jesu Kristi mo, so pe nyem kì̵ Naan mo ɗi mo ndi̶ghi̶n yil nFilipi ɗi mo ɓàlkáa furu mo ashak ki̶ Kristi, har ki̶ nyem ɗiinan-nan mu Eki̶lisya, ki̶ nyemɓam mo, ki̶ Bishop mo, ki̶ Diikon mo.
50001002	Naan puun funu ki̶ Daa funu Jesu Kristi, mo cín ɗiiret ki̶ tongriyang nwun.
50001003	Wan ki̶n pi̶lang Naan koo a pi̶rang ye, katɗang wan pan wun,
50001004	ndi̶ghi̶n aduwa ɗi wan ki̶n c`in ni mpee wun shidaar, ɓe wan ki̶n c`in ni shi retnyit.
50001005	Mpeeɗi wu fes wu ɓàlkáa fuu ki̶ mun ndi̶ghi̶n po ɗiiret ni, yaghal mpuus ɗi gyet wu shee ki̶ling ni har cicinsi.
50001006	Wan man azeen-nzeen nee, Naan ɗi wuri yaa c`in ɗak ɗiiret ɗiisi ndi̶ghi̶n wun, wurin nsat a nc`in ni har parpuus ɗi Jesu wurin mbaaj`i.
50001007	Wan ki̶n pan wun ndi̶ghi̶n putughup fi̶na shidaar-shidaar, mpeemi̶ni, ɓe ni ret ku wan kat pan mi̶ni nkaa wun. Mpeeɗi wu ɓàlkáa fuu mo ki̶ wan ndi̶ghi̶n ɗiiret ɗi Naan wuri cín nwan. Kaaɗi yaksi, ɓe wan ndi̶ghi̶n lushaghat, ki̶ kaaɗi gyet wan so nluɗiyeel mpeku wan satpo mu put ki̶ káa fi̶na ɗi nkaa po ɗiiret ni, ki̶ zak, mpeku wan kám ɗi ngurum mo nee, po ɗiiret ni azeen-nzeen.
50001008	Naan wuri a langting fi̶na, pan ɗi wan ki̶ ni mpee wun ni a kaa wal ɗi Jesu Kristi shikáa fi̶ri wuri ki̶ ni mpee mun si.
50001009	Wan ki̶n c`in aduwa nNaan, mpeku wal fuu ni naa nwurang ɗi, ki̶ mpeku wu kat man ki̶ seen ɗi wun mman ɓeet mbii mo ɗi ndi̶re-ndi̶re.
50001010	Mpeku wu bi̶lip mbii mo ɗi riret, ki̶ zak, mpeku wu ɗee ɗi a ɗiiɓang, ɗi ba wun ki̶ mee rap kas parpuus ɗi Daa Jesu wurin mbaa baaj`i.
50001011	Seen fuu mo gam ki̶ mbii ɗiiret mo azeen-nzeen, ɗi a Daa Jesu wuri mak c`in ni ɓejee, mpee le Naan a ɗiiɗes ki̶ kwoop wuri.
50001012	Ɗyemnaa mo, wan riɓet ku wu man nee, jeel ɗi mo kat wan, ɓe ni le ku po ɗiiret ni sekiyeen.
50001013	Har sooja ɗi moo tap ki̶ lu kì̵ mishkagham nRom, ki̶ pak gurum mo, mo man nee, wan a shishaghat a mpee sum kì̵ Jesu Kristi.
50001014	Pak ɗyemni̶ghi̶n funu mo ɗes ɗi mo ndi̶ghi̶n Daa mo waa kat ɓal ndi̶ghi̶n putughup furu mo, mpee satpo ɗiiret ni shi putughup mi̶ndong, ba a shi ki̶i̶rmuut kas, mpeeɗi wan a shishaghat a mpee sum kì̵ Jesu.
50001015	Ii, azeen-nzeen, pak moo satpo ɗiiret nkaa Kristi a mpee zughur, ki̶ pak moo sat ni a mpee ɓi̶lep, amma pak moo sat a shi putughup mi̶ndong.
50001016	Nyem ɗi moo satpo ɗiiret nkaa Kristi shi putughup mi̶ndong si, moo sat mi̶ni a ndi̶ghi̶n wal, ki̶ zak, mo man ne, wan a shishaghat a mpee sum kì̵ po ɗiiret ni.
50001017	Amma nyem ɗi moo satpo ɗiiret nkaa Kristi a mpee zughur si, moo riɓet wat a putughup fi̶na, ki̶ mo pan nee, wuɗun j`i aa jeel nkaa wan ndi̶ghi̶n lushaghat ni.
50001018	Ba ni daampee wan kas, katɗang mo satpo ɗiiret nkaa Kristi, koo a mpee mbii ɗiiɗang ye, ɓe ni ret nwan nyit. Koo ɗi moo sat a ndi̶ghi̶n pan ɗiibish, koo ɗi moo sat a ndi̶ghi̶n pan ɗiiret, ɓe wan nsat a nkat retnyit ɗak, mpeeɗi gurum moo ki̶lingpo ɗiiret nkaa Kristi koo neye.
50001019	Mpeeɗi wan man nee, shi aduwa fuu mo mpee wan, ki̶ ɓam ɗi ni put pe Riin kì̵ Jesu Kristi ɗi, ɓe mon nfwoon wan.
50001020	A ɗyen fi̶na ki̶ canciin fi̶na nɗiisi nee, ba wan c`in mee mbii ɗi nin nj`i ki̶ nashoop nkaa wan kas. Amma riɓet fi̶na, ku wan satpo ɗiiret ni shiɓal ba shi ki̶i̶rmuut kas mpeku koo a mpee ɗiiɗang ye, ki̶ koo a pi̶rang ye, ɓe wan cín ɗiiɗes ɗi nKristi shiɓal ki̶ san fi̶na jir. Koo ɗi wan ɗi ki̶ seen, ki̶ koo ɗi wan muut.
50001021	Pe wan ɗi, ɓe seen fi̶na ni a Kristi, ki̶ muut fi̶na ni a li̶ɓet zak.
50001022	Amma katɗang wan sat a ntong ndi̶ghi̶n nan ɗiisi ɗak, ɓe wan nc`in ɗak ɗi nin mɓam gurum mo. Yaksi ba wan man ar ɗi wan mbi̶lip kas.
50001023	Wan ɗee a kaa kamlang a naar kì̵ am si. Pan ɗiivul mo ɗul wan so ndi̶ghi̶n ar mo vul. Wan ki̶n riɓet kun muut yaksi, mpeku wan so ntong ɗi a shak ki̶ Kristi, mi̶ni ret nwan met.
50001024	Amma ni ki̶ koghop ni zam, mpeku wan tong ɗiiseen ndi̶ghi̶n nan ɗiisi, mpee ɓam wun.
50001025	Mpeeɗi wan man zeen ni aasi. Mpeemi̶ni, ɓe wan man nee, ba wan mmuut yaksi kas, wan ntong ɗi, mpeku wan ɓam wun ɗi ku wu sekiyeen ɗi shi retnyit ndi̶ghi̶n cínzeen fuu.
50001026	Mpeku katɗang wan mbaaj`i pe wun ɗi zak, ɓe wu kat mbii ɗi wun ncanjagham ɗi shi wan, mpee seen ɗi wun ki̶ ni ndi̶ghi̶n Kristi Jesu, mpee tong ɗi wan ntong ashak ki̶ wun ni.
50001027	Ni a ting ku wu mwaan a ndi̶ghi̶n mbii ɗi po ɗiiret kì̵ Kristi ni sat ne wu c`in mo. Mpeku koo ɗi wan nj`i naa wun, koo ɗi ba wan nkatpee baaj`i naa wun kas, ɓe wan ki̶ling ne, wuu ɗar ɗi ɓal-ɓal, kì̵ po fuu mo ɗee a ɗiimi̶ndong, ki̶ pan fuu mo ɗee a ɗiimi̶ndong zak. Mpeku wu c`in lek ɗi ashak, mpee po ɗiiret, ɗi wuu cínzeen ni.
50001028	Taji wu ki̶i̶r shaarlek fuu mo kas, koo diɓen. Ɗiisi nin nkám mmo nee, Naan wuri kì̵ ten ɓam wun, amma wurin ntwa mo mpee shikbish furu mo. Mpeku wu man ɗi zak nee, Naan shikáa fi̶ri, wurin ncín koghorong ni wun aasi.
50001029	Naan wuri cínpee nwun, ba a mpeku wu cínzeen ɗi nKristi ɓejee kas, amma mpeku wu shwaajeel ɗi mpee wuri zak.
50001030	Yaksi wu mak c`in lek ni ashak ki̶ wan. Lek ɗiisi ni a lek ɗiimi̶ndong ki̶ ɗi gyet wu naa wan nkaa c`in ni, ki̶ kaaɗi wu ki̶ling nee, wan ɗi a nkaa c`in lek mi̶ni har cicinsi.
50002001	Katɗang seen fuu ɗi mo ndi̶ghi̶n Jesu Kristi mo ɗee a ɗiiɓal. Katɗang wal fi̶ri ni ɓam wun, katɗang wuu shaar ashak ki̶ Riin fi̶ri, katɗang wuu naajeel kì̵ shak ki̶ walnshak,
50002002	ɓe wu le ku retnyit fi̶na ni gam, ki̶ pan fuu mo ɗee a ɗiimi̶ndong ki̶ wal fuu ni ɗee a ɗiimi̶ndong ki̶ putughup fuu mo ɗee a ɗiimi̶ndong ndi̶ghi̶n mbii mo jir.
50002003	Taji wu c`in mee mbii mpee riɓetkáa koo ɗiyeepkáa kas, amma wu sham ki̶ káa fuu mo. Wu cín ɗiiɗes nshak met nkáa fuu mo.
50002004	Taji memee fuu ɗee ntap aa mbii ɗi mo a mukáa fi̶ri ɓejee ɗak kas, amma wu tap ki̶ mbii mu niyee fuu mo zak.
50002005	Wu yit ku mi̶se fuu mo ɗee a kaa mi̶se ɗi Kristi wuri ki̶ ni.
50002006	Jesu ɗi wuri a ɗiimi̶ndong kì̵ Naan, amma ba wuri lekáa fi̶ri ntiit-ntiit kì̵ Naan kas. Ɗi ni ɗee a mbii ɗi wurin nyaa ni karmat shiɓal ku wuri ɗee ɗi kaa Naan si.
50002007	Amma Jesu wuri sham ki̶ káa fi̶ri, har wuri leshin a káa ki̶rom si. Mo làa wuri ndi̶ghi̶n nan kaa kaghar gurum mo si.
50002008	Amma kaaɗi gyet wuri ɗi ndi̶ghi̶n nan kaa gurum si, ɓe wuri sham ki̶ káa fi̶ri, har wuri cín shin fi̶ri mpee muut nkaa shiyeepyoghom.
50002009	Mpeemi̶ni ɓe Naan ɗiyeep wuri a ɗiiɗes hakyeng, ki̶ wuri c`in sum nJesu, ɗi ni met kaghar sum mo jir.
50002010	Mpeku ndi̶ghi̶n sum kì̵ Jesu, ɓe gurum mo jir ndi̶ghi̶n ɗengnaan, ki̶ ndi̶ghi̶n yil ɗiisi, ki̶ nder kì̵ yil ɗiisi, ɓe mon nj`i kurum ntoghom kì̵ Jesu.
50002011	Ki̶ zak, koo a li̶po ɗiiɗang ye, ɓe nin nsat nee, Jesu Kristi wuri a Daa, mpee ɗiiɗes kì̵ Naan puun.
50002012	Mpeemi̶ni, wun ɗi wan wal nwun si mo, kaaɗi shidaar ɓe wuu naa nc`in mbii ɗi jí wan sat ne, wu c`in mo, ɓe wan ashak ki̶ wun si. Ɓe wu sat a sekiyeen ki̶ c`in mbii ɗi gyet wan sat ni mo nwun ɗak. Koo ɗi ba wan kuɗi ashak ki̶ wun kas, ɓe wu cín ɗiiɗes nNaan, ki̶ wu ki̶i̶r wuri ndi̶ghi̶n putughup fuu mo zak. Wu c`in ɗak shiɓal fuu mo, mpeku ɓam fuu ni ɗee ɗi a ɗiigi̶gam.
50002013	A Naan ɗi wurii c`in ɗak ndi̶ghi̶n putughup fuu mo shidaar-shidaar. A wurii le ku wu c`in mbii ɗi mo ret wurin nyit. Wurin nc`in ɓal nwun mpeku wu c`in mbii ɗiiret ni mo ɗi.
50002014	Wu c`in mbii mo jir, ba a shi po nɗagham-nɗagham koo ɓeetshik kas.
50002015	Mpeku taji gurum mo naa bish fuu kas. Mpeku wu ɗee ɗi a ɗiiɓang kaa jep kì̵ Naan ɗiigi̶gam mo si, ɗi moo tong ndi̶ghi̶n yil ɗiibish si, ki̶ ndi̶ghi̶n gurum ɗi mo gam ki̶ shikbish si. Wu ɗee a peeɓang mɓut mmo ndi̶ghi̶n yil ɗiisi ni, kaa peeɓang mu zar ɗi mo aɗeng si.
50002016	Kaaɗi wuu satpo ɗiiret mu seen ni mo si. Katɗang wu c`in aasi, ɓe wan nkatpee mpee canjagham shi wun parpuus kì̵ Kristi. Mpeeɗi parpuus mi̶ni, ɓe nin nɗee agaak nee, ɗak ɗi jí wan ki̶n c`in ni, ba ni a buu kas.
50002017	Koo ɗi mon nfet wan, ku mo ɗoo toghom fi̶na kaa mbiizughum si mpee cínzeen fuu ndi̶ghi̶n Naan, ɓe ni ret nwan nyit, ki̶ ni shang nwan ashak ki̶ wun jir.
50002018	Ni aasi zak, ni ret ku wuwun, wu c`in retnyit ashak ki̶ wan zak.
50002019	Katɗang Daa Jesu Kristi wuri riɓet, ɓe wan ki̶n lepan nee, wan nlop Timoti so pe wun ɗi ki̶lak. Mpeku katɗang wuri baaj`i, ɓe wan ki̶lingpo ɗi nkaa tong fuu, ku ni caa wan ɗi.
50002020	Ba wan ki̶ mee ngo kaa wuri si kas, ɗi wuri ki̶ c`in shin fi̶ri azeen-nzeen mpee sekiyeen fuu.
50002021	Kaghar gurum ni mo ɗee a nc`in mbii ɗi mukáa furu mo ɓejee ɗak, ba mo kak ki̶ sekiyeen mu po kì̵ Jesu Kristi kas.
50002022	Wun shikáa fuu wuu man tong kì̵ Timoti, mpeeɗi wan ki̶ wuri, mun a kaa puun ki̶ ɗyem fi̶ri si, ɗi muu c`in ɗak ashak mpee satpo ɗiiret ni.
50002023	Mpeemi̶ni wan lepan, mpeku wan lop wuri so pe wun ɗi ki̶lak-ki̶lak. Mpeku wan man sekiyeen ki̶ mbii mo ɗi.
50002024	Wan cínzeen ndi̶ghi̶n Daa nee, Ba nin ntong ɗes kas, ɓe wurin nle ku wan shikáa fi̶na wan so pe wun ɗi.
50002025	Wan ki̶n pan nee, ni ret ku wan lop Epafradaitus ɗyemni̶ghi̶n funu, wuri a shaarɗak fi̶na, ɗi wuri kì̵ c`in lek ni ashak kì̵ wan, so pe wun ɗi. Gyet a wun lop wuri j`i pe wan ɗi, mpeku wuri ɓam wan ɗi ndi̶ghi̶n ɗak mo.
50002026	Gyet wuri ki̶ fes lepan mpeku wuri naa wun ɗi jir, amma wuri ki̶ putughup ɗiiwuwat mpeeɗi ba gyet wurin nkagham kas kaaɗi gyet wu ki̶ling si.
50002027	Azeen-nzeen ba gyet wurin nkagham kas, har gyet wuri kus ki̶ muut, amma Naan wuri naajeel fi̶ri. Ba Naan naa a jeel mi̶ri ɓejee kas, amma har ki̶ wan ɗiki̶, mpeku taji wan kat putughup ɗiiwuwat nkaa putughup ɗiiwuwat kas.
50002028	Mpeemi̶ni, wan ki̶n fes nlepan, mpeku wan lop wuri so pe wun ɗi. Mpeku wu kat retnyit ɗi mpee baa naa wuri shi yit fuu mo, ki̶ mpeku putughup mi̶na ni pan saam ɗi zak.
50002029	Mpeemi̶ni, wu lap wuri ndi̶ghi̶n sum kì̵ Daa shi retnyit hakyeng. Wu cín ɗiiɗes kiyeet kì̵ nyem mi̶ni mo.
50002030	Gyet ɗee ɗi a lee ku wuri muut mpee ɗak kì̵ Kristi. Gyet wuri cín seen fi̶ri, mpeku wuri ɓam wan ɗi, ndi̶ghi̶n ɗak ɗi ba wun shikáa fuu wu mak c`in ni kas.
50003001	Ɗyemnaa mo, mpee kyes kì̵ ni, ɓe wu c`in retnyit ndi̶ghi̶n Daa. Ba ni daampee nwan mpee baa ran po ɗi gyet wan ki̶n ten ran mo nwun kas, amma ni a mpeku ni ɓam wun ɗi, ku wu tong ɗi riyang.
50003002	Wu tap ki̶ nyem ɗi moo c`in mbii ɗiibish, kaa as mo si. Nyem ɗi mo sat nee, ni a ting ku gurum mo can-can.
50003003	A mun a ɗi mo kì̵ can mun, ba a mo kas. Mpeeɗi muu seyil nNaan a ndi̶ghi̶n Riin fi̶ri, ki̶ muu c`in retnyit ndi̶ghi̶n Jesu Kristi, mpeeɗi seen funu mo a ndi̶ghi̶n wuri. Ba muu gangkáa funu mo a nkaa mbii ɗi gurum moo c`in, ɗi mo a mu nan kas.
50003004	Katɗang ɓe ɗi wan riɓet, ɓe ɗi wan mmak gangkáa fi̶na, nkaa mbii ɗi gurum moo c`in mu nan ni. Mpeemi̶ni, katɗang mee gurum ki̶ pan ne; wuɗi ki̶ mbii gangkáa ndi̶ghi̶n nan ni, ɓe wan met ngwar mi̶ni hakyeng ndi̶ghi̶n mbii ɗi mo a mu nan ni mo.
50003005	Kaaɗi gyet mo làa wan, ɓe aɓwoon ɗi wan wul teer pokun, ɓe mo can wan. Wan a ngu Yahudi, ndi̶ghi̶n saghan mu Benjami. Wan a ngu Hiburu, làa kì̵ nyem Hiburu mo kyap. Katɗang a ndi̶ghi̶n ar mu tap ki̶ Waar mu nyem Yahudi mo, ɓe wan ki̶n tap ki̶ Waar ni a kaa nyem Farisi mo si.
50003006	Gyet wan ki̶n cín jeel nyemso ndang Jesu mo. Nkoghop mu tap ki̶ Waar mu nyem Yahudi mo, ɓe wan ki̶n tap ki̶ Waar ni mon ndi̶re-ndi̶re jir.
50003007	Amma ndi̶ghi̶n mbii ɗi gyet wan ki̶n kat mo, kaa li̶ɓet si, ɓe yaksi wan le mo ɗee a ɗiibuu mpee sum mu Kristi.
50003008	Ii, azeen-nzeen, wan ki̶n le mbii ɗiisi mo ɗee a ɗiibuu, mpeeɗi yaksi, wan ki̶n man ɗiiɗes mu wal kì̵ Kristi Daa fi̶na, ɗi ni met mbii mo jir. Mpee sum fi̶ri, ɓe wan ki̶n fwo mbii mi̶ni mo jir. Yaksi, ɓe wan naa mo ɗee a kaa peeɗi mo ɓeer a gi̶ring si, har wan kwar mo jir. Mpeku wan ɗee ɗi a mu Kristi.
50003009	Ku wan tong ɗi ndi̶ghi̶n wuri. Ba a mpee ɗiiret mukáa fi̶na kas, ɗi wan mak kat ni a mpee tap ki̶ Waar ni mo kas. Amma a mpee ɗiiret ɗi mu kat ni mpee cínzeen ɗi mun ki̶ ni ndi̶ghi̶n Kristi. A ɗiiret ɗi ni put a pu Naan ɗi, ɗi ni ɗar a nkaa cínzeen.
50003010	A mbii ɗi wan ki̶n fes nriɓet nɗiisi, kun man iiko mu yaghal a peemúut fi̶ri. Ku wan shwaa pak jeel fi̶ri ni ɗi zak, kì̵ mpeku wan ɗee ɗi kaa wuri si ndi̶ghi̶n muut fi̶ri.
50003011	Mpeku koo ɗi a me c`in ye, ɓe wan kat yaghal a peemúut ni ɗi zak.
50003012	Ba ne wan ki̶n ten kat mbii ɗi wan ki̶n leyit nkaa mo ni kas. Koo ɗi ba wan ki̶n ɗee a ɗin ndi̶re-ndi̶re kas, amma wan ki̶n gung mpeku mbii mi̶ni mo ɗee ɗi a mi̶na, mpeeɗi Kristi wuri le ku wan ɗee a mi̶ri.
50003013	Ɗyemnaa mo, ba wan ki̶n lesan nee, wan ki̶n ten nkat mbii ɗiisi ni mo kas, amma mbii mi̶ndong ɗi wan ki̶n c`in. Wan ki̶n mander mbii ɗi mo kì̵ ten ɗel. Yaksi, wan ki̶n leyit fi̶na ndi̶re-ndi̶re a nkaa mbii ɗi mo ati̶leng fi̶na ɓejee ɗak.
50003014	Wan ki̶n gung mpee so wul a peekyes mu ɗak fi̶na, mpeku wan lap kwat ɗii mu kàa aɗeng ɗi ashak kì̵ Jesu Kristi, ndi̶ghi̶n petpee ɗi Naan wuri pet wan ni ɗi.
50003015	Wu yit ku pan ɗiisi, ni ɗee ndi̶ghi̶n putughup funu mo. Mun nyem ɗi mun ki̶ seen, katɗang mee mbii ɗi, ɗi ba wu manshii ni kas, ɓe Naan wurin nkámshii ni nwun.
50003016	Ni ret ku mu yaa mbii ɗi muu ten mu kat ni ɓal-ɓal.
50003017	Ɗyemnaa mo, wun jir wu mwaan ndi̶ghi̶n shiimwaan fi̶na, ki̶ zak, wu naa nyem ɗi mwaan furu mo a ɗiiret ndi̶ghi̶n ar ni, kaaɗi mun muu ɗee a mbiikám pe wun ɗi si.
50003018	Wan ki̶n ten sat mbii ɗiisi mo nwun, yit ɗes. Yaksi, ɓe wan baa sat a ni ɗi nwun, har shi yitmwaan. Gurum mo ɗi ɗes ndi̶ghi̶n wun, ɗi mo a shaarlek mu shiyeepmúut mu Kristi.
50003019	Peekyes kì̵ nyem ɗiisi ni mo, a muut mu aawus ɗi ba nii peekyes kas, mpeeɗi naan furu ni a ɓut furu mo. Ba mo ki̶ mee naashoop kas. Moo ɗiyeepkáa furu mo. Mo fes le putughup furu mo a nkaa mbii ɗii mu yil ɗiisi mo.
50003020	Amma mumun, ɓe tulu funu ni a ndi̶ghi̶n ɗengnaan. A peeɗi muu gong Nguɓam funu Daa Jesu Kristi ɗi wurin ntong aɗeng sham ɗi.
50003021	Wurin ncighi̶r ki̶ sun funu ɗiimeet si mo, mpeku mo ɗee ɗi kaa shin mu ɗiiɗes fi̶ri si. Shi iiko fi̶ri ɗiisi, ɓe wurin nj`i ki̶ mbii mo jir, ku mo ɗee ɗi ntoghom fi̶ri.
50004001	Mpeemi̶ni ɗyemnaa mo, ɗi wan wal nwun. Wan ki̶n fes nriɓet wun, ɗi wan ki̶n kat retnyit a shi wun, ki̶ wan ki̶n c`in roghop a shi wun zak. Wu ɗar ɓal-ɓal ndi̶ghi̶n Daa.
50004002	Wan ki̶n satpo Yudiya, ki̶ wan ki̶n satpo Sintiki nee. Ni ret ku mo tongriyang ki̶ shak, mpeeɗi mo weet mo a ndi̶ghi̶n Kristi.
50004003	Wan ɗang pe wugha ɗyemni̶ghi̶n fi̶na, ɗi muu c`in ɗak ashak, kussuk a ɓam mat ɗiisi mo. Mpeeɗi mat ɗiisi ni moo c`in ɗak ashak ki̶ wan ndi̶ghi̶n satpo ɗiiret ni, ashak ki̶ Ki̶limen ki̶ kaghar das ɗi jí muu c`in ɗak ashak ki̶ mo jir. Nyem ɗi sum furu mo a ɗiiriran ndi̶ghi̶n takarda mu seen.
50004004	Wu c`in retnyit ndi̶ghi̶n Daa shidaar-shidaar. Wan baa sat a ni ɗi nwun zak nee, wu c`in retnyit.
50004005	Wu yit ku gurum mo jir, mo naa gung fuu. Mpeeɗi baaj`i ki̶ Daa nii wul kus.
50004006	Taji wu yit ku mee mbii daampee nwun kas, amma ndi̶ghi̶n mbii mo jir, ɓe wu sat mbii, ɗi wuu riɓet mon nNaan, ndi̶ghi̶n aduwa ki̶ ɗang.
50004007	Riyang kì̵ Naan ɗi ni met man mo jir, ni tap ki̶ putughup fuu mo ki̶ pan fuu mo, ndi̶ghi̶n Kristi Jesu.
50004008	Ɗyemnaa mo, peekyes kì̵ ni, ɓe koo meye ɗi ni azeen, koo a meye ɗi ni mak cín ɗiiɗes, koo a meye ɗi ni a ɗin ndi̶re, koo a meye ɗi ni a ɗiiɓang, koo a meye ɗi ni a wal, koo a meye ɗi ni a mu naajeel, koo katɗang nii mee mbii ɗiiret met jir ɗi, koo ɗi nii mee mbii ɗi ni ret pi̶lang ɗi, ɓe wu c`in pan nkaa mbii ɗiisi mo jir.
50004009	Mbii ɗi gyet wuu ten wu kám mo, ki̶ mbii ɗi gyet wuu ten wu lap mo, ki̶ mbii ɗi gyet wuu ten wu naa mo, ki̶ mbii ɗi gyet wuu ten wu ki̶ling mo pe wan ɗi. Naan ɗi wuri cín tongriyang mmun, wurin ntong ashak ki̶ wun.
50004010	Wan kat retnyit ndi̶ghi̶n Daa hakyeng, mpeeɗi gyet wuu ɗoghom mander nwan, amma yaksi wuu pan wan. Azeen, gyet wuu pan wan, amma ba gyet wu kat a pee mpee ɓam wan kas.
50004011	Ba ne, a mee mbii jee nwan kas, mpeeɗi gyet wan ki̶n ten kám ar mu gung ndi̶ghi̶n koo meye ɗi wan ki̶ ni. Koo ɗi ni ɗes, ki̶ koo ɗi ni a lee, ɓe wan ki̶n tong a shi retnyit.
50004012	Wan man kaaɗi wan nsham ki̶ káa fi̶na, katɗang ba wan ki̶ mee mbii kas, ki̶ zak, wan man mbii ɗi wan nc`in katɗang wan ki̶ mbii mo ɗes. Ndi̶ghi̶n mbii mo jir, ɓe wan ki̶n kám mbii ɗiisi̶sok ɗiisi, mpeku wan katpee ɗar ɗi ɓal-ɓal, koo a ndi̶ghi̶n hi̶ɓi̶l kì̵ koo a ndi̶ghi̶n neen.
50004013	Wan mak c`in mbii mo jir, a ndi̶ghi̶n ɓal ɗi Kristi wurii c`in nwan shidaar-shidaar.
50004014	Wan pi̶lang wun, mpeeɗi jí wu ɓam wan ndi̶ghi̶n jeel fi̶na.
50004015	Wun nyem Filipi mo, wu man shikáa fuu nee, gyet nshee kì̵ po ɗiiret ni, kaaɗi gyet wan yaghal yit yil mMasidoniya, ɓe ba mee Eki̶lisya ɗi ni cínkáa fi̶ra ashak ki̶ wan mpee cín zughum mo, ki̶ lap zughum mo kas, see a wun ɓejee ɗak.
50004016	Har kaaɗi gyet wan ndi̶ghi̶n yil nTasoloni, ɓe wuu lop ɓam so nwan nki̶shak-nki̶shak, ba a yit mi̶ndong koo vul ɓejee kas.
50004017	Ba ne, a mpeeɗi wan ki̶n tang a mee zughum pe wun ɗi kas, amma wan riɓet ku wu kat li̶ɓet ɗiki̶ nkaa kwat fuu mo.
50004018	Wuu ten wu kwat wan ki̶nɗing, mpeeɗi wan ki̶n kat mbii ɗi wan ki̶n riɓet ni, har ni ɗes met mbii ɗi jí wan ki̶n riɓet ni. Mpeeɗi wan ki̶n lap zughum ɗi wu lop j`i nwan nsar kì̵ Epafradaitus. Mbiizughum fuu ɗiisi ni, mo ɗu shang-shang a kaa zughum ɗi gurum moo cín nNaan si. Mbiizughum ɗi mo shang nNaan nyit hakyeng.
50004019	Naan wuri cín mbii ɗi wuu riɓet mo nwun jir ntiit-ntiit ki̶ ɗiiɗes mu long fi̶ri ndi̶ghi̶n Jesu Kristi.
50004020	Ɗiiɗes ni ɗee a mu Naan puun funu har ngaa-ngaa, ki̶ ngaa-ngaa. Amin.
50004021	Wu tok ki̶ nyem kì̵ Naan ɗi mo a mu Kristi jir. Ɗyemnaa ɗi mo ashak ki̶ wan, moo tok ki̶ wun.
50004022	Nyem kì̵ Naan mo jir moo tok ki̶ wun. Met jir, a nyem kì̵ Naan ɗi mon ntulu kì̵ mishkagham ɗiiɗes Siza.
50004023	Ɗiiret kì̵ Daa funu Jesu Kristi ni tong ashak ki̶ riin fuu mo jir. Amin.
51001001	Wasika ɗiisi ni put a nsar mi̶na Pool, ɗi Naan wuri kì̵ ten bi̶lip wan mpeku wan ɗee ɗi a laalop mu Jesu Kristi, ki̶ Timoti ɗymni̶ghi̶n funu ndi̶ghi̶n Kristi.
51001002	So pe nyem kì̵ Naan ɗi mo ndi̶ghi̶n yil nKolosi, ki̶ pe ɗyemni̶ghi̶n funu mo ɗi mo ɓàlkáa furu mo ashak ki̶ Jesu Kristi. Ɗiiret kì̵ Naan puun funu ki̶ tongriyang fi̶ri ɗee ashak ki̶ wun jir.
51001003	Muu c`in aduwa nNaan mpee wun shidaar-shidaar. Ki̶ zak, muu naa pi̶lang Naan ɗi wuri a puun kì̵ Daa funu Jesu Kristi.
51001004	Mu pi̶lang Naan shidaar-shidaar, mpeeɗi mu ki̶ling nee, cínzeen fuu ndi̶ghi̶n Jesu Kristi nii sekiyeen, ki̶ zak ne, wuu wal nyem kì̵ Naan mo jir.
51001005	Mbii ɗi ni le ɗang wu cínzeen nKristi, ki̶ wuu wal ngurum mo, a mpeeɗi wuu leyit nkaa mbii ɗi Naan wuri kì̵ ten ɗak ni le ndi̶ghi̶n ɗengnaan, mpeku wuri cín ni ɗi nwun. Wu ki̶lingpo nkaa mbii ɗiisi mo a ndi̶ghi̶n po ɗiiret ɗi ni azeen ɗi jí wuu ten wu ki̶ling ni.
51001006	Po ɗiiret ɗiisi ni, nin nkaa so wul koo a pee ɗiiɗang ye ndi̶ghi̶n yil ɗiisi. Nii cighi̶r ki̶ putughup kì̵ gurum mo, har nii le ku mo c`in ɗak ɗiiret mo. Yaksi, gurum mo ɗes, mo nkaa cínzeen ɗiki̶-ɗiki̶. Ni aasi, ɓe ni kì̵ so wul mpee fuu, ki̶ ni nkaa cighi̶r ki̶ putughup fuu mo, mpeku wu c`in ɗak ɗiiret mo ɗi. Yaghal mparpuus ɗi jí wu shee ki̶ling ni, ɓe yaksi wu manshii kì̵ ni azeen-nzeen, kaaɗi Naan wuri le ɗiiret nkaa wun si.
51001007	Wu shee ki̶lingpo ɗiiret ɗiisi, a mpo kì̵ Abafaras, ɗi muu wal nwuri, ki̶ wuri a shaarɗak funu. Wuri c`in ɗak kì̵ Jesu Kristi shi putughup mi̶ndong nnaar fuu a koppee funu.
51001008	A wuri sat mmun po nkaa wal fuu ndi̶ghi̶n Riin Ɗiiɓang.
51001009	Ni aasi, ɓe yaghal mparpuus ɗi jí mu ki̶lingpo mi̶ni nkaa wun, ɓe muu c`in aduwa mpee wun shidaar-shidaar. Muu ɗang pu Naan, mpeku wuri gam wun ɗiiseen mu man ɗyen fi̶ri, man ɗi ni put a pe Riin fi̶ri j`i ɗi.
51001010	Man mi̶ni le, ku mwaan fuu mo lapshak ki̶ mu nyem ɗi mo so ndang Jesu. Mwaan ɗi ni tongɗyen nJesu. Katɗang wu mwaan a ndi̶ghi̶n ɗyen kì̵ Jesu, ɓe mi̶se fuu nin nle ku wu c`in ɗak ɗiiret mo, ki̶ wu sat a nwurang ndi̶ghi̶n man po nkaa Naan ɗak.
51001011	Muu c`in aduwa nee, Naan ɗi wuri ɓal met jir, wurin ncínɓal nwun, mpeku wu ɗar ɗi ɓal-ɓal ndi̶ghi̶n mbii mo jir. Ki̶ zak, koo ɗi a me c`in ye, ɓe wu sat a ngung ɗi ɗak, ki̶ wu kat retnyit ɗi zak.
51001012	Wu pi̶lang puun funu ɗi wuri aɗeng, wuri ɗi wuri wang ar ni mmun, mpeku mu sekop fi̶ri ɗi ashak ki̶ nyem fi̶ri mo ndi̶ghi̶n pee ɗiiɓang.
51001013	Wuri put ki̶ mun ndi̶ghi̶n iiko mu peenkoo, ɗangɓe wuri waa mang mun ɗel ki̶ mun ndi̶ghi̶n mulki kì̵ Làa fi̶ri.
51001014	A Làa fi̶ri, wuri ang mun, ki̶ wuri fwo shikbish funu mo mmun zak.
51001015	Ba mee ngo kì̵ kyam naa Naan kas, amma gurum mo kì̵ naa Jesu ɗi wuri lapshak kì̵ Naan. A wuri kám tong kì̵ Naan mmun agaak. Jesu wuri a Làa kì̵ Naan ɗin nshee, ɗi wuri met mbii ɗi Naan wuri le mmo jir.
51001016	A ndi̶ghi̶n Jesu, ɓe Naan wuri le mbii ɗi mo ndi̶ghi̶n yil ni jir. Mbii ɗi mo ndi̶ghi̶n ɗengnaan ki̶ ɗi mo ndi̶ghi̶n yil ɗiisi. Mbii ɗi gurum moo mak naa mo, ki̶ mbii ɗi ba gurum moo mak naa mo kas. A ndi̶ghi̶n ɗiiɗes fi̶ri, ɓe Naan wuri le mbii ɗi mo ki̶ iiko ndi̶ghi̶n ɗengnaan. Mbii ɗiinan mo ki̶ ɗiiɗween mo ntiit-ntiit ki̶ ɓal furu mo. A ndi̶ghi̶n Jesu, ɓe Naan wuri le mbii mo jir, ki̶ mbii mo jir, a Jesu wuri ki̶ mo nsar, ki̶ mo a mu wuri jir zak.
51001017	Pugyet ɗi yam-yam, ɓe Jesu wuri ɗi, akuɗang Naan wurii le mbii mo ndi̶ghi̶n yil ni. Naan ɓàl mbii mo jir ashak a ndi̶ghi̶n Jesu.
51001018	Ndi̶ghi̶n nyem kì̵ Naan mo, ɓe Jesu wuri a káa kì̵ mo. Kaghar gurum ni mo a shin fi̶ri. A Jesu wuri a káa mu nyemso ndang Naan mo. A wuri a ɗin nshee, ki̶ zak, a wuri shee yaghal a peemúut. Mpee mbii ɗiisi mo, ɓe a wuri a ɗin nshee ndi̶ghi̶n mbii mo jir.
51001019	Ni ret nNaan nyit, har wuri le ku ɗyen fi̶ri ni gam, ki̶ ni tong ndi̶ghi̶n Jesu.
51001020	Ni ret Naan nyit zak, mpeku wuri baaj`i ki̶ mbii mo jir pushin ɗi ndi̶ghi̶n Jesu. A ndi̶ghi̶n toghom ɗi Làa kì̵ Naan wuri ɓeer ni nkaa shiyeepyoghom, ɗangɓe Naan wuri riɓet waa baaj`i ki̶ mbii mo jir, pu shin ɗi. Mbii ɗi mo ndi̶ghi̶n yil ɗiisi, ki̶ ɗi mo ndi̶ghi̶n ɗengnaan, ku mo cighi̶r ɗii putughup furu, mpeku mo baaj`i ɗi ndang wuri.
51001021	Jí mmee nnaar, ɓe wuu tong a jong-jong kì̵ Naan, ki̶ jí wun a shaarlek kì̵ Naan, mpee mbii ɗiibish, ɗi jí wuu c`in mo, ki̶ pan fuu ɗiibish mo.
51001022	Amma yaksi, mpee muut kì̵ Làa kì̵ Naan, ɗi mo làa wuri ndi̶ghi̶n nan, ɓe Naan wuri le ku wu ɗee a shaar fi̶ri mo, mpeku putughup fuu mo ɗee ɗi a ɗiiɓang, ki̶ mpeku wuri j`i ki̶ wun ɗi ntoghom kì̵ Naan, ɗi wuri a ɗiiɓang.
51001023	A mbii ɗi Jesu c`in nwun mmi̶ni, katɗang wu sekiyeen ki̶ cínzeen ndi̶ghi̶n po ɗiiret ni. Ki̶ zak, katɗang wu ɗar ɓal-ɓal ndi̶ghi̶n mbii ɗiisi mo. Wu sat a nleyit, nkaa mbii ɗi wu ki̶lingpo nkaa mo ndi̶ghi̶n po ɗiiret ni. A po nkaa po ɗiiret, ɗi moo ten sat ni nkoo a weye, ndi̶ghi̶n yil ɗiisi. Wan Pool, ɗak fi̶na ni a mpeku wan sat ɗi ngurum mo, po nkaa po ɗiiret ɗiisi ni.
51001024	Kaaɗi wan nkaa shwaajeel mpee sum fuu, ɓe wan ki̶ retnyit mputughup. Kaaɗi gyet Daa Jesu shwaajeel si, ɓe wan zak, ki̶n shwaajeel ndi̶ghi̶n nan mpee sum kì̵ nyem fi̶ri mo ɗi mo a shin fi̶ri. Wan shwaajeel ni a mpeku wan si̶ghi̶t nkyes kaghar ɗak fi̶ri ni ɗi.
51001025	A Naan wuri bi̶lip wan, mpeku wan ɗee ɗi a ki̶rom mu nyem kì̵ Jesu mo, har wuri le ɗak ɗiisi ni nsar fi̶na mpee sum fuu. Ɗak ɗi wuri le nsar fi̶na ni, a mpeku wan satpo fi̶ri ɗiiret ɗi ngurum mo hakyeng.
51001026	Po ɗi wan ki̶n sat ngurum mo, ɓe gyet yam, ɓe ni a ɗiisi̶sok. Mpeemi̶ni ɓe ba gyet gurum mo manshii ni kas, amma yaksi Naan wuri woo ni agaak nyem fi̶ri mo.
51001027	Ni ret nNaan nyit, har wuri le, ku nyem fi̶ri mo manpo ɗiijurung ɗiisi, ɗi ni a mbii aapo zam. Nii koghop ni hakyeng, mpee gurum mo jir, koo a ndi̶ghi̶n yil ɗiiɗang ye. Po ɗi wuri woo ni mmun, a nee, Jesu Kristi wurii tong ndi̶ghi̶n wun. Mpeemi̶ni, ɓe wu leyit, mpee parpuus ɗi wun ntong ashak ki̶ wuri ndi̶ghi̶n ɗiiɗes fi̶ri.
51001028	A mpeemi̶ni ɓe muu satpo ngurum mo jir nkaa Jesu Kristi. Muu satpo nkoo a weye, ku wuri tap, ki̶ zak, muu kám seen ngurum mo nkaa mbii ɗiisi ni mo, a mpeku koo a weye, ɓe wuri ɗee ɗi ki̶ seen ndi̶ghi̶n Kristi.
51001029	A mpeemi̶ni, ɓe wan ki̶n c`in ɗak shiɓal ɗi Jesu wuri cín nwan, ki̶ wan ki̶n gung mpeku wan kyes ɗak ɗiisi ni ɗi.
51002001	Ɗyen nwan, ku wu man ɗak ɗi wan ki̶n gung mpee c`in ni mpee sum fuu, ki̶ mpee nyem ɗi mo ndi̶ghi̶n yil Lodisiya.
51002002	Wan nkaa c`in ɗak ɗiisi ni, a mpeku mo kat ɓal ɗi mputughup furu mo, mpeku mo wal ɗin nshak, har ku mo ɗee ɗi a ɗiimi̶ndong. Ɗyen nwan ku mo man jurung, ki̶ man nkaa Jesu hakyeng, mpeku mo manshii kì̵ mbii ɗiisi mo ɗi jir. Ɗiisi ni j`i ki̶ ɗiiret nkaa mo hakyeng. Mbii ɗiijurung ni, a Kristi shikáa fi̶ri.
51002003	Mo sok long mu seen ki̶ man mo jir, a ndi̶ghi̶n Jesu.
51002004	Wan ki̶n sat mbii ɗiisi mo nwun, a mpeku taji mee gurum num wun shi liispo ɗi ni shangki̶ling kas.
51002005	Koo ɗi ba wan ashak ki̶ wun ndi̶ghi̶n nan kas, ɓe wan ɗi ashak ki̶ wun ndi̶ghi̶n riin. Ni shang nwan zam, kaaɗi wan ki̶ling nee, wuu c`in mbii mo a ntiit-ntiit ndi̶ghi̶n ar ɗiiret, ki̶ zak, wuu ɗar ɓal-ɓal ndi̶ghi̶n cínzeen fuu ɗi ni ndi̶ghi̶n Kristi.
51002006	Kaaɗi, wu mang Jesu Kristi kaa Daa fuu si, ɓe ni ret ku wu mwaan-mwaan ɗi ni ret ku nyem ɗi mo ɓàlkáa furu mo ashak ki̶ Jesu, mo c`in. Wu tong ndi̶ghi̶n wuri.
51002007	A mpee wuri, ɓe wu kat seen ki̶ ɓal. Wu sekiyeen ki̶ cínzeen nwuri azeen-nzeen, kaaɗi mu kám nwun si. Ki̶ zak, wu pi̶lang wuri shidaar-shidaar mpee mbii mo jir.
51002008	Wu tap, taji mee gurum num wun shiman mu yil ɗiisi, mpeku wu taa wu mer ɗi a ar ɗiiret ni kas. Kiyeet kì̵ man ɗi ni put a ndi̶ghi̶n waar mu gurum mo, ki̶ ndi̶ghi̶n riin ɗiibish mu yil ɗiisi, ba nii put a pe Kristi ɗi kas.
51002009	A ndi̶ghi̶n Jesu, ɓe muu naa gam kì̵ ɗyen kì̵ Naan, ki̶ tong ndi̶ghi̶n nan ni zak.
51002010	Mo cín seen nwun, a mpeeɗi wuu ɓàlkáa ashak kì̵ Jesu. A wuri a káa kì̵ mulki ki̶ iiko mo jir.
51002011	A ndi̶ghi̶n wuri, ɓe mo can wun, ba a can ɗi moo c`in shi sar ndi̶ghi̶n nan kas, amma a can ɗi Jesu Kristi wuri c`in nwun ɗi ni put ki̶ wun ndi̶ghi̶n shikbish.
51002012	Kaaɗi gyet mo c`in baptisma nwun si, ɓe ni ɗee a kaaɗi gyet mo wum wun ashak ki̶ Kristi si, ɗangɓe mo waa yaghal ki̶ wun ashak ki̶ wuri a peemúut si.
51002013	Gyet yam ɓe wun a ɗiimumuut mpee shikbish fuu mo, ki̶ ba gyet wun a nyem kì̵ Naan mo kas. Amma Naan wuri cín seen nwun ashak kì̵ Kristi, ki̶ zak, Naan wuri kì̵ fwo shikbish fuu mo jir.
51002014	Gyet yam ɓe mun a ɗiimumurap mo nder kì̵ waar mu Naan, mpeeɗi ba gyet muu c`in mbii ɗi waar kì̵ Naan ni sat kas. Amma yaksi, Naan wuri mang shikbish mi̶ni mo baa ki̶ni aku nkaa káa funu mo, ki̶ wuri fwo ɗi mmun jir zak. Mpeeɗi gyet mo pwas Jesu Kristi nkaa shiyeepyoghom, a mpee shikbish funu ɗiisi ni mo.
51002015	Kaaɗi gyet Jesu Kristi wuri muut nkaa shiyeepyoghom, ɓe wuri se koghorong nkaa riin ɗiibish mo ki̶ iiko mo, wuri kám ngurum mo a agaak nee, wuri ɓal met mmo jir.
51002016	Mpeemi̶ni, ɓe taji wu yit ku mee gurum lewaar nwun nkaa mbii ɗi wuu se, ki̶ shwaa kas, koo a nkaa puus ɗiiɓang mo, koo nkaa mbii ɗi wuu c`in mo, mpee tar ɗiipoo, koo nkaa puus Nookɗi.
51002017	Mbii ɗiisi mo ɗee a muriin, ɗi gyet moo kám ngurum mo mbii ɗi mon ndung j`i akiyeen. Mbii ɗi gyet moo ɗee a muriin ɗiisi ni, moo gam, a Kristi wuri shikáa fi̶ri.
51002018	Mpeemi̶ni, taji wu yit ku nyem ɗi mo lesut a kaa nyemɗiinan mo si, mo tokɗiyeel ɗiibish nwun kas. Nyem ɗi mo sat nee, Naan kì̵ woo mbii mo nwuɗun zughum. Mo sat nee, wu sham ki̶ káa fuu mo, ki̶ zak, ne wu seyil nyemlop kì̵ Naan mo. Nyem mi̶ni, moo roghop, koo ɗi ba mo a mee mbii kas. Pan furu mo a mu yil ɗiisi.
51002019	Ba moo riɓet ɓàlkáa furu ashak ki̶ Kristi ɗi wuri a káa mu nyemso ndang Naan ni mo kas. Ɗi a wurii cínɓal mmo, ki̶ a wurii cín mbiise mmo zak. Jir nyem ɗi moo ɓàlkáa furu mo ashak kì̵ Jesu, ɓe wuri kì̵ cínɓal mmo, mpeku mo j`i ɗi ashak zak. Ki̶ mpeku, mo wurang ɗi a ndi̶ghi̶n mbii ɗi mo a mu Kristi, kaaɗi Naan wurii riɓet si. Ɓeep mu sun funu moo lang ashak, mpeeɗi mo ki̶ peeɓal mo, ki̶ paar mo. Ni a kaaɗi Kristi wuri ɓàl nyemso ndang wuri mo, ɗi mo a shin fi̶ri si.
51002020	Katɗang wu murap ashak kì̵ Kristi, ɓe ba riin ɗii mu yil ɗiisi mon nkat ɓal nkaa wun kas. Amma a me le ɗang wuu sekiyeen ki̶ mwaan kaa kaghar gurum ɗii mu yil ɗiisi mo ye? A me le ɗangɓe wu cínkáa fuu nder kì̵ waar ɗi gurum sat ne, wu c`in ye?
51002021	Kaaɗi moo sat nwun nee, taji wu tuwaas mbii ɗiisi shi sar kas. Taji wu se mbii ɗiisi kas, ki̶ zak, taji wu tung mbii ɗiisi shi sar kas.
51002022	Kiyeet kì̵ waar ɗiisi mo, mo a kám mu gurum. Ɗi katɗang mo gung c`in ɗak ki̶ mo, ɓe mo ɗee a ɗiibuu.
51002023	Waar kaa ɗiisi mo si, mo ki̶ lapshak kaa mo aa mee koghop mu seen si. Mpeeɗi waar ni mo leting ngurum mo, ku mo seyil ɗi ndi̶ghi̶n ar ɗiiret, ki̶ mo sham ki̶ káa furu mo, mu ɗung zak, ku moo cínjeel ɗi nsut furu mo, amma azeen-nzeen, ba moo mee koghop ni kas, mpeeɗi ba moo mee ɓal ɗi mon mɓam gurum, mpeku wuri tap ɗiikyaghar mu nan ni kas.
51003001	Mpeeɗi mo kì̵ yaghal ki̶ wun ndi̶ghi̶n seen ashak ki̶ Kristi, mpeemi̶ni, ɓe wu le putughup fuu mo nkaa mbii ɗi mo ndi̶ghi̶n ɗengnaan, a peeɗi Kristi wurii tong ɗi, nsarse kì̵ Naan.
51003002	Wu lepan fuu mo a nkaa mbii ɗi mo aɗeng. Taji wu lepan fuu mo a nkaa mbii ɗi mo ndi̶ghi̶n yil ɗiisi kas.
51003003	Mpeeɗi wuu murap, amma seen fuu ɗiipoo ni mo a si̶sok pe Kristi ɗi ndi̶ghi̶n Naan.
51003004	Katɗang Kristi ɗi wuri a seen fuu, wuri j`i put, ɓe wuwun zak, wun mput ashak ki̶ wuri ndi̶ghi̶n ɗiihai fi̶ri.
51003005	Wu twa mbii ɗi mo a mu yil ɗiisi, ɗi moo tong ndi̶ghi̶n seen fuu mo jir. Mbii kaa c`in ngaa mo si, ki̶ mwaan ɗiibish mo, ki̶ kyaghar mbii mu nan mo, ki̶ riɓet mbii ɗiibish mo, riɓet mbii mo met nNaan.
51003006	A mpee mbii ɗiibish kaa ɗiisi mo si, ɓe Naan wurii woo tughup fi̶ri nkaa nyem ɗi mo kwar ki̶ling ɗoo fi̶ri.
51003007	Gyet wun, shikáa fuu, wuu c`in mbii ɗiisi mo, har gyet wuu mwaan a ndi̶ghi̶n mo.
51003008	Amma yaksi, kaaɗi wun ki̶ seen ɗiipoo si, ɓe ni ret ku wu shwat sar fuu mo aku, ndi̶ghi̶n mbii ɗiibish ɗiisi ni mo jir. Mbii mo kaa langtughup, pan ɗiibish nkaa shak, po ɗiibuu nkaa shak, ki̶ jir po ɗii ba mo ki̶ mee koghop ni kas. Taji wu ba wu c`in mo ɗi zak kas koo diɓen.
51003009	Taji wu c`in ɗung nshak kas, mpeeɗi wuu ten wu yit shiimwaan fuu ɗi gyet yam ni mo. Gyet yam, ɓe wuu c`in mbii ɗiisi mo, amma yaksi taji, wu baa wu c`in mo ɗi kas.
51003010	Amma wu shee shiimwaan ɗiipoo ɗi Naan wuri le ndi̶ghi̶n putughup fuu mo, ɗi nin nɗak shiimwaan fuu mo, ku wu ɗee ɗi kaa wuri si, mpeku wu man wuri ɗiki̶-ɗiki̶.
51003011	Yaksi, ba mee shwatnyit ɗi nnaar kì̵ ngu Heleni kì̵ ngu Yahudi kas, koo nnaar kì̵ ngo ɗi moo can wuri ki̶ ngo ɗin nsuluk kas. Nnaar kì̵ nyemseen mo, ki̶ nyem ɗi ba moo seen kas, nnaar kì̵ mi̶zep mo, ki̶ nyemyil mo, nnaar kì̵ ki̶rom mo, ki̶ jeplu mo. Yaksi ɓe gurum mo ɗee a ntiit-ntiit, ndi̶ghi̶n Kristi, mpeeɗi wuri met mbii mo jir.
51003012	Taji wu mander nee, Naan wuri wal nwun zam, har wuri bi̶lip wun, mpeku wu ɗee ɗi a nyem fi̶ri mo. Ni a ting ku shiimwaan fuu mo ret, kaa jep kì̵ Naan mo si. Wu naajeel mu shak. Wu c`in mbii ɗiiret nshak. Wu sham ki̶ kaa fuu mo. Wu c`in mbii mo ndi̶ghi̶n ɗyen, ki̶ zak, wu gung ndi̶ghi̶n mbii mo jir.
51003013	Taji wu ki̶lak ki̶ langtughup ki̶ shak kas. Kat mee gurum c`in shikbish ngi̶ni̶ghi̶n, ɓe gwar ɗi mo c`in shikbish ni nwuri, wuri fwo ɗi nguc`in shikbish ni. Daa Naan wuri kì̵ fwo shikbish fuu mo, mpeemi̶ni, ɓe ni ret ku wuwun, wu fwo ɗi nshak zak.
51003014	Mbii ɗi nii koghop ni met jir, wu walnshak, mpeeɗi wal ni ki̶ ɓàl gurum mo ashak ndi̶ghi̶n tong ɗi mbii mo a ɗiigi̶gam jir.
51003015	Wu yit ku tongriyang mu Kristi, ni se mishkagham ndi̶ghi̶n putughup fuu mo. A mpeemi̶ni ɓe Naan wuri pi̶rep wun, mpeku wu tong ndi̶ghi̶n tongriyang mi̶ni. Wu pi̶lang Naan shidaar-shidaar.
51003016	Wu yit ku po kì̵ Kristi ni tong ndi̶ghi̶n wun hakyeng, kaaɗi wu c`in kám, ki̶ ɓamshak ndi̶ghi̶n seen ɗi Naan wuri c`in nwun si. Wu kwoop Naan shi kook mo, ki̶ kook ɗi mo a mu Riin, ɗi mo put ndi̶ghi̶n putughup fuu, ɗi Riin kì̵ Naan wuri c`in wun. Kaaɗi wuu kwoop Naan shi kook mo si, ɓe ni ret ku wu pi̶lang wuri ndi̶ghi̶n putughup fuu mo.
51003017	Ndi̶ghi̶n mbii ɗi wuu c`in mo jir, koo ɗi a ndi̶ghi̶n ɗak, ɓe wu c`in mo jir a ndi̶ghi̶n sum kì̵ Daa funu Jesu. Wu pi̶lang Naan puun ndi̶ghi̶n sum fi̶ri.
51003018	Wun mat mo, wu sham ki̶ káa fuu mo nder kì̵ mish fuu mo, kaaɗi ni ret ku nyem kì̵ Naan mo c`in si.
51003019	Wun mish mo, wu wal mmat fuu mo. Taji wu tong ki̶ mo a shi lek kas.
51003020	Wun jep mo, wu ki̶lingpo kì̵ puun fuu mo, mpeeɗi mi̶ni ret nNaan nyit zam.
51003021	Wun puun mo, taji wu le ku jep mo langtughup kas, mpeeɗi kat wu le ku mo langtughup, ɓe nin nroghop kwak mmo.
51003022	Wun ki̶rom mo, wu c`in mbii ɗi nyemlu fuu mo sat ne wu c`in. Taji wu c`in mbii mo a mpeeɗi moo naa wun kas, mpeku wu kat ɗiiret ɗi pe mo ɓejee kas, amma wu c`in mbii mo a shi putughup ɗiimi̶ndong, ki̶ cín ɗiiɗes nNaan.
51003023	Koo ɗi ɗak fuu ni a meye, ɓe wu c`in ni shi putughup mi̶ndong, kaaɗi wuu c`in a nNaan si, ba a mpee gurum mo kas.
51003024	A Daa Jesu Kristi wuri a Daa fuu. Wun nlap kwat fuu mo a pu wuri ɗi. Kwat ɗi wurin ncín nwun ni, a sekop ɗi wuri ɗak ni le mpee nyem fi̶ri mo ndi̶ghi̶n ɗengnaan, mpeeɗi ɗak ɗi wuu c`in ni, ɓe wuu a seyil nDaa Jesu Kristi.
51003025	Ngo ɗi wuri c`in mbii ɗiibish, ɓe Daa wurin nkwat ngo mi̶ni a shi mbii ɗiibish, ntiit-ntiit ki̶ mbii ɗiibish ɗi gwar mi̶ni c`in. Ba mee shwatyit ɗi kas koo diɓen.
51004001	Wun nyem ɗi wun ki̶ ki̶rom mo, wu fwang mo ndi̶ghi̶n ar ɗiiret, ki̶ ndi̶ghi̶n zeen zak, mpeeɗi wu man nee, wun ɗi ki̶ mee ngo ɗiiɗes zak, ndi̶ghi̶n ɗengnaan, ɗi wurii fwang wun.
51004002	Wu c`in aduwa nNaan shidaar-shidaar. Wu tong shi gongpee, ki̶ zak, wu pi̶lang Naan mpee mbii mo jir.
51004003	Wu c`in aduwa mpee mun zak, mpeku Naan wang ar ɗi mmun, ku mu satpo fi̶ri ɗi ngurum mo. Ki̶ mpeku mu yakshii ni ɗi ngurum mo mbii ɗiijurung, ɗi Naan wuri woo mmun nkaa Jesu Kristi. A mpee po ɗiiret ni, ɗangɓe wan a shishaghat ndi̶ghi̶n lushaghat.
51004004	Wu ɗang pu Naan, mpeku wan satpo ɗiiret ni ɗi ngurum mo agaak, ku mo manshii ni ɗi, kaaɗi ni ret kun sat si.
51004005	Wu mwaan shi seen, pu nyem ɗi ba mo a nyemso ndang Naan mo kas. Wu c`in mbii ɗiiret koo a pi̶rang ye!
51004006	Wu yit ku liispo fuu mo shangki̶ling ngurum mo, kaa mbii ɗi mo tap le ki̶i̶n ɗiki̶ si, mpeku wu man mbii ɗi wun nlap ɗi ngurum mo katɗang mo tal mee mbii pu wun.
51004007	Tikikus wurin nsatpo wun, nkaa mbii ɗi wan ki̶n c`in mo jir. Wuri a ɗyemni̶ghi̶n funu ɗi muu wal wuri ndi̶ghi̶n Kristi. Wurii c`in ɗak kì̵ nyemso ndang Naan mo, a shi putughup mi̶ndong. Wan ki̶ wuri, mun a ki̶rom kì̵ Daa Jesu ndi̶ghi̶n ɗak fi̶ri.
51004008	Wan ki̶n lop wuri so pe wun ɗi, a mpeku wuri sat ɗi nwun mbii ɗi muu c`in mo jir, ki̶ zak, mpeku wuri caa wun ɗi.
51004009	Unisimus ɗi wuri a nguyil fuu, wuri so ashak ki̶ Tikikus. Mon nsat nwun mbii mo jir, nkaa wan. Unisimus wuri a ɗyemni̶ghi̶n funu, ɗi muu wal nwuri. Wurii c`in ɗak kì̵ nyem so ndang Naan mo a shi putughup mi̶ndong.
51004010	Aristaakus ɗi wuri a shishaghat ashak ki̶ wan, wurii tok ki̶ wun jir. Maak kí̵n kì̵ Barnabas, wurii tok ki̶ wun zak. Wan ki̶n ten ran po nwun nkaa wuri zak. Katɗang wurin nso pe wun ɗi, ɓe wu lap wuri shi putughup mi̶ndong riret.
51004011	Joshuwa ɗi moo pet wuri a Jastus, wurii tok ki̶ wun. Das ɗiikun si mo, moo ɓam wan zam. A mo a nyem Yahudi ɗi moo c`in ɗak ashak ki̶ wan mpesi. Muu sat ngurum mo nee, Naan wuri a mishkagham.
51004012	Abafaras ɗi wuri a ndi̶ghi̶n wun, wurii tok ki̶ wun. Abafaras wuri a ki̶rom kì̵ Jesu Kristi. Wurii c`in aduwa mpee wun shidaar-shidaar. Wurii ɗang pu Naan, mpeku wu ɗar ɗi ɓal-ɓal, ndi̶ghi̶n mbii ɗi mo a mu Naan, mpeku wu man mbii ɗi moo ret ɗi nNaan nyit. Ki̶ zak, mpeku wu ki̶ling ɗoo fi̶ri ɗi, ndi̶ghi̶n mbii mo jir.
51004013	Wan shikáa fi̶na, wan ki̶n naa, kaaɗi wurii c`in ɗak ɓal-ɓal mpee sum fuu. Wun ɗi wun ndi̶ghi̶n Kolosi ki̶ Lodisiya.
51004014	Luk ɗi wuri a nguyen, muu wal nwuri zam, ki̶ Dimas moo tok ki̶ wun.
51004015	Wu tok ki̶ ɗyemni̶ghi̶n funu ɗi mo ndi̶ghi̶n Lodisiya, ki̶ Nimfas, ki̶ nyemso ndang Naan ɗi mo ndi̶ghi̶n tulu fi̶ri.
51004016	Aɓwoon ɗi mo kì̵ tang wasika ɗiisí nwun, ɓe wu le ku mee gurum tang ni ndi̶ghi̶n nyemso ndang Naan ɗi mon nLodisiya zak. Wu tang wasika ɗiisi, ɗi nyemso ndang Naan ɗi mon nyil nLodisiya lop j`i nwun zak.
51004017	Wu sat Arkipus nee, "Wuri kyes ɗak ɗi jí Daa Jesu Kristi c`in nwuri, mpeku wuri c`in ɗi si."
51004018	A wan Pool ki̶n ran wasika ɗiisi nwun shi sar fi̶na. Taji wu mander nee, wan a shishaghat ndi̶ghi̶n lushaghat kas. Ɗiiret kì̵ Naan tong ashak ki̶ wun jir. Amin.
52001001	Wasika ɗiisi ni put a nsar kì̵ Pool ki̶ Silas ki̶ Timoti so pe nyemso ndang Naan ɗi mo ndi̶ghi̶n yil nTasoloni, ɗi ni ndi̶ghi̶n Naan puun kì̵ Daa Jesu Kristi. Naan wuri c`in ɗiiret nwun ki̶ tongriyang zak.
52001002	Koo pi̶rang ye, ɓe muu pi̶lang Naan mpee wun jir, ki̶ zak, muu pan wun jir ndi̶ghi̶n aduwa funu mo shidaar-shidaar.
52001003	Muu pan wun mpee Naan funu, ɗi wuri aɗeng, kaaɗi wu kám cínzeen fuu ni ndi̶ghi̶n mbii ɗi wuu c`in mo. Ki̶ kaaɗi wal fuu nii le ku wu c`in ɗak shiɓal, ki̶ kaaɗi canciin fuu nkaa Jesu Kristi ni ɗar ɓal-ɓal si.
52001004	Ɗyemnaa mo, mu man nee, Naan wuri wal nwun, ki̶ wuri kì̵ ten bi̶lip wun, ku wu ɗee a nyem fi̶ri mo zak.
52001005	Mpeeɗi ba gyet mu satpo ɗiiret ni nwun a shi li̶po funu ɓejee kas, amma a ndi̶ghi̶n ɓal kì̵ Riin Ɗiiɓang. Ki̶ mun mu cínzeen nee, mbii ɗi mu sat ni azeen. Wuu man tong funu, kaaɗi gyet mun ɗi ashak ki̶ wun. Muu c`in mbii mo jir a mpee sum fuu.
52001006	Gyet wun, wuu yaa mwaan ndi̶ghi̶n shiimwaan funu, ki̶ ndi̶ghi̶n shiimwaan kì̵ Daa funu, koo ɗi wuu shwaajeel, amma mpeeɗi wun kì̵ lappo ɗiiret ni shi retnyit ɗi Riin Ɗiiɓang cín nwun.
52001007	Ni aasi ɓe, wu ɗee a mbiikám nkaghar nyemcínzeen nJesu Kristi ɗi mo ndi̶ghi̶n nyil mMasidoniya kì̵ Akaya.
52001008	A mpee wun ɗangɓe nyem ɗi mo kus, ki̶ ɗiijong mo, mo ki̶lingpo kì̵ Daa. Ba a mMasidoniya kì̵ Akaya ɓejee kas, amma cínzeen fuu ndi̶ghi̶n Naan nii so wul koo pee ɗiiɓang ye. Mpeemi̶ni, ba mun ki̶ mee mbii ɗiki̶, mpee sat nwun kas.
52001009	Gurum mo, koo a neye, ɓe moo sat a wun, kaaɗi gyet wu lap mun shi putughup mi̶ndong si, ki̶ kaaɗi gyet wu yit k`um fuu mo, mpeku wu seyil ɗi nNaan ɗi wurin mmeen ki̶ wuri azeen.
52001010	Ki̶ wuu tong shi gongpee mpee baaj`i kì̵ Làa fi̶ri ndi̶ghi̶n ɗengnaan, shii kì̵ mi̶ni a Làa fi̶ri Jesu Kristi ɗi Naan wuri yaghal ki̶ wuri a peemúut, ki̶ wuri ɓam mun ndi̶ghi̶n ɗiyeel kì̵ Naan ɗi nin ndung j`i zak.
52002001	Ɗyemnaa mo, wun wu man shikáa fuu nee, j`i funu pe wun ɗi ba ni a buu kas.
52002002	Wu man kaaɗi mun kì̵ ten shwaajeel ki̶ fulup ndi̶ghi̶n yil nFilipi, akuɗang muu j`i pe wun ɗi nTasoloni. Koo ɗi gyet gurum mo ɗes mo kwar mun, amma Naan funu wuri cínɓal mmun mputughup, mpeku mu satpo fi̶ri ɗiiret ni ɗi nwun.
52002003	Po ɗi mu sat nwun ni, ba ni a ɗung koo pan ɗiibish kas. Ba gyet mu sat ni, a mpeku mu num a mee gurum ɗi kas.
52002004	Amma mpeeɗi Naan wuri kì̵ ten bi̶lip mun, ki̶ wuri kì̵ ten le po fi̶ri ni ndi̶ghi̶n sar funu. Muu c`in ku mu tong ɗyen ɗi a nNaan, ɗi wuri man putughup funu mo jir. Ba muu c`in ku mu tong ɗyen ɗi a ngurum kas.
52002005	Wu man nee, ba muu kyam j`i ki̶ mee po ɗiishang mmee gurum shi li̶po funu mo kas, mpeku mu num wun, ku mu kat shaghal ɗi pu wun kas. Naan wuri man ni aasi.
52002006	Ba muu kyam tang ɗiiɗes pe gurum mo ɗi kas, koo pu wun, koo pe nyemɗiici mo. Koo ɗi mun ki̶ pee mpee c`in ɗak ki̶ iiko funu kaa nyemlop kì̵ Kristi mo si.
52002007	Amma jir ki̶si, ɓe gyet muu fwang wun, a kaaɗi ni̶ghi̶n kwee wuraa fwang jep fi̶ra mo si.
52002008	Mpeeɗi mu wal nwun zam, har gyet muu riɓet mpeku mu cín seen funu mo mpee wun, ba a mpee po ɗiiret kì̵ Naan ɗi gyet mu sat nwun ɓejee kas.
52002009	Ɗyemnaa mo, taji wu mander nɗak ɗi gyet mun kì̵ c`in shiɓal pe wun kas. Gyet mun kì̵ c`in ɗak mpar ki̶ puus, mpeku taji mu lejeel nwun kas, nnaar ɗi gyet mun nkaa satpo ɗiiret mu Naan ni nwun.
52002010	Wun a langting funu, ki̶ Naan wuri man nee, mbii ɗi muu sat ni azeen zak. Gyet wu naa shi yit fuu, shiimwaan funu mo, kaaɗi gyet mun ashak ki̶ wun. Ɓe wu man nee, gyet mun a nyem ɗi sar funu mo, ki̶ shiimwaan funu mo a ɗin ndi̶re-ndi̶re, ba gyet mu c`in mee mbii ɗiibish nnaar fuu kas.
52002011	Wu man nee, mu tap ki̶ wun a kaaɗi puun ki̶ tap ki̶ jep fi̶ri mo si.
52002012	Muu caa wun, muu ɓam wun zak, ki̶ zak, mun kì̵ sat ni yit ɗes nee, ni ret ku wu mwaan a mwaan ɗi ni ret nNaan nyit. Naan ɗi wuri pi̶rep wun, mpeku wu ɗel ɗi ndi̶ghi̶n mulki fi̶ri, ki̶ mu tong ɗi ashak ki̶ wuri ndi̶ghi̶n ɗiiɗes fi̶ri.
52002013	Mee mbii ɗi nii le, ku mu pi̶lang Naan shidaar-shidaar zak, gyet mu shee satpo kì̵ Naan ni nwun, ɓe kaaɗi wu ki̶ling, ɓe wu lap ni, ba a kaa po kì̵ gurum si kas, amma wu lap ni a kaa po kì̵ Naan si, ɗi ni nkaa c`in ɗak ndi̶ghi̶n putughup fuu mo, wun nyem ɗi wu cínzeen.
52002014	Ɗyemnaa funu mo, wu mwaan ndi̶ghi̶n shiimwaan kì̵ nyemso ndang Naan ɗi mo a mu Kristi Jesu, ɗi mo ndi̶ghi̶n yil nJudiya. Wuu nshwaajeel nsar kì̵ nyemyil fuu mo, kaaɗi gyet mu shwaajeel nsar ki̶ nyem Yahudi mo si.
52002015	Gyet a nyem Yahudi ni mo tu Daa Jesu, ki̶ mo twa nyemsatpo kì̵ Naan mo. Mo ceen mun zak. Ba mbii ɗi mo c`in ni ret nNaan nyit kas koo diɓen. Ki̶ zak, mo a shaarlek kì̵ gurum mo jir.
52002016	Mpeeɗi moo tangpee, mpeku mo cíi satpo ɗiiret ni ɗi mmun, mpee nyem ɗi ba mo a nyem Yahudi mo kas, mpeku taji mumo kat seen ɗi zak. A ndi̶ghi̶n ar ɗiisi ɓe, mo gam shi ɓutbish furu ɗi moo naa nc`in ni, amma yaksi ɗiyeel kì̵ Naan nii taa nkaa mo jir.
52002017	Ɗyemnaa funu mo, kaaɗi gyet mu ɓàkshak ki̶ wun, mpee rep pee lee, yaksi ni daampee mmun, koo ɗi a yit funu mo ɓàkshak ɗak, ɓe putughup funu moo pan wun shidaar-shidaar.
52002018	Ɗyen mmun naa yit fuu mo zam. Muu fes mu riɓet baaso pe wun ɗi zam. Wan Pool, wan lepan fi̶na mpee baaso pe wun ɗi met nyitvul, amma Shetan ɗar ɗi a ar ni.
52002019	A me a mbii canciin funu, ki̶ retnyit funu, ɗi ni kám nee, muu se koghorong ye? A mpeku ni ret ɗi mmun nyit kì̵ Daa funu Jesu, parpuus ɗi wurin mbaaj`i? Ba a wun kas aa?
52002020	A wun a nyem ɗi wu le ku mu kat retnyit ki̶ nin nshang mmun parpuus ɗi mun nnaa Jesu Kristi.
52003001	Mpeemi̶ni, ɓe ba mu mak yaasun funu kas. Ni aasi, ɓe riɓet funu nee, mun kaghar ni mo, mun ntong Afens mmusun.
52003002	Ku mu lop Timoti so pe wun ɗi. Timoti wuri a ɗyemni̶ghi̶n funu ndi̶ghi̶n ɗak kì̵ Naan, muu satpo ɗiiret nkaa Jesu Kristi. Mu lop wuri so pe wun ɗi, mpeku wuri caa putughup fuu mo ɗi, ki̶ wuri kám ɗi nwun, ku wu ɗar ɗi ɓal-ɓal ndi̶ghi̶n cínzeen fuu.
52003003	Mpeku taji jeel ɗi wun nkaa shwaa ni le, ku memee fuu baa mɓwoon kas. Wun wu man nee, Naan wuri kì̵ ten le ne, mun nyem fi̶ri mo mun nshwaajeel.
52003004	Kaaɗi gyet mun ɗi ashak ki̶ wun, ɓe muu sat nwun nee, ni a ting mun jir mun nshwaajeel. Yaksi wun nkaa naajeel ni, kaaɗi gyet muu ten mu sat nwun si.
52003005	Gyet wan man ne, wun nkaa shwaajeel, a ni le ɗangɓe wan lop Timoti so pe wun, mpeku wan man ɗi. Kyet wuu ɗar ɓal-ɓal ndi̶ghi̶n cínzeen fuu ni wa? Ba jí wan kuɗi ki̶n mak yaasan kas mpeeɗi ki̶i̶rmuut ɗoghom yaa wan. Wan pan nee, meeɓe ngujwaanpee wuri ki̶ cighi̶r ki̶ wun, mpeku ɗak ɗi gyet mu c`in ni nnaar fuu, ɓe ni ɗee a buu.
52003006	Yaksi Timoti wuri kì̵ j`i pe mun ɗi. Wuri satpo ɗi ni ret mmun nyit, kaaɗi wuu ɗar ɗi ɓal-ɓal ndi̶ghi̶n cínzeen fuu ndi̶ghi̶n Jesu Kristi, ki̶ wal fuu ni ɓal zak. Wuri sat mmun nee, wuu pan mun shidaar-shidaar shi retnyit, ki̶ ne ɗyen nwun nnaa mun kaaɗi ɗyen mmumun nnaa wun si zak.
52003007	Ɗyemnaa mo, kaaɗi mu ki̶ling nee, cínzeen fuu nii sekiyeen, ɓe koo ɗi mun nkaa shwaajeel, ki̶ mbii mo ɗes moo daampee mmun, ɓe ɗiisi ni, fes ɓam putughup mmun zam. A cínzeen fuu ni ɓam putughup funu mo.
52003008	Yaksi mun nkat ɓal, katɗang wu ɗar ɓal-ɓal ndi̶ghi̶n Daa Jesu.
52003009	Mu pi̶lang Naan ɗiiɗes hakyeng mpee wun, ki̶ mu kat retnyit a kiyeen fi̶ri mpee wun. Mu pi̶lang wuri mpee retnyit ɗi mu kat ni ntoghom kì̵ Naan funu, mpee wun.
52003010	Muu naa nc`in aduwa shidaar-shidaar, par ki̶ puus, mpeku, katɗang mu katpee, ɓe mun nj`i pe wun ɗi, ku mu naa wun ɗi shi yit funu. Ku mu ɓam wun ɗi, ndi̶ghi̶n mbii ɗi moo luk wun ndi̶ghi̶n cínzeen fuu ni.
52003011	Muu c`in aduwa nee, Naan puun funu shikáa fi̶ri, ki̶ Daa funu Jesu Kristi wurin nwang ar ni mmun, ku mu so pe wun ɗi.
52003012	Daa wuri le ku wu sekiyeen ki̶ wal ashak ki̶ kaghar gurum mo jir, kaaɗi muu wal nwun si.
52003013	Mpeku wuri c`inɓal ɗi nwun ndi̶ghi̶n putughup fuu mo, mpeku mwaan fuu ni ɗee ɗi a ɗiiret, ki̶ ɗiiɓang nyit kì̵ Naan ɗi wuri a puun funu jir, parɗi Daa funu Jesu Kristi wurin mbaaj`i ndi̶ghi̶n yil ɗiisi ashak ki̶ nyem fi̶ri ɗiiɓang mo jir.
52004001	Ɗyemnaa mo peekyes ni, muu ɗang pu wun ndi̶ghi̶n sum kì̵ Daa Jesu. Wu kám shi mun, kiyeet ki̶ mwaan ɗi mun muu c`in, mpeku ni gam ɗyen kì̵ Naan ɗi. Azeen, wuu ten wu yaa kiyeet kì̵ mwaan mi̶ni, see wu sekiyeen ndi̶ghi̶n mwaan mi̶ni ɗiki̶-ɗiki̶.
52004002	Wu man kám ɗi gyet mu c`in nwun ndi̶ghi̶n ɓal kì̵ Daa Jesu Kristi.
52004003	Naan wuri riɓet ku wu ɗee a ɗiiɓang. Taji wu ɗel ndi̶ghi̶n shikbish ɗi ni a mu ngaa kas.
52004004	Koo weye ndi̶ghi̶n wun, ɓe ni ret ku wuri man kaaɗi wurin nlap mat fi̶ri ndi̶ghi̶n ar ɗiiɓang, ɗi ni ret.
52004005	Ba a shi kyaghar mu nan kas, kaaɗi nyemk`um ɗi ba mo man Naan kas, moo c`in si.
52004006	Taji mee ngo c`in shikbish nkaa ɗyemni̶ghi̶n fi̶ri ndi̶ghi̶n mbii kaa po ɗik si kas, mpeeɗi Daa wurii kwar nyem ɗi moo c`in kiyeet ki̶ mbii mi̶ni mo jir. Muu ten mu satpo nwun shiɓal nkaa ni.
52004007	Ba Naan wuri pet mun a mpeku mu ɗee ɗi a ndi̶ghi̶n shikbish kas, amma ku mu ɗee ɗi a ɗiiɓang.
52004008	Mpeemi̶ni kat mee gurum kwar kám ɗiisi mo, ɓe ba gwar mi̶ni kwar a gurum kas, amma wuri kwar a Naan, ɗi wurii c`in Riin fi̶ri Ɗiiɓang nwun.
52004009	Ba nii mee koghop ni ku wan ran mee mbii nwun, nkaa wal nɗyemni̶ghi̶n fuu mo kas, mpeeɗi Daa Naan shikáa fi̶ri, wuri kì̵ ten kám nwun kaaɗi wun nwal ɗin nshak zak.
52004010	Azeen, wu wal nyemso ndang Jesu Kristi ɗi mo ndi̶ghi̶n Masidoniya jir, amma muu ɗang pu wun ɗyemnaa mo, mpeku wu sekiyeen ɗi ki̶ wal ɗiki̶-ɗiki̶, mpee mo jir.
52004011	Wu gung ku wu mwaan ɗi shi mi̶se mu puɗok, mpeku wu naa mbii kì̵ Naan mo ɗiki̶ zak. Mpeku wu c`in ɗak ɗi shi sar fuu mo, kaaɗi gyet mu sat nwun si.
52004012	Katɗang wu c`in mbii ɗi mu sat nwun si mo, ɓe nyem ɗi ba mo cínzeen nDaa Jesu kas, mon ncín ɗiiɗes nwun, ki̶ ba wun ntaa wu kat mɓut mmee mbii kas.
52004013	Ɗyemnaa mo, mu riɓet ku wu man mee mbii hakyeng, nkaa nyem ɗi mo kì̵ ten murap mo, mpeku taji putughup fuu mo wat, kaa nyem ɗi ba mo cínzeen nyaghal a peemúut ni si kas.
52004014	Mun mu cínzeen nee, Jesu wuri kì̵ muut, ki̶ wuri kì̵ baa yaghal a peemúut. Mpeemi̶ni, ɓe mu man nee, katɗang Jesu wurin mbaaj`i, ɓe Naan wurin nle ku nyem ɗi mo ki̶ murap ndi̶ghi̶n Jesu, ɓe mon nj`i ashak kì̵ Jesu.
52004015	Po ɗi muu sat nwun si, ni put a pe Daa ɗi shikáa fi̶ri. Katɗang Daa Jesu wurin mbaaj`i ndi̶ghi̶n yil ɗiisi, ɓe mun nyem ɗi mu kuɗi mmeen, ba a mun ntaa ti̶leng, nyem ɗi mo kì̵ ten murap mo kas.
52004016	Parpuus mmi̶ni, ɓe Daa wurin nɗiyeep ɗoo shiɓal, ki̶ ngulop kì̵ Naan ɗiiɗes, wurin ntaa feer. Ɗangɓe Daa Jesu wurin nyaghal yit ɗengnaan ku wuri sham ɗi ndi̶ghi̶n yil ɗiisi. Nyem ɗi mo kì̵ ten murap ndi̶ghi̶n Kristi, a mon nshee yaghal a peemúut ni.
52004017	Mun nyem ɗi mu kuɗii mmeen ndi̶ghi̶n yil ɗiisi, ɓe Naan wurin nlap mun kàa ki̶ mun ndi̶ghi̶n nluu, mpeku mu kaat ɗiki̶ Jesu nnaar kì̵ ɗengnaan. Yaghal mmi̶ni ɓe mun ntong ashak kì̵ Daa har ngaa-ngaa.
52004018	Mpeemi̶ni, ɓe wu caa putughup nshak shi po ɗiisi mo.
52005001	Ɗyemnaa mo, ba nii mee koghop ni, ku mu ran mee mbii nwun nkaa parpuus ki̶ peeɗi Daa Jesu wurin mbaaj`i kas.
52005002	Wuu ten wu man po nkaa ni. Wun shikáa fuu, wuu ten wu man nee, parpuus mi̶ni ɓe Daa wurin mbaaj`i a kaa wat ɗii j`i mpar si.
52005003	Ntiit ki̶ mi̶ni, ɓe gurum mon mɓwot sut, ɗang mon nsat nee, "Koo meye, ɓe ni ɗi riyang, ki̶ mbii mo ɗi ndi̶re." Ɗangɓe, nɗin mman, mee jeel ki̶ shwal ntaa nkaa mo, kaa shwal ɗi mat moo ki̶ling ni, kaaɗi mon ndung làa-làa si. Parmi̶ni ɓe ba mee ngo mbar kas koo mi̶ndong.
52005004	Amma wun ɗyemnaa fi̶na mo, ba wun a ndi̶ghi̶n peenkoo kas. Mpeemi̶ni taji parpuus mi̶ni ɗee nwun a mbii aapo, kaaɗi j`i kì̵ wat ki̶ aapo ngurum mo si kas.
52005005	Wun jir, wun a nyem ɗi mo ndi̶ghi̶n peeɓang, ɗi wuu mwaan mpuus, ba wun a nyem ɗin ndi̶ghi̶n peenkoo mo kas, ɗi moo tong ndi̶ghi̶n peenkoo si kas.
52005006	Mpeemi̶ni, taji wu saam kaaɗi kaghar gurum moo c`in si kas, amma mu yaasun, ku mu tong ɗi shi gongpee.
52005007	Gurum moo saam a mpar, ki̶ gurum moo shwaayughur a mpar,
52005008	amma mun, muu mwaan a mpuus. Mpeemi̶ni ɓe mu yaasun funu mo. Mu sat a nsekiyeen ndi̶ghi̶n cínzeen, ki̶ wal ndi̶ghi̶n Daa Jesu. Mpeeɗi ɗiisi mo a kaa nli̶r shaghal, ɗi sooja moo lop ni mpee fwang tughur kì̵ mo, mpeku taji mee mbii tuwaas mo kas si. Ki̶ zak, wu yit ku mu sat a nleyit nkaa Daa Jesu ɗi wurii ɓam mun. Mpeeɗi leyit ɗiisi ni ɗee a kaa mbiikáa shaghal ɗii fwang káa ngurum ndi̶ghi̶n lek si.
52005009	Mu man nee, Naan wuri bi̶lip mun, ba a mpeku mu ɗel ɗi ndi̶ghi̶n jeel ki̶ ɗiyeel fi̶ri kas, amma wuri bi̶lip mun a mpeku mu kat ɓam ɗi ndi̶ghi̶n Daa Jesu Kristi.
52005010	Wuri ɗi wuri muut, mpeku katɗang wurin mbaaj`i, ɓe koo ɗi mu kuɗi mmeen ndi̶ghi̶n yil ni, ki̶ koo ɗi muu ten mu murap, ɓe mun ntong ashak ki̶ wuri.
52005011	Mpeemi̶ni wu cínɓal nshak, ki̶ wu ɓamshak kaaɗi wuu naa nc`in ni si.
52005012	Ɗyemnaa mo, mu ɗang pu wun ku wu c`in ɗiiɗes nyem ɗi moo c`in ɗak pe wun ɗi. Muu sat a nyem ɗi moo fwang wun ndi̶ghi̶n ki̶i̶r kì̵ Daa.
52005013	Wu c`in ɗiiɗes mmo hakyeng, ki̶ wu wal mmo zak, mpee ɗak ɗi moo c`in ni. Wu tongriyang ki̶ shak jir.
52005014	Ɗyemnaa mo, muu ɗang pu wun, mpeku wu gwak nyemseer mo, ɗi sar furu mon nfii. Wuu gang putughup nyem ɗi moo ki̶i̶rmuut mo, ki̶ wu ɓam nyem ɗi ba moo ɓal kas, ki̶ wu gung ki̶ shak jir zak.
52005015	Wu tap, mpeku taji mee ngo kwat ɗiibish shi ɗiibish kas, amma wu gung ku wu c`in ɗiiret ɗin shak ki̶ gurum mo jir, koo pi̶rang ye.
52005016	Wu c`in retnyit koo pi̶rang ye.
52005017	Wu c`in aduwa shidaar-shidaar.
52005018	Ndi̶ghi̶n mbii mo jir, ɓe wu pi̶lang Naan, mpeeɗi nii ret nNaan mpee wun nyem ɗi mo kì̵ ɓal wun kì̵ Jesu Kristi, ku wun c`in zak.
52005019	Taji wu cíi c`in ɗak nRiin kì̵ Naan ɗi wuri ndi̶ghi̶n wun kas.
52005020	Taji wu ɓákpo ɗi mo put a pe Naan ɗi kas.
52005021	Wu kyam mbii mo jir, mpeku wu man ɗi ni a zeen ɗi. Wu yaa mbii ɗi mo a ɗiiret.
52005022	Taji wu c`in mee mbii ɗiibish kas koo diɓen.
52005023	Wan c`in aduwa nee, Naan shikáa fi̶ri, wuri ɗi wuri c`in tongriyang nwun, wurin nle ku wu ɗee a ɗiiɓang ndi̶ghi̶n mbii mo jir. Ndi̶ghi̶n riin fuu mo, ki̶ seen fuu mo, ki̶ suk fuu mo, mpeku wu ɗak suk fuu mo ɗi, mpee puus j`i kì̵ Daa Jesu Kristi, ɓe ba wun nɗen ki̶ mee naashoop kas.
52005024	Naan ɗi wuri pi̶rep wun ba wurin mmak vwet wun kas.
52005025	Ɗyemnaa mo, wu c`in aduwa mpee mun.
52005026	Wu tok ki̶ nyemcínzeen ni mo jir shi tokshik ɗiiɓang, [wu yaa sar nshak ndi̶ghi̶n wal ɗi ni a mu Naan.]
52005027	Ndi̶ghi̶n sum kì̵ Daa, ɓe wan ki̶n satpo nwun shiɓal nee, ni a ting wu tang wasika ɗiisi ni nkom kì̵ nyemcínzeen ni mo jir.
52005028	Ɗiiret kì̵ Daa funu Jesu Kristi ni tong ashak ki̶ wun. Amin.
53001001	Wasika ɗiisi ni put a nsar kì̵ Pool ki̶ Silas, ki̶ Timoti. Muu tok ki̶ nyemso ndang Naan ɗi mon nTasoloni, ɗi mo a mu Naan puun funu ki̶ Jesu Kristi.
53001002	Naan puun funu ki̶ Daa Jesu Kristi mo c`in ɗiiret nwun ki̶ tongriyang zak.
53001003	Ɗyemnaa mo, ni a ting ku mu pi̶lang Naan mpee wun shidaar-shidaar. Ni ret ku mun, mu pi̶lang wun aasi zak, mpeeɗi cínzeen fuu ni nkaa wurang hakyeng, ki̶ zak, wal fuu mpee niyee fuu mo nii si̶ghi̶t ɓuɓul.
53001004	A ni le ɗang mun shikáa funu muu canjagham shi wun nyemso ndang Naan mo, mpee gung fuu, ki̶ cínzeen fuu, ki̶ kaaɗi wuu ɗar ɗi ɓal-ɓal jir ki̶ wuu gung ki̶ jeel ɗi wuu shwaa mo shini-shini.
53001005	Mpee mbii ɗi wuu shwaajeel ni mo yaksi, parmee puus ɓe mon nkat wun ki̶ koghop ni mpee mulki kì̵ Naan. Ɗiisi mo ɗee a langting mpee kám nwun nee,
53001006	Naan wuri a ngucanɗiyeel ɗiiret ndi̶re. Mpeemi̶ni, wurin nc`injeel nyem ɗi mo cínjeel nwun.
53001007	Wurin nc`in nookɗi nwun ki̶ mun jir ndi̶ghi̶n jeel ɗi muu shwaa mo yaksi. Mbii ɗiisi mon nɗen aasi parɗi Daa funu Jesu wurin ntong ndi̶ghi̶n ɗengnaan sham. Wurin nkámkáa fi̶ri ashak ki̶ nyemlop fi̶ri ɗiiɓal mo.
53001008	Wurin nj`i shi wus ɗi nii ɓi̶lempee, mpeku wuri kwat nyem ɗi mo kwar Naan ɗi, ki̶ nyem ɗi mo kwarpo ɗiiret nkaa Daa funu Jesu Kristi.
53001009	Kwat ki̶ mo nin nɗee a muut ɗiiso ngaa-ngaa. Ba mon mmak kyam naa yit kì̵ Naan koo ɗiiɗes mu iiko fi̶ri kas, koo diɓen.
53001010	Katɗang wurin mbaaj`i, parpuus ɗiiɗes mi̶ni, ɓe nyem fi̶ri mo jir, mon ncín ɗiiɗes nwuri. Jir nyem ɗi mo cínzeen nwuri, ɓe mon nkwoop wuri, ki̶ wun zak wun nɗee ndi̶ghi̶n nyem ɗi mon nkwoop wuri, mpeeɗi wuu ten wu cínzeen mpo fi̶ri ɗi mun kì̵ sat ni nwun.
53001011	Mpeemi̶ni ɓe muu c`in aduwa mpee wun shidaar-shidaar, mpeku Naan wuri le ku wu ɗee ɗiikoghop ni, mpee zeen ɗi Naan wuri pi̶rep wun mpeemi̶ni. Naan wuri le ku wu mak c`in koo a mbii ɗiiret ɗiiɗang ye ɗi wuu pan c`in ni mpee cínzeen fuu shiɓal fi̶ri.
53001012	A ndi̶ghi̶n kiyeet ki̶ ar ɗiisi, ɓe gurum mon nle ɗiiɗes nsum kì̵ Daa Jesu ndi̶ghi̶n wun, ki̶ wun ɗi ndi̶ghi̶n wuri zak, shi ɗiiret kì̵ Daa Naan funu kì̵ Daa Jesu Kristi.
53002001	Po nkaa baaj`i kì̵ Daa funu Jesu Kristi, ki̶ kuur funu pe wuri ɗi. Ɗyemnaa mo, mu ɗang pu wun,
53002002	taji pan fuu mo ɗee a ɗiicicighi̶r koo ni daampee nwun kas. Mpeeɗi pak gurum moo sat nee, puus kì̵ Daa nii ten baaj`i. Koo ɗi gurum mo satpo mi̶ni a ndi̶ghi̶n Riin, ne puus nii ten ɗel, koo a shi liispo nee, mo aasi. Koo kaaɗi pak mo nkaa sat ni nee, jí mu ran po nwun, nkaa ni aasi ndi̶ghi̶n po ɗi jí mu ran nwun si.
53002003	Taji wu le ku mee gurum num wun kas, koo diɓen. Ba puus ni kì̵ baaj`i kas, see nnaar ɗi gurum mon ncíi tuwap ki̶ mo kwar Naan, nin nshee j`i akuɗang, ki̶ ngo ɗiibish, ɗi wuri ɗee a ɗiili̶lagham, ɗi mon nvwet wuri ndi̶ghi̶n wus, wurin nj`i put agaak akuɗang zak.
53002004	Wurin nc`in lek nkaa mbii ɗi gurum mo ki̶ seyil mmo jir, ki̶ wurin nlekáa fi̶ri a kaa Naan si. A wurin nsat nee, wuɗi met mmo jir, ki̶ zak wurin nɗel ndi̶ghi̶n Lu kì̵ Naan ɗiiɗes, ki̶ wurin ntong a peetong, ɗangɓe wurin leshin a Naan.
53002005	Ba wu pan kas aa? Ɗyemnaa mo, kaaɗi gyet mun ashak ki̶ wun si, ɓe gyet wan ki̶n ten nsat nwun nee, mbii ɗiisi mo jir mon nɗen aasi.
53002006	Yaksi ɓe, a mee mbii ki̶ yaa wuri baa ki̶ni. Wun shikáa fuu, wu man mbii mi̶ni. Katpee ni wul, ɓe ngo ɗiibish wurin nj`i put agaak.
53002007	Jurung ki̶ ɓal ki̶ ngo ɗiibish ni nkaa c`in ɗak yaksi ndi̶ghi̶n yil ɗiisi ni. Amma mee ngo ki̶ yaa wuri baa ki̶ ni mpee reppee ɗiɓen ɗak. Katɗang mo mang ngo ɗi nii yaa wuri baa ki̶ni,
53002008	ɓe ngo ɗiibish ni wurin nj`i put. Amma Daa Jesu wurin ntu ngo ɗiibish ni shi nook kì̵ po fi̶ri. Katɗang Daa Jesu wurin mbaaj`i ndi̶ghi̶n ɗiiɗes fi̶ri.
53002009	Katɗang ngo ɗiibish wurin nj`i put, ɓe wurin nj`i a ndi̶ghi̶n ɓal mu Shetan. Wurin nnum gurum mo shi mbii aapo mo ɗes ɗi wurin nc`in mo.
53002010	Wurin nc`in ɗak ki̶ koo mbii ɗiibish ɗiiɗang ye, mpeku wuri num nyem ɗi mon nlagham ɗi. Nyem ɗiisi mo ɗee a ɗiili̶lagham mpeeɗi jí mo kwar cínzeen, ki̶ mo kwar wal nzeen. Mpeemi̶ni, ɓe ba mo kat ɓam kas.
53002011	Aasi ɓe, Naan cighi̶r ki̶ pan furu mo, mpeku mo cínzeen ɗi a mbii ɗi ni a ɗung ɓejee ɗak.
53002012	Mpeemi̶ni, ɓe mon nɗee a ɗiili̶lagham, mpeeɗi mo kwar cínzeen see mo ki̶ling a shang mu c`in shikbish ɗak.
53002013	Ɗyemnaa funu mo, Daa wuri wal nwun. Mpeemi̶ni ɓe ni ret ku mu pi̶lang Naan mpee wun. Naan wurii ten bi̶lip wun, pugyet ɗin nshee, mpeku wu kat ɓam ɗi ndi̶ghi̶n ɓal kì̵ Riin fi̶ri ɗiiɓang, ɗi wuri le wu ɗee a nyem fi̶ri ɗiiɓang mo shi cínzeen ndi̶ghi̶n mbii ɗi ni azeen-nzeen.
53002014	Naan wuri pi̶rep wun, mpeku wu tong ɗi ashak ki̶ Daa Jesu ndi̶ghi̶n ɗiiɗes fi̶ri, mpee po ɗiiret ɗi mun kì̵ sat ni nwun.
53002015	Mpeemi̶ni ɗyemnaa mo, wu ɗar ɓal-ɓal, ku wu yaa mbii ɗi gyet mu kám mo ɗi, koo ɗi gyet mu sat a shipo, ki̶ koo ɗi gyet mu sat a shi wasika ɗi gyet mu ran mo nwun zak.
53002016	Daa funu Jesu Kristi shikáa fi̶ri, ki̶ Naan puun funu moo ɓam putughup fuu mo.
53002017	Ki̶ wuri cínɓal nwun, mpeku wu c`in koo a ɗak ɗiiɗang ye, ki̶ po ɗiiret ɗi wuu sat zak. A wuri kám wal fi̶ri mmun, ki̶ a wuri cínɓal mmun, ɗi ba ni mak kyes kas. Ki̶ a wurin nle ku mu leyit funu, nkaa mbii ɗiiret mo, shi ɗiiret fi̶ri.
53003001	Ɗyemnaa funu mo, po ɗi muu riɓet sat mu kyes ni a nee, muu ɗang pe wun, mpeku wu c`in aduwa ɗi mpee mun. Mpeku po kì̵ Naan ni kaatpee mo ɗi, ki̶ mpeku gurum mo lap ni ɗi shi retnyit, kaaɗi gyet wun wu lap ni shi retnyit si.
53003002	Ki̶ zak, wu c`in aduwa mpee mun, mpeku Naan wuri ɓam mun ɗi ndi̶ghi̶n sar kì̵ nyemshikbish mo, ɗi putughup furu mo kì̵ ɗee a ɗiiɓal. Ba a gurum mo jir, mo cínzeen mpo ni kas.
53003003	Amma Daa wurii ɗar nkaa zeen. Wurin ncín ɓal nwun ki̶ wurin ntap fwang wun aku nsar kì̵ Shetan.
53003004	Mu cínzeen nee, Daa wurin nfwang wun, mpeku wu c`in mbii ɗi mu sat mo ɗi, ku wu sekiyeen ki̶ c`in mo zak.
53003005	Daa wurin nle ku wu man wal kì̵ Naan ɗiiɗes mpee wun, ki̶ gung kaaɗi Daa Jesu wuri gung si zak.
53003006	Ɗyemnaa mo, ndi̶ghi̶n sum kì̵ Daa Jesu Kristi, mu sat wun shiɓal nee, taji wu ɓàlkáa ki̶ ɗyemni̶ghi̶n funu ɗi mo a seer mo kas. Shii kì̵ mi̶ni, a nyem ɗi ba moo mwaan nkaa kám ɗi gyet mu kám nwun kas.
53003007	Wun shikáa fuu, wu man nee, ni ret ku wu mwaan ndi̶ghi̶n shiimwaan funu, mpeeɗi gyet mun ashak ki̶ wun, ɓe ba gyet muu tong ki̶ sar funu mo nfii kas.
53003008	Gyet mun ashak ki̶ wun ɓe ba muu se mbiise nsar ki̶ mee ngo a shi zughum kas, amma muu c`in ɗak shiɓal ki̶ sar funu mo mpar ki̶ puus, mpeku taji mu lejeel mmee ngo ndi̶ghi̶n wun kas.
53003009	Gyet mun ki̶ iiko mpeku mu sat nwun ne wu cín mbiise mmun, amma ba gyet mu tal pu wun kas, mpeeɗi gyet mu riɓet, kám nwun ar ɗi wun nc`in ɗak shi sar fuu mo.
53003010	Kaaɗi gyet mun ɗi ashak ki̶ wun, ɓe muu naa nsatpo nwun shiɓal nee, katɗang ba mee gurum c`in ɗak kas, ɓe taji wu c`in mee mbii nwuri se kas.
53003011	Mu ki̶ling nee, pak mo ndi̶ghi̶n wun, moo ɗee a seer mo. Ne ba moo c`in mee ɗak kas, amma ne, moo ɗee mwaan buu, mpeku mo lepo ɗi ndi̶ghi̶n ɗak kì̵ gurum mo.
53003012	Ndi̶ghi̶n sum kì̵ Daa Jesu Kristi, muu satpo shiɓal nee, ni ret ku nyem mi̶ni mo nook mwaan mi̶ni, mpeku mo c`in ɗak, ɗi mon nkat mbiise mukáa furu mo ɗi, mpee po furu mo.
53003013	Ɗyemnaa mo, taji kwak fuu mo murap mpee c`in ɗak ɗiiret kas.
53003014	Katɗang mee ngo kwar c`in mbii ɗi mu sat ndi̶ghi̶n po ɗiisi, ɓe wu naa gwar mi̶ni riret. Taji wu c`in mee mbii ashak ki̶ wuri kas, mpeku naashoop yaa gwar mi̶ni ɗi.
53003015	Amma taji wu naa wuri a kaa shaarlek si kas, amma wu fwang wuri kaa ɗyemni̶ghi̶n si. Po mu kyes ni.
53003016	Daa Jesu shikáa fi̶ri, ɗi riyang ki̶ put a pe wuri ɗi, wuri c`in tongriyang nwun ndi̶ghi̶n mbii mo jir. Daa Jesu wuri tong ashak ki̶ wun jir.
53003017	Ɗiisi a sarran mi̶na Pool, ɗi wan ki̶n le ni ndi̶ghi̶n po ɗi moo put pe wan ɗi. Wan ki̶n tok ki̶ wun.
53003018	Ɗiiret kì̵ Daa funu Jesu Kristi ni tong ashak ki̶ wun jir. Amin.
54001001	Pool, laalop kì̵ Kristi Jesu, ntiit kì̵ po ɗi Naan Nguɓam funu wuri sat, ki̶ pe Jesu Kristi, ɗi muu leyit nkaa wuri.
54001002	So pe Timoti ɗi, làa fi̶na ɗii azeen-nzeen ndi̶ghi̶n cínzeen ni. Naan puun kì̵ Daa funu Jesu Kristi, mo naa wugha shi yit mu naajeel, mo le ɗiiret nkaa wugha, ki̶ tongriyang zak.
54001003	Wan ki̶n riɓet ku wugha tong Afisus, kaaɗi jí wan sat si, ɓe wan a ar so mMasidoniya si, mpeku a sat ɗi nyemkám mu ɗung si mo, ku mo nook c`in kám ɗiiɗik, ɗi ndi̶ghi̶n yil Afisus.
54001004	A sat mmo nook katpo nkaa tongɗirem mo. Po ɗiibuu mi̶ni mo, ki̶ zak mo nook sat sum mu puun kì̵ puunkaam kì̵ mo, ɗi mo kì̵ ten murap mo. Kiyeet kì̵ mbii mo kaa ɗiisi mo si, moo le a ɓeetshik ngurum mo ɓejee, ba mbii mi̶ni mo ki̶ mee koghop ni ndi̶ghi̶n ar kì̵ Naan kas, mpeeɗi muu man pan kì̵ Naan ni a ndi̶ghi̶n cínzeen ɓejee.
54001005	Mbii ɗi ni le ɗang mu satpo ɗiisi, ni a pe wal ɗi ni put a ndi̶ghi̶n putughup ɗiiɓang azeen-nzeen ki̶ pan ɗiiret ki̶ cínzeen.
54001006	Pak gurum mo taa mer a ar ɗi azeen-nzeen ni, ku mo ɗee mwaan li̶ɓetpo ɗiibuu mo.
54001007	Nyem ɗiisi ni mo, mo riɓet ɗee a nyemkám Waar mo, amma ba mo man mbii ɗi moo sat ni kas, koo mbii ɗi mo fes canciin nkaa ni kas.
54001008	Yaksi, mu man nee, Waar ni ret, katɗang gurum c`in ɗak ki̶ni a ndi̶ghi̶n ar ɗiiret, kaaɗi Waar ni sat si.
54001009	Taji a mander nee, ba mo lewaar ni a mpee nyemɗiiret mo kas, amma ni a mpee nyem ɗi moo tep Waar ni mo, ki̶ nyem cíi ki̶lingpee mo, ki̶ nyem ɗi ba mo man Naan kas. Ki̶ mpee nyemshikbish mo, ki̶ mpee nyemɗiirap mo, ki̶ mpee nyem ɗi ba moo seyil nNaan kas. Ni a mpee nyem ɗi moo twa puun ki̶ ni̶ghi̶n furu mo. Ni a mpee nyemtukáa mo.
54001010	Waar ni a mpee nyem c`in ngaa mo, ki̶ mpee nyemteer ki̶ mish mo, nyemwatlàa mo, nyem c`in ɗung mo, ki̶ mpee nyem ɗi moo c`in mee mbii ɗik ki̶ kám ɗi ni azeen-nzeen ni.
54001011	Kám ɗi azeen-nzeen ni a ndi̶ghi̶n po ɗiiret, ɗi Naan wuri lesar fi̶na, mpeku wan sat ni ɗi ngurum mo. Po ɗiiret ɗi ni put a pe Naan ɗiiɗes ɗi.
54001012	Wan pi̶lang Daa funu Jesu Kristi, ɗi wuri cínɓal nwan mpee c`in ɗak ɗiisi ni. Wan pi̶lang wuri zak, mpeeɗi wuri naa wan ki̶ koghop ni, har wuri bi̶lip wan, mpeku wan c`in ɗak fi̶ri ɗi.
54001013	Koo ɗi gyet yam ɓe wan ki̶n satpo ɗiibuu, ki̶ fulup wuri, ki̶ cínjeel nwuri. Amma Naan wuri naajeel fi̶na, mpeeɗi mbii ɗi gyet wan ki̶n c`in mo, ɓe gyet wan c`in mo a ɗin mman, ki̶ ndi̶ghi̶n ciin cínzeen.
54001014	Daa funu wuri ɗoo ɗiiret fi̶ri nkaa wan ɗes hakyeng, har wuri wal nwan, ki̶ cínzeen, ɗi mun ki̶ ni ashak ndi̶ghi̶n Kristi Jesu.
54001015	Po ɗiisi ni azeen-nzeen, ɗi ni ret ku gurum mo lap ni, ki̶ mo cínzeen nee, Jesu Kristi wuri sham ndi̶ghi̶n yil ɗiisi, mpeku wuri ɓam nyemshikbish mo ɗi. A wan a ɗin nshee mu nyemshikbish ni mo.
54001016	Amma, jir ki̶si, ɓe Naan wuri c`in ɗiiret nwan, mpeku ndi̶ghi̶n wan, kaa ngo ɗin nshee mu nyemshikbish mo si, ɓe Jesu Kristi wuri kám agaak gung fi̶ri ɗin ndi̶re. Ɗii ni ɗee a mbiikám pee nyem ɗi mon nyaghal cínzeen nwuri, mpeku mo kat seen ɗiiso ngaa-ngaa ɗi.
54001017	Pee mishkagham ɗiiso ngaa-ngaa, ɗi ba wurin nkyam muut kas, ɗi ba mee gurum kyam naa wuri kas, Naan ɗi wuri mmi̶shin a ɗiiɗes, ɗi har ngaa-ngaa. Amin.
54001018	Làa fi̶na Timoti, wan lewaar ɗiisi ni a nsar fugha, ɗi ni ntiit-ntiit kì̵ po ɗi nyemsatpo kì̵ Naan mo kì̵ ten sat yam, ɗi gyet wan ki̶n ten nkám nwugha. Wugha c`in lek ɗiiret ni shiɓal, ki̶ po ɗiisi ni mo.
54001019	A yaa cínzeen ni ɓal-ɓal ki̶ pan ɗiiret. Pak gurum mo kwar ki̶ling ɗoo ni mɓut pan furu mo, ni le ku cínzeen furu ni muut.
54001020	Kiyeet kì̵ nyem mi̶ni mo a Himenayus, ki̶ Alekzanda, das ɗiisi ni mo, wan ki̶n cín mo nsar kì̵ Shetan, mpeku mo kám nook katpo ɗiibuu ɗi nkaa Naan.
54002001	Mbii ɗin nshee ni, ɓe wan sat nwugha nee, wu ɗang, ki̶ c`in aduwa, ki̶ pi̶lang Naan mpee gurum mo jir.
54002002	Mpee mishkagham mo, ki̶ mpee nyem ɗiinan-nan mo jir, mpeku mu katpee tongriyang ɗi ndi̶ghi̶n seen ɗiisi jir, ki̶ ki̶i̶r Naan, ki̶ mwaan ɗin ndi̶re zak.
54002003	Ɗiisi ni ret, ki̶ ni ɗee a mbii ɗiili̶lap nyit kì̵ Naan Nguɓam funu.
54002004	Wuri ɗi wuri riɓet ku gurum mo jir mo kat ɓam, ki̶ mo man zeen ni ɗi zak.
54002005	Mpeeɗi Naan wuri a mi̶ndong ɓejee, ki̶ nguar a mi̶ndong, nnaar kì̵ Naan ki̶ gurum mo ɓejee, gwar ɗiisi a Kristi Jesu.
54002006	Ɗi wuri cín shin fi̶ri a koppee funu gurum jir. Langting ɗiisi ni tap j`i ntiit-ntiit ki̶ gam kì̵ pee ni.
54002007	A mpee langting ɗiisi ni, ɓe Naan wuri bi̶lip wan, ki̶ wuri lop wan kaa laalop ki̶ ngukám pee nyem ɗi ba mo a nyem Yahudi mo kas si. Wan ki̶n sat ni azeen-nzeen, ba wan ki̶n sat a ɗung kas. Wan a ngukám mu nyem ɗi ba mo a nyem Yahudi mo kas ndi̶ghi̶n cínzeen ɗi ni azeen-nzeen.
54002008	Wan ki̶n riɓet ku, katɗang wu kuur mpee seyil nNaan, ɓe wan riɓet ku mish mo c`in aduwa, mo ɗiyeep sar furu ɗiiɓang mo, ba ashak ki̶ tughup koo jighi̶r kas.
54002009	Ki̶ zak, ni ret ku mat mo c`in jwat shi lee ɗiiret mo, ɗi mon mpaa sut furu mo ndi̶re-ndi̶re. Taji mo c`in jwat ni shi tepkáa ɗiiret mo, koo leejwat ɗii mu azurfa mo, koo loplee ɗiiki̶rim mo ɓejee kas.
54002010	Amma ni ret ku ɗak furu ɗiiret mo, tap ɗee ɗi kaa mat so ndang Naan mo si.
54002011	Ni ret ku mat kám mbii mo, wura ɗee a puɗok, ki̶ wura sham ki̶ kaa fi̶ra zak.
54002012	Ba wan cínpee mmee mat ku wura kám, koo ɗee a ɗiiɗes nkaa mish mo kas, ni a ting wura ɗok titik.
54002013	Gyet Naan shee ɗak a Adam, akuɗang wurii le Iif.
54002014	Ki̶ zak, ba gyet mo num a Adam kas, amma gyet mo num a mat ni, har wura tep Waar kì̵ Naan, wura ɗee a mat shikbish.
54002015	Amma wura kat ɓam a mpee làa ɗi wura làa mo, katɗang wura sekiyeen ndi̶ghi̶n cínzeen, ki̶ wal, ki̶ tong a ɗiiɓang ndi̶ghi̶n ɗyen ɗiiret.
54003001	Po ɗiisi ni azeen-nzeen nee, katɗang mee gurum ki̶ riɓet ɗee a bishop, ɓe gwar nii riɓet c`in a ɗak ɗiiret mmi̶ni hakyeng.
54003002	Ni a ting ku bishop wuri ɗee a ngo ɗi ba gurum mon nki̶lak ki̶ katpo ɗiibuu nkaa wuri kas. Ni ret ku wuri a ngumat mi̶ndong ɓejee, ba a ngo ɗi wurin nki̶lak ki̶ langtughup kas. Ni ret ku wuri a ngo ɗi mi̶se fi̶ri ni ret, ngo ɗi gurum moo leyit nkaa wuri, ngukaat mi̶zep mo, ngukám ɗin ndi̶re.
54003003	Ba a ngushwaa mwos kas, ba a nguki̶lak ki̶ lek kas, amma a ngo ɗi wurii c`in mbii mo ndi̶ghi̶n ɗyen, ba a ngo ɗiiki̶lak ki̶ c`in jighi̶r kas, ki̶ zak, ba a nguwal nshaghal kas.
54003004	Ni a ting ku wuri man so ki̶ tulu fi̶ri ndi̶re-ndi̶re, ki̶ wurii kar jep fi̶ri mo ndi̶ghi̶n ar ɗiiret.
54003005	Mpeeɗi katɗang ba gurum man so ki̶ tulu fi̶ri ndi̶re-ndi̶re kas, ɓe cirang ɗangɓe wurin mman tap ki̶ Eki̶lisya mu Naan ye?
54003006	Ba ni ret ku wuri a ngo ɗi wuri tuwap a nteer ɗiisi mo kas, kasɓe wurin nyaa roghop, har wurin ntaa ndi̶ghi̶n jwaan kì̵ Shetan.
54003007	Ki̶ zak, ni ret ku nyem ɗi ba mo a nyemso ndang Jesu mo kas, mo satpo ɗiiret nkaa wuri, kat ba ki̶si kas, ɓe mon ntoklong nwuri, ki̶ mon nsatpo ɗiibuu nkaa wuri, har meeɓe, wurin nyaghal taa ndi̶ghi̶n cip mu Shetan.
54003008	Nyem ɗi mon nc`in ɓam ndi̶ghi̶n Eki̶lisya, ɓe ni a ting taji mo ɗee ntan kas, ki̶ ba a nyem ɗi moo satpo mo vul-vul kas. Ba a nyem ɗi mo ɗee a ki̶rom kì̵ mwos kas, ki̶ ba a nyemriɓet mbii mo mpee kat li̶ɓet kas.
54003009	Ni a ting ku mo man jurung kì̵ zeen ɗi Naan wuri ten woo ni mmun agaak shi putughup mi̶ndong.
54003010	Ni ret ku wu shee kyam mo aku, katɗang mɓwoon ɗi wuu kyam mo, ɗang wu naa mwaan furu ni mo ret, ɓe wu yit ku mo c`in ɗak kaa nyemɓam mo ndi̶ghi̶n Eki̶lisya ni.
54003011	Ni aasi zak, taji mat mu nyem mi̶ni mo ɗee ntan kas. Taji mo wat sum ngurum kas, amma mo yaa sut ndi̶ghi̶n mbii mo jir, ki̶ mo ɗee a mat ɗin ndi̶re-ndi̶re mo ndi̶ghi̶n mbii mo jir.
54003012	Ni a ting ku nyem ɗiisi ni mo, a nyem ɗi mo ki̶ mat a mi̶ndong-mi̶ndong, ki̶ zak, ni ret ku mo man so ki̶ tulu furu ki̶ jep furu mon ndi̶re-ndi̶re.
54003013	Nyem ɗi mo c`in ɗak ɗi ni a mu ɓam ndi̶ghi̶n Eki̶lisya riret, ɓe mo le ku gurum mo ki̶ling mo, har ni cínpee mmo, mpeku mo satpo ɗi shiɓal nkaa cínzeen furu ndi̶ghi̶n Kristi Jesu.
54003014	Wan ki̶n riɓet so pe wun ɗi ki̶lak, amma wan ki̶n ran mbii ɗiisi mo nwugha.
54003015	Katɗang mee luk, taa yaa wan, ɓe wu man kiyeet kì̵ mwaan ɗi wun nc`in ndi̶ghi̶n lu kì̵ Naan, ɗi ni a Eki̶lisya mu Naan ɗi wurin mmeen, ɗi wuri a kuk mu ɓam ki̶ zeen.
54003016	Ba mee gurum kyam cíipo kì̵ ɗiiɗes mu mbii ɗi ni a si̶sok ndi̶ghi̶n seyil nNaan kas: "Wuri j`i put ndi̶ghi̶n nan. Riin ni kám nee, wuri a ɗin ndi̶re. Nyemlop Naan mo naa wuri. Mo satpo nkaa wuri ndi̶ghi̶n yil mo shini-shini. Gurum mo ɗes mo cínzeen nwuri, ndi̶ghi̶n yil ni jir. Mo mang wuri kàa ki̶ wuri ndi̶ghi̶n ɗengnaan."
54004001	Riin wurii sat agaak nee, ndi̶ghi̶n teer ɗi mu kyes ni mo, ɓe pak gurum mon nyit cínzeen furu ni, mpeku mo so ɗi ndang riin ɗii mu ɗung mo, ki̶ kám mu riin ɗiibish mo.
54004002	Kiyeet kì̵ mi̶ni mon nswa so a pe nyemɗung mu numpee mo, nyem ɗi pan furu mo ɗee a ɗiimumuut, pan furu ni mo ɗee kaa mo caan mo a shi shaghal ɗiinaat mɓut wus si.
54004003	Nyem mi̶ni mo, a ɗi moo sat nee, taji gurum mo c`in ɗik, koo mo se pak mbiise mo kas. Amma Naan wuri le mbiise mo, a mpeku gurum mo se ɗi, shi pi̶lang, mpee nyem ɗi mo cínzeen, ki̶ nyem ɗi mo man zeen ni.
54004004	Mbii ɗi Naan wuri le mo jir, ɓe mo a ɗiiret, taji mu kwar mee mbii kas, amma mu lap mbii mo jir a shi aduwa mu pi̶lang.
54004005	Mpeeɗi shi po kì̵ Naan ki̶ aduwa, ɓe ni le ku mbii mo ɗee a ɗiili̶lap nyit kì̵ Naan.
54004006	Katɗang wugha c`in kám ɗiisi mo jir nɗyemni̶ghi̶n funu ni mo, ɓe wugha nɗee a ki̶rom ɗiiret mu Kristi Jesu, kaaɗi wugha kì̵ se ki̶ sak ndi̶ghi̶n riin nkaa po ɗii mu zeen, ki̶ kám ɗii mu zeen, ɗi wugha aa mwaan a ndi̶ghi̶n ni.
54004007	Taji a ɓàlkáa fugha ki̶ mbii ɗi ba mo a mu Naan kas, koo po tongɗirem mo. Amma a ɗak sak, a mpee c`in mbii ɗi mo a mu Naan mo.
54004008	Kar sak fugha, ni ki̶ koghop ni, amma kar sak fugha ndi̶ghi̶n mbii ɗi mo a mu Naan, mo ki̶ koghop ni ndi̶ghi̶n ar mo jir, mpeeɗi mo c`in ɓam mmun ndi̶ghi̶n seen ɗiiyaksi, ki̶ seen ɗi ni nɗung j`i.
54004009	Po ɗiisi ni azeen-nzeen, ni ret ku gurum mo lap ni, ki̶ mo cínzeen ni hakyeng.
54004010	Muu gung nkaa c`in ɗak mo shiɓal, a mpeeɗi muu leyit funu a nkaa Naan ɗi wurin mmeen, ɗi wuri a nguɓam kì̵ gurum mo jir, met jir ni a nyem ɗi mo kì̵ cínzeen nwuri.
54004011	A kam-kam ɗiisi ni mmo jir.
54004012	Taji a le ku mee gurum ɓák wugha, ne mpeeɗi wugha a làa ɗiilee kas. Amma a ɗee a mbiikám ngurum mo jir ndi̶ghi̶n shiimwaan fugha, ki̶ ndi̶ghi̶n mbii ɗi wugha aa sat mo jir, ki̶ ndi̶ghi̶n wal, ki̶ ndi̶ghi̶n cínzeen ki̶ ndi̶ghi̶n tong ɗiiɓang.
54004013	Kat ba wan ki̶n j`i, ɓe wugha cínpee mpee tangpo kì̵ Naan ni ngurum mo zak.
54004014	Taji wugha ɓees zughum ɗi gyet Naan wuri cín ni nwugha shi po kì̵ nyemsatpo fi̶ri mo kas, kaaɗi gyet nyemnan mo lesar furu mo nkaa wugha si.
54004015	A gung ku a c`in mbii ɗiisi mo jir. A c`in mo shi putughup mi̶ndong, mpeku gurum mo jir mo naa sekiyeen fugha ni ɗi.
54004016	A tap ki̶ káa fugha, ki̶ kám ɗi aa cín ni zak. A yaa mi̶ni ɓal-ɓal, mpeeɗi katɗang a yaa mi̶ni ɓal-ɓal, ɓe wughan mɓam káa fugha, ki̶ nyem ɗi mo ki̶ling kám fugha zak.
54005001	Taji a gwak ngunan shiɓal kas, amma a tap a fwang wuri kaaɗi wugha fwang puun fugha si. A tap ki̶ mish ɗiiɗween mo, kaa ɗyemni̶ghi̶n fugha mo si.
54005002	A tap ki̶ ni̶ghi̶nmat mo kaa ni̶ghi̶n fugha mo si, ki̶ a tap ki̶ mat ɗiiɗween mo kaa ɗyemni̶ghi̶n fugha ɗiimat mo si, shi tong ɗiiɓang.
54005003	A cín ɗiiɗes mmatkáa ɗi mon mmusut azeen-nzeen.
54005004	Katɗang mee matkáa wura ki̶ jep mo, koo jep kì̵ làa fi̶ra mo, ɓe mbii ɗin nshee ni nɗiisi, a kám mmo, kám ɗii mu nyem so ndang Naan mo, kaa ɓam tulu furu, ki̶ ɓam puun furu mo, ki̶ puunkaam furu mo, mpeeɗi ɓam ɗiisi mo, mo shang nNaan nyit zam.
54005005	Matkáa ɗi wura mmi̶sat azeen-nzeen, ɓe wura leyit fi̶ra a nkaa Naan, ki̶ wura sekiyeen ki̶ c`in aduwa ki̶ ɗang, par ki̶ puus, mpeku Naan ɓam wura ɗi.
54005006	Amma matkáa ɗi wura cín sat fi̶ra mmish mo, ɓe wura ki̶ ɗee a ɗiimumuut, koo ɗi wura kuɗi ki̶ seen ndi̶ghi̶n yil ɗiisi.
54005007	A kam-kam ɗiisi mmo, mpeku taji mee gurum kat mbii ɗiibish mpee sat ɗi nkaa mo kas.
54005008	Amma katɗang mee gurum kwar ɓam nyem fi̶ri mo, met jir ni a nyemtulu fi̶ri mo, ɓe gwar mi̶ni cíipo cínzeen ni har ɓe wuri bish met ngo ɗi ba wuri cínzeen kas.
54005009	Katɗang matkáa ɗi ba ɓit fi̶ra ni wul laarpeemee kas, ɓe taji a lesum fi̶ra ndi̶ghi̶n sum kì̵ matkáa mo kas. Ki̶ zak, ni a ting ku jí wura kì̵ c`in ɗik a yit mi̶ndong ɓejee ɗak.
54005010	Ni ret ku, gurum moo kwoop wura mpee ɗak c`in fi̶ra ɗiiret mo. Matkáa ɗi wura kiyeer jep mo ndi̶ghi̶n ar ɗiiret, ki̶ wuraa lap mi̶zep mo. Wuraa vwang shii mu nyemso nɗang Naan mo, ki̶ wuraa ɓam nyem ɗi mo ndi̶ghi̶n jeel mo, ki̶ wura fes cínkáa fi̶ra mpee c`in ɗak ɗiiret mo ɓejee ɗak.
54005011	Amma taji a ran sum ki̶ matkáa ɗiiɗween mo ndi̶ghi̶n takarda mu sum kì̵ matkáa mo kas, mpeeɗi katɗang kyaghar mu nan ni daampee mmo, ɓe mon nyit ɗak mu Kristi ɗi, mpeku mo c`in ɗik ɗi.
54005012	Katɗang mo c`in ɗik, ɓe mo teppo ɗi mo kì̵ ten tuwoor ni nee, wuɗun nc`in a ɗak mu Kristi ɓejee.
54005013	Ki̶ zak, mo kám tong buu, ki̶ sar ɗin fii, har mo mwaan so shilu-shilu mpee c`in mwaanaa, ki̶ tokpee. Moo sat mbii ɗi ba ni ret ku mo sat kas koo ɗiɓen.
54005014	Mpeemi̶ni, ɓe wan ki̶n sat nee, ni ret ku matkáa ɗiiɗween mo c`in ɗik, ku mo làa-làa mo ɗi. Ki̶ mo tap ɗi ki̶ tulu furu mo, mpeku taji mo cínpee nshaarlek ku wuri katpo ɗiibish ɗi nkaa mun kas.
54005015	Pak matkáa ni mo kì̵ ten ɗee a mu Shetan.
54005016	Amma katɗang mee mat so ndang Naan, wura ki̶ matkáa mo ntulu fi̶ra, ɓe ni ret ku wura tap ki̶ mo. Taji wura le toghon kì̵ mo ni nkaa Eki̶lisya ni kas, mpeku Eki̶lisya ni katpee mpee ɓam matkáa ɗi mo a mmusut azeen-nzeen ɗi.
54005017	Nyemnan ɗi moo tap ki̶ gurum mo ndi̶ghi̶n ar ɗiiret azeen-nzeen, ɓe ni ret ku wu cín ɗiiɗes mmo yit vul, met jir ni, a nyem ɗi ɗak furu ni a satpo kì̵ Naan ni, ki̶ nyemkám po kì̵ Naan ni mo zak.
54005018	Mpeeɗi po kì̵ Naan ni sat nee, "Taji a dughur po nrandong, kaaɗi ni nkaa ti̶reng ɗiɓen kas." Ki̶ zak, "ni ret ku nguɗak wuri lap kwat fi̶ri."
54005019	Taji a ki̶ling mee mwaanaa nkaa mee ngunan kas, see katɗang a ki̶ling ni a mpo kì̵ langting mo vul koo kun, akuɗang a ɓeetpo ni.
54005020	A gwak nyem ɗi moo sat a nsekiyeen ndi̶ghi̶n shikbish nyit kì̵ gurum mo jir, mpeku ni ɗee a mbiikám ɗi nkaghar ni mo.
54005021	Ndi̶ghi̶n sum kì̵ Naan ki̶ Kristi Jesu, ki̶ pe nyemlop kì̵ Naan ɗi wuri bi̶lip mo, wan ki̶n sat nee, a tap ki̶ Waar ɗiisi mo, ba ashak ki̶ shwatnyit kas.
54005022	A bi̶lip shiimwaan kì̵ gurum ndi̶re-ndi̶re hakyeng, akuɗang aa lesar fugha nkaa wuri. Taji a lesar fugha ndi̶ghi̶n shikbish kì̵ mee gurum kas. A tap ki̶ káa fugha, ku a tong ɗi a ɗiiɓang.
54005023	Taji a sat a nshwaa am ɗong ɗak kas, amma a shwaa rep am anab lee; mpee ɓut fugha, ki̶ mpee shwal ɗi nii naa nc`in wugha si.
54005024	Shikbish kì̵ pak gurum mo ni agaak, har nii sekiyeen so a pee ɗiyeel, amma shikbish ki̶ pak mo, ɓe nii kàa put agaak aɓwoon.
54005025	Ni aasi zak, ɓe ɗak ɗiiret mo agaak, ki̶ koo ɗi ba mo put agaak yaksi kas, ɓe lang ɗiilee ɓe mon mput agaak.
54006001	Wun ɗi wun a ki̶rom mo, ni ret ku wu cín ɗiiɗes nyemlu fuu mo, mpeku taji gurum mo satpo ɗiibuu nkaa sum kì̵ Naan, ki̶ nkaa kám funu ni kas.
54006002	Wun ki̶rom ɗi nyemlu fuu mo a nyemso ndang Kristi mo, taji wu ɓák mo kas, amma wu cín ɗiiɗes mmo, mpeeɗi mo a ɗyemni̶ghi̶n fuu mo. Ni ret met, ku wu c`in ɗak mmo shi putughup mi̶ndong, mpeeɗi nyem ɗi wuu c`in ɗak mo ni, mo a nyemcínzeen mo, ɗi wu wal mmo zak. Ni ret ku wugha kám ki̶ satpo mmo nkaa mbii ɗiisi mo.
54006003	Katɗang mee gurum c`in mee kám ɗi ɗik, ɗi ba ni ntiit-ntiit ki̶ kám mu Daa funu Jesu Kristi, ki̶ kám ɗi ni a mu ar so ndang Naan kas.
54006004	Ɓe gwar mi̶ni ɗiyeepkáa, ki̶ zak, ba gwar mi̶ni man mee mbii kas koo diɓen. Gwar mi̶ni ki̶ pan ɗiibish mpee ɓeetshik ki̶ jighi̶r nkaa po mo. Kiyeet kì̵ ɓeetshik ɗiisi mo, moo j`i aa zughur ki̶ jighi̶r, ki̶ po ɗiibish mo, ki̶ ciin cínzeen nshak.
54006005	Ki̶ ɓeetshik shidaar-shidaar, nnaar kì̵ nyem ɗi ba mo man zeen ni kas. Mo pan nee, so ndang Naan ni a mpeku gurum kat long mu yil ɗiisi ɗi.
54006006	Azeen, so ndang Naan ni mak le gurum kat long, katɗang gurum wuri kat retnyit ki̶ mbii ɗi wuri ki̶ ni.
54006007	Ba gyet mu j`i ki̶ mee mbii ndi̶ghi̶n yil ɗiisi kas, ki̶ zak, ba mun nkyam mang mee mbii mu put ki̶ ni ndi̶ghi̶n yil ɗiisi kas.
54006008	Amma katɗang, mun ki̶ mbiise, ki̶ leelop, ɓe ni ret ku mu c`in retnyit ki̶ mi̶ni mo.
54006009	Amma jir nyem ɗi moo riɓet ɗee a nyemlong mo, ɓe moo taa ndi̶ghi̶n jwaan, ki̶ cip mu pan ɗiibuu mo, ki̶ riɓet mbii ɗiibish mo. Mbii ɗiisi moo so ki̶ gurum mo har a peelagham ki̶ muut.
54006010	Wal nshaghal, a ni a kuk kì̵ mbii ɗiibish mo jir. A mpee riɓet shaghal ɓe gurum mo ɗes, mo yit ar ɗi mu cínzeen ni, ki̶ mo wat putughup furu mo ɗi shi pan ɗiibish mo.
54006011	Amma, wugha nguso ndang Naan, a yit mbii ɗiisi mo ɗi jir. Amma a leyit fugha a mpee c`in mbii ɗin ndi̶re mo, ki̶ ki̶i̶r Naan, ki̶ cínzeen, ki̶ wal. A gung ndi̶ghi̶n cínzeen fugha ni, a c`in mbii ndi̶ghi̶n ɗyen.
54006012	A c`in lek ɗiiret ni, ɗi ni a mu cínzeen ni. A yaa seen ɗiiso ngaa-ngaa ni ɓal-ɓal, mpeeɗi gyet Naan wuri pet wugha a mpeemi̶ni, kaaɗi gyet wugha sat agaak nyit kì̵ gurum mo nee, wugha kì̵ cínzeen nKristi.
54006013	Wan ɓal wugha kì̵ Naan ɗi wuri cín seen mbii mo jir, ki̶ Kristi Jesu, ɗi gyet wuri sat langting fi̶ri ntoghom kì̵ Pontiyus Pailet.
54006014	Wan ki̶n sat shi ɓal nee, a tap Waar ɗiisi mo ndi̶re-ndi̶re, ba ashak ki̶ lerap nkaa mo, koo po ɗiibish kas, har parpuus ɗi Daa funu Jesu Kristi wurin mbaaj`i ndi̶ghi̶n yil ɗiisi.
54006015	A Naan wurin nle ɗang Jesu Kristi wurin mbaaj`i ntiit-ntiit ki̶ gam kì̵ pee ni, ki̶ ɗiiret, ki̶ ngutap ki̶ mbii mo jir. Mishkagham ɗi wuri ɗes met mmishkagham mo jir, Daa ɗi wuri ɗes met daa mo jir.
54006016	A wuri mmi̶shin ɓejee, ɗi ba wuri kyam muut kas. Wurii tong a ndi̶ghi̶n mee peeɓang ɗiiɗes, ɗi ba mee gurum kyam so kus ki̶ ni kas. Ba mee gurum kyam naa wuri kas, ki̶ zak, ba mee gurum mmak yaghal kyam naa wuri kas. Ɗiiɗes ki̶ ɓal ɗiiso ngaa-ngaa mo ɗee a mu wuri, amin.
54006017	A sat nyem ɗi mo ki̶ long mu yil ɗiisi mo nee, taji mo ɗiyeepkáa furu mo kas, ki̶ taji mo leyit furu mo a nkaa long mu yil ɗiisi ni kas, mpeeɗi ba mon ntong ɗi vit ndi̶ghi̶n yil ɗiisi ni kas. Amma ni ret ku mo leyit furu mo a nkaa Naan, ɗi wuri cín mbii mo mmun jir nzughum, shi putughup mi̶ndong, mpeku mo kat shang ɗi.
54006018	Ni ret ku mo c`in mbii ɗiiret mo, ku mo ɗee ɗi a nyemlong mo ndi̶ghi̶n ɗak ɗiiret mo. Mo cín zughum shi putughup mi̶ndong, ki̶ mo ɗee a nyemwal ngurum mo, ki̶ katpo ki̶ mo zak.
54006019	Katɗang mo c`in mbii mi̶ni mo, ɓe mo a nkaa ɗik kuk ɗiiɓal zam mpee mbii ɗi moo j`i a kiyeen, mpeku mo kat seen ɗi ni azeen-nzeen ɗi.
54006020	Timoti, a tap ki̶ mbii ɗi mo le mo nsar fugha ni. Taji a ɓàlkáa fugha ki̶ nyemkatpo ɗiibuu mo, koo ki̶ nyemɓeetshik, ɗi ba ni ki̶ koghop ni kas, mbii ɗi pak gurum moo pet a man, amma shi zeen, ɓe ba ni a man kas.
54006021	Pak mo sat nee, wuɗun ki̶ man mi̶ni, amma mpee kiyeet ki̶ man ɗiisi ni, ɓe ar cínzeen ni lagham pak gurum mo ɗes. Ɗiiret kì̵ Naan ni tong ashak ki̶ wun. Amin.
55001001	Wan Pool laalop kì̵ Jesu Kristi, ɗi Naan wuri ten bi̶lip wan, mpeku wan satpo ɗi ngurum mo nee, Naan wuri cín seen mmun ndi̶ghi̶n Jesu Kristi.
55001002	Wan ki̶n ran po ɗiisi ni so pe wugha ɗi, làa fi̶na Timoti, ɗi wan wal nwugha zam. Naan puun, ki̶ Daa funu Jesu Kristi, mo cín ɗiiret nwugha, ki̶ mo naa wugha shi yit naajeel, ki̶ mo cín tongriyang nwugha zak.
55001003	Wan pi̶lang Naan, ɗi wan ki̶n seyil nwuri shi putughup mi̶ndong, kaaɗi gyet puun fi̶na moo seyil nwuri si. Wan ki̶n pan wugha ndi̶ghi̶n aduwa fi̶na shidaar-shidaar.
55001004	Ba wan ki̶n mander nyitmwaan fugha kas. Ɗyen nwan nnaa wugha zam, mpeku putughup fi̶na ni gam ɗi ki̶ retnyit.
55001005	Wan ki̶n pan wugha, mpee cínzeen fugha ɗii azeen-nzeen si, kiyeet kì̵ cínzeen ɗi ni ndi̶ghi̶n ni̶ghi̶nkaam fugha Loyis, ki̶ ni̶ghi̶n fugha Yunis. Wan ki̶n cínzeen nee, a kiyeet kì̵ cínzeen mi̶ni ndi̶ghi̶n putughup fugha zak.
55001006	Mpeemi̶ni, ɓe wan ki̶n lepan nwugha nee, a yit ku zughum ɗi gyet Naan wuri cín nwugha, ni baa ɓangpee ɗi, kaaɗi gyet wan ki̶n lesar fi̶na nkaa wugha si.
55001007	Ba Naan wuri c`in a riin mu ki̶i̶rmuut mmun kas, amma a riin ɗi ni cínɓal ki̶ wal, mpeku mu tap ɗi ki̶ káa funu mo.
55001008	Taji a c`in yitluwaan mpee sat langting nkaa Daa funu kas, koo a kat yitluwaan mpee wan, ɗi wan a shishaghat mpee sum fi̶ri kas. Amma a mang shwaajeel mugha, mpee po ɗiiret ni, ndi̶ghi̶n ɓal ɗi Naan wuri cín nwugha zak.
55001009	Wuri ɗi wuri pet mun, shi petpee ɗiiɓang, ba a mpee mee ɗak ɗi mu c`in kas, amma a ntiit-ntiit ki̶ pan fi̶ri ki̶ ɗiiret fi̶ri, ɗi wuri cín mmun ndi̶ghi̶n Daa funu Kristi, pugyet ɗi yam-yam.
55001010	Amma yaksi, ɗiiret fi̶ri ni, mo kám ni mmun agaak ndi̶ghi̶n j`i kì̵ Nguɓam funu Jesu Kristi. Jesu Kristi wuri tu ɓal kì̵ muut, ɗangɓe wuri j`i ki̶ seen ɗiiso ngaa-ngaa mmun agaak ndi̶ghi̶n po ɗiiret ni.
55001011	A mpee po ɗiiret ɗiisi ni, ɗangɓe Naan wuri bi̶lip wan, mpeku wan ɗee ɗi a ngusatpo, ni ki̶ laalop ki̶ ngukám.
55001012	A mpee po ɗiiret ni, ɓe wan nkaa shwaajeel. Amma jir ki̶si, ɓe ba naashoop yaa wan kas, mpeeɗi wan ki̶n ten man ngo ɗi wan kì̵ ten cínzeen ndi̶ghi̶n wuri, ki̶ zak, wan cínzeen nee, wurin ntap mbii ɗi wan ki̶n ten le ni ndi̶ghi̶n sar fi̶ri har parpuus mi̶ni.
55001013	A yaa po mu zeen ɗi a ki̶ling pe wan ɗi. A mwaan ndi̶ghi̶n shiimwaan fi̶na zak. A tong ndi̶ghi̶n cínzeen, ki̶ wal ɗi mun ki̶ ni ndi̶ghi̶n Jesu Kristi.
55001014	A man zeen ɗi Naan wuri le ni nsar fugha, shiɓal kì̵ Riin Ɗiiɓang, ɗi wuri tong ndi̶ghi̶n putughup funu.
55001015	A man nee, nyem ɗi mo ndi̶ghi̶n yil Eshiya, mo kwar wan jir. Ndi̶ghi̶n nyem ɗi mo kwar wan ni mo a Fijelus kì̵ Hamojinis.
55001016	Naan wuri le ɗiiret nkaa tulu kì̵ Onisiforus, mpeeɗi wuri caa putughup nwan. Ba gyet ni shoop wuri mpee naa teng ɓwaghat fi̶na ni kas.
55001017	Kaaɗi gyet wuri j`i wul nyil nRom, ɓe wuri tang wan shi gung, har wuri kat wan.
55001018	Naan wuri naa wuri shi yit naajeel parpuus mi̶ni. Ki̶ zak, wugha man kiyeet kì̵ ɓam ɗi gyet wuri c`in nwan ndi̶ghi̶n yil Afisus.
55002001	Wugha làa fi̶na, a ɗar ɓal-ɓal ndi̶ghi̶n ɗiiret ɗi Naan wuri kì̵ cín mmun ndi̶ghi̶n Jesu Kristi.
55002002	Mbii ɗi gyet a kám, ɗi gyet a ki̶ling mpo fi̶na, nyit kì̵ langting mo ɗes. A le kám ni nsar kì̵ nyem ɗi mo ki̶ ɗyen ɗiiret mo, mpeku mo kám ɗi mpak gurum mo zak.
55002003	A gung ndi̶ghi̶n jeel ɗi a shwaa kaa sooja ɗiiret mu Jesu Kristi si.
55002004	Ba mee sooja ɗi wuri nkaa ɗak, ɓe wurin nwaa mak ɗee tangpee mpee kwat mbii kì̵ nyem ɗi ba mo a sooja mo kas. Amma ɗyen fi̶ri ni a mpeku wuri c`in mbii ɗi ngo ɗiiɗes fi̶ri ki̶ riɓet ɗi. Mpeemi̶ni, ɓe ba wurin nɗee ntang mbii mukáa fi̶ri kas.
55002005	Ngusushii, ba wurin nkyam lap kwat ni kas, see wuri su a ntiit-ntiit ki̶ waar ni mo akuɗang.
55002006	Ni ret ku a ngumaar ɗi wurii c`in ɗak ɗes met, wuri shee kyam ɗiɓen nshee.
55002007	A c`inpan nkaa mbii ɗi wan ki̶n sat mo nwugha, mpeeɗi Daa wuri kì̵ cín manshii kì̵ mbii mo nwugha jir.
55002008	A pan Jesu Kristi, ɗi wuri yaghal a peemúut. Gyet wuri a ndi̶ghi̶n dang kì̵ Devid, kaaɗi mo kám ndi̶ghi̶n po ɗiiret ɗi wan ki̶n sat ni si.
55002009	A mpee po ɗiiret ni, ɓe wan nkaa shwaajeel, ki̶ mo ɓwaghat wan shi ti̶sek kaa ngo ɗiibish si. Amma ba po kì̵ Naan ni a ɓuɓwaghat kas.
55002010	Mpeemi̶ni, ɓe wan ki̶n gung mbii mo jir, mpee sum kì̵ nyem ɗi Naan wuri kì̵ ten bi̶lip mo, mpeku mo kat ɓam ɗi ndi̶ghi̶n Jesu Kristi, ki̶ ɗiiɗes ɗi ni so ngaa-ngaa.
55002011	Po ɗi mo sat ni azeen-nzeen nee: "Katɗang mu muut ashak ki̶ wuri, ɓe mun ntong ashak ki̶ wuri zak.
55002012	Katɗang mu gung, ɓe mun nyaghal mu se mulki ashak ki̶ wuri. Katɗang mu cíipo ne, ba mu man wuri kas, ɓe wurin nciipo ne, ba wuɗi man mun kas zak. Katɗang ba mun ki̶ cínzeen kas, koo
55002013	putughup mo vul-vul, ɓe wuri ɗi azeen-nzeen. Ba wuri kyam cíipo nkaa shin kas."
55002014	A lepan nyem fugha mo, a satpo mmo shiɓal ntoghom kì̵ Naan nee, taji mo c`in jighi̶r nkaa po ɗiibuu mo kas. Mpeeɗi ba kiyeet kì̵ mbii mi̶ni mo ki̶ mee koghop ni kas koo diɓen, amma nii twa nyem ɗi moo ki̶ling kiyeet kì̵ po ɗiibuu ni mo.
55002015	A c`in ɗak fugha shi putughup mi̶ndong, mpeku a kat ɗiiret ɗi pe Naan, kaa nguɗak, ɗi ba wuri ki̶ mee naashoop nkaa ɗak fi̶ri kas si. Shii kì̵ mi̶ni nee, gwar mi̶ni tap kámpo ɗi azeen ngurum ndi̶re-ndi̶re.
55002016	Taji a ɓàlkáa fugha ki̶ nyemkatpo ɗiibish mo, koo nyemkatpo kaa mwen mo si kas, mpeeɗi kiyeet kì̵ nyem mi̶ni moo dul gurum so jong-jong ki̶ Naan.
55002017	Kiyeet kì̵ po mi̶ni mo, ɗee a kaa láa, ɗi nii se nan ngurum mo si. Himenayus, ki̶ Filitus moo c`in a kiyeet kì̵ kám mi̶ni.
55002018	Mo kwar ar zeen ni, har mo sat nee, yaghal a peemúut ni kì̵ ten ɗel. Mo nkaa wat cínzeen kì̵ pak gurum mo.
55002019	Amma kuk ɗi Naan wuri kì̵ ten ɓwot ni, ba nin nkyam yoghon kas, koo diɓen. A nkaa kuk ɗiisi ni, ɓe mo ran po ɗiisi mo nee, "Daa wuri man nyem ɗi mo a mi̶ri." Ki̶ zak, "Nyem ɗi moo petsum kì̵ Daa jir, ɓe ni a ting ku mo yit c`in mbii ɗiibish mo."
55002020	Ndi̶ghi̶n tulu ɗiiɗes, ɓe ɗaa mo ki̶ tughul mo ɗiiɗes, shini-shini. Mo ɗak pak mo a shi zinariya, ki̶ pak mo a shi azurfa, ki̶ mo ɗak pak mo a shi yoghom, ki̶ wan zak. Pak mo a mpee c`in ɗak shi mo parpuus ɗiiɗes, ki̶ pak mo a mpee c`in ɗak shi mo shidaar-shidaar.
55002021	Katɗang mee gurum ɗi wuri ɗak shin, ku wuri ɗee a ɗiiɓang, ɓe mo le wuri a mpee c`in ɗak ɗi mo ki̶ koghop ni ɓejee. Mo le wuri ɗík, a mpee c`in ɗak nsar kì̵ ngulu ni ɓejee. Wuri ɗee a mpee c`in ɗak ɗiiret, ɗi mo ki̶ koghop ni ɓejee.
55002022	A yit kyaghar mu zi̶lang mo. A leyit fugha a nkaa c`in mbii ɗiiret mo, nkaa cínzeen ki̶ wal, ki̶ tongriyang ashak ki̶ nyem ɗi moo petsum kì̵ Daa shi putughup mi̶ndong.
55002023	Taji a ɓàlkáa fugha ashak ki̶ nyemkatpo ɗiibuu mo, ɗi ba mo ki̶ mee koghop ni kas. A man nee, po ɗiibuu moo j`i ki̶ jighi̶r nnaar kì̵ gurum mo.
55002024	Ba ni ret ku ki̶rom kì̵ Daa ɗee a ngucín jighi̶r kas, amma ni ret ku wuri ɓam gurum mo jir, ngukám ɗiiret, ɗi wurii gung ki̶ gurum mo jir.
55002025	Ndi̶ghi̶n puɗok, ɓe wuri kar nyem ɓeetshik mo. Meeɓe, Naan wurin ncighi̶r ki̶ mo, ku mo tuwap, mpeku mo man zeen ni ɗi.
55002026	Mpeku mo put ɗi ki̶ káa furu aku mɓut cip mu Shetan, ɗi wuri kì̵ yak mo ku mo c`in ɗyen fi̶ri ɗi.
55003001	Ni ret ku a man nee, ndi̶ghi̶n teer ɗii mu kyes ni mo, ɓe mbii mon nluk zam.
55003002	Gurum mon nɗee a nyemriɓet káa furu mo. Nyemriɓet shaghal mo, nyemroghop mo, nyemcanjagham mo, nyemkaspee mo, nyem kwar ki̶lingpo kì̵ puun furu mo, nyemc`iin pi̶lang mo ki̶ nyemɗiirap mo.
55003003	Nyemkwar gurum mo, nyemɓutbish mo, nyemwat sum ngurum mo, nyem c`in mbii mo nyang-nyang, nyem leki̶i̶rmuut ngurum mo, nyemkwar mbii ɗiiret mo.
55003004	Nyemsiɓelpee mo, nyemwatpee mo, mo wup nsut ki̶ roghop, nyemriɓet c`in mbii mu kyaghar kì̵ nan ni met nwal nNaan.
55003005	Mo lesut a kaa nyem ɗi mo man Naan si, amma ɗak c`in furu ni moo kám ngurum mo agaak nee, ba mo man Naan kas. Moo cíinpo ki̶ ɓal mu seyil nNaan. Wu tap ki̶ nyem mi̶ni mo.
55003006	A pak nyem ɗiisi mo, moo ɗel ndi̶ghi̶n lu kì̵ gurum mo, mpeku mo num mat ɗi ba mo ki̶ ɓal kas ɗi. Mat ɗi pan kì̵ shikbish furu mo toghon mmo ndi̶ghi̶n putughup furu mo, ki̶ koo a kiyeet kì̵ kyaghar mu nan ɗiiɗang ye, ɓe nii cut mo so ki̶ni koo a neye.
55003007	Mat ɗiisi moo ki̶ling koo meye ɗi gurum moo sat mo, amma ba mo kyam ɗar nkaa zeen ni mi̶ndong kas.
55003008	Kaaɗi gyet Jannes ki̶ Jambi̶res mo kwar Mosis, ni aasi zak, ɓe nyem ɗiisi mo kwar zeen ni. Nyem ɗi pan furu mo ɗee a ɗiibish. Ba cínzeen furu ni azeen-nzeen kas.
55003009	Ba mon nso jong kas, mpeeɗi lang ɗi lee, ɓe gurum mon nnaa agaak nee, mbii ɗi moo sat ni a buu, (kaa gyet ɗak kì̵ Jannes ki̶ Jambi̶res mo si.)
55003010	Amma yaksi, wugha kì̵ naa kám fi̶na, kì̵ shiimwaan fi̶na. Mbii ɗi wan ki̶n leyit ɗiki̶ ndi̶ghi̶n san nɗiisi, cínzeen fi̶na, gung fi̶na, wal fi̶na, ɗar ɓal-ɓal fi̶na ndi̶ghi̶n cínzeen ni.
55003011	Wugha man, kaaɗi gurum mo lejeel nwan, ki̶ jeel ɗi wan shwaa ni mo, wugha man. Mbii ɗi ni kat wan nyil Antiyok, ki̶ Ikoniyum, ki̶ Listi̶ra. Wan gung ki̶ jeel ɗiisi mo. Amma Daa wuri ɓam wan, har wuri put ki̶ wan ndi̶ghi̶n jeel ɗiisi mo.
55003012	Ni azeen-nzeen nee, koo a ngo ɗiiɗang ye, ɗi wuri riɓet mwaan ndi̶ghi̶n ar kì̵ Naan ashak ki̶ Jesu Kristi, ɓe wurin nshwaajeel nsar kì̵ gurum mo.
55003013	Nyemɗiibish mo, ki̶ nyemc`in dung mo, moo sat a nsekiyeen ki̶ c`in mbii ɗiibish ni mo waa bish met hakyeng. Moo c`in ɗung ngurum mo, amma pak gurum moo c`in ɗung mmo zak.
55003014	Amma wugha, a mwaan ndi̶ghi̶n mbii ɗi aa ten a kám mo, ɗi wugha aa ten a cínzeen mmo azeen-nzeen. Wugha man shiimwaan kì̵ nyem ɗi mo kám mbii ɗiisi mo nwugha.
55003015	Ɗi gyet a kuɗi nlàa, ɓe wugha kì̵ ten man mbii ɗi mo ran ni ndi̶ghi̶n po kì̵ Naan. Po kì̵ Naan ni mak kám ar ɓam nwugha, mpeku a seen ɗi ndi̶ghi̶n cínzeen nJesu Kristi.
55003016	Po ɗi mo ndi̶ghi̶n takarda kì̵ Naan, mo put a pe Naan ɗi. Po ni mo ki̶ koghop ni mpee kám ngurum mo, ki̶ mpee gwak gurum mo, ki̶ ɗak gurum mo a ar ɗin ndi̶re, ki̶ kar mo ndi̶ghi̶n mbii ɗiiret mo jir.
55003017	Mpeku koo ngo ɗiiɗang ye, ɗi wuri a mu Naan, ɓe wuri ɗee ɗi a ɗiigi̶gam, ki̶ ɗiiɗi̶ɗak mpee c`in ɗak ɗiiret mo jir.
55004001	Wan ki̶n katpo nwugha shiɓal ndi̶ghi̶n sum kì̵ Naan ki̶ Kristi Jesu, ɗi wurin ntokɗiyeel nyem ɗin mmeen mo, ki̶ nyem ɗi mo kì̵ ten murap mo. Jesu wurin mbaaj`i ndi̶ghi̶n yil ɗiisi, mpee lap mulki fi̶ri ɗi.
55004002	Wan ki̶n sat nwugha shiɓal nee, a satpo kì̵ Naan ni shidaar-shidaar, koo ɗi pee ni kì̵ c`in, koo ɗi ba pee ni kì̵ c`in kas. A kám ngurum mo shikbish furu. A gwak mo. Ku a le ku mo c`in mbii ɗiiret ɗi. A gung ndi̶ghi̶n kámpo nin ngurum mo shi putughup mi̶ndong.
55004003	Mpeeɗi pee nin ndung j`i, ɗi gurum mon nkwar kám ɗi ni azeen-nzeen. Mon nlekom furu mo, a mpee ki̶ling mbii ɗi mo shang ki̶ling mo ɓejee. Mon ntang nyemkám mukáa furu mo, nyem ɗi moo c`in a kám ɗi ni shang ki̶ling mo ɓejee.
55004004	Mon nkwar ki̶ling zeen, mpeku mo ki̶ling a po ɗiibuu mo ɗi ɓejee ɗak.
55004005	Amma wugha, a ɗar ɓal-ɓal shidaar-shidaar. A gung ndi̶ghi̶n shwaajeel. A c`in ɗak mu ngusatpo Naan. A c`in ɗak ɗi Naan wuri le wugha shi putughup mi̶ndong.
55004006	Pee ni wul yaksi, ɗi mon nɗoo toghom fi̶na, kaa mbiizughum si. Waa fi̶na ni wul kus ndi̶ghi̶n yil ɗiisi.
55004007	Wan kì̵ ten c`in lek ɗiiret ni. Wan ki̶n kyes sushii ni, ki̶ zak, wan ki̶n tap ki̶ cínzeen ni azeen-nzeen.
55004008	Yaghal nyaksi, ɓe mbii ɗi ni ɗee ɗi nwan, ni a zughum ɗi Naan wuri kì̵ ten le ni mpee nyem ɗi moo mwaan ndi̶ghi̶n ar fi̶ri ndi̶ghi̶n yil ɗiisi. Parpuus mi̶ni, ɓe Daa funu Jesu Kristi wurin nwaa baaj`i ndi̶ghi̶n yil ɗiisi. Jesu ɗi wuri a ngutokɗiyeel ndi̶re-ndi̶re, wurin ncín zughum ɗi ni a mu mbiikáa ɗii mu zeen nwan. Ba a wan ɓejee kas, amma ki̶ nyem ɗi moo leyit mpee baaj`i fi̶ri zak.
55004009	A c`in mbii ɗi a mak mpeku a j`i pe wan ɗi ki̶lak-ki̶lak.
55004010	Mpee shang kì̵ yil ɗiisi, ɓe Ɗimas wuri kì̵ yit wan. Ku wuri so ɗi nyil nTasoloni. Ki̶ressen wuri so nyil nGalati, kì̵ zak Titus kì̵ so nyil nDalmatiya.
55004011	Ɗee a Luk ashak ki̶ wan ɓejee ɗak. A pan Maak ashak ki̶ wugha, mpeeɗi wuri c`in mɓam wan ndi̶ghi̶n ɗak ni zak.
55004012	Wan ki̶n lop Tikikus so nyil Afisus.
55004013	Katɗang wun nj`i, ɓe a pan nli̶r fi̶na, ɗi jí wan yaghal yit ni nyil nTrowas pe Karpus ɗi si. A pan takarda fi̶na mo nwan zak. Met jir ni, a pán takarda fi̶na ɗi mo ɗak mo aa shim si.
55004014	Alekzanda, nguki̶lom si, wuri c`in mbii ɗiibish mo nwan zam. Daa wurin nkwat wuri ntiit-ntiit ki̶ mbii ɗi wuri c`in ni mo.
55004015	Wugha shikáa fugha, a tap ki̶ wuri, mpeeɗi jí wuri fes kwarpo ɗi mu c`in ni shiɓal hakyeng.
55004016	Kaaɗi gyet wan ki̶n ɗar nshee, pe nguɗiyeel ɗi, mpekun satpo fi̶na ɗi, ɓe ba gyet mee gurum ɗar mɓwoon fi̶na kas. Mo swa yit wan ɗi jir. Naan wuri fwo ɗi mmo.
55004017	Amma Daa wuri ɗar mɓwoon fi̶na, har wuri cínɓal nwan mpeku wan satpo ni ɗi shiɓal mpeku nyem ɗi ba mo a nyem Yahudi mo kas, ɓe mo ki̶ling ni ɗi jir. Daa Naan wuri ɓam wan ndi̶ghi̶n po kì̵ mbwoor ni.
55004018	Daa wurin mɓam wan, ki̶ wurin mput ki̶ wan ndi̶ghi̶n koo a shikbish ɗiiɗang ye, mpee mulki fi̶ri ɗi ni nɗengnaan. Ɗiiɗes ɗee a mu wuri har ngaa-ngaa. Amin.
55004019	A tok ki̶ Priskila ki̶ Akwila nwan, ki̶ nyem ɗi mon ntulu kì̵ Onisiforus jir.
55004020	Erastus wuri ɗee nyil nKoronti. Gyet wan yaghal yit Trofimus nyil mMiletus, mpeeɗi ba gyet wurin nkagham kas.
55004021	A gung, ku a j`i ɗi pe wan akuɗang tar kut nii c`in. Yubelus ki̶ Pudens, ki̶ Linus ki̶ Klaudiya, mo jir, moo tok ki̶ wugha, ki̶ nyem ɗi mo cínzeen ndi̶ghi̶n Daa funu Jesu jir.
55004022	Daa wuri tong ashak ki̶ riin fugha. Ɗiiret kì̵ Naan ni tong ashak ki̶ wun jir. Amin.
56001001	A wan Pool ki̶rom kì̵ Daa Naan, ki̶ laalop mu Daa Jesu Kristi, ran wasika ɗiisi ni. A Jesu wuri bi̶lip wan, mpeku wan ɓam nyem ɗi Naan wuri kì̵ ten bi̶lip mo, mpeku cínzeen furu ni wurang ɗi ndi̶ghi̶n Naan, ki̶ zak, mpeku mo man zeen ni ɗi jir nkaa ar kì̵ Naan.
56001002	Ku mo leyit furu mo ɗi nkaa seen ɗi ni azeen, ɗiiso ngaa-ngaa. Naan ɗi ba wurii c`in ɗung kas, wuri kì̵ ten sat nee, wurin ncín seen mi̶ni ngurum mo.
56001003	Ntiit-ntiit ki̶ gam kì̵ pee ni, ɓe wuri woo seen ɗiisi ni agaak shi po fi̶ri, ɗi wuri kì̵ ten le nin nsar fi̶na. A Naan ɗi wuri ɓam mun, a wuri a ngo ɗi wuri ten lop wan, mpeku wan satpo fi̶ri ɗi ngurum mo.
56001004	Wan nkaa ran wasika ɗiisi nwugha Titus, làa fi̶na ɗi azeen-nzeen ndi̶ghi̶n cínzeen, ɗi mun ki̶ ni weet. Ɗiiret, ki̶ riyang pe Naan puun kì̵ Jesu Kristi Nguɓam funu, mo tong ashak ki̶ wugha.
56001005	Mbii ɗi ni le ku jí wan yit wugha nyil nKrit, a mpeku a si̶ghi̶t a ɗak mbii mo ɗi ndi̶re-ndi̶re, ku a bi̶lip nyemnan mo ɗi mpee koo a lu Naan ɗiiɗang ye, ɗi ni ndi̶ghi̶n yil nKrit. Taji a mander mbii ɗi jí wan sat nwugha kas.
56001006	Koo a weye ɗi a bi̶lip kaa ngunan si, ɓe ni a ting ku gwar mi̶ni ki̶ mi̶se ɗiiret, ngo ɗi wuri kì̵ mat a mi̶ndong ɓejee ɗak. Ki̶ jep fi̶ri mo zak, ni a ting ku mo a nyem ɗi mo cínzeen. Ngo ɗi mi̶se fi̶ri ni mak le ku gurum mo naa nee, ba wuri a nguc`in mbii ɗiibish kas, ki̶ zak, ba a ngukáaɓál kas.
56001007	Koo a weye ɗi wuri a ɗiiɗes ndi̶ghi̶n nyemso ndang Naan mo, ɓe wurii naa a mbii ɗi mo a mu Naan. Mpeemi̶ni, ɓe mi̶se fi̶ri ni a ting ku ni ɗee a ɗiiret. Ba wurin nɗee a nguroghop, koo a ngo ɗi mbii ki̶ ki̶lak làa wurin mɓut kas. Ba wurin nshwaa am anab ku ni yughur wuri ɗi kas, ba wuri a nguɓwanbish kas. Ba wuri a nguriɓet mbii mpee kat li̶ɓet ɗiibuu kas.
56001008	Ni ret ku wuri ɗee a ngulap gurum mo ndi̶ghi̶n tulu fi̶ri. Ni a ting ku wuri wal mbii ɗiiret mo. Ni ret ku wuri ɗee a ngo ɗi mwaan fi̶ri ni a ndi̶re-ndi̶re, ki̶ mi̶se fi̶ri ni ɗee a ɗi ni shang nNaan zak. Nguyaashin.
56001009	A ngo ɗi wuri ɗar ɓal-ɓal ndi̶ghi̶n cínzeen ɗii mu kám ni, mpeku wuri mak kám ɗi ngurum mo zak. Mpeku mo kat ɓal ɗi ndi̶ghi̶n putughup furu mo, ki̶ zak, mpeku wuri man mbii ɗi wurin nkám ɗi nyem ɗi moo satpo ɗiibuu mo, ku wuri kám ɗi mmo, peeɗi mo taa ɗel ɗiki̶.
56001010	Gurum mo ɗi ɗes, ɗi mo a nyemwatpee mo, met jir, ɓe a pak nyem Yahudi ɗi mo ɗee a nyemso ndang Kristi. Mo sat nee, jir nyem ɗi mo ɗee a nyemso ndang Daa Jesu, ɓe ting mo can mo akuɗang, kaaɗi nyem Yahudi moo c`in si zak. Mo a nyemkatpo ɗiibuu mo, ku mo c`in ɗung ɗi ngurum mo zak.
56001011	A le ku mo ɗok titik, mpeeɗi moo kám a mbii ɗi ba ni ret ku mo kám kas, mpeku mo kat li̶ɓet ɗiibuu ɗi ndi̶ghi̶n c`in mbii ɗiibish. Mo nkaa so ntulu mo ɗes ndi̶ghi̶n ar ɗiibish.
56001012	Mee gurum wuri ɗi mɓut nyem Krit ni mo, ɗi wurii leshin a kaa ngusatpo kì̵ Naan si, wuri sat nee, "Nyem Krit mo a nyemɗung mo, mo a kaa luwayil mo si, nyemriɓet mbii mo, ki̶ seer zak."
56001013	Po ɗiisi ni azeen.
56001014	Taji mo lekom mpee ki̶lingpo ɗiibuu mu nyem Yahudi mo, ki̶ Waar kì̵ gurum mo, ɗi mo kwar zeen zak kas.
56001015	Katɗang putughup kì̵ gurum mo a ɗiiɓang, ɓe mbii mo jir, mon nɗee a ɗiiɓang pe nyem mi̶ni mo ɗi zak. Amma nyem ɗi putughup furu mo a ɗiibish ki̶ ɗi ba mo ki̶ cínzeen kas, ɓe ba mee mbii ɗi ni a ɗiiɓang pe mo ɗi kas, mpeeɗi pan furu mo a ɗiibish, ba mo man mbii ɗiiret kas.
56001016	Mo lekáa furu mo, a kaa nyem ɗi mo man Naan si, amma mbii ɗi moo c`in ni, ni kám ngurum mo ne, ba mo man Naan kas koo diɓen. Mo a nyemkwar gurum mo, nyemcíi ki̶lingpee mo, ba mo mak c`in mee mbii ɗi ni ret kas koo diɓen.
56002001	Amma wugha, a kám ngurum mo mbii ɗi mo a ndi̶ghi̶n kám ɗi ni azeen-nzeen.
56002002	A kám nyem ɗiikukun mo nee, ni ret ku mo ɗee a nyem ɗi mo yaa sut, ki̶ mo le putughup furu mo ɗar a pee mi̶ndong. Taji mo ɗee ntan kas, amma mo ɗee a nyem ɗi mo ɗar ɓal-ɓal ndi̶ghi̶n cínzeen ni. Nyem ɗi mo wal ngurum mo, ki̶ nyemgung ndi̶ghi̶n mbii mo zak.
56002003	A sat mmat ɗiinan mo nee, ni ret ku mo mwaan kaa nyem ɗi mo man Naan si. Taji mo satpo ɗiibish nkaa gurum mo kas. Taji mo ɗee a ki̶rom mu shwaa mwos kas. Ni ret ku mo kám mbii ɗiiret ngurum mo.
56002004	Mpeku mo kám ɗi mmat ɗiiɗween mo, ku mo wal ɗi mmish furu mo, ki̶ jep furu mo zak.
56002005	Nyem yaasut mo, mpeku mo ɗee ɗi a ɗiiɓang ndi̶ghi̶n putughup furu mo, mpeku mo naa tulu furu mo ɗi riret, ku mo ɗee ɗi a ɗiiret, ku mo lekáa furu mo nder kì̵ mish furu mo. Mpeku taji mee gurum katpee satpo ɗiibish nkaa po kì̵ Naan kas.
56002006	A sat jepzi̶lang mo nee, ni ret ku mo yaasut.
56002007	Ndi̶ghi̶n mbii mo jir, ɓe ni ret ku mo ɗee a nyem ɗi moo mi̶se ɗiiret mo. A kám ngurum mo. A kám ngurum mo mbii ɗi ni ndi̶ghi̶n putughup fugha ɗi ni azeen-nzeen, ki̶ taji a ɗee ntan kas.
56002008	A c`in ɗak shi po ɗiiret mo, mpeku taji mee gurum katpee, mpee sat mee mbii nkaa po ɗi aa sat ni mo kas, mpeku nyem ɗi mo kwar ni, ɓe naashoop yaa mo ɗi, mpeeɗi ba mo naa mee mbii ɗiibish, mpeku mo satpo ɗi nkaa mun kas.
56002009	A sat ki̶rom mo nee, mo sham ki̶ káa furu mo nder kì̵ nyem ɗi mo si̶rep mo, ki̶ mo c`in mbii ɗiiret nyem ɗi moo mo zak. Taji ki̶rom mo lappo nyem ɗi mo si̶rep mo shiɓal kas.
56002010	Taji mo c`in wat kas, amma ni ret ku koo a pi̶rang ye, ɓe mo ɗee a nyemzeen mo, mpeku mbii ɗi moo c`in jir, ɓe ni le ku gurum mo satpo ɗiiret ɗi nkaa kám ɗi ni nkaa Naan Nguɓam funu.
56002011	Naan wuri kám ɗiiret fi̶ri mmun, mpeku gurum mo jir mo kat ɓam ɗi.
56002012	Ɗiiret kì̵ Naan ni kám mmun ar ɗi mun nnook c`in mbii ɗiibish mo ɗi nyit kì̵ Naan, ki̶ kyaghar mu yil ɗiisi. Amma ni ret ku mu yaasun funu mo, ku mu mwaan ɗi ndi̶re-ndi̶re zak, mpeku ndi̶ghi̶n mbii ɗi muu c`in mo jir, ɓe ni ret ɗi nNaan nyit.
56002013	Kaaɗi mun nkaa gong puus ɗiiret parɗi mbii ɗi muu leyit nkaa mo nin ngam, ntiit ki̶ mi̶ni, ɓe mun nnaa ɗiiɗes kì̵ Naan funu. Ɗiiɗes met jir mu Nguɓam funu Jesu Kristi zak.
56002014	Mpee mun ɓe wuri cín seen fi̶ri mpeku, wuri can mun ɗi ndi̶ghi̶n mbii ɗiibish mo jir, ki̶ mpeku wuri le mu ɗee ɗi a nyem ɗi putughup funu mo a ɗiiɓang. Ku mu ɗee ɗi a nyem fi̶ri mo, nyem ɗi mo kyaghar c`in mbii ɗiiret mo jir.
56002015	Mbii ɗiisi mo, a mbii ɗi wugha nkám ngurum mo. A c`in ɗak ki̶ iiko ɗi Naan kì̵ cín ni nwugha, mpeku a caa gurum mo ɗi, ki̶ a gwak mo ɗi zak. Taji a yit ku mee gurum ɓák wugha kas.
56003001	A lepan nyem fugha mo nee, ni ret ku mo sham ki̶ káa furu mo nder kì̵ mishkagham mo, ki̶ nyem ɗi mo ki̶ iiko jir. Ni ret ku mo ki̶ling mo, ki̶ zak mo tong shi ɗak sut, mpee c`in koo a ɗak ɗiiɗang ye, ɗi ni a ɗiiret.
56003002	Ba ni ret ku mo satpo ɗiibish nkaa mee gurum kas. Taji mo c`in jighi̶r kas, amma mo sham ki̶ káa furu mo nder kì̵ gurum mo jir.
56003003	Gyet mumun shikáa funu, ɓe mun a mwen mo, nyembaashik mo, nyem c`in mbii ɗin nti̶kan mo. Gyet mun a ki̶rom mo, mpee shang mu nan ɗiisi. Pan funu mo jir a ɗiibish shidaar-shidaar, ki̶ kyaghar mbii kì̵ gurum mo shi yit ɗiibish. Gurum mo kwar mun, ɓe mun zak, muu kwar mo.
56003004	Amma kaaɗi Naan, ɗi wuri a Nguɓam funu, wuri kám ɗiiret fi̶ri ki̶ wal fi̶ri mmun,
56003005	ɓe wuri ɓam mun. Ɓam ɗiisi, ba ni a mpee mee mbii ɗiiret ɗi muu c`in shikáa funu kas, amma a mpee naajeel fi̶ri, ɗangɓe wuri ɓam mun shi Riin Ɗiiɓang. Wuri wang putughup funu mo, ku mo ɗee a ɗiiɓang, ki̶ zak, wuri cín seen ɗiipoo mmun.
56003006	Wuri ɗoo Riin fi̶ri nkaa mun ndi̶ghi̶n Jesu Kristi Nguɓam funu.
56003007	Mpeku shi ɗiiret fi̶ri, ɓe mu ɗee ɗi a nyem ɗiiret mo, ku mu kat seen ɗiiso ngaa-ngaa, ɗi muu leyit nkaa ni.
56003008	Po ɗiisi ni azeen. Wan ki̶n riɓet ku a sat mbii ɗiisi mo nyem fugha mo shidaar-shidaar, mpeku nyem ɗi mo cínzeen nNaan, ɓe mo lepan furu mo mpee c`in mbii ɗin ndi̶re mo shidaar-shidaar. Mbii ɗiisi mo a ɗiiret, ki̶ zak, mo ki̶ koghop ni mpee gurum mo.
56003009	A yit katpo ɗiibuu mo, ki̶ taji a watpee buu, ku wu ɗee ntang sum kì̵ puun fuu ɗi mo kì̵ murap mo kas. Taji wu jighi̶r ki̶ shak kas, koo wu ɗee mɓeetshik nkaa Waar mu Mosis mo kas. Mbii kaa mi̶ni mo si, ba mo ki̶ mee koghop ni kas, koo diɓen.
56003010	Katɗang mee gwar ɗi wuri kwar kám fugha ni, ɓe a gwak wuri yit mi̶ndong, koo yit vul, katɗang ba gwar ni ki̶ling wugha kas, ɓe a yit wuri ɗi.
56003011	A man nee, gurum kaa mi̶ni si, ɓe pan fi̶ri mo jir a ɗiibish, a ngushikbish, ki̶ wuri shikáa fi̶ri, wuri kì̵ ten man nee; ɗi a ɗiibish.
56003012	Katɗang ɓe wan lop Artimas, koo a Tikikus so pe wugha ɗi, ɓe a gung, ku a j`i a kat wan ɗi ndi̶ghi̶n Nikapolis, mpeeɗi wan ntong ɗi, har kyes kì̵ tar kut.
56003013	A gung ku a ɓam Zinas ɗi, ɗi wuri a nguman waar mo, ki̶ Apolos ndi̶ghi̶n ɗak sut mpee mwaan furu, mpeku taji mo kat mee mbii jee kas.
56003014	Ni ret ku nyem funu si mo cín sut furu mpee c`in ɗak ɗiiret mo, mpee ɓam nyem ɗi mo ndi̶ghi̶n jeel mo. Taji mo tong buu shi sar ɗin nfii kas.
56003015	Nyem ɗi mo ashak ki̶ wan jir, moo tok ki̶ wugha. A tok ki̶ nyem ɗi mo wal mmun ndi̶ghi̶n cínzeen nNaan jir. Naan wuri le ɗiiret nkaa wun.
57001001	Wasika ɗiisi ni put a nsar mi̶na Pool, wan ɗi wan a shishaghat mpee sum k`i̶ Daa Jesu Kristi, ki̶ Timoti ɗyemni̶ghi̶n funu. So pe wugha ɗi, Filimon, shaar funu, ki̶ shaarɗak funu hakyeng.
57001002	Ki̶ so pe Apfiya ɗyemni̶ghi̶n funu ɗiimat. Ki̶ Arkipus shaar funu nguc`in lek ashak ki̶ mun ndi̶ghi̶n ɗak k`i̶ Naan, ki̶ nyem so ndang Naan, ɗi moo kuur ndi̶ghi̶n tulu fugha zak.
57001003	Daa Naan puun funu, ki̶ Daa funu Jesu Kristi, wuri cín ɗiiret ki̶ tongriyang nwun.
57001004	Shidaar-shidaar, ɓe wan ki̶n pi̶lang Naan fi̶na, katɗang wan pan wugha ndi̶ghi̶n aduwa fi̶na mo.
57001005	Mpeeɗi wan ki̶n ki̶ling cínzeen fugha ni ndi̶ghi̶n Daa Jesu Kristi, ki̶ wal fugha mpee nyem k`i̶ Naan mo jir.
57001006	Wan ki̶n c`in aduwa mpee wugha, mpeku wugha ɗar ɗi ɓal-ɓal ndi̶ghi̶n cínzeen fugha, mpeku a kat gam k`i̶ man mbii ɗiiret mo jir, ɗi mun ki̶ ni ndi̶ghi̶n Kristi.
57001007	Cínzeen fugha ni le retnyit nwan ɗes zam, ki̶ ni caa wan hakyeng mpee cínzeen fugha ni. Ɗyemnaa! Nii cínɓal mputughup nyem k`i̶ Naan mo ɗes zam.
57001008	Mpeemi̶ni, wan mak kat ɓal mputughup, mpeku wan sat ɗi nwugha shiɓal, kaa ɗyemni̶ghi̶n fi̶na ndi̶ghi̶n Jesu Kristi si, mpeku a c`in mbii ɗi ni ret ku a c`in ɗi.
57001009	Amma mpeeɗi wan wal nwugha, ɓe wan ɗang pe wugha, wan Pool ngunan, ɗi yaksi wan a ɗii shishaghat mpee sum k`i̶ Daa Jesu Kristi.
57001010	Wan ki̶n ɗang pu wugha, mpee làa fi̶na Onisimus, wuri ɗi wuri ɗee a làa fi̶na, kaaɗi wan a shishaghat si.
57001011	Jí yam, ɓe ba wuri ki̶ mee koghop ni pe wugha ɗi kas, amma yaksi, ɓe wuri ki̶ koghop ni pe wugha ɗi ki̶ wan zak.
57001012	Wan lop wuri baaso pe wugha ɗi shi putughup fi̶na mi̶ndong.
57001013	Ɗyen nwan ku wuri tong ɗi ashak ki̶ wan, mpeku wuri c`in ɗak ɗi nwan a koppee fugha, kaaɗi wan a shishaghat mpee po ɗiiret ni si.
57001014	Amma ba wan riɓet c`in mee mbii mmi̶san, nɗin sat ni nwugha kas, mpeku katɗang wugha riɓet c`in mee ɓam ɗi nwan, ɓe wugha c`in mi̶ni a shi putughup fugha mi̶ndong, ba a mpeeɗi mee gurum k`i̶ sat nwugha ne, a c`in kas.
57001015	Meeɓe, jí Onisimus wuri yaghal yit wugha ɗi a mpee, rep pee lee, mpeku wuri baaj`i ɗee ɗi a mugha har vit.
57001016	Yaksi ba wuri a ki̶rom pe wugha ɗi ɓejee kas, amma wuri met nki̶rom, wuri a ɗyemni̶ghi̶n ndi̶ghi̶n Kristi. Wuri ki̶ koghop ni hakyeng pe wan ɗi, ki̶ zak, wan man nee, wurin nɗee k`i̶ koghop ni ndi̶ghi̶n Kristi zak.
57001017	Katɗang ɓe wugha mang wan a kaa ngo fugha si, ɓe wughan nlap wuri kaaɗi a lap wan si.
57001018	Katɗang jí wuri k`i̶ c`in mee mbii ɗiibish nwugha, koo jí wuri k`i̶ sekaat nwugha, ɓe wan nkwat wugha.
57001019	Wan Pool, ki̶n ran ɗiisi ni shi sar fi̶na nee, wan Pool, wan nkwat wugha kaat ɗi Onisimus k`i̶ se wugha. (Ba ni ki̶ koghop ni ku wan sat nwugha nee, wugha kat seen a mpee wan kas.)
57001020	Ɗyemni̶ghi̶n fi̶na ndi̶ghi̶n Jesu Kristi, wan ki̶n riɓet kun kat mee mbii pe wugha ɗi, a caa putughup fi̶na ndi̶ghi̶n Kristi.
57001021	Wan cínzeen nee, kaaɗi wan ran po ɗiisi ni, ɓe wughan nc`in mbii ɗi wan ɗang ni, har met mbii ɗi wan ɗang ni zak.
57001022	Mee mbii mi̶ndong, a ɗak lu mi̶zep a le nwan, mpeeɗi wan ki̶n lepan nee, Daa Naan wuri ki̶ling aduwa fuu mo, mpeku wuri fwoon wan ɗi, ku wan baaso ɗi pe wun.
57001023	Abafaras, ngo fi̶na ɗi wuri a shishaghat kaa wan si, mpee sum k`i̶ Jesu Kristi, wuri lop tokshik fi̶ri nwun.
57001024	Ki̶ zak, Maak, ki̶ Aristaakus, Dimas, ki̶ Luk nyemɗak ashak ki̶ wan, mo lop tokshik furu mo.
57001025	Ɗiiret k`i̶ Daa Jesu kristi tong ashak ki̶ riin fuu mo jir.
58001001	Gyet yam, ɓe Naan katpo mpuunkaam funu mo yit ɗes, ki̶ ndi̶ghi̶n ar mo shini-shini, a shi nyemsatpo fi̶ri mo.
58001002	Amma ndi̶ghi̶n teer ɗii mu kyes ni si mo, ɓe Naan wuri katpo mmun a shi Làa fi̶ri, ɗi wuri bi̶lip wuri, mpeku wuri sekop mu mbii mo ɗi jir. A ndi̶ghi̶n wuri, ɓe Naan leyil ni.
58001003	A ndi̶ghi̶n Làa ni, ɓe mu naa mi̶lep kì̵ ɗiiɗes mu Naan, ki̶ Làa ni a muriin mu tong kì̵ Naan. A shi po ɗi ni put mpo ɗi ni ɓal, ɓe wuri kì̵ fwang yil ni jir. Aɓwoon ɗi wuri vwang shikbish kì̵ gurum mo ɓang-ɓang, ɓe wuri kàa tong nsarse kì̵ Naan ndi̶ghi̶n ɗengnaan. Naan ɗi wuri kì̵ se mulki nkaa mbii mo jir.
58001004	Naan le ku Jesu ɗee a ɗiiɗes met nyemlop fi̶ri mo, kaaɗi sum ɗi Naan kì̵ cín nJesu, ni met sum kì̵ nyemlop kì̵ Naan ni mo si.
58001005	Ba Naan kì̵ kyam sat mmee ngulop fi̶ri nee: "Wugha a làa fi̶na, cicinsi ɓe wan ki̶n ɗee a puun fugha kas, ki̶ zak, ba Naan ki̶ kyam sat ni mmee ngulop fi̶ri ne wuɗin nɗee a puun ki̶ ngulop ni, ki̶ ngulop ni ɗee a làa fi̶ri kas."
58001006	Kaaɗi Naan wuri ɗoghom lop Làa fi̶ri ɗin nshee sham ndi̶ghi̶n yil ni, ɓe wuri sat nee: "Jir nyemlop fi̶ri mo seyil nwuri."
58001007	A mbii ɗi Naan sat nkaa nyemlop fi̶ri mo nɗiisi nee: "Naan wurii le cáap nyemlop fi̶ri mo a riin mo, ki̶ wurii le nyemɗak fi̶ri mo a mbi̶lem wus mo."
58001008	Amma nkaa Làa fi̶ri, ɓe wuri sat nee: "Mbiitong fugha ɗi ni a mu mulki ni, ni a mu ɗii har ngaa-ngaa. Wughan nse mulki fugha ni a shi kám ɗii ni a mu zeen-zeen.
58001009	Wugha wal mbii ɗin ndi̶re, ki̶ a kwar mbii ɗiibish, mpeemi̶ni, ɓe Naan, Naan fugha wuri bi̶lip wugha le akiyeen ki̶ niyee fugha mo. Wuri bi̶lip wugha, ku wuri ɗoo mwoor ɗii mu retnyit nkaa wugha."
58001010	Naan wuri waa sat zak nee: "A shee, ɓe wugha Daa, a lekuk kì̵ yil, ki̶ ɗengnaan mo. A ɗak mo a shi sar fugha zak.
58001011	Mon nlagham jir, amma ba wughan nlagham kas. Mon nyaghal ɗee a ɗiisi̶ghi̶r mo kaa goklee si.
58001012	Wughan nciɓet mo kaa ti̶barna si, ki̶ wughan ncighi̶r ki̶ mo [kaa lée si]. Amma ba mee mbii nkyam cighi̶r ki̶ wugha kas, ki̶ ba ɓit fugha mon nkyam kyes kas, koo ɗiɓen."
58001013	Ba Naan kì̵ kyam sat mmee ngulop fi̶ri nee: "A tong si, nsarse fi̶na, har parɗi wan le shaarlek fugha mo ɗee nder shii fugha kaa mbiile shii si kas."
58001014	A we mo a nyemlop kì̵ Naan mo ye? Mo a riin ɗi moo c`in ɗak nNaan, ki̶ wurii lop mo mpeku mo ɓam nyem ɗi mo lap ɓam ni ɗi.
58002001	Mpeemi̶ni ɓe, mu leɗyen hakyeng, nkaa mbii ɗi muu ten mu ki̶ling, mpeku taji ar ni lagham mun.
58002002	Katɗang po ɗi gyet nyemlop kì̵ Naan mo sat ni azeen-nzeen, ki̶ katɗang gyet mee gurum tep memee, ɓe gwar mi̶ni nlap kwat ɗi ni ntiit ki̶ Waar ɗi gwar mi̶ni tep ni.
58002003	Ɓe cirang ɗang mun nkat seen ɗi ye? Katɗang mu toklong mɓam ɗiiɗes niye? A Daa wuri shikáa fi̶ri, wuri shee satpo ni mmun, ɗangɓe nyem ɗi gyet mo ki̶ling wuri, mo c`in langting nee, ni azeen-nzeen.
58002004	Naan wuri shikáa fi̶ri, wuri c`in langting nkaa po ni shi alama mo, ki̶ mbii aapo mo shini-shini, ki̶ shi zughum mu Riin Ɗiiɓang, ɗi wuri cín ngurum mo ntiit-ntiit ki̶ ɗyen fi̶ri.
58002005	Ba gyet Naan le a nyemlop fi̶ri mo, mpeku mo se mulki ɗi nkaa yil ɗi nin ndung j`i kas. Mbii ɗi mun nkaa katpo nkaa ni si.
58002006	Amma ni a kaaɗi mee gurum kì̵ cín langting ndi̶ghi̶n takarda kì̵ Naan si nee: "Gurum a meye, har ɗi wugha mpan wuri ye? Koo làa kì̵ gurum a meye, har ɗi wugha nfwang wuri ye?
58002007	Wugha le nyemlop fugha mo met nwuri a mpee rep pee lee ɗak. Wugha cín ɗiiɗes nwuri ki̶ ɗiihai.
58002008	Ki̶ wugha le mbii mo jir a nder fi̶ri. Ba mee mbii ɗi, ɗi Naan nook le ni nder fi̶ri kas." Amma jir ki̶si, yaksi, ɓe ba muu naa mbii mo jir, nder fi̶ri kas.
58002009	Amma yaksi, ɓe muu naa Jesu Kristi, ɗi gyet Naan le nyemlop fi̶ri mo met nwuri mpee rep pee lee ɗak si. Yaksi mo cín ɗiiɗes nwuri ki̶ ɗiihai. Mpeeɗi gyet wuri shwaajeel mu muut, mpeku ndi̶ghi̶n yit naajeel kì̵ Naan, ɓe wuri kyam muut ɗi mpee gurum mo jir.
58002010	Ni a ndi̶re, mpeku Naan ɗi wuri le mbii mo ɗi jir, ki̶ ɗi wurii tap ki̶ mo jir, wuri le Jesu Kristi ɗee a Nguti̶leng mu ɓam funu, shi shwaajeel, mpeku wuri j`i ki̶ gurum mo ɗes ndi̶ghi̶n ɗiiɗes fi̶ri.
58002011	A wurii le gurum mo ɗee a ɗiiɓang nyit kì̵ Naan ki̶ nyem ɗi wuri le mo ɗee a ɗiiɓang ni, ki̶ peeput ni a mi̶ndong. A mpeemi̶ni, ɓe ba naashoop yaa wuri mpee pet mo a ɗyemni̶ghi̶n fi̶ri mo kas.
58002012	Wuri sat nee: "Wan sat sum fugha nɗyemni̶ghi̶n fi̶na mo, ndi̶ghi̶n kuur kì̵ nyem fugha mo, ɓe wan c`in kook mu kwoop wugha."
58002013	Ki̶ zak nee: "Wan cínzeen a ndi̶ghi̶n wugha." Wuri sat zak nee: "A naa wan si, ashak ki̶ nyem ɗi Naan wuri kì̵ cín mo nwan."
58002014	Kaaɗi jep ni mo ki̶ nan ki̶ toghom, ɓe wuri shikáa fi̶ri, wuri sham kì̵ kaa fi̶ri kaa mo si, mpeku shi muut fi̶ri, ɓe wuri tu gwar ɗi wurii iiko mu muut ɗi, shii kì̵ mi̶ni nee, ku wuri tu Shetan ɗi.
58002015	Mpeku wuri fwoon nyem ɗi pugyet ndi̶ghi̶n seen furu, ɓe mo ɗee a ki̶rom mo, mpee ki̶i̶rmuut mu muut.
58002016	Azeen-nzeen ba a nyemlop kì̵ Naan mo, a nyem ɗi wurii ɓam mo kas, amma wuri ɓam a dang mu Abraham mo.
58002017	A mpeemi̶ni, ɓe mo le wuri ɗee kaa ɗyemni̶ghi̶n fi̶ri mo si, ndi̶ghi̶n koo a ar ɗiiɗang ye, mpeku wuri ɗee ɗi a ngu naajeel, ki̶ a wuri a pris ɗiiɗes azeen-nzeen ndi̶ghi̶n ɗak kì̵ Naan. Ki̶ zak, mpeku wuri cín mbiizughum ɗi ni a mu fwo shikbish kì̵ gurum mo ɗi.
58002018	Wuri shikáa fi̶ri, gyet wuri shwaajeel. Kaaɗi gyet mo kyam wuri si, ɓe yaksi wurii mak ɓam nyem ɗi moo kyam mo mɓut njwaan zak.
58003001	Mpeemi̶ni, ɗyemnaa ɗiiɓang mo, ɗi Naan wuri kì̵ pi̶rep wun shi petpee ɗi ni a mu ɗengnaan. Wu lepan fuu mo nkaa Jesu Ngulop, kì̵ Pris ɗiiɗes ɗi Naan wuri lop, ɗi muu cínzeen nwuri.
58003002	Gyet Jesu c`in ɗak mu Naan ɗi wuri bi̶lip wuri ndi̶re-ndi̶re kaa gyet Mosis c`in ɗak ndi̶re-ndi̶re ndi̶ghi̶n Lu kì̵ Naan jir si.
58003003	Gyet mo kat Jesu wuri ki̶ koghop mu mak lap ɗiiɗes met Mosis. Kaaɗi nguɗik lu ki̶ koghop mu mak lap ɗiiɗes met nlu ni si.
58003004	Koo a lu ɗiiɗang ye, ɓe a mee gurum ɗik ni, amma a Naan wuri ɗik mbii mo jir.
58003005	Gyet Mosis c`in ɗak ndi̶re-ndi̶re kaa ki̶rom si, ndi̶ghi̶n Lu kì̵ Naan jir. Ɗak kì̵ Mosis ni ɗee a langting kì̵ mbii ɗi Naan kì̵ ten sat ne mon nc`in akiyeen.
58003006	Amma Kristi wuri c`in ɗak ndi̶re-ndi̶re kaa laalu ɗiimish si, nkaa Lu kì̵ Naan jir. Mun a jeplu fi̶ri mo, katɗang muu gung, ki̶ mu ki̶kkáa funu mo, ki̶ muu canciin nkaa mbii ɗi muu leyit ɗiki̶.
58003007	Mpeemi̶ni, kaaɗi Riin Ɗiiɓang wuri sat si nee: "Katɗang wu ki̶ling ɗoo kì̵ Naan cicinsi,
58003008	ɓe taji wu shaghat putughup fuu mo, kaaɗi gyet wu c`in tawai a naar yil, ntiit ki̶ ɗi gyet mo kyam wun a naar yil ni si kas.
58003009	Mpeeɗi gyet puun fuu mo naa nkyam wan, gyet mpee ɓit mo laarfeer, ɓe wu naa ɗak fi̶na mo.
58003010	A mpeemi̶ni, ɓe gyet wan cín tughup ki̶ gàngkàa mi̶ni mo, ki̶ gyet wan sat nee, putughup furu ni moo mwaan a ar ɗin nkan, ki̶ ba mo man ar fi̶na ni kas.
58003011	Mpeemi̶ni, ɓe gyet wan tuwoorpo ndi̶ghi̶n wat kì̵ putughup fi̶na nee, ba mon nkyam ɗel ndi̶ghi̶n pee nookɗi fi̶na kas."
58003012	Wu tap! Ɗyemnaa mo, mpeku taji mee fuu c`in mee mbii ɗiibish, koo putughup ɗi ni kwar cínzeen, ɗi ni le ku, wu taa wu mer a ar kì̵ Naan ɗi wuri ki̶ seen kas.
58003013	Amma wu ɓamshak shidaar-shidaar, har katɗang mo pet puus ɗiisi a cicinsi, mpeku taji numpee kì̵ shikbish ni le ku memee fuu shaghat putughup fi̶ri kas.
58003014	Mpeeɗi mu ɗee a ɗiimi̶ndong kì̵ Kristi ndi̶ghi̶n mbii ɗi mo amu wuri, katɗang mu yaa ɓal-ɓal har a peekyes ni, peeki̶k funu ɗi mun ki̶ ni nshee si.
58003015	Mo kì̵ sat nee: "Katɗang wu ki̶ling ɗoo kì̵ Naan cicinsi, ɓe taji wu shaghat putughup fuu mo kas, kaaɗi gyet wu c`in tawai si."
58003016	Gyet a we mo ki̶lingpo kì̵ Naan ɗang mo c`in tawai ye. Ba gyet a nyem ɗi Mosis pwat ki̶ mo nyil Ijip kas aa?
58003017	Gyet Naan langtughup aa we mo, mpee ɓit mo laarfeer ye? Ba gyet a nyem ɗi, gyet mo c`in shikbish, ki̶ mo murap a naar yil si kas aa?
58003018	Gyet Naan tuwoorpo shi toghom a mpee nyem ɗi gyet mo kwar c`in ɗyen fi̶ri ne, "Ba mon nkyam ɗel ndi̶ghi̶n pee nookɗi fi̶ri kas."
58003019	Mpeemi̶ni, ɓe mu naa nee, gyet ba mo mak ɗel ndi̶ghi̶n pee nookɗi ni kas, a mpeeɗi ba gyet mo cínzeen kas.
58004001	Mpeemi̶ni, kaaɗi po ɗi Naan wuri kì̵ ten tuwoor ni, mpee ɗel ndi̶ghi̶n pee nookɗi, ni ɗi a wuwang mpee mun, ɓe mu tap, ki̶ mu ki̶i̶r, mpeku taji memee fuu taakat mpee ɗel ndi̶ghi̶n pee nookɗi kì̵ Naan ni kas.
58004002	Mpeeɗi mun kì̵ ki̶lingpo ɗiiret ni, kaaɗi gyet mo ki̶ling si. Amma po ɗi gyet mo ki̶ling ni, ba gyet ni ki̶ mee koghop ni pe mo ɗi kas, mpeeɗi nyem ɗi gyet mo ki̶lingpo ni, ɓe ba mo lap ni shi cínzeen kas.
58004003	Amma mun nyem ɗi mu cínzeen ɓe mu ɗel ndi̶ghi̶n pee Nookɗi mu Naan ni, kaaɗi Naan wuri kì̵ ten sat si nee: "Wan tuwoorpo ni a mpee wat putughup nee. Ba mon nkyam ɗel ndi̶ghi̶n pee nookɗi fi̶na kas." Jir ki̶si, ɓe ɗak fi̶ri ni a ɗiiki̶kyes pugyet ɗi nshee le yil ni.
58004004	Mee peeɗi ndi̶ghi̶n takarda kì̵ Naan, ɓe wuri satpo nkaa puus ɗiipovul ni nee: "Naan wuri nook ɗak fi̶ri mo jir parpuus ɗiipovul ni."
58004005	Ki̶ mo sat ndi̶ghi̶n pee ɗiici ni zak nee: "Ba mon nkyam ɗel ndi̶ghi̶n pee nookɗi fi̶na kas."
58004006	Ɗiisi ni kám nee, har yaksi, ɓe peeɗi, mpeku pak mo kat ɗel ɗi. Nyem ɗi gyet mo shee ki̶lingpo ɗiiret ni, ɓe ba gyet mo mak ɗel kas, mpeeɗi ba gyet mo cínzeen kas.
58004007	Mpeemi̶ni, ɓe Naan wuri kì̵ le mee puus ni ɗi, ɗi wuri pet ni a cicinsi. Aɓwoon kì̵ ɓit mo ɗes, ɓe wuri katpo shi Devid, kaaɗi gyet mo sat si nee: "Katɗang wu ki̶ling ɗoo kì̵ Naan cicinsi, ɓe taji wu shaghat putughup fuu mo kas."
58004008	Mpeeɗi katɗang gyet Joshuwa wuri kì̵ cín nookɗi mmo, ɓe ba ɗi Naan wurin nwaa ba sat mee po ɗi nkaa mee puus kas.
58004009	Amma, har yaksi, ɓe mee nookɗi mu puus ɗiipovul ni ɗi mpee nyem kì̵ Naan mo.
58004010	Mpeeɗi koo a weye ɗi wuri ɗel ndi̶ghi̶n pee nookɗi kì̵ Naan, ɓe wuri nookɗi ki̶ ɗak fi̶ri mo jir, kaaɗi gyet Naan wuri nookɗi ki̶ ɗak fi̶ri mo si.
58004011	Wu yit ku mu gung hakyeng, mpeku mu ɗel ɗi ndi̶ghi̶n pee nookɗi kì̵ Naan. Taji memee funu kwar c`in mbii ɗi Naan sat kas, mpeku taji mu táa mu kat mpee ɗel ndi̶ghi̶n pee nookɗi kì̵ Naan, kaaɗi gyet mo taakat mpee ɗel ɗi si.
58004012	Po kì̵ Naan ni ki̶ seen, ki̶ nii c`in ɗak ɓal-ɓal. Ni se met nkwai ɗi nii see koghop vul. Ni mak canpee ɗi seen ki̶ riin moo kaat ɗi, ki̶ ni mak canpee ɗi kwak mo kaat ɗi ki̶ nv`el. Ki̶ nii tokɗiyeel mpan ki̶ kyaghar mu putughup mu gurum mo.
58004013	Ba mee mbii mo ɗi a si̶sok nyit kì̵ Naan, ndi̶ghi̶n mbii ɗi wuri kì̵ ten le mo kas. Mbii mo jir, ɗi Naan kì̵ le mo, mo a ɗiiwuwang agaak nyit fi̶ri. A wuri a ngo ɗi parmeeci ɓe mun nɗar ntoghom fi̶ri, mpeku mu yakshii kì̵ mbii ɗi muu ten mu c`in mo ɗi.
58004014	Kaaɗi mun ki̶ Pris ɗiiɗes met jir, ɗi wuri kì̵ kàa ndi̶ghi̶n ɗengnaan mo, wuri a Jesu Làa kì̵ Naan. Ɓe wu yit ku mu yaa ɓal-ɓal cínzeen ɗi muu c`in langting ni.
58004015	Pris funu ɗiiɗes met, wuri ki̶ mak shwaajeel ashak ki̶ ɓwaar funu mo. Ba wuri a ngo ɗi wuri kwar naajeel funu kas. Amma wuri a ngo ɗi gyet mo kyam wuri koo a ndi̶ghi̶n ar ɗiiɗang ye kaa mun si. Amma jir ki̶si, ɓe ba gyet wuri c`in shikbish kas.
58004016	Wu yit ku mu j`i kus ki̶ peetong mu mulki kì̵ Naan, ba ashak ki̶ ki̶i̶rmuut kas, mpeku mu kat yit naajeel kì̵ Naan ki̶ ɗiiret fi̶ri, mpeku mo ɓam mun ɗi katɗang mun ndi̶ghi̶n jeel.
58005001	Koo a pris ɗiiɗes ɗiiɗang ye, ɓe moo bi̶lip wuri a mɓut ngurum mo, ki̶ moo le wuri ɗee a nguar furu nkaa mbii ɗi mo ɓàl gurum kì̵ Naan, kaa cín mbiizughum, ki̶ wus mbiizughum mo mpee shikbish kì̵ gurum ni mo.
58005002	Wuri mak fwang nyem ɗi ba mo man mee mbii kas, ɗi mo nkaa so a ar lagham, ki̶ put ndi̶ghi̶n ɗyen, mpeeɗi wuri a ɗiiki̶kat ndi̶ghi̶n koo a ar ɗiiɗang ye si.
58005003	A mpeemi̶ni, ɓe wuri ki̶ wus mbiizughum mpee shikbish fi̶ri, ki̶ mpee shikbish kì̵ gurum mo.
58005004	Ba mee ngo mak bi̶lip shin mpee lap ɗiiɗes mu ɗak ɗiisi ni kas, amma a Naan ki̶ pet gurum mpee ɗak ɗiisi, kaaɗi gyet wuri pet Eron si.
58005005	Ni aasi zak, ba gyet Kristi wuri ɗiyeepkáa fi̶ri mpee lap ɗiiɗes mu ɗee a Pris ɗiiɗes ni kas, amma a Naan bi̶lip wuri, ɗi wuri sat nee: "Wugha a Làa fi̶na, cicinsi ɓe wan ki̶n ɗee a puun fugha."
58005006	Wuri waa baa sat mmeepee zak nee: "Wugha a Pris har ngaa-ngaa ndangshii kì̵ Malkizaɗek si."
58005007	Kaaɗi, gyet Jesu wuri kuɗi ndi̶ghi̶n yil ɗiisi, ɓe gyet wuri kì̵ c`in aduwa ki̶ ɗang mo, shi ɗoo ɗiiɓal, ki̶ yitmwaan pe Naan ɗi, ku Naan ɓam wuri ɗi nsar kì̵ muut. Mpeeɗi gyet wuri sham ki̶ káa fi̶ri, ki̶ cín shin, shi putughup ɗiimi̶ndong, ɓe gyet Naan ki̶ling wuri.
58005008	Koo ɗi gyet wuri a Làa kì̵ Naan, ɓe gyet wuri kám cín ɗyen, a ndi̶ghi̶n shwaajeel.
58005009	A ɓwoon ɗi mo le wuri ɗee a ɗin ndi̶re-ndi̶re, ɓe wuri ɗee a kuk mu ɓam ɗiiso ngaa-ngaa mpee nyem ɗi mo c`in mbii ɗi wuri sat mmo.
58005010	A Naan pet wuri, ku wuri ɗee a Pris ɗiiɗes ndangshii kì̵ Malkizaɗek si.
58005011	Mun ki̶ mbii mo ɗes mpee sat nkaa po ɗiisi ni, amma ni luk, mpeku mu yakshii ni nwun, mpeeɗi wun ki̶ mpee manshii kì̵ mbii zam.
58005012	Katɗang ɗi a mbii, ɓe ɗi wuu ɗee a nyemkám mo yaksi. Amma har yaksi, ɓe wuu riɓet ku mee gurum baa kám nwun rep kám ɗin nshee mo, nkaa shii kì̵ zeen mu po kì̵ Naan ni zak. Katɗang ɗi a mbii, ɓe ɗi wuu se a gwom yaksi, ba ɗi wu kuɗi wuu shwaa a wur kas.
58005013	Koo a weye, ɗi wurii shwaa a wur ɓejee ɗak, ɓe gwar mi̶ni kuɗi aa laanjuu. Ba gwar mi̶ni kì̵ manshii mu kám nkaa mbii ɗiiret ki̶ ɗiiɓish kas.
58005014	Amma gwom ni a mpee nyemnan mo, nyem ɗi moo kar ɗyen furu mo shidaar-shidaar, shi mbii ɗi moo c`in mo, har mo mak ɓàk yit mbii ɗiiret ki̶ ɗiibish.
58006001	Mpeemi̶ni, ɓe mu yit rep kám ɗin nshee si mo nkaa Kristi, ku mu sekiyeen ɗi kaa nyemnan mo si. Taji mu ba mu ɗee nkám kuk mu tuwap mɓut ɗak ɗi moo so ki̶ mun a peemúut kas, amma mu cínzeen nNaan.
58006002	Ki̶ ba mun nwaa mu shee yaa yakshii nwun nkaa kám mu vwang mbii mo, ki̶ nkaa lesar nkaa gurum mo, ki̶ nkaa yaghal a peemúut mu nyem ɗi mo kì̵ murap mo, ki̶ nkaa tokɗiyeel ɗiiso ngaa-ngaa kas.
58006003	Wu yit, ku mu sekiyeen, katɗang Naan wuri riɓet.
58006004	Ba nin nkyam c`in kas, pe nyem ɗi mo kyam naa peeɓang kì̵ Naan, har mo kyam shang kì̵ zughum mu ɗengnaan, ki̶ mo lap koghop muɗu ndi̶ghi̶n Riin Ɗiiɓang ni kas.
58006005	Nyem ɗi mo kyam shang kì̵ ɗiiret mu po kì̵ Naan, ki̶ iiko mu ɓit ɗin ndung j`i akiyeen.
58006006	Katɗang mo taa pal, ɓe ba nin nkyam c`in, mpeku mo baaj`i ku mo tuwap ɗi zak kas mpeeɗi mo a nkaa pwas Làa kì̵ Naan nkaa shiyeepyoghom ɗiki̶ zak, ki̶ mo fes le wuri a mbii shwar ngurum mo.
58006007	A Naan wurii le ɗiiret nkaa yil ɗi nii shwaa fwan ɗi ni taa nkaa ni, har ni le ku mbii moo kàa, ɗi mo ki̶ koghop ni, mpee nyem ɗi moo sak yil ni mpee mo.
58006008	Amma katɗang yil ni tap le a hi̶r mo, ki̶ ɗem mo kàa ɓejee ɗak, ɓe ba ni ki̶ koghop ni kas, ki̶ pee ni wul ɗi yak Naan wurin nfulup ni. A peekyes ni ɓe mon ncaan ni.
58006009	Shaar fi̶na mo, koo ɗi muu katpo ki̶si, ɓe muu ki̶kkáa funu mo azeen-nzeen nkaa wun nee, wun mmwaan a ar ɗiiret ni, mpeku wu kat bar ɗi.
58006010	Naan cín mbii ɗiiret nkoo a weye. Mpeemi̶ni ɓe, ba wuri mander nɗak fuu, ki̶ wal fuu mpee wuri kas, kaaɗi gyet wu ɓam nyem fi̶ri mo, ki̶ ɗi wun nkaa ɓam mo si.
58006011	Muu riɓet ku koo a weye ndi̶ghi̶n wun, ɓe wuri sekiyeen ki̶ gung ndi̶ghi̶n mi̶se mi̶ni, har so wul peekyes kì̵ ni, mpeku wu le canciin fuu ni ɗee ɗi azeen-nzeen.
58006012	Ba mu riɓet ku wu ɗee a seer mo kas, amma wu mwaan ndi̶ghi̶n shiimwaan kì̵ das ɗi gyet a mpee cínzeen furu, ki̶ gung furu, ɓe mo sekop kì̵ mbii ɗi Naan wuri kì̵ ten tuwoor ni.
58006013	Gyet kaaɗi, Naan tuwoorpo Abraham, ɓe ba gyet mee ngo waa ɗes met nwuri, ɗi gyet wurin ɓi̶lemcuk ɗishik kas. Mpeemi̶ni ɓe gyet wuri bi̶lemcuk ni a nkaa káa fi̶ri.
58006014	Naan sat nee, "Azeen-nzeen, wan nle ɗiiret nkaa wugha, ki̶ wan ncín dang mo nwugha ɗes."
58006015	Aɓwoon ɗi Abraham gung shi gongpee, ɓe wuri yaghal lap mbii ɗi Naan wuri kì̵ ten tuwoor ni.
58006016	Gurum moo ɓi̶lemcuk a ndi̶ghi̶n sum ki̶ mee ngo ɗiiɗes met mo, ki̶ ɓi̶lemcuk nii ɓák ɓeetshik nnaar kì̵ gurum mo.
58006017	Gyet Naan riɓet le ni ɗee agaak, mpee nyem ɗi gyet mo lap mbii ɗi wuri kì̵ ten tuwoor ni, nee, ba wuɗin nkyam cighi̶r po, mpee mbii ɗi wuɗi kì̵ sat ni kas. Mpeemi̶ni ɓe, gyet wuri le waa ɓi̶lemcuk ɗiki̶ nkaa po ɗi wuri kì̵ tuwoor ni.
58006018	Mbii mo ɗi vul, ɗi ba mo mak sheeɗi kas. Ba Naan nkyam c`in ɗung kas. Mun ɗi muu su so kat peesok sun pe wuri ɗi, mpeku mu yaa canciin ɗi wuri cín mun ɗi ɓal-ɓal.
58006019	Mpeku mu ɗee ɗi, ɗiicicaa hakyeng. Mun ki̶ canciin ɗiisi, ni yaa mun ɓal-ɓal kaa angko ɗi nii yaa seen funu mo si. A mpee canciin ɗiisi ni, ɓe mun nɗel ndi̶ghi̶n peeɗi Naan wuri ɗi. Muu ɗel fuwaat ɗi nii paapee, ndi̶ghi̶n Lu kì̵ Naan ɗiiɓang ni.
58006020	A Jesu shee ɗel ndi̶ghi̶n peemi̶ni akiyeen funu, ki̶ wuri ɗel mpee mi̶ni a koppee funu. Jesu ɗee a Pris ɗiiɗes met jir har ngaa-ngaa ndangshii kì̵ Malkizaɗek si.
58007001	Gyet Malkizaɗek wuri a mishkagham mu yil nSalem. Pris mu Naan Ɗiihai. Gyet wuri taakáat kì̵ Abraham, aɓwoon ɗi Abraham kì̵ waa ntwa mishkagham mo. Gyet wuri le ɗiiret nkaa Abraham.
58007002	Ki̶ zak, gyet Abraham cín mMalkizaɗek, mi̶ndong mɓut kaghapaat mu mbii mo jir, ɗi wuri kì̵ se mo a peelek ni. Malkizaɗek, shii kì̵ sum fi̶ri ɗin nshee ni a mishkagham ɗin ndi̶re-ndi̶re, ki̶ zak, shii kì̵ mishkagham Salem ni a mishkagham tongriyang.
58007003	Ba wuri ki̶ puun koo ni̶ghi̶n kas. Ba wuri ki̶ peeput kas, ki̶ ba wuri ki̶ puuslàa kas, koo parpuus ɗi wuri muut ɗi kas, wuri a kaa Làa kì̵ Naan ɗi wuri ɗee a Pris har ngaa-ngaa si.
58007004	Kai! Wu naa ɗiiɗes fi̶ri ni, har gyet Abraham puun kì̵ puun funu mo, wuri cín mi̶ndong mɓut kaghapaat kì̵ mbii ɗi gyet wuri se mo a peelek ni mMalkizaɗek.
58007005	Dang kì̵ Livai ɗi moo ɗee a pris mo, ɓe Waar ni sat nee, mo mak kyak mi̶ndong mɓut kaghapaat mu long kì̵ nyem Isreil mo, koo ɗi ɗyemni̶ghi̶n furu ni mo a jep mu dang kì̵ Abraham.
58007006	Amma gwar ɗiisi, ba wuri a dang kì̵ Livai kas, amma jir ki̶si, ɓe gyet wuri lap mi̶ndong mɓut kaghapaat pu Abraham ki̶ har wuri le ɗiiret nkaa Abraham, ɗi gyet Naan kì̵ ten tuwoorpo nwuri.
58007007	Ba nii mee kyetwa kas, mpeeɗi a gwar ɗiiɗes ki̶ le ɗiiret nkaa gwar ɗiilee.
58007008	Amma mmee koghop, ɓe gyet a gurum wurii lap mi̶ndong mɓut kaghapaat ni, a wuri a gwar ɗi mo kì̵ ten c`in langting nee, wuri a ɗiiseen.
58007009	Gurum mak sat nee, koo a Livai wuri shikáa fi̶ri, ɗi wurii kyak mi̶ndong mɓut kaghapaat, ɓe gyet wuri kwat mi̶ndong mɓut kaghapaat ndi̶ghi̶n Abraham.
58007010	Mpeeɗi, kaaɗi Malkizaɗek kaat kì̵ Abraham si, ɓe ba gyet mo kì̵ làa Livai kas.
58007011	Katɗang ɗi gurum mak ɗee a ɗin ndi̶re-ndi̶re ndi̶ghi̶n ɗak kì̵ pris mu Livai mo, mpeeɗi gyet a mpeemi̶ni, ɗangɓe Naan cín Waar nin ngurum mo, ɓe ɗi ba ni ki̶ mee koghop ni kas, ku mee pris kaa Malkizaɗek si waa baaj`i ɗi ɗik zak kas. Ɓe ɗi pris wurin nj`i a kaa Eron si.
58007012	Katɗang mo cighi̶r ki̶ Waar ni, ɓe ni a ting ku mo cighi̶r ki̶ dang kì̵ pris ni mo zak.
58007013	Gwar ɗi mo sat mbii ɗiisi mo nkaa wuri, wuri a mu dang ɗiiɗik ki̶ mu pris ni mo, ki̶ ba mee gurum ndi̶ghi̶n dang mi̶ni, kì̵ kyam c`in ɗak a pee wus mbiizughum kas.
58007014	Ni a mbii ɗiimi̶man ngurum mo jir, nee, Daa funu wuri sham a ndi̶ghi̶n dang kì̵ Juda. Ba Mosis sat mee mbii nkaa pris mo ndi̶ghi̶n dang ɗiisi kas.
58007015	Mbii ɗi mu sat ni fes ɗee agaak ki̶n ndi̶ng-ndi̶ng, kaaɗi mee pris kaa Malkizaɗek si j`i put.
58007016	Wuri ɗee a pris, ba ne, a mpee Waar mu dang mu peeput fi̶ri kaa gurum si kas, amma wuri ɗee a pris a ndi̶ghi̶n ɓal ki̶ iiko mu seen ɗi ba gurum mak tu ni kas.
58007017	Mo kì̵ c`in langting nkaa wuri nee, "Wugha ɗee a Pris har ngaa-ngaa, ndangshii kì̵ Malkizaɗek si."
58007018	mMee koghop ɓe, moo baa ki̶ Waar ɗiisi̶ghi̶r aku, mpeeɗi ba ni kuɗi ki̶ mee ɓal, koo koghop ni kas.
58007019	Ki̶ zak, ba Waar ni kyam le mee mbii ɗee a ɗin ndi̶re-ndi̶re kas. Amma yaksi, ɓe mo j`i put ki̶ mee canciin ɗiiret met, a shi canciin ɗiisi ni, ɓe muu baaj`i kus ki̶ Naan.
58007020	Ba ni j`i put a nɗin pose Naan shee ɓi̶lemcuk kas. Ba gyet Naan ɓi̶lemcuk akuɗang pak mo ɗee a pris kas.
58007021	Amma Jesu ɗee a Pris shi tuwoorpo ɗi Naan sat nwuri nee: "Daa wuri kì̵ ɓi̶lemcuk ki̶ ba wurin nkyam cighi̶r ki̶ pan fi̶ri kas, wugha ɗee a Pris har ngaa-ngaa."
58007022	A mpee ɓi̶lemcuk ɗiisi, ɓe Jesu ɗar a kaa langting mu ɓi̶lemcuk shi toghom ɗiiret met si.
58007023	Pris ɗi gyet yam ni mo ɗes, amma mpee muut, ɓe ba gyet mo mak sekiyeen ki̶ ɗak ni kas.
58007024	Amma Jesu wurii c`in ɗak mu Pris ni har vit, mpeeɗi wuri ki̶ seen har ngaa-ngaa.
58007025	Mpeemi̶ni, ɓe wurii mak ɓam nyem ɗi moo j`i pe Naan ɗi ndi̶ghi̶n wuri, mpeeɗi wuri ɗi koo pi̶rang ye, mpeku wuri ɗang ɗi pu Naan mpee mo.
58007026	Ni a ndi̶re, Jesu wuri a Pris funu ɗiiɗes, ɗi wuri mak ɓam mun. A wuri a ɗiiɓang, ki̶ ba wuri ki̶ mee shikbish kas. Wuri a ngo ɗin ndi̶re. Ngo ɗi mo ɓàk wuri ki̶ nyem shikbish mo. Mo ɗiyeep wuri kàa, met nyem ɗin ndi̶ghi̶n ɗengnaan mo jir.
58007027	Ba nii mee koghop ni, ku wuri wus mbiizughum nshee mpee shin shidaar-shidaar kaa pris ɗiiyam mo si kas, ki̶ ba nii koghop ni, ku wuri wus mbiizughum shidaar-shidaar, mpee shikbish kì̵ gurum mo kas. Wuri kì̵ ten cín mbiizughum ni mpee shikbish ni yit mi̶ndong mpee gurum mo jir, kaaɗi wuri cín shin kaa mbiizughum si.
58007028	Waar kì̵ Mosis ni bi̶lip a gurum ɗi ba mo a ɗin ndi̶re-ndi̶re ki̶n ndi̶ng-ndi̶ng kas, mpeku mo ɗee ɗi a pris ɗiiɗes mo, amma po ɗi Naan kì̵ ten tuwoor ni, ki̶ ɓi̶lemcuk fi̶ri ɗi ni j`i aɓwoon kì̵ Waar ni, ni bi̶lip Làa kì̵ Naan ɗi mo kì̵ ten le wuri ɗee a ɗin ndi̶re-ndi̶re har ngaa-ngaa.
58008001	Káa kì̵ po ni, ndi̶ghi̶n mbii ɗi mun nkaa sat ni nɗiisi. Mun ki̶ Pris ɗiiɗes, ɗi wurii tong nsarse kì̵ peetong mu mulki ɗiiɗes ni, ndi̶ghi̶n ɗengnaan.
58008002	Wurii c`in ɗak ndi̶ghi̶n pee ɗiiɓang met ni jir, ndi̶ghi̶n tent ɗi a ni azeen-nzeen, ɗi a Naan wuri le ni, ba a gurum kas.
58008003	Koo a pris ɗiiɗes ɗiiɗang ye, ɓe mo bi̶lip wuri a mpeku wuri cín mbiizughum, ki̶ wuri wus mbiizughum ɗi zak. Mpeemi̶ni, ni a ting mpeku pris ɗiisi wuri ɗyel mbii mpee cín zughum zak.
58008004	Katɗang gyet wuri a ndi̶ghi̶n yil ɗiisi, ɓe ba gyet wurin nɗee a pris kas. Mpeeɗi gurum mo ɗi, ɗi mo kì̵ cín mbiizughum ntiit kì̵ po ɗi Waar ni sat ni.
58008005	Ɗak ɗi mo kì̵ c`in ni kaa pris mo si ndi̶ghi̶n yil ɗiisi, ni a mbiikám, ki̶ ni a muriin kì̵ mbii ɗi moo c`in mo ndi̶ghi̶n ɗengnaan. Mpeeɗi, gyet kaaɗi Mosis ki̶ riɓet pwas tent ni, ɓe gyet Naan sat nwuri nee: "A tap ku a ɗak koo meye ɗi, ntiit ki̶ mbii ɗi mo kám nwugha nkaa jwak ni."
58008006	Amma yaksi, ɓe Jesu yaa ɗak pris, ɗi ni fes ret met mumo ni, kaaɗi tuwoorpo shi toghom Naan ɗiipoo, ɗi Jesu wuri a nguar ni, ni fes ret met tuwoorpo shi toghom kì̵ Naan ɗiisi̶ghi̶r ni si. Tuwoorpo shi toghom ɗiipoo ni, ni ɗar a nkaa tuwoorpo ɗiiret met mo zak.
58008007	Katɗang ɗi tuwoorpo shi toghom kì̵ Naan ɗin nshee ni ki̶ mee taakat kas, ɓe ɗi ba ni ki̶ mee koghop ni, mpee mee tuwoorpo mu Naan ɗiivul kas.
58008008	Amma Naan wuri kat nyem fi̶ri mo taakat, mpeeɗi wuri sat mmo nee: "Teer nii j`i, Daa wuri sat aasi, ɓe wan ntuwoorpo shi toghom ɗiipoo, ki̶ lu kì̵ Isreil, ki̶ lu kì̵ Juda.
58008009	Ba ni ɗen a kaa tuwoorpo shi toghom ɗi gyet wan c`in ki̶ puun furu mo si kas. Parpuus ɗi gyet wan mang mo shi sar fi̶na, kun pwat ki̶ mo aku ndi̶ghi̶n yil nIjip si kas. Ba gyet mo tap ki̶ tuwoorpo shi ntoghom ɗi gyet wan c`in ki̶ mo ni kas. Mpeemi̶ni ɓe gyet wan cighi̶r ki̶ ki̶ɓwoon mmo. Daa wuri sat aasi.
58008010	A tuwoorpo shi toghom ɗi wan nc`in ki̶ Lu kì̵ Isreil ni nɗiisi, ndi̶ghi̶n teer ɗi mon ndung j`i. Daa wuri sat aasi. Wan nle Waar fi̶na mo ndi̶ghi̶n pan furu mo, ki̶ wan nran Waar fi̶na ni mo ndi̶ghi̶n putughup furu mo zak. Wan nɗee a Naan furu, ki̶ mon nɗee a nyem fi̶na mo.
58008011	Ba mee gurum nkám po fi̶na ngi̶ni̶ghi̶n fi̶ri ndi̶ghi̶n yil furu kas, koo ɗyemni̶ghi̶n nsat nee, 'A man Daa.' Mpeeɗi mon mman wan jir, yaghal nɗiilee kì̵ mo ni, har ɗiiɗes met kì̵ mo zak.
58008012	Wan nfwo ɗi mmo mbii ɗi mo c`in bish-bish mo, ki̶ ba wan nkuɗi ki̶n pan shikbish furu ni mo kas, har ngaa-ngaa."
58008013	Mpeeɗi wuri ki̶ pet tuwoorpo shi toghom ɗiisi, a ɗin mpoo, ɓe ni kám nee, wuri ki̶ le ɗin nshee ni ɗee a ɗiisi̶ghi̶r. Mbii ɗi ni ɗoghom ɗee a ɗiisi̶ghi̶r, ɓe ni a nkaa kun, har yak nin nlagham!
58009001	Yaksi, ɓi̶lemcuk shi toghom mu Naan ɗin nshee ni, ni ki̶ Waar mo mpee seyil, ki̶ peeɗi gurum mo ɗak shi sar mpee seyil ndi̶ghi̶n yil ɗiisi.
58009002	Gyet mo le tent, ɓe lu ɗin nshee mu tent ni, moo pet ni a pee ɗiiɓang. Ndi̶ghi̶n lu ɗiisi, ɓe ni ki̶ peeɗar mu fitila, ki̶ teebul, ki̶ bred ɗi mo le mpee cín nNaan ɗi.
58009003	Mɓwoon kì̵ fuwaat ɗiivul, ɗi ni paa ni, ɓe mee lu ɗi, ɗi moo pet ni a pee ɗiiɓang met jir.
58009004	Ndi̶ghi̶n lu ɗiisi ni, ɓe peewus mbiizughum ɗi mo ɗak ni a shi zinariya ni ɗi, ki̶ Kwati mu ɓi̶lemcuk shi toghom ni ɗi, ɗi mo paa ni shi zinariya. Kwati ɗiisi ni ki̶ foghol ɗi gyet mo le manna ɗi. Mo ɗak foghol ɗiisi ni a shi zinariya. Kám kì̵ Eron, ɗi ni kì̵ ten pi̶rep song mo, ni ɗi ndi̶ghi̶n Kwati ni zak, ki̶ sulet mu jwak mo vul, ɗi gyet mo ran Waar nkaa mo si zak.
58009005	Nkaa Kwati mu ɓi̶lemcuk shi toghom ni, ɓe cerubim mu ɗiiɗes kì̵ Naan mo ɗi. Moo le riin nkaa peeɗi moo fwo shikbish mo ɗi. Ba mu mak yakshii kì̵ mbii ɗiisi ni mo nder-nder yaksi kas.
58009006	Katɗang mo kyes ɗak mbii ni mo shini-shini kaa ɗiisi si, ɓe pris moo ɗel shidaar-shidaar ndi̶ghi̶n lu ɗin nshee mu tent ni, mpeku mo c`in ɗak mo ɗi.
58009007	Amma a pris ɗiiɗes met jir ni, wurii ɗel ndi̶ghi̶n lu ɗin ndi̶ghi̶n mu tent ni. Wurii ɗel ɗi a yit mi̶ndong mɓut mɓít ɓejee. Wurii ɗel ki̶ toghom ɗi ndi̶ghi̶n lu ni, mpeku wuri cín zughum ɗi nNaan, mpee káa fi̶ri, ki̶ mpee shikbish ɗi gurum moo c`in, ɗi ba mo man ne, wuɗun kì̵ c`in shikbish kas.
58009008	Riin Ɗiiɓang kám agaak ndi̶ghi̶n mbii ɗiisi mo nee, katɗang tent ɗin nshee ni ɗar ɗi, ɓe ba mo wang ar ɗel ndi̶ghi̶n pee ɗiiɓang met jir ni kas.
58009009	Ɗiisi ni ɗee a mbii kam-kam yaksi. Ni ɗee nee, ba cín zughum, ki̶ wus mbiizughum mon nNaan, mo mak vwang putughup kì̵ nyemseyil mo ndi̶re-ndi̶re kas.
58009010	Mpeeɗi ɗiisi ni mo a po nkaa se ki̶ shwaa, ki̶ po nkaa vwang mbiizughum mo, mpee seyil Waar ɗiisi ni mo. A Waar ɗi mo j`i mɓwoon ni ɓejee, a mo ki̶ koghop ni har parɗi Naan ɗak mbii mo riret jir.
58009011	Amma Kristi wuri ten j`i kaa Pris ɗiiɗes met jir si, ki̶ mbii ɗiiret mo ɗi mpesi. Tent ɗi Jesu kì̵ c`in ɗak ɗi, ni ret met, ki̶ ni ndi̶re-ndi̶re. Ba a gurum mo le ni kas, ki̶ ba ni a memee ndi̶ghi̶n mbii ɗi mo kì̵ ten le mo ndi̶ghi̶n yil si kas.
58009012	Kaaɗi, gyet Kristi wuri ɗel ndi̶ghi̶n tent ni yit mi̶ndong ɓejee, mpee gurum mo jir, ɓe wuri ɗel ndi̶ghi̶n pee ɗiiɓang met jir ni a yit mi̶ndong ɓejee mmi̶ni. Ba gyet wuri pán toghom kì̵ hi̶i̶ mo, ki̶ mu randong mo, mpee wus mbiizughum kas. Amma gyet wuri ɗel a shi toghom fi̶ri, ɓe wuri ang mun har ngaa-ngaa.
58009013	Katɗang toghom kì̵ hi̶i̶ mo, ki̶ mu randong mo, ki̶ fwat mu jep randong mo, ɗi mo wat nkaa nyem ɗi ba mo a ɗiiɓang kas, ɓe mo ɗee a nyem ɗiiɓang mo nyit kì̵ Naan.
58009014	Katɗang ni aasi, ɓe toghom kì̵ Kristi ɗin ndi̶ghi̶n Riin ɗiiso ngaa-ngaa, ɗi gyet Kristi wuri cín shin fi̶ri kaa mbiizughum ɗin ndi̶re-ndi̶re si nNaan, ɓe toghom fi̶ri ni vwang mun ndi̶ghi̶n pan funu mu ɗak ɗi moo so ki̶ mun a peemúut, mpeku mu seyil ɗi nNaan ɗin mmeen.
58009015	A mpeemi̶ni, ɓe Kristi wuri a nguar mu ɓi̶lemcuk shi toghom kì̵ Naan, mpeku nyem ɗi Naan kì̵ ten pi̶rep mo, ɓe mo sekop ɗi ni so ngaa-ngaa ɗi Naan wuri kì̵ ten tuwoor ni. Ɗi yaksi ɓe Kristi wuri kì̵ ten muut mpee can gurum mo ndi̶ghi̶n shikbish, ɗi gyet mo c`in nder kì̵ ɓi̶lemcuk shi toghom ɗin nshee ni.
58009016	Katɗang mee gurum ki̶ takarda mu sekop kì̵ mee ngo, ɓe ting see mo mak man zeen nee, gwar ni kì̵ muut, ɗangɓe takarda mi̶ni kì̵ koghop ni.
58009017	Mpeeɗi takarda mu sekop nii koghop ni, aɓwoon ɗi gwar ɗi wuri ran takarda ni wuri kì̵ ten muut. Ki̶ zak, ba takarda ni ki̶ mee koghop ni kas, katɗang nguran ni wuri kuɗi mmeen.
58009018	A mpeemi̶ni, ɓe gyet Naan ɓwaghat ɓi̶lemcuk shi toghom ɗin nshee ni ki̶ Mosis a shi toghom.
58009019	Aɓwoon ɗi gyet Mosis kì̵ ten sat ngurum mo, mbii ɗi Naan ki̶ riɓet ku mo c`in, ɓe gyet wuri shee sat mmo agaak Waar ni mo jir. Ɗangɓe wuri hi̶r toghom kì̵ randong mo, ki̶ toghom ki̶ hi̶i̶ mo, ki̶ am shi shuu ɗiinaat, ki̶ shi kompee, ki̶ mee shit ɗi moo pet ni a hissop. Shi shuu ɗiinaat ɗiisi, ki̶ shi kom hissop si, ɓe wuri wat toghom ni ki̶ am ni, nkaa takarda ni, ki̶ nkaa gurum ni mo zak.
58009020	Ɓe wuri sat nee: "Ɗiisi ni a toghom mu ɓi̶lemcuk shi toghom ɗi Naan wuri kì̵ ten sat nee, ni ret ku wu tap ki̶ni."
58009021	Ni aasi zak, ɓe gyet Mosis mang toghom ni wat nkaa tent nni, ki̶ nkaa lee ɗi moo c`in ɗak ki̶ mo mpee seyil Naan.
58009022	Azeen-nzeen, nder kì̵ Waar ni, ɓe koo a meye, ɓe nii ɗee a ɗiiɓang a shi toghom. Katɗang ba a mpee ɓeer toghom kas, ɓe ba mee fwo shikbish ɗi kas.
58009023	Gyet nii koghop ni, mpeku mbii ɗi mo a muriin kì̵ mbii ɗi mo ndi̶ghi̶n ɗengnaan, ɓe moo le mo ɗee a ɗiiɓang a shi mbiizughum ɗiiret met mu yil ɗiisi.
58009024	Mpeeɗi Kristi wuri kì̵ ten ɗel ndi̶ghi̶n pee ɗiiɓang, ɗi ba a gurum ɗak ni kas, amma pee ɗiiɓang ɗi gurum ki̶ ɗak ni, ɓe ni a muriin mu peeɓang ɗi ni azeen-nzeen. Amma Kristi wuri ɗel a ndi̶ghi̶n ɗengnaan ni hakyeng. Yaksi, wurii ɗar ntoghom kì̵ Naan a koppee funu.
58009025	Ba wuri ɗel ndi̶ghi̶n ɗengnaan, a mpeku wuri baa cín shin ɗi, kaa mbiizughum ɗi zak kas, kaaɗi gyet pris ɗiiɗes met mu nyem Yahudi mo, wurii ɗel ndi̶ghi̶n pee ɗiiɓang koo a ɓit ɗiiɗang ye, ki̶ toghom kì̵ long mo si.
58009026	Katɗang ɗi ni aasi, ɓe ɗi Kristi wurin nshwaajeel yit ɗes mmi̶ni. Pugyet ɗin nshee, ɗi Naan lee mbii mo jir. Amma yaksi, ɓe wuri kì̵ j`i put yit mi̶ndong ɓejee, ntiit ki̶ kyes kì̵ pee mu ɓit ni mo, mpeku wuri mang shikbish ɗi, shi cín shin fi̶ri, kaa mbii wus mbiizughum si.
58009027	Ni a kaaɗi mo kì̵ ten le nee, gurum mo jir, mon mmuut yit mi̶ndong, amma aɓwoon kì̵ muut mi̶ni, ɓe mon ntokɗiyeel mmo jir si.
58009028	Ni aasi zak, ɓe Kristi, wuri j`i cín shin fi̶ri kaa mbiizughum si, yit mi̶ndong, mpeku wuri mang shikbish kì̵ gurum mo ɗi ɗes. Wurin mbaaj`i put zak, shii kì̵ mi̶ni, a baaj`i fi̶ri ɗiivul mmi̶ni, ɓe ba a mpeku wuri mang shikbish ɗi kas, amma wurin mbaaj`i, a mpeku wuri ɓam nyem ɗi moo leyit gong wuri ɗi.
58010001	Waar ni a muriin kì̵ mbii ɗiiret, ɗi mon ndung j`i. Ba a mbii ni mo shikáa furu kas. Moo wus mbiizughum mo ɗiki̶-ɗiki̶ har ngaa-ngaa shiɓit-shiɓit. Ɓe cirang ɗang Waar shi wus mbiizughum ɗiisi mo, mo mak le nyem ɗi mo j`i kus kì̵ Naan mon nɗee a ɗin ndi̶re mo ye?
58010002	Katɗang ɗi nyem ɗi mon nseyil nNaan, mo ɗee a nyem ɗi mo vwang mo ɓang-ɓang mɓut shikbish furu mo, ɓe ɗi ba mo kuɗi ki̶ kat wat putughup mpee shikbish furu mo kas, ɓe ɗi moo nook wus mbiizughum mo jir.
58010003	Amma wus mbiizughum ɗi moo wus ni mo shiɓit-shiɓit, ɓe mo ɗee a mbii lepan mmo, nkaa shikbish shiɓit-shiɓit.
58010004	Mpeeɗi ba ni mak kyam c`in, ku toghom mu randong mo, ki̶ toghom mu hi̶i̶ mo, mmak mang shikbish baa ki̶ni kas.
58010005	Mpeemi̶ni, ɓe kaaɗi Kristi sham ndi̶ghi̶n yil ɗiisi, ɓe wuri sat nee: "Ba ɗyen nwugha mbii wus mbiizughum mo, ki̶ zughum mo kas, amma wugha kì̵ ten ɗak mee san a le nwan.
58010006	Mbiizughum ɗi mo wus mpee shikbish, ki̶ mbiizughum ɗi mo cín mpee shikbish, ɓe ba ni shang nwugha nyit kas.
58010007	Ɗangɓe wan sat nee, 'A naa wan si, mpeeɗi wan kì̵ ten j`i mpee c`in ɗyen fugha Daa Naan, ntiit ki̶ mbii ɗi mo kì̵ ran nkaa wan ndi̶ghi̶n takarda ni.' "
58010008	Ɗin nshee ni, ɓe wuri sat nee, "Ba wugha ki̶ riɓet mbiizughum ɗi wuwus, ki̶ cín mbiizughum, koo wus mbiizughum mpee shikbish kas." Koo ɗi Waar ni sat nee, ni ret ku gurum cín mbiizughum mi̶ni mo.
58010009	Ɗangɓe wuri sat nee, "A naa wan si, mpeeɗi wan ki̶n ten j`i mpee c`in ɗyen fugha." Wuri baa ki̶ ɗinshee ni aku wuri le ɗiivul ɗi shi cín mbiizughum.
58010010	Ɗi ni a shin mu Jesu Kristi, ɗi mo kì̵ vwang mun ɗishik yit mi̶ndong, mpee mun jir.
58010011	Koo a pris ɗiiɗang ye, ɓe wurii ɗar mpee c`in ɗak fi̶ri shidaar-shidaar, ba mee nookɗi kas. Wurii wus mbiizughum mo ɗiki̶-ɗiki̶ shidaar-shidaar, mbiizughum ɗi ba mo mak mang shikbish kas, koo ɗiɓen.
58010012	Amma kaaɗi Kristi wuri kì̵ cín shin fi̶ri kaa mbiizughum si, yit mi̶ndong mpee shikbish funu mo jir, ɓe wuri kàa tong nsarse kì̵ Naan.
58010013	Yaghal mpuus mi̶ni har cicinsi, ɓe wurii gongpee, har parpuus ɗi Naan le shaarlek fi̶ri mo ɗee a pee le shii fi̶ri.
58010014	Shi cín mbii wus mbiizughum yit mi̶ndong, ɓe Kristi wuri le nyem ɗi mo vwang mo mɓut shikbish, mo ɗee a nyem ɗin ndi̶re-ndi̶re mo har ngaa-ngaa.
58010015	Riin kì̵ Naan wuri c`in langting mmun nee, ɗin nshee ni, ɓe wuri sat nee:
58010016	"A ɗiisi ni a ɓi̶lemcuk shi toghom, ɗi wan c`in ki̶ mo, aɓwoon kì̵ teer mi̶ni mo. Daa wuri sat aasi. Wan nle Waar fi̶na mo ndi̶ghi̶n putughup furu mo, ki̶ wan nran Waar ni mo nkaa pan furu mo zak."
58010017	Wuri waa baa sat ɗiki̶ zak nee, "Wan mmander nshikbish furu mo, ki̶ mbii ɗi mo ɗel ɗiki̶ jir."
58010018	Katɗang mo kì̵ ten fwo shikbish ɗiisi ni mmo, ɓe ba ni kuɗi ki̶ mee koghop ni, ku mo cín mbiizughum mpee mang shikbish zak kas.
58010019	Mpeemi̶ni, ɗyemnaa mo. Yaksi, mun ki̶ pee hakyeng, mpee ɗel ndi̶ghi̶n pee ɗiiɓang met jir ni, shi toghom kì̵ Jesu.
58010020	Wuri kì̵ ten wang ar mmun, mu seen ɗiipoo ndi̶ghi̶n fuwaat ni, shi shin fi̶ri.
58010021	Mun ki̶ pris ɗiiɗes, ɗi a wurii tap ki̶ tulu kì̵ Naan.
58010022	Wu yit ku mu j`i kus ki̶ Naan, shi putughup ɗi mo vwang mo ndi̶ghi̶n pan mu shikbish, ki̶ sun funu ɗi mo vwang shi am ɗiiɓang-ɓang.
58010023	Wu yit ku mu ɗar ɓal-ɓal nkaa cínzeen funu, ɗi muu sat ni, mpeeɗi mu cínzeen nee, Naan wuri ɗar nkaa ɓi̶lemcuk ɗi wuri kì̵ ten sat ni.
58010024	Wu yit ku mu panshak, mpeku mu ɓamshak ɗi, ki̶ mu kám wal ɗin nshak, ki̶ c`in mbii ɗiiret mo.
58010025	Taji mu mander nkaat ashak, kaaɗi pak mo c`in si kas, amma ni ret ku mu cínɓal nshak hakyeng, mpeeɗi wu naa puus kì̵ Daa nii j`i wul kus.
58010026	Aɓwoon ɗi muu ten mu lap zeen ni, ɓe ba mee wus mbiizughum ɗi nin nkuɗi kì̵ mak mang shikbish kas, katɗang muu sat a c`in shikbish nyang-nyang ɗak.
58010027	Amma mbii ɗi ni ɗee ku mu c`in ni yaksi, ɓe ni a gongpee shi ki̶i̶rmuut, mpee puus tokɗiyeel shi wus ɗiiɗes, ɗi nin ntwa nyem ɗi mo kwar Naan.
58010028	Koo a weye, ɗi wuri kwar Waar kì̵ Mosis, ɓe mon ntu gwar ni, ba ki̶ mee yit naajeel kas, katɗang gurum mo kun mo c`in langting nkaa zeen ki̶ kwar Waar kì̵ Mosis ni.
58010029	Katɗang ni aasi, ɓe a me nc`in gwar ɗi wuri ɓàk Làa kì̵ Naan ye? Gwar ɗi wuri ti̶reng ɓi̶lemcuk shi toghom mu Naan, ɗi ni vwang gwar mi̶ni ndi̶ghi̶n shikbish ye? Gwar ɗi wuri fulup Riin mu naajeel ye? Azeen-nzeen, gwar mi̶nin nlap kwat ɗiishwal hakyeng.
58010030	Mpeeɗi mu man ngo ɗi wuri sat nee, "Maapláa ni a mi̶ɗi." A wuɗin nkwat mo. Wuri waa baa sat zak nee, "Daa wurin ntokɗiyeel nyem fi̶ri mo."
58010031	Ni a mbii ki̶i̶r zam, mpeku gurum taa nsar kì̵ Naan ɗiiseen.
58010032	Taji wu mander mbii ɗin nshee si mo kas, kaaɗi gyet wu nshee lap peeɓang ni, ɓe gyet wu ɗar ɓal-ɓal nkaa zeen fuu ni, ɓe wun nkaa shwaajeel.
58010033	mMee naar mo, ɓe gyet mo le wu ɗee a mbii shwar ngurum mo nki̶kàam, ki̶ mo cínjeel nwun nkàam zak. Ki̶ zak, jí mmee naar si mo, ɓe har wu lekáa fuu mo, ku wu ɗee ɗi a kaa nyem ɗi mo ki̶ cínjeel mmo nkàam si.
58010034	Gyet wu naajeel kì̵ nyem ɗi mo a ɓuɓwaghat mo. Har gyet wu lap Jesu shi retnyit, kaaɗi mo j`i hi̶r long fuu mo shiɓal si, mpeeɗi wuu ten wu man nee, wun shikáa fuu, wun ki̶ long ɗiiret met, ɗiiso ngaa-ngaa mo.
58010035	Mpeemi̶ni ɓe, wu gung. Taji kwak fuu mo waam kas, mpeeɗi wun nkat li̶ɓet ɗiiɗes zam.
58010036	Ni ret ku wu gung, mpeku wu c`in ɗyen kì̵ Naan ɗi, ki̶ mpeku wu lap mbii ɗi wuri kì̵ ten tuwoor ni ɗi.
58010037	Kaaɗi mo kì̵ ran ndi̶ghi̶n takarda kì̵ Naan si nee: "Ɗee pee ni ɗi a lee ɗak. Gwar ɗi wurin ndung j`i si, ɓe wurin nj`i. Ba wurin mɓees ki̶ j`i ni kas.
58010038	Amma nyem fi̶na ɗin ndi̶re mo, mon nkat seen a mpee cínzeen. Amma katɗang mee ngo baa mɓwoon, ɓe ba nin nshang nwan nyit ki̶ gwar mi̶ni kas."
58010039	Amma ba mun a nyem ɗi mu baa mɓwoon, ku mu ɗee ɗi a ɗii li̶lagham kas. Mun a mɓut nyem ɗi mo cínzeen Nguɓam, ki̶ mu kat ɓam mpee seen funu mo.
58011001	Shii kì̵ cínzeen, a ni nɗiisi. Katɗang mu cínzeen mmee mbii, ɓe mu man nee, mun nkat mbii ɗi mu canciin nkaa ni, koo ɗi ba mu mak naa ni shi yit funu yaksi kas. Ni ɗee a gam kì̵ mbii ɗi ba mu naa mo kas.
58011002	A mpee cínzeen kì̵ nyem ɗi gyet yam mo, ɓe mo kat langting ɗiiret pe Naan ɗi.
58011003	A mpee cínzeen, ɓe mu man nee, gyet Naan wuri leyil ni a shi satpo, mpeeɗi mbii ɗi muu naa mo yaksi, ɓe gyet mo ɗak mo a mɓut mbii ɗi ba mu mak naa mo kas.
58011004	A mpee cínzeen, ɓe gyet Ebel cín mbiizughum ɗiiret nNaan met mu Kein. A mpee cínzeen, ɓe Naan satpo ɗiiret nkaa Ebel kaa ngo ɗin ndi̶re si, mpee mbiizughum fi̶ri, ki̶ mpee cínzeen kì̵ Ebel, ɓe wurii katpo ɗi har cicinsi, koo ɗi pugyet wuri kì̵ muut ɗi.
58011005	A mpee cínzeen, ɓe ba gyet Enok kyam muut kas, amma gyet Naan mang wuri kàa ki̶ wuri aɗeng, peeɗi ba gurum mo baa naa wuri ɗi kas. Akuɗang Naan kì̵ mang wuri kàa ki̶ wuri aɗeng, ɓe gyet mo kì̵ ten satpo ɗiiret nkaa wuri nee, wugwar kì̵ ten c`in mbii ɗi mo shang nNaan nyit zam.
58011006	Katɗang ba a shi cínzeen kas, ɓe ba mee gurum mak c`in mbii ɗiiret nyit ki̶ Naan kas. Koo a weye ɗi wuri j`i kus kì̵ Naan, ɓe ni a ting, ngo mi̶ni cínzeen ne, Naan wuri ɗi, ki̶ zak wuri cínzeen nee, Naan wurii kwat nyem ɗi moo tang wuri mo.
58011007	A mpee cínzeen, ɓe gyet Nowa ki̶ling gwakshik kì̵ Naan, nkaa mbii ɗi ba gyet wuri kì̵ ten naa mo kas. Amma gyet ndi̶ghi̶n ki̶i̶r ɗiiɓang, ɓe gyet wuri ɗik jirgi am ɗiiɗes mpee ɓamkáa fi̶ri ki̶ nyemtulu fi̶ri mo. Mpee cínzeen ɓe gyet cínzeen fi̶ri ni kám shikbish kì̵ yil ni nwura, ki̶ gyet wuri kat ɗiiret pe Naan, ɗi a mpee cínzeen fi̶ri.
58011008	A mpee cínzeen, ɓe gyet, kaaɗi Naan pet Abraham, mpeku wuri so ɗi mmee yil ɗi Naan kì̵ ten tuwoorpo nee, nin nɗee a mu Abraham. Ɓe gyet Abraham yaghal yit yil fi̶ri, ku wuri so ɗi mpee ɗi ba gyet wuri kì̵ manpee ɗi wuri ki̶ so ni ɗi kas.
58011009	A mpee cínzeen, ɓe wuri tong ɗi ndi̶ghi̶n yil ni, kaa mee mi̶zep si. Gyet wuri tong ndi̶ghi̶n tent mo, ki̶ Aizik ki̶ Jekop, mo a nyemsekop ɗiimi̶ndong mu po ɗi Naan kì̵ ten tuwoor nin Abraham.
58011010	Gyet Abraham wuri kì̵ leyit a nkaa mee birni ɗi nii kuk ɗii ɓal-ɓal mo, ɗi nguɗik ni a Naan shikáa fi̶ri.
58011011	A mpee cínzeen, ɓe gyet Seera wura kat aak, koo ɗi gyet ɓit làa-làa fi̶ra ni kì̵ ten ɗel. Mpeeɗi gyet wura cínzeen nee, Naan wurin ngam po ɗi wuri kì̵ ten tuwoor nin Abraham.
58011012	A ndi̶ghi̶n gwar ɗiisi mi̶ndong, ɗi gyet wuri ɗee a kaa ɗii mumuut si, ɓe mo làa dang mo ɗes kaa ɗuu kì̵ zar mo ndi̶ghi̶n ɗengnaan si, ki̶ kaa ɗuu kì̵ ɗiyees mpo bahar si.
58011013	Nyem ɗiisi mo jir, ɓe mo murap a ndi̶ghi̶n cínzeen. Ba gyet mo kat mbii ɗi Naan kì̵ ten tuwoorpo nee, wuɗin ncín ni mmo kas. Amma mo naa, jong-jong, ki̶ har mu sat mwaanlee mmo jong-jong zak. Gyet mo man nee, wuɗun a ɗiij`i-j`i mo, ki̶ wuɗun a mi̶zep mo ndi̶ghi̶n yil ni zak.
58011014	Nyem ɗi mo satpo kaa ɗiisi si, ɓe moo leyit a nkaa mee yil mukáa furu.
58011015	Katɗang gyet mo waa baa leyit a nkaa yil ɗi gyet mo yaghal yit ni ɗi, ɓe gyet mo ki̶ pee, mpee waa baaso ɗi nyil mi̶ni.
58011016	Amma gyet mo ki̶ leyit a nkaa mee yil ɗiiret met. Yil ɗi ni a mu ɗengnaan. Mpeemi̶ni, ɓe ba ni shoop, Naan mpeku mo pet wuri a Naan furu kas, mpeeɗi wuri kì̵ ten ɗak mee birni le mpee mo.
58011017	A mpee cínzeen, ɓe gyet Abraham ɗoghom wus làa fi̶ri Aizik kaa mbiizughum si, kaaɗi Naan kyam wuri. A Abraham wuri a ngo ɗi Naan kì̵ ten tuwoorpo nwuri, ki̶ wuri a ngo ɗi wuri kì̵ lap tuwoorpo ni zak, amma jir ki̶si, ɓe gyet wuri ɗoghom wus làa fi̶ri ɗiimi̶ndong kaa mbiizughum si.
58011018	Koo ɗi Naan kì̵ ten sat wuri nee, "A ndi̶ghi̶n Aizik, ɓe dang fugha mon mpwat ɗi."
58011019	Gyet Abraham c`in pan nee, Naan kì̵ mak yaghal ki̶ ngo ɗi wuri kì̵ muut a peemúut. Azeen kaa sumpo si, ɓe gyet Abraham wuri waa lap Aizik kaa ngo ɗi wuri kì̵ yaghal a peemúut si.
58011020	A mpee cínzeen, ɓe gyet Aizik le ɗiiret mu mbii ɗi mo ndung j`i nkaa Jekop ki̶ Iso.
58011021	A mpee cínzeen, ɓe kaaɗi gyet Jekop ɗoghom muut, ɓe wuri le ɗiiret nkaa jep kì̵ Josep mo, ki̶ wuri ɗar nkaa kám fi̶ri ku wuri seyil ɗi nNaan.
58011022	A mpee cínzeen, ɓe kaaɗi gyet puusmuut mu Josep wul kus, ɓe wuri satpo nkaa pwat mu nyem Yahudi mo nyil Ijip, ki̶ wuri satpo mmo nkaa mbii ɗi mon nc`in ki̶ ɗyes fi̶ri mo.
58011023	A mpee cínzeen, ɓe gyet puun kì̵ Mosis mo sok wuri mpee tar mo kun aɓwoon ɗi mo kì̵ làa wuri, mpeeɗi gyet wuri a làa ɗiimen zam. Ɓe ba gyet mo ki̶i̶r waar kì̵ mishkagham ni pe sok wuri kas.
58011024	A mpee cínzeen ɓe gyet kaaɗi Mosis kì̵ wurang, ɓe wuri kwar ɓàlshin kaa làa kì̵ reep mu mishkagham Feero si.
58011025	Gyet wuri cínshin, mpeku wuri shwaajeel ɗi ashak ki̶ nyem kì̵ Naan mo, a koppee kì̵ se shang mu shikbish mpee rep pee lee.
58011026	Gyet wuri naa, naashoop ɗi wuri kat ni mpee sum kì̵ Kristi, ni ret met nlong ɗii mu yil Ijip ni jir, mpeeɗi gyet wuri ki̶ leyit fi̶ri a nkaa kwat ɗi ni akiyeen.
58011027	A mpee cínzeen ɓe gyet Mosis yit yil Ijip, ba shi ki̶i̶rmuut mu tughup ki̶ mishkagham ni kas. Gyet wuri gung mpeeɗi gyet wuri c`in kaa wuri kì̵ naa Naan ɗi ba gurum mak naa wuri kas si.
58011028	A mpee cínzeen, ɓe gyet wuri shee tap ki̶ se Tong Ashak mu pwat nyil Ijip ni, shi wat toghom nkaa polu mo, mpeku taji ngulop mu muut, twa jep ɗin nshee mu nyem Yahudi mo kas.
58011029	A mpee cínzeen, ɓe gyet nyem Yahudi mo can dung ɗiinaat ɗel, kaa gyet moo mwaan ɗel a nkaa ɗi̶ghi̶r si. Amma kaaɗi gyet nyem Ijip mo riɓet can am mu dung ɗiinaat ni, ɓe am ni ɗi̶lang mo jir.
58011030	A mpee cínzeen, ɓe gyet fwang mu yil nJeriko ni shirip, aɓwoon ɗi nyem Yahudi mo kì̵ ten neer ni cighi̶r yit povul.
58011031	A mpee cínzeen, ɓe ba gyet Rahab, mat ngaa wura muut ndang nyemcíi ki̶lingpee mo kas, mpeeɗi gyet wura lap nyemcoghol mo le ntulu fi̶ra.
58011032	Mun nwaa mu sat a me ɗak ye? Ai, ba peeɗi kas, mpeku wan satpo ɗi nkaa Gidiyon, ki̶ nkaa Barak, ki̶ nkaa Samson, ki̶ nkaa Jepta, kì̵ Devid, kì̵ Samuwel, ki̶ nyemsatpo kì̵ Naan mo.
58011033	Gyet a mpee cínzeen furu, ɓe mo se koghorong, nkaa mulki mo. Mo tokɗiyeel ngurum mon ndi̶re-ndi̶re. Gyet mo lap mbii ɗi Naan kì̵ ten tuwoor mmo. Gyet mo shaghatpo kì̵ mɓwoor mo.
58011034	Gyet mo pit aawus, ki̶ mo pwat mpo kì̵ kwai ɗi gyet gurum mo kus ki̶ twa mo ɗishik. Ba gyet moo mee ɓal kas, amma Naan wuri cighi̶r ki̶ cíinɓal kì̵ mo ni ɗee a ɓal ɗiiɗes. Mo se koghorong a peelek mo, ki̶ mo le ku shaarlek furu mo, ɗi mo a ɗiij`i-j`i mo swa.
58011035	A mpee cínzeen, ɓe gyet mat mo waa lap nyem furu ɗiimumurap mo, ɗi mo baa yaghal ki̶ seen a peemúut. Pak mo kwar lappee mukáa furu, har mo murap ndi̶ghi̶n jeel ɗiinaat, mpeku mo baa yaghal ɗi a peemúut, ku mo ɗel ɗi ndi̶ghi̶n mee seen ɗi ni met ɗiiyaksi.
58011036	Gyet mo nwangpo mpak mo, har mo ɗee a mbii shwar ngurum mo, ki̶ mo nas mo shii ngwam. Mo ɓwaghat pak mo le nlushaghat.
58011037	Mo twa pak mo. Mo car mo shi ndi̶ng, ki̶ gyet mo ɓàk pak mo sham vul a naar. Mo twa pak mo shi kwai, ki̶ pak mo ɗwan a shim tum mo, ki̶ shim hi̶i̶ mo, ku mo mwaan ɗi. Jeel fes mak mo. Gurum mo cínjeel mmo, har mo le mo ɗee a kaa ki̶rom mo si shi jeel ni.
58011038	Gyet moo piin mwaan buu, kaa nyem ɗi mo ceen mo a yil ni si. Pak ɓe, mo so a naar yil, pak mo tong ndi̶ghi̶n jwak mo, ki̶ ndi̶ghi̶n tughun mo nyil.
58011039	Gyet Naan wuri satpo ɗiiret nkaa mo, amma jir ki̶si, ɓe ba memee ndi̶ghi̶n mo lap mbii ɗi Naan kì̵ ten tuwoor ni kas.
58011040	Mpeeɗi Naan kì̵ ten ɗak mee mbii ɗiiret met le mmun jir, ki̶ see ashak ki̶ mun, ɗangɓe mon nɗee a ɗin ndi̶re-ndi̶re mo.
58012001	Mpeemi̶ni ɓe, kaaɗi mun ɗi ki̶ nyemlangting mo ɗuu-ɗuu duɓu ɗes si, ɓe wu yit ku mu fwo mbii ɗi mo toghon mmun, ki̶ shikbish ɗi mo las nkaa mun. Wu yit ku mu su shi gung, sushii ɗi ni ɗi a kiyeen funu.
58012002	Wu yit ku mu leyit funu mo a nkaa Jesu, ɗi wuri a nguti̶leng ɗin nshee ki̶ ngugam mu kyes mu cínzeen funu ni. Gyet a mpee retnyit ɗi mo le nwuri, ɓe wuri gung, har wuri le ku mo pwas wuri nkaa shiyeep. Ba gyet wuri le yitluwaan mu muut nkaa shiyeepyoghom ni a mee mbii kas. Yaksi ɓe wuri a ti̶tong nsarse kì̵ mbiitong mu mulki kì̵ Naan.
58012003	Wu c`in pan nkaa wuri, ɗi gyet wuri gung ki̶ nyemshikbish ɗi mo kwar wuri si mo. Mpeemi̶ni ɓe, taji kwak fuu mo murap kas, ki̶ taji wu pwat ki̶ putughup fuu mo kas.
58012004	Mpeeɗi kaghan ɗi wun nkaa c`in ni ki̶ shikbish, ɓe ba ni ki̶ wul mpee ɗi har mo ɓeer toghom fuu mo ɗi kas.
58012005	Kyet wun kì̵ mander po ɗii mu caapee, ɗi Naan wuri sat nee, a wun a jep fi̶ri ɗiimish mo si wa? "Làa fi̶na, taji a c`in tan kì̵ kar mu Daa kas, ki̶ katɗang wuri gwak wugha, ɓe taji a put ki̶ putughup kas.
58012006	Mpeeɗi Daa wurii kar a nyem ɗi wuri wal mmo. Kì̵ wurii cín kar a nyem ɗi wurii lap mo, kaa jep fi̶ri ɗiimish mo si."
58012007	Wu gung ndi̶ghi̶n jeel ɗi wuu shwaa ni, kaa kar si, mpeeɗi Naan wurii cín kar wun a kaa jep fi̶ri ɗiimish mo si. Kyet wu kat mee làa ɗi, ɗi ba puun fi̶ri ki̶ kar nwuri kas wa?
58012008	Katɗang ba wuri kar wun kas, (ɓe ba wun a jep fi̶ri mo azeen-nzeen kas,) ɓe wun a jep aaknuk mo mmi̶ni.
58012009	Azeen jí mun jir, ɓe mun ki̶ puun ɗi mu nan mo, ɗi jí moo kar mun, ɓe jí muu cín ɗiiɗes mmo zak. Katɗang ni aasi, ɓe ting mu cínkáa funu mon mpuun ɗi wuri a mu riin, mpeku mu kat seen ɗi.
58012010	Puun funu ɗi mu nan mo, moo kar mun a mpee rep pee lee ɓejee ɗak, shi pan ɗi mo naa ni ret mmo nyit. Amma Naan wurii cín kar mmun, a mpeku mu ɗee ɗi a nyem ɗiiret mo, mpeku mu katpak ɗiiret fi̶ri mo ɗi.
58012011	Katɗang mon nkaa kar mee gurum, ɓe ba ni a mbii retnyit kas, ni shwal zam, amma mɓwoon ɗi kar ni ɗel, ɓe gwar ɗi wuri kì̵ ten lap kar ni, nii j`i ki̶ tongriyang wuri ndi̶ghi̶n putughup fi̶ri, ki̶ nii le ku ngo mi̶ni c`in ɗak ɗin ndi̶re mo ndi̶ghi̶n tong fi̶ri zak.
58012012	Mpeemi̶ni ɓe, wu ɗiyeep sar fuu ɗi mo waam ni mo, ki̶ wu ɗiyeep kufurum fuu ɗi mo murap ni mo.
58012013	Wu ɗak ar nin ndi̶re mpee shii fuu mo, mpeku taji nyem ɗi moo daghar mo si̶ghi̶t ɗee a kundung mo kas, amma mo kat bar zak.
58012014	Wu tongriyang ashak ki̶ gurum mo jir, ki̶ wu gung, ku tong fuu ni ɗee ɗi a ɗiiɓang, mpeeɗi katɗang ba gurum a ɗiiɓang kas, ɓe ba wurin mmak naa Daa kas.
58012015	Wu tap, taji mee ngo cighi̶r ki̶ ki̶ɓwoon nɗiiret kì̵ Naan kas, ki̶ taji memee fuu ɗee a kaa seenting ɗiiɗeet si, ɗi nii j`i ki̶ ciin tongriyang niyee mo, ki̶ nii wat mo si kas zak.
58012016	Taji memee fuu ɗee a ngungaa koo ngukwar ki̶i̶r Naan kaa gyet Iso si kas. Gyet a mpee mbiise, yit mi̶ndong ɓejee, ɓe wuri mang ɗiiɗes mu pee shee làa fi̶ri kaa làa ɗin nshee si seet.
58012017	Amma aɓwoon mi̶ni, kaaɗi wu man si. Gyet kaaɗi wurii riɓet lap ɗiiret mu puun fi̶ri, ɓe puun ni kwar, mpeeɗi ba gyet wuri man mee ar ɗi wurin ncighi̶r ki̶ mbii ɗi wuri kì̵ ten sat ni kas. Koo ɗi gyet wuri tang ɗiiret ni shi yitmwaan, ɓe ba gyet wuri kat kas.
58012018	To, ba wuu j`i wu wul a pe jwak ɗi wu mak tung ni kas, nii lap wus, ki̶ nii rap shek-shek, ki̶ nii ngummbit zak.
58012019	Ni ki̶ wal mu feer, ki̶ mee ɗoo si ɗi, ɗi nyemki̶ling ɗoo ni mo ɗang nee, taji wuɗun waa baa ki̶ling ɗoo ni ɗi zak kas.
58012020	Mpeeɗi ba mo mak gung mbii ɗi ɗoo ni sat kas. Ɗoo ni sat nee: "Katɗang koo a mee long tung jwak ni, ɓe mon ncar ni shi ndi̶ng ku ni muut ɗi."
58012021	Gyet mbii ɗiisi ni a mbii ki̶i̶rmuut hakyeng, har gyet Mosis sat nee: "Wan ki̶n ɗaar ki̶ ki̶i̶rmuut."
58012022	Amma wun kì̵ j`i wul a jwak nZayon, Jerusalem ɗi ni a mu ɗengnaan, yil kì̵ Naan ɗi wurin mmeen, peeɗi kuur kì̵ nyemlop kì̵ Naan mo ɗi duɓu-duɓu ɗes, mon nkaa c`in retnyit.
58012023	Wu wul a peekuur ɗin nshee mu retnyit mu nyem kì̵ Naan mo. Jep kì̵ Naan ɗin nshee mo mni̶ni, ɗi sum furu mo a riran ndi̶ghi̶n ɗengnaan. Wu wul a pee Naan, ɗi wuri a ngutokɗiyeel ngurum mo jir, ki̶ peeɗi riin kì̵ nyem ɗin ndi̶re moo ɗee ɗi a ɗin ndi̶re-ndi̶re zak.
58012024	Wu wul a pee Jesu ɗi mmi̶ni, nguar mu ɓi̶lemcuk shi toghom ɗiipoo, a peeɗi mo wat toghom ɗi nii satpo ɗiiret met ntoghom kì̵ Ebel si.
58012025	Wu tap taji wu kwar ki̶ling gwar ɗi wurii katpo ni kas. Katɗang ba gyet mo kat bar kas, ɓe a mpeeɗi gyet mo kwar ki̶ling gwakshik ɗi wuri c`in mmo ndi̶ghi̶n yil ɗiisi. Cirang ɗang mumun nkat bar ye? Katɗang mu cighi̶r kì̵ ki̶ɓwoon ngwar ɗi wuri ki̶ gwak mun a ndi̶ghi̶n ɗengnaan ye?
58012026	Gyet ɗoo fi̶ri ni yoghon yil ni, amma yaksi ɓe wuri kì̵ tuwoorpo nee,
58012027	"Ba wan nyoghon a yil ni yit mi̶ndong ɓejee kas, amma wan nyoghon har ki̶ ɗengnaan ɗiki̶ zak." Shii kì̵ po ɗi yit mi̶ndong si, ni kám agaak nee, mbii ɗi Naan wuri kì̵ le mo, ɓe mon nyoghon mo, ki̶ hi̶r mo baa ki̶ mo aku. Mpeeɗi mbii ɗi mo mak nyoghon ni, ɓe ba nin ntong ɗi vit kas.
58012028	Mpeemi̶ni, kaaɗi muu lap a mulki ɗi ba ni mak nyoghon kas si, ɓe wu yit ku mu pi̶lang Naan, ki̶ mu seyil nwuri ndi̶ghi̶n ar ɗi ni shang nwuri nyit, shi cín ɗiiɗes nwuri, ki̶ ki̶i̶r wuri zak.
58012029	Mpeeɗi, azeen-nzeen, Naan funu wuri a kaa wus ɗi nii lappee si.
58013001	Wu sekiyeen ki̶ wal nshak, kaa ɗyemni̶ghi̶n mo si.
58013002	Taji wu nook c`in ɗiiret mmi̶zep mo kas. A mpee c`in ɗiiret mmi̶zep mo, ɓe gyet pak mo kì̵ lap nyemlop kì̵ Naan mo le nlu furu mo, nɗin mman.
58013003	Taji wu mander nyem ɗi mon ndi̶ghi̶n lushaghat mo kas, amma wu pan mo, kaa a wuwun ɗi nlushaghat ni si. Wu pan nyem ɗi mo nkaa shwaajeel, kaa a wuwun nkaa shwaajeel ni si.
58013004	Koo a weye, ɓe wuri cín ɗiiɗes nɗik. Mat mo ki̶ mish mo, ɓe ni ret ku mo ɗee a nyemsat zeen nshak. Naan wurin ntokɗiyeel nyemɗiibish mo, ki̶ nyem c`in ngaa mo.
58013005	Taji tong fuu ni fes ɗee a mu wal nshaghal kas. Wu c`in retnyit ki̶ mbii ɗi wun ki̶ni. Mpeeɗi Naan wuri kì̵ ten sat nee, "Ba wan nkyam yit wun kas, ki̶ ba wan nkyam vwet wun kas zak."
58013006	Mpeemi̶ni, ɓe wu yit ku mu kat ɓal mputughup, ku mu sat nee: "Daa wuri a nguɓam fi̶na, ba ki̶i̶rmuut nyaa wan kas, ki̶ gurum mak c`in a me wan ye?"
58013007	Wu pan nyem ti̶leng fuu ɗiiyam mo, ɗi gyet mo satpo Naan nwun. Wu naa peekyes kì̵ tong furu, ɓe ni ret ku wu kám shiimwaan furu mo, ki̶ cínzeen furu ni zak.
58013008	Jesu Kristi wuri a ɗiimi̶ndong, doghon-doghon, ki̶ cicín, ki̶ daɗaar, ki̶ har ngaa-ngaa.
58013009	Taji wu le ku kám ɗiibuu-buu mo mang wun so ki̶ ni a ar ɗiibish kas. Ni ret ku mu caa putughup funu mo, a shi ɗiiret kì̵ Naan. Ba a shi tang waar mo nkaa mbiise mo kas. Nyem ɗi moo tap ki̶ waar ɗiisi ni mo, ɓe ba waar ni mon mmak ɓam mo kas, koo ɗiɓen.
58013010	Mun ki̶ peewus mbiizughum ni ɗi, ɗi nyem ɗi moo c`in ɗak ndi̶ghi̶n tent ni, ɓe ba mo mak se mbiise ɗi kas.
58013011	Pris ɗiiɗes met ni, wurii mang a toghom ki̶ long ni mo ɗel ki̶ni ndi̶ghi̶n pee ɗiiɓang met jir ni, kaa mbiizughum mu shikbish si, amma moo wus luwa mu long ni mɓwoon kì̵ tent ni.
58013012	A mpeemi̶ni, ɓe Jesu shwaajeel a mɓwoon ki̶ ki̶pang mu fwang ki̶ yil ni, mpeku wuri vwang nyem fi̶ri mo ɗee ɗi a ɗiiɓang shi toghom fi̶ri.
58013013	Mpeemi̶ni, wu yit ku mu so pe wuri ɗi mɓwoon tent ni, ku mu shwaa pak jeel ɗi wuri shwaa ni ɗi.
58013014	Ba mun ki̶ mee birni, ɗi nin ntong ɗi vit ndi̶ghi̶n yil ɗiisi kas, amma muu leyit a nkaa tulu ɗi ni ndung j`i.
58013015	Wu yit ku koo a pi̶rang ye, ɓe mu kwoop Naan kaa mbiizughum ɗi muu cín nwuri ndi̶ghi̶n Jesu. Ɗiisi ni a zughum ɗi muu cín nwuri shi po funu mo, ɗi mun nsat nee, a wuri a Daa.
58013016	Taji wu mander c`in mbii ɗiiret mo, ki̶ ɓamshak kas, mpeeɗi zughum mi̶ni moo shang nNaan nyit zam.
58013017	Wu ki̶lingpo kì̵ nyemti̶leng fuu mo, ki̶ wu c`in mbii ɗi mo sat ne, wu c`in ni mo. Mpeeɗi moo tap ki̶ seen fuu mo, ki̶ zak, ni a ting ku mu sat mbii ɗi mo kì̵ ten c`in mo ntoghom kì̵ Naan. Katɗang wu ki̶lingpo furu, ɓe mon nc`in ɗak furu ni shi retnyit. Katɗang ba aasi kas, ɓe mon nc`in ni a shi kyakpo, ɓe ba mi̶ni ɗee ki̶ mee koghop ni pe wun ɗi kas.
58013018	Wu c`in aduwa mpee mun shidaar-shidaar. Mu man azeen-nzeen nee, ba mee mbii ɗiibish ndi̶ghi̶n pan funu mo kas, mpeeɗi muu riɓet c`in a mbii ɗiiret koo pi̶rang ye.
58013019	Wan ki̶n ɗang pe wun, ku wu c`in aduwa mpee wan, mpeku Naan lop wan baaso pe wun ɗi.
58013020	Yaksi Naan ɗi wurii j`i ki̶ tongriyang, ɗi wuri baa yaghal ki̶ Daa Jesu a peemúut, ɗi a wuri a ngukiyeer tum ɗiiɗes si, ki̶ shi ɓi̶lemcuk shi toghom ɗiiso ngaa-ngaa si.
58013021	Wuri gam wun ki̶ koo a ɗak ɗiiret ɗiiɗang ye, mpeku wu c`in ɗyen fi̶ri ɗi ndi̶ghi̶n tong fuu mo, ndi̶ghi̶n sum kì̵ Jesu Kristi. Ɗiiɗes a mu wuri har ngaa-ngaa. Amin.
58013022	Ɗyemnaa mo, wan ki̶n ɗang pe wun, ku wu gung, ku wu ki̶lingpo ɗii mu caapee si ɗi, mpeeɗi wasika ɗi wan ran nwun ɗiisi ni, ba ni a mee ɗiishwal kas.
58013023	Wan ki̶n riɓet ku wu man nee, mo kì̵ ɓwot ɗyemni̶ghi̶n funu Timoti. Mun nnaa wun ashak ki̶ wuri, katɗang wurin nj`i ki̶lak.
58013024	Wu tok ki̶ nyemti̶leng fuu mo jir, ki̶ nyem kì̵ Naan mo jir zak. Nyem kì̵ Naan ɗi mo nyil Itali moo lop tokshik furu nwun zak.
58013025	Ɗiiret mu yit naajeel kì̵ Naan tong ashak ki̶ wun jir. Amin.
59001001	Wasika ɗiisi ni put a nsar kì̵ Jemis ki̶rom mu Naan kì̵ Daa Jesu Kristi, tokshik mpee nyem kì̵ Naan, ɗi mo a titiit koo a neye ndi̶ghi̶n yil ɗiisi.
59001002	Ɗyemnaa mo, wu c`in retnyit, katɗang wu ɗel ndi̶ghi̶n jwaan mo shini-shini.
59001003	Mpeeɗi wu man nee, katɗang mo kyam cínzeen fuu ni, ɓe nin nle ku gung fuu ni ɗee a ɗiiɓal.
59001004	Wu yit ku gung fuu ni sat a nwurang ɗak, mpeku wu ɗee ɗi a ɗiigi̶gam ndi̶ghi̶n mbii mo jir.
59001005	Katɗang mee ngo ndi̶ghi̶n wun ɗi ba wuri ki̶ seen kas, ɓe wu yit ku gwar mi̶ni ɗang pu Naan, mpeku Naan cín seen ɗi nwuri. Naan wurii zughum zam, wuri naa ncín mbii ngurum mo jir, ba wurii kyakpo mpee cín mbii ngurum mo kas. Naan wurin ncín seen nkoo weye ɗi mo ɗang pu wuri.
59001006	Katɗang mee ngo ɗang mee mbii pe Naan ɗi, ɓe ni a ting gwar ni cínzeen nee, Naan wurin ncín mbii ni nwuri. Taji gwar mi̶ni pan kyetwa ndi̶ghi̶n putughup fi̶ri kas. Mpeeɗi gwar ɗi wurii pan kyetwa ndi̶ghi̶n putughup fi̶ri, ɓe wuri ɗee a kaa am ɗi kut ki̶ cut ni so ki̶ ni, koo a pee ɗiiɗang ye si.
59001007	Mpeemi̶ni, ɓe taji gwar mi̶ni lepan ne, wuɗin nkat mee mbii pu Daa ɗi kas.
59001008	Gwar mi̶ni a ngupan mo vul-vul, ki̶ ba wurii ɗar a pee mi̶ndong kas, koo diɓen.
59001009	Nguso ndang Jesu Kristi, ɗi ba wuri ki̶ long kas, ɓe wuri c`in retnyit, mpeeɗi Naan kì̵ ten cín ɗiiɗes nwuri.
59001010	Nguso ndang Jesu Kristi, ɗi wuri ki̶ long, ɓe ni ret ku wuri c`in retnyit zak, mpeeɗi Naan ki̶ le ku wuri sham ki̶ káa fi̶ri. Mpeeɗi ngo mi̶ni man nee, jir ki̶ long fi̶ri ni, ɓe wurin nɗel so ki̶lak-ki̶lak, a kaa pel mu ɗem ɗi nii ki̶lak ki̶ fii si.
59001011	Puus ni kàa yaapee nkaa pel mo, ɓe ni le ku mo fii. Pel ni mo ɗyong, ɓe men furu ni kyes mmi̶ni vit. Ni aasi zak, ɓe ngulong wurii muut kaaɗi wuri nkaa tang long ni ɗiki̶.
59001012	Ngo ɗi wuri gung jwaan mo, ɓe wurin nkat ɗiiret. Mpeeɗi katɗang wuri se koghorong nkaa jwaan ni mo jir, ɓe Naan ncín seen nwuri, ɗi nin nɗee a koppee kì̵ kwat ni, kaaɗi Naan wuri kì̵ ten sat nee, wuɗin ncín ngurum mo jir, ɗi mo wal nwuɗi.
59001013	Katɗang jwaan kat mee gurum, ɓe taji ngo mi̶ni sat nee, a Naan jwaan wuɗi kas. Ba mee mbii ɗi nin mmak jwaan Naan, mpeku wuri c`in mbii ɗiibish ɗi kas. Naan shikáa fi̶ri, ba wurii kyam jwaan mee gurum, mpeku gwar mi̶ni c`in mbii ɗiibish ɗi kas.
59001014	A kyaghar ɗiibish ɗi ni ndi̶ghi̶n putughup kì̵ gurum, a nii jwaan gurum, mpeku wuri c`in mbii ɗiibish mo ɗi.
59001015	Kyaghar ɗiibish ɗiisi ni, a nii le ku gurum c`in mbii ɗiibish mo. Katɗang mbii ɗiibish ni wurang, ɓe peekyes kì̵ ni a muut.
59001016	Ɗyemnaa fi̶na mo, taji wu le ku mee gurum num wun kas.
59001017	Mbii ɗiiret mo, ki̶ ɗi azeen mo jir, moo tong a pe Naan j`i. Mbii ɗiisi mo jir, a zughum ɗi moo pwat a pe Naan ɗi, ɗi wuri lepuus, ki̶ zar mo, ki̶ tar ndi̶ghi̶n ɗengnaan. Naan wuri shikáa fi̶ri, ba wurii kyam sheeɗi kas, ku ni le ku mu ɗee ɗi nkoo kas.
59001018	A mɓut pan mu káa fi̶ri, ɗang wuri naa ni ret wurin nyit, ndi̶ghi̶n po fi̶ri ɗi ni azeen, ɓe wuri cín seen mmun, mpeku mu ɗee ɗi a jep ɗin nshee mo ndi̶ghi̶n mbii ɗi wuri kì̵ ten le mo ndi̶ghi̶n yil ɗiisi.
59001019	Ɗyemnaa mo, ɗi wan wal nwun. Ni ret ku wu man mbii ɗiisi mo, koo a weye, ɓe wuri lekom mpee ki̶lingpee ki̶lak-ki̶lak, amma ni ret ku koo a weye, ɓe taji wuri lappo ki̶lak-ki̶lak kas. Taji mee mbii ki̶lak láa nwun mɓut kas.
59001020	Ngo ɗi wuri ki̶lak ki̶ langtughup, ɓe ba gwar mi̶ni mak c`in mbii ɗi mo ret nNaan nyit kas.
59001021	Mpeemi̶ni wan ki̶n sat nwun nee, wu baa ki̶ mbii ɗiibish mo jir ndi̶ghi̶n tong fuu mo. Wu fwo mo sí. Wu kwar mbii ɗiibish mo jir, wu sham ki̶ káa fuu mo ntoghom kì̵ Naan. Wu ki̶lingpo ɗi Naan wuri kì̵ ten kop ni ndi̶ghi̶n putughup fuu mo, mpeeɗi a ndi̶ghi̶n ɓal kì̵ po fi̶ri, ɗangɓe wurin mɓam seen fuu mo.
59001022	Amma ni a ting wu c`in mbii ɗi po kì̵ Naan ni sat ne wu c`in ni, ba nee, wu ki̶ling a shi kom ɓejee ɗak kas. Nyem ɗi mo ki̶lingpo kì̵ Naan, ɗangɓe ba mo c`in mbii ɗi po ni sat ne mo c`in kas, ɓe nyem mi̶ni moo num a káa furu ɓejee.
59001023	Katɗang gurum ki̶ ki̶ling a po ni ɓejee, ɗangɓe ba gwar ni c`in mbii ɗi po ni sat kas, ɓe ni ɗee a kaa gwar ɗi wuri naa shin fi̶ri ndi̶ghi̶n mbii naayit si.
59001024	Ɗi aɓwoon ɗi wuri kì̵ ten naa shin ndi̶ghi̶n mbii naayit ni, ɓe kaaɗi wuri cighi̶r ki̶ ɓwoon mbii naayit ni, ɓe wuri cighi̶r mander nyit fi̶ri ɗi wuri kì̵ naa ni.
59001025	Amma gwar ɗi wuri tap bi̶lip waar kì̵ Naan, ɗangɓe wuri c`in mbii ɗi waar ni mo sat, ba wuri ki̶ki̶ling ɓejee kas, ɗi nin nle ku wuri mander mbii ni mo kas, amma wuri tap c`in mbii ɗi waar ni sat, ɓe Naan wurin nle ɗiiret nkaa gwar mi̶ni hakyeng. Mpeeɗi waar kì̵ Naan mo a ɗin ndi̶re-ndi̶re, mo ɓál mpee cínpee mmun, mpeku mu ɗee ɗi a mukáa funu.
59001026	Katɗang mee gurum leshin a kaa nguso ndang Naan si, ɗangɓe ba gwar mi̶ni tap ki̶ liis fi̶ri kas, ɓe gwar mi̶ni num a káa fi̶ri ɓejee. Mwaan fi̶ri ɗi ni a mu nyemso ndang Naan mo, ni ɗee a buu.
59001027	Nyit kì̵ Naan ɗi wuri a puun funu jir, ɓe mwaan ɗi mi̶ni a mu nyemso ndang Naan ɗi ni azeen-nzeen, ɓe a gwar ɗi wurii tap ki̶ lukáa mo, ki̶ matkáa mo, ɗi mo nkaa shwaajeel, ki̶ zak, gwar mi̶ni tap ki̶ káa fi̶ri, mpeku taji mbii ɗiibish mu yil ɗiisi mo num wuri, ku mo le ku wuri c`in shikbish kas.
59002001	Ɗyemnaa fi̶na mo, kaaɗi wun a nyemcínzeen ndi̶ghi̶n Daa funu Jesu Kristi si, ɗi wuri a ɗiiɗes met jir, ɓe taji wu shwatyit ngurum mo kas.
59002002	Katɗang mee ngo j`i ɗel ndi̶ghi̶n kuur fuu ki̶ kawan mu zinariya nkaa ni̶kongsar fi̶ri, ki̶ nli̶r ɗiiret mo, ɗang kat mee ngujeel j`i ɗel ndi̶ghi̶n kuur fuu, ki̶ goklee.
59002003	Katɗang wu tap wu kaat gwar ɗi wuri loplee ɗiiret sí, ki̶ wu sat nwuri nee, a j`i a tong a peetong ɗiiret si, amma wu sat ngujeel ni nee, wugha ɗar si, koo wu sat nwuri nee, a tong nyil mpesi nder shii fi̶na.
59002004	Katɗang wuu c`in mbii kaa mi̶ni si, ɓe wu c`in a shikbish. Wuu shwatyit ngurum mo nnaar fuu, ɓe wu ɗee a nyemtokɗiyeel mo, shi pan ɗiibish mo.
59002005	Ɗyemnaa mo, ɗi wan wal nwun, wu lekom, Naan wurii bi̶lip a nyemjeel mo ndi̶ghi̶n yil ɗiisi, mpeku mo cínzeen ɗi nDaa Jesu Kristi, ki̶ mpeku mo kat mulki ɗi gyet Naan wuri kì̵ ten sat ne, wuɗin ncín nyem ɗi mo wal nwuɗi mo.
59002006	Amma wun, wu kàss nyemjeel ni mo. A nyemlong moo seen a wun, har mo dul wun so ki̶ ni nluɗiyeel.
59002007	Ki̶, a nyemlong ni moo satpo ɗiibish nkaa sum ɗiiret, ɗi Naan wurii le ku mo pet wun ɗishik, kaa nyem fi̶ri mo si zak.
59002008	Katɗang wu fes wu gam waar, ɗi ni put a pe Naan ɗi azeen-nzeen, ɗi mo kì̵ ten ran ni ndi̶ghi̶n takarda kì̵ Naan nee: "A wal ngi̶nang fugha kaa sak fugha si." Ɓe wu c`in a mbii ɗiiret hakyeng.
59002009	Amma katɗang wuu cín ɗiiɗes ngurum mo, a shi shwatyit, ɓe mon nkat wun a ɗiibish, mpeeɗi wu tep waar kì̵ Naan.
59002010	Koo ɗi gurum gam waar kì̵ Naan ni mo jir, amma wuri taa kat ndi̶ghi̶n memee mi̶ndong ɓejee ɗak, ɓe wuri kì̵ ɗee a ɗiipi̶pal nyit kì̵ Naan mɓut kaghar waar ni mo jir.
59002011	Ngo ɗi wuri sat nee: "Taji wu c`in ngaa kas, ki̶ 'taji wu tukáa kas.' " Amma katɗang mee ngo tukáa, ɓe gwar mi̶ni kì̵ tep waar kì̵ Naan ni mi̶ni, koo ɗi ba wuri c`in ngaa kas, ɓe ni ɗee nee, gwar mi̶ni taa pal ndi̶ghi̶n mbii ɗi Naan kì̵ ten sat ne taji wu c`in kas.
59002012	Mpeemi̶ni, ɓe wan ki̶n sat nwun nee, ndi̶ghi̶n mbii mo jir, ɗi wuu sat, ki̶ ɗi wuu c`in, ɓe taji wu mander nee, a Naan wurin ntokɗiyeel mmun shi waar fi̶ri, ɗi ni cínpee mmun, ku mu ɗee ɗi a mukáa funu mo.
59002013	Katɗang mee gurum kwar naajeel kì̵ niyee mo, ɓe Naan wurin nkwar naajeel ki̶ gwar mi̶ni, parɗi Naan wurin ntokɗiyeel ngwar mi̶ni zak. Amma naajeel kì̵ Naan ni se koghorong nkaa ɗiyeel.
59002014	Ɗyemnaa mo, katɗang mee gurum sat nee, wuɗi cínzeen nNaan, amma, ba wurii c`in ɗak ɗi Naan sat ne mu c`in mo kas, ɓe ba cínzeen mi̶ni ki̶ mee koghop ni kas. Cirang ɗangɓe cínzeen mi̶nin mɓam wuri ye?
59002015	Katɗang ɓe, mee ɗyemni̶ghi̶n ɗiimish koo ɗiimat, ba mo ki̶ leelop, koo mbiise kas.
59002016	Ɗangɓe wu sat nwuri nee, "A so riyang, Naan le ku a kat mbiise ki̶ leelop mo zak." Amma ba wu cín leelop, koo mbiise nwuri kas, ɓe koghop mi̶ni a meye?
59002017	Ni aasi zak, ki̶ cínzeen ɗi ba ni ashak ki̶ ɗak kas, ɓe ni a ɗiimumuut.
59002018	Amma mee gurum mmak sat nee, "Mee ngo ki̶ cínzeen, ki̶ memee ki̶ c`in ɗak ɗiiret mo," wan nlap ngo mi̶ni a nee, "A kám cínzeen kì̵ mee gurum nwan, ɗi ba ni ashak ki̶ ɗak kas ɗe! Ɓe wan nkám cínzeen fi̶na nwugha, shi ɗak fi̶na mo."
59002019	Wugha cínzeen nee, Naan ɗi azeen, wuri a mi̶ndong, kaaɗi a sat aasi, ɓe ni ret. Amma koo a riin ɗiibish mo, ɓe mo cínzeen nee, Naan wuri a mi̶ndong, har ki̶i̶rmuut ki̶ yaa mo, ki̶ moo ɗaar zak.
59002020	Wugha mwen, ba a man nee, katɗang gurum cínzeen nNaan, ɗangɓe ba gwar mi̶ni ki̶ c`in ɗak ɗiiret kas, ɓe cínzeen fi̶ri ni ɗee a buu mmi̶ni kas aa?
59002021	A pan puun funu Abraham, gyet a me le ɗangɓe Naan naa Abraham kaa ngo ɗin ndi̶re si ye? A mpee ɗi gyet wuri mang làa fi̶ri Aizik, mpeku wuri cín mbiizughum ɗi nNaan, kaaɗi gyet Naan kì̵ ten sat ne wuri c`in si.
59002022	Ni agaak nee, gyet ndi̶ghi̶n tong kì̵ Abraham, ɓe cínzeen, ki̶ c`in mbii ɗiiret mo, moo so a ndangshak. Mbii ɗi gyet wuri c`in ni, ni gam cínzeen fi̶ri.
59002023	Ni gam mbii ɗi gyet mo kì̵ ten ran ni ndi̶ghi̶n takarda kì̵ Naan si nee: "Abraham wuri cínzeen nNaan, mpeemi̶ni ɓe Abraham wuri ɗee a ngo ɗin ndi̶re nyit kì̵ Naan." Har gyet gurum moo pet wuri a shaar kì̵ Naan.
59002024	Yaksi ɓe wugha naa agaak nee, a ndi̶ghi̶n ɗak ɗiiret ɗi gurum ki̶ c`in, ɗangɓe gurum ki̶ mak ɗee a ɗiiret nyit kì̵ Naan, ba a cínzeen nNaan ɓejee ɗak kas.
59002025	Ni aasi zak Rahab, mat ngaa si, gyet wura lap nyemcoghol mo, ki̶ zak, gyet wura tap sel mo a mee ar ɗiiɗik. Ba gyet a mpee ɗak ɗiiret ɗiisi, ɗangɓe wura ɗee a ɗiiret nyit kì̵ Naan kas aa?
59002026	Ni aasi zak, kat ba riin kuɗi ndi̶ghi̶n gurum kas, ɓe ngo mi̶ni ɗee a kúm ni. Aasi, cínzeen nɗin nc`in ɗak ɗiiret mo, ɓe ni a ɗiimumuut zak.
59003001	Ɗyemnaa mo, taji gurum mo ɗes mo ɗee a nyemkám mo kas. Wu man nee, ɗiyeel ɗi Naan wurin ntok ni mmun nyemkám mo, nin ntoghon met mu kaghar gurum mo.
59003002	Mun jir muu ɗel ɗiki̶. Katɗang ba mee ngo ɗi wuri ɗel ɗiki̶ ndi̶ghi̶n katpo kas, ɓe gwar mi̶ni a ɗin ndi̶re, wuri mak yaashin ndi̶ghi̶n mbii mo jir.
59003003	Wu pan shaghal bi̶ring ɗi muu lop ni mbi̶ring mo mpo. Katɗang mu riɓet ku mo c`in mbii ɗi muu riɓet, mu mak ɗul teng shaghal bi̶ring ni, mu so ki̶ ni mpee ɗi muu riɓet ku bi̶ring ni so ɗi.
59003004	Wu naa jirgi am mo, koo ɗi mo ɗes zam, ɓe kut ɗiiɗes mak mang mo so ki̶ ni, amma jir ki̶si, ɓe ngutung ni wurii cighi̶r ki̶ ni a shi rep mee làa sitiyari so nkoghop ɗi wurii riɓet so ɗi.
59003005	Ni aasi zak, liis ni a rep memee ndi̶ghi̶n ɓeep ɗi ni ndi̶ghi̶n sun funu mo, (ni ki̶ ɓal ndi̶ghi̶n seen kì̵ gurum) nii canjagham ɗiiɗes nkaa mbii mo. Wu man nee, a rep wus ɗiidiɓen ki̶ caan li̶ghi̶t ɗiiɗes.
59003006	Liis funu ni a kaa wus si. Mbii ɗiibish moo tong a ɗi, mbii ɗiibish ɗiisi ni mo, mo mak mwaan so koo a pee ɗiiɗang ye ndi̶ghi̶n ɓeep funu mo, har ni wat gurum. Liis ni mak lewus lap, ɗi nin ncaan seen kì̵ gurum hakyeng. Yaghal nkaaɗi gurum ɗi a làa, har parmuut fi̶ri, har so nluwus ɗi Naan kì̵ ɗak ni mpee nyemshikbish mo.
59003007	Gurum ki̶ mak yaa koo a luwayil ɗiiɗang ye, ku ni j`i ɗee kaa longlu si, har koo a ny`er mo, ki̶ luwa ɗi moo mwaan shii ɓut mo, ki̶ luwa ɗi mo ndi̶ghi̶n am mo. Luwa mo jir, ɓe gurum kì̵ ten le mo ɗee nder fi̶ri.
59003008	Amma ba mee gurum ki̶ kyam fwang liis kas. Ni a mee mbii ɗiibish ɗi pi̶der cíi yaa nyil ni. Ni gam ki̶ yen ɗi ni a mu muut.
59003009	Muu c`in ɗak ki̶ liis, mpeku mu kwoop Naan ɗi wuri a Daa, ki̶ puun funu, ki̶ zak muu waa mu cighi̶r mu satpo ɗiibuu nkaa gurum mo kaa mun si a shii liis. Gurum ɗi Naan wuri le mo kaa shin fi̶ri si.
59003010	Po mu kwoop, ki̶ po mu kàss, moo pwat a ndi̶ghi̶n po ɗiimi̶ndong. Ɗyemnaa mo, mbii kaa ɗiisi si, ba ni ret kas.
59003011	Ba am ɗiiɗeet ki̶ ɗiishang mon mmak put a mɓut tuɓut ɗiimi̶ndong kas.
59003012	Ɗyemnaa mo, ba tingkoon nkyam làa-làa kì̵ paat kas, ki̶ zak, ba nin mmak c`in ku mo kat am ɗiiret ndi̶ghi̶n tughun ɗiimi̶ndong ashak ki̶ am ɗiibish kas.
59003013	A we a ngo ɗi wuri ki̶ seen, ki̶ wuri man mbii mo ndi̶ghi̶n wun ye? Ɓe ni ret ku wuri kám ni agaak shi mwaan fi̶ri ɗiiret, ki̶ shi ɗak fi̶ri ɗiiret mo, ɗi wuri c`in mo ndi̶ghi̶n seen, ki̶ sham ki̶ káa fi̶ri zak.
59003014	Amma katɗang putughup fuu mo gam aa zughur ɗiiɗeet, ki̶ riɓetkáa, ɓe ba ni ret ku wu canjagham, ki̶ wu c`in ɗung nkaa zeen ni kas.
59003015	Kiyeet kì̵ seen ɗi nii c`in mbii ɗiisi mo, ɓe ba ni tong a pe Naan sham ɗi kas, amma ni amu yil ɗiisi. Ba Riin kì̵ Naan ɗi ndi̶ghi̶n ni kas, amma ni put a pu Shetan j`i ɗi.
59003016	Koo a pee ɗiiɗang ye, ɗi zughur, ki̶ riɓetkáa mo ɗi, ɓe ɓwanbish, ki̶ watpee, ki̶ mbii ɗiibish mo jir moo tong a mpeemi̶ni.
59003017	Amma gwar ɗi wuri ki̶ seen ɗi ni tong a pe Naan sham ɗi, ɗin nshee ni, ɓe gwar ni a ɗin ndi̶re, ki̶ nii j`i ki̶ tongriyang, nii le ku gurum mo c`in mbii ndi̶ghi̶n ɗyen ɗiiret, ba nii le gurum mo ɗee a nyemciishik mo kas. Nii le gwar mi̶ni ɗee a ngu tap kì̵ niyee mo, ki̶ shidaar-shidaar ɓe wurii naa nc`in ɗak ɗiiret mo, nniyee mo. Putughup kì̵ ngo mi̶ni, ba nin nkyam cighi̶r kas, ki̶ zak, ba wurii c`in ɗung ngurum mo kas.
59003018	Ɗiiret, a ni a mbii ɗi nyem ɗi moo kop cirem mu tongriyang ndi̶ghi̶n putughup kì̵ gurum mo, mon nɗiip ni.
59004001	A me moo j`i ki̶ lek, ki̶ jighi̶r nwun ye? Wuu lek ki̶ shak, a mpeeɗi kyaghar ɗiibish mo nkaa lek ndi̶ghi̶n putughup fuu mo.
59004002	Wuu kyaghar mbii mo, amma ba wuu kat kas, mpeemi̶ni, ɓe wuu tukáa. Wuu c`in zughur kì̵ mbii mo, amma ba wu kat kas, mpeemi̶ni ɓe wuu jighi̶r ki̶ shak. Wuu lek ki̶ shak zak. Ba wu kat mbii ɗiisi mo kas, a mpeeɗi ba wu ɗang mo pe Naan ɗi kas.
59004003	Mmee naar ɓe wuu ɗang pe Naan ɗi, amma ba wu kat kas, a mpeeɗi wuu ɗang mo a ndi̶ghi̶n ar ɗiibish. Wuu ɗang mo a mpeku wu tu ɗi ndi̶ghi̶n ar ɗin nkan, ɗi mo a mu kyaghar kì̵ nan fuu mo.
59004004	Wun a kaa mat ɗi moo c`in ngaa si. Wu man nee, katɗang gurum ki̶ riɓet ɗee a shaar mu yil ɗiisi, ɓe ngo mi̶ni ki̶ riɓet ɗee a shaarlek kì̵ Naan. Mpeemi̶ni, koo a weye, ɗi wuri riɓet ɗee a shaar mu yil ɗiisi, ɓe wuri leshin ɗee a shaarlek kì̵ Naan mmi̶ni.
59004005	Wu pan nee, po ɗi mo kì̵ ten ran ni ndi̶ghi̶n takarda kì̵ Naan, nin nɗee a buu aa? Ɗi mo ran nee: "Riin ɗi Naan wuri le ndi̶ghi̶n putughup fuu mo, ni gam ki̶ zughur hakyeng."
59004006	Amma ɗiiret ɗi Naan wuri cín mmun, ni ɓal met kyaghar ɗiibish ɗi mo ndi̶ghi̶n putughup funu mo. Ni a kaaɗi mo kì̵ ten ran ndi̶ghi̶n takarda kì̵ Naan si nee: "Naan wuri kwar nyemroghop mo, amma wuri c`in ɗiiret nyem ɗi mo sham ki̶ káa furu mo."
59004007	Mpeemi̶ni, wan ki̶n sat nwun nee, wu sham ki̶ káa fuu mo ntoghom kí̵ Naan. Wu kwar Shetan, ɓe wurin nsu yit wun ɗi.
59004008	Wu j`i kus ki̶ Naan, ɓe Naan wurin nj`i kus ki̶ wun zak. Wu vwang sar fuu mo, wun nyemshikbish mo. Wun nyem ɗi wun ki̶ putughup mo vul-vul, wu pwat ki̶ mbii ɗiibish ɗi mo ndi̶ghi̶n putughup fuu mo, ku wu ɗee ɗi a ɗiiɓang.
59004009	Ni ret ku wu kat putughup ɗiiwuwat, ki̶ wu wal mpee shikbish ɗi wuu ten wu c`in mo. Wu yit ku shwar fuu mo cighi̶r ɗee a maap, ki̶ retnyit fuu mo ɗee a mbii wat putughup.
59004010	Wu sham ki̶ káa fuu mo ntoghom kì̵ Naan, ɓe wurin nɗiyeep wun zak.
59004011	Ɗyemnaa fi̶na mo, taji wu katpo ɗiibish nkaa shak kas, koo a weye ɗi wurii katpo ɗiibish nkaa ɗyemni̶ghi̶n fi̶ri, koo tokɗiyeel nwuri, ɓe gwar mi̶nii kat po ɗiibish a nkaa waar ni. Ki̶ wurii ɗee a ngutokɗiyeel nkaa nwaar ni zak. Amma katɗang mee gurum tokɗiyeel waar ni, ɓe ba gwar mi̶ni c`in mbii ɗi waar ni sat kas, amma wuri leshin a ngutokɗiyeel mmi̶ni.
59004012	A Naan mmi̶shin, ɗi wuri cín waar ngurum, ki̶ a wuri mmi̶shin, ɗi wurin ntokɗiyeel ngurum mo jir. A wuri a ɗi wuri ki̶ ɓal mpee ɓam gurum mo, ki̶ wuri ki̶ ɓál mpee le ku gurum mo muut zak. Wugha a weye ɗi aa tokɗiyeel ɗyemni̶ghi̶n fugha ye?
59004013	Wu ki̶lingpo fi̶na, wun nyem ɗi wuu sat nee, "Daɗaar, koo ɓitsi, ɓe mun nyaghal mɓít-mɓít ku mu so ndi̶ghi̶n birni ɗiisí, ku mu hos ɓit ɗi, ku mu c`in nwor, ku mu kat shaghal ɗi."
59004014	Amma wun shikáa fuu, ba wu man mbii ɗi nin nc`in daɗaar kas. Seen fuu ni a kaa me si ye? Seen fuu ni mo a kaa vuun si, ɗi ni j`i put, amma ndi̶ghi̶n rep pee lee, ɓe ni ɗel so lagham.
59004015	Amma ni ret ku wu sat a nee, katɗang Naan riɓet ki̶, katɗang ɓe mun ɗi ki̶ seen, ɓe mun nc`in mbii ɗiisi, koo ɗiisí.
59004016	Har yaksi, wuu sat a ɗiyeepkáa ɗak, ki̶ wuu sat a canjagham ɗak. Kiyeet kì̵ canjagham ɗiisi, ba ni ret kas koo diɓen.
59004017	Koo a weye ɗi wuri man mbii ɗi ni ret ku wuri c`in, ɗang ba wuri c`in kas, ɓe ngo mi̶ni c`in a shikbish mmi̶ni.
59005001	Wu ki̶ling wan yaksi, wun nyemlong mo. Ni ret ku wu wal ki̶ maap mpee jeel ɗi mon nɗung j`i nkaa wun.
59005002	Long fuu ni mon nɗee a ɗiiwam, ki̶ ndukup mon nse nli̶r fuu ɗiiret ni mo.
59005003	Azurfa, ki̶ zinariya ki̶ shaghal fuu ni mon nnaatnjileng. Naatnjileng kì̵ shaghal fuu ɗiisi ni mo, mo ɗee a mbiikám nee, kaaɗi shaghal fuu ɗiisi ni mon nnaatnjileng si, ɓe nan fuu mon ncaan a kaaɗi wus ki̶ caan mbii mo si zak. Wuu sok long fuu mo yaksi, ntiit ki̶ ɗi yil ni kus ki̶ kyes.
59005004	Wuu c`in ɗung nyem ɗi moo c`in ɗak ndi̶ghi̶n maar fuu mo, wu kwar kwat mo ntiit-ntiit ki̶ ɗak ɗi mo c`in nwun. Mpeemi̶ni, ɓe moo wal pe Daa Naan ɗi, mpeku wuri ɓam mo ɗi. Yaksi, wal furu ni kì̵ wul nkom kì̵ Naan ɗi a wuri ki̶ mbii mo jir nsar fi̶ri.
59005005	Wuu ten wu tong ndi̶ghi̶n long mu yil ɗiisi, ki̶ wuu ten wu c`in mbii ɗi wu naa ni ret nwun nyit. Wuu ɗak suk, ki̶ wu mwaghal kaa randong ɗi moo gong parpuus ɗi mon nfet mo si.
59005006	Wuu tokɗiyeel ɗiibish nkaa nyem ɗi ba mo c`in mee mbii ɗiibish kas. Wuu twa nyem ɗi ba jí mo mak ɓam sut kas.
59005007	Mpeemi̶ni, ɗyemnaa mo, wan ki̶n sat nwun nee, wu gung har parɗi Daa Jesu Kristi wurin mbaaj`i ndi̶ghi̶n yil ɗiisi. Wu pan nyemmaar mo, wu naa kaaɗi moo gung ɗi si, moo gongpee, ki̶ moo tap ki̶ maar furu mo, har parɗi fwan j`i wul, ki̶ har parɗi ɗiip ɗiɓen ni j`i wul zak.
59005008	Ni ret ku wun, wu gung kaa nyemmaar mo si. Wu ɗak putughup fuu mo, ki̶ wu ɗar ɓal-ɓal, mpeeɗi puus ɗi Jesu Kristi wurin mbaaj`i ni wul kus.
59005009	Ɗyemnaa mo, taji wu katpo nɗagham-nɗagham nkaa shak kas, mpeku taji mo tokɗiyeel nwun kas. Wu naa, ngutokɗiyeel ni wurii ɗar kus.
59005010	Ɗyemnaa mo, wu pan nyemsatpo kì̵ Naan ɗi gyet yam si mo. Gyet mo satpo ndi̶ghi̶n sum kì̵ Naan, har mo shwaajeel, amma jir ki̶si, ɓe gyet mo gung ndi̶ghi̶n shwaajeel ni. Ni ret ku wun, wu gung ndi̶ghi̶n jeel ni kaaɗi gyet mo gung si.
59005011	Muu sat nee, mo a nyem ɗi mo kat retnyit, mpeeɗi gyet mo gung har peekyes ni. Wu man po nkaa gung kì̵ Joob, kaaɗi gyet kyam ni j`i taa nkaa wuri si. Wu man zak nee, gyet Naan le ku shwaajeel kì̵ Joob ni waa j`i ki̶ ɗiiret nwuri. Azeen-nzeen Naan wuri kì̵ putughup ɗiiret mpee mun jir, ki̶ wurii naajeel kì̵ nyem fi̶ri mo zak.
59005012	Amma mee mbii ɗi ni met kaghar ni mo jir, ɗyemnaa mo. Taji wu ɓi̶lemcuk shi ɗengnaan, koo shi yil ɗiisi kas. Taji wu c`in tuwoorpo, koo shi sum ki̶ mee mbii kas. Amma wu yit ku ii, fuu mo ɗee a ii, ki̶ waash, fuu mo ɗee a waash, ɓejee ɗak, mpeku taji mo tokɗiyeel ɗiibish nwun kas.
59005013	Katɗang memee ndi̶ghi̶n wun nkaa shwaajeel, ɓe ni ret ku wuri c`in aduwa nNaan. Katɗang memee ndi̶ghi̶n wun kat retnyit, ɓe wu yit ku wuri kwoop Naan.
59005014	Katɗang memee ndi̶ghi̶n wun, ɗi ba wurin nkagham kas, ɓe wu yit ku wuri pet nyemnan mu (Eki̶lisya) nyemso ndang Naan mo, mpeku mo c`in aduwa ɗin nNaan mpee wuri. Katɗang mo ɗoghom c`in aduwa ni, ɓe mo pwos mwoor nkaa wuri ndi̶ghi̶n sum kì̵ Daa.
59005015	Aduwa ɗi gurum moo c`in ni a shi zeen azeen-nzeen, ɓe nin nle ku ngugok ni wuri bar. Naan wurin nle ku ngugok ni kat kagham hakyeng; ki̶ katɗang ngugok ni wuri ki̶ c`in shikbish, ɓe Naan wurin nfwo shikbish ni mo nwuri zak.
59005016	Mpeemi̶ni, wan ki̶n sat nwun nee, wu woo shikbish fuu mo nshak, ki̶ wu c`in aduwa mpee shak zak. Mpeku wu kat kagham ɗi ndi̶ghi̶n shwal fuu mo.
59005017	Gyet, Ilaija wuri a gurum kaa mun si, ɓe wuri c`in aduwa azeen-nzeen, mpeku taji fwan j`i kas. Ɓe aduwa ɗi gyet wuri c`in ni, ɓe mpee ɓit kun ki̶ kaghar, ɓe ba fwan j`i kas.
59005018	Mɓwoon mi̶ni, ɓe wuri waa c`in aduwa zak, mpeku fwan j`i ɗi, ɓe Naan le ku fwan ni j`i, yil ni lok, har mbii mo yaa kàa.
59005019	Ɗyemnaa mo, katɗang memee ndi̶ghi̶n wun taa mer ndi̶ghi̶n ar ɗi ni a mu zeen ni, ɓe ni ret ku memee fuu mo fwang wuri baaj`i ki̶ wuri ɗi, ndi̶ghi̶n ar ɗi ni a mu zeen ni.
59005020	Ni ret ku wu man nee, koo a weye, ɗi wuri baaj`i ki̶ mee ngushikbish ndi̶ghi̶n ar ni, ɓe ngo mi̶ni ɓam seen kì̵ ngushikbish ni ndi̶ghi̶n muut, ki̶ zak, ɓe ngo mi̶ni le ku Naan wurin nfwo shikbish ɗi mo ɗes ngwar ni.
60001001	Wan Pita, laalop kì̵ Daa Jesu Kristi, ki̶n ran po ɗiisi ni, so pe wun nyem ɗi Naan wuri kì̵ ten bi̶lip wun, ɗi wun a mi̶zep ndi̶ghi̶n yil ɗiisi, ki̶ zak, wun a ti̶tiit ndi̶ghi̶n yil mPontus, ki̶ Galati ki̶ Kapadosiya, ki̶ Eshiya ki̶ Bifiniya.
60001002	Naan puun wuri kì̵ ten bi̶lip wun, mpeku wu ɗee a nyem fi̶ri mo ntiit-ntiit ki̶ pan fi̶ri. Riin fi̶ri Ɗiiɓang, ni le ku wu ɗee a nyem ɗiiɓang mo, ki̶ wu ki̶ling ɗoo kì̵ Daa Jesu Kristi, mpeku toghom fi̶ri vwang wun ɗee ɗi a ɗiiɓang. Yit naajeel kì̵ Naan ki̶ zughum fi̶ri mo wurang ndi̶ghi̶n wun.
60001003	Mu kwoop Naan puun kì̵ Daa funu Jesu Kristi, mpeeɗi a mpee yit naajeel fi̶ri, ɗangɓe wuri cín seen ɗiipoo mmun ndi̶ghi̶n Làa fi̶ri, kaaɗi wuri yaghal ki̶ Jesu a peemúut si. Mu leyit nkaa seen ɗiipoo ɗiisi ni.
60001004	Ki̶ zak, mu sekop ɗi ba nin nkyam wam, koo ɗee a ɗiibish kas. Naan wuri kì̵ tap ɗak mi̶ni le mpee mun ndi̶ghi̶n ɗengnaan.
60001005	Wun ɗi Naan wurii fwang wun shiɓal fi̶ri, mpeeɗi wu cínzeen, parkyes kì̵ yil ɗiisi, ɓe wun nkat seen ɗi Naan wurin nwoo ni agaak parpuus mi̶ni.
60001006	Mpeemi̶ni wu c`in retnyit ɗes, mpee mbii ɗi Naan wuri tap ɗak mo le mpee wun ndi̶ghi̶n ɗengnaan, koo ɗi yaksi ɓe wun ki̶ putughup ɗiiwuwat mpee jeel ɗi wuu shwaa mo. Wan man nee, jeel ɗi wuu shwaa mo yaksi, a mpee reppee lee ɓejee.
60001007	Mbii ɗi ni le ɗang wuu naajeel ɗiisi mo, a mpeku gurum mo naa ɗi ne cínzeen fuu ni azeen-nzeen. Koo a zinariya, mbii ɗi ni a mu yil ɗiisi, ɓe gurum moo kyam ret ki̶ ni a shi wus. Ni aasi ntiit-ntiit ki̶ cínzeen funu ɗi ni met nzinariya. Mo nkaa kyam cínzeen fuu yaksi, mpeku parpuus ɗi Daa Jesu Kristi wurin mbaaj`i, ɓe gurum mo kwoop Naan, ki̶ mo cín ɗiiɗes nwuri mpee wun.
60001008	Koo ɗi ba wu naa Jesu Kristi wuri ki̶ yit kas, amma wu wal nwuri, ki̶ wu cínzeen zak. Ni aasi, ɓe wun ki̶ retnyit hakyeng, ɗi ba mee gurum mak sat ni kas.
60001009	Katɗang wu sat a ncínzeen ndi̶ghi̶n Jesu Kristi ɗak, ɓe wun a nkaa kat seen ɗiiso ngaa-ngaa.
60001010	Gyet ɓe nyemsatpo kì̵ Naan mo satpo nkaa ɓam ɗiisi ɗi Naan wuri c`in mmun, ɗi wuri kì̵ ten ɗak ni mpee mun. Nyemsatpo kì̵ Naan ni mo tap bi̶lip shi ɗyen, mpeku mo man ar ɗi Naan wurin nyaghal ɓam gurum mo ɗi.
60001011	Gyet Riin kì̵ Daa Jesu Kristi ndi̶ghi̶n putughup furu mo, gyet ni sat mmo jir nkaa jeel ɗi Jesu wurin nyaghal shwaa, akuɗang wurii ɗel ndi̶ghi̶n ɗiiɗes fi̶ri. Gyet moo leyit mpee parpuus ɗi mbii ɗiisi mon ngam ɗi.
60001012	Naan wuri kám mmo nee, ba mon mmak naa gam kì̵ ni ndi̶ghi̶n teer furu mo kas, amma a wuwun naa gam ni. Yaksi nyem ɗi mo satpo ɗiiret ni nwun, mo kì̵ ten sat mbii mo nwun jir, kaaɗi Riin kì̵ Naan ɗi wuri tong aɗeng sham, wuri c`in ɓal mmo si. Nyemlop kì̵ Naan mo shikáa furu, mo riɓet naa mbii ɗiisi ni mo.
60001013	Mpeemi̶ni wu ɗak pan fuu mo, mpeku wu ɗar ɗi ɓal-ɓal mpee c`in ɗak kì̵ Naan. Wu tap ki̶ káa fuu mo riret, ki̶ wu leyit ɗi a nkaa ɗiiret ɗi Naan wurin ncín nwun parpuus ɗi Daa Jesu wurin mbaaj`i zak.
60001014	Wu sat a nki̶ling ɗoo kì̵ Naan, ki̶ wu c`in mbii ɗi wuri sat mo. Taji wu waa wu baa shiɓwoon mpee c`in mbii ɗiibish, ɗi gyet moo shwat nwun akuɗang wuu man po kì̵ Naan kas.
60001015	Ni ret ku wu man nee, Naan ɗi wuri pi̶rep wun ku wu ɗee a nyem fi̶ri mo, wuri a Naan ɗiiɓang. Ni a ting, ɓe wu yit ku mwaan fuu mo ɗee a ɗiiɓang ndi̶ghi̶n mbii mo jir.
60001016	Ni a ntiit-ntiit ki̶ mbii ɗi mo kì̵ ran ndi̶ghi̶n takarda kì̵ Naan si nee, "Wu yit ku mwaan fuu mo ɗee a ɗiiɓang kaaɗi wan a ɗiiɓang si."
60001017	Wuu pet Naan a puun fuu, mpeemi̶ni ɓe ni ret ku wu ki̶ling wuri, ki̶ wu cín ɗiiɗes nwuri, ki̶ wu mwaan ndi̶ghi̶n ɗyen ɗiiret ndi̶ghi̶n mbii ɗi wuu c`in mo jir. Kaaɗi wuu tong ɗi ndi̶ghi̶n yil ɗiisi, mpeeɗi Naan wurin ntokɗiyeel nkoo weye a ntiit-ntiit ki̶ mbii ɗi gurum c`in.
60001018	Wu man nee, Daa Jesu wuri seet wun, a mpeku wuri put ɗi ki̶ wun ndi̶ghi̶n waar ɗiibuu mu gurum ɗi gyet puun fuu moo c`in. Ba Daa Jesu wuri seet wun a shi zinariya, koo azurfa ɗi moo wat si kas,
60001019	amma wuri ang wun a shi toghom fi̶ri ɗi nii ki̶rim zam. Jesu wuri ɗee a kaa tum ɗi mo bi̶lip ni, mpeku mo can ni kaa mbiizughum si, wuri ɗi ba wuri ki̶ mee shikbish, koo mee rap kas koo diɓen.
60001020	Naan wuri kì̵ ten sat mbii ɗiisi aasi, akuɗang wurii leyil ɗiisi, nee, Jesu wurin mɓam gurum mo a ndi̶ghi̶n ar ɗiisi. Yaksi, kaaɗi yil ni kus ki̶ kyes, ɓe Naan kám Jesu mmun agaak mpee wun.
60001021	Ndi̶ghi̶n Jesu, ɓe wu cínzeen nNaan ɗi wuri yaghal ki̶ wuri a peemúut, ki̶ wuri cín ɗiiɗes nwuri zak. A mpeemi̶ni, ɓe wu cínzeen nNaan, ki̶ wu leyit fuu mo a nkaa wuri.
60001022	Wuu ten wu le putughup fuu mo ɗee a ɗiiɓang, mpeeɗi wuu c`in mbii ɗi azeen, ɗi po Naan ni sat ne wu c`in mo, ki̶ azeen-nzeen, wuu wal nyemso ndang Kristi mo. Mpeemi̶ni wan nkaa sat nwun nee, wu walnshak shi putughup fuu mo, ki̶ ɓal fuu mo jir.
60001023	Taji wu mander nee, moo baa làa wun ɗi mpoo a buu kas, amma mpee ɓal ɗi ni ndi̶ghi̶n po fi̶ri ɗi ni j`i ki̶ seen. Ba mee mbii mak wat po fi̶ri ni kas, nii tong ɗi har ngaa-ngaa. Ba a nyem ɗiimumurap mo làa wun yaksi kas, amma a Naan ɗi ba wurii muut kas, a wuri cín seen ɗiisi ni nwun.
60001024	Gyet yam ɓe mo ran ndi̶ghi̶n takarda kì̵ Naan nee: "Gurum mo jir mo a kaa shit ɗi nii fii si, men furu ni a kaa pel ɗi nii cighi̶r fii ki̶lak-ki̶lak si, mpee reppee lee, ɓe shit ki̶ pel moo fii."
60001025	Amma po kì̵ Naan ni ɗi har ngaa-ngaa. Po ɗiisi ni a po ɗiiret ɗi muu sat ni nwun.
60002001	Kaaɗi Naan wuri kì̵ ten cín seen ɗiipoo ɗiisi nwun, ɓe ni ret ku wu pwat ki̶ mbii ɗiibish mo ndi̶ghi̶n seen fuu mo jir. Taji wu baa wu c`in ɗung ɗi kas. Taji wu ɗee a nyem ɗi moo satpo, ɗangɓe mo waa cighi̶r c`in mee mbii ɗiiɗik kas. Taji wu leyit nkaa mbii kì̵ mee gurum kas. Taji wu katpo ɗiibuu nkaa gurum mo kas.
60002002	Amma ni ret ku mwaan fuu ni ɗee a kaa mu jep ɗi mo làa mo mpoo, ɗi moo tang a wur pe ni̶ghi̶n furu mo shidaar-shidaar si. Ni ret ku neen am tu wun mpee wur ɗi ni azeen-nzeen. (Shii kì̵ mi̶ni, a po kì̵ Naan ɗi nin ncín ɓál nwun shidaar-shidaar, har parpuus ɗi Naan wurin mɓam wun.)
60002003	Ni ret ku wu sat a tang po kì̵ Naan shidaar-shidaar, mpeeɗi wuwun shikáa fuu wu man nee, Daa funu Jesu Kristi wuri wal mmun zam.
60002004	Mpeemi̶ni, wu j`i kus kì̵ Daa Jesu Kristi, ɗi wurii cín seen ngurum mo. A wuri a jwak ɗi nii seen ɗiiso ngaa-ngaa, ɗi gurum mo kwar ni kaa mbii ɗi ba nii koghop ni kas si. Amma Naan bi̶lip wuri, mpeeɗi pu Naan ɗi, ɓe wuri ki̶ koghop ni hakyeng.
60002005	Wun shikáa fuu wun ki̶ seen, mpeemi̶ni ni ret ku wu ɗee a kaa jwak ɗi Naan wuri ɗiklu ɗishik si, mpeeɗi Riin fi̶ri ɗiiɓang wuri ndi̶ghi̶n wun. Wun a nyem ɗi Naan wuri kì̵ ten bi̶lip wun, mpeku wu ɗee ɗi a pris fi̶ri mo, mpeku wu c`in ɗak fi̶ri ɗi shi putughup mi̶ndong ndi̶ghi̶n ar ɗi ni shang nwuri, mpee sum kì̵ Jesu Kristi.
60002006	Gyet mo kì̵ ten ran ndi̶ghi̶n takarda kì̵ Naan, ɗi Naan sat nee: "Wu naa wan nkaa le mee nhì̵ k ndi̶ghi̶n Zayon, mpeku lu fi̶na ɗar ɗi hakyeng. Koo a weye ɗi cínzeen nwuri, ɓe ba ngo mi̶ni nki̶ling yitluwaan kas."
60002007	Wun nyem ɗi wuu cínzeen ndi̶ghi̶n wuri, ɓe wuri ki̶ koghop ni pe wun ɗi hakyeng. Amma nyem ɗi ba mo cínzeen nwuri kas ɓe nee: "Nhi̶k ɗi gyet nyem ɗiklu mu kwar, a ni yaghal ɗee a nhi̶k ɗi lu nii ɗar nkaa ni."
60002008	Mo waa baa ran ndi̶ghi̶n takarda kì̵ Naan ni nee, "Ɗiisi ni a nhi̶k ɗi ni le gurum mo canshii har mo pal." Mbii ɗi ni le ɗang gurum mo canshii har mo pal, ni a mpeeɗi mo kwar c`in mbii ɗi po kì̵ Naan sat ne mo c`in. Naan wuri kì̵ ten sat yam-yam ne nin nɗen aasi.
60002009	Amma pe wuwun, ɓe wun a dang ɗi Naan wuri kì̵ ten bi̶lip. Ki̶ wu ɗee a pris ɗi moo c`in ɗak mishkagham ɗiiɗes. Wun a dang ɗi Naan wuri tap bi̶lip wun le nshin. Wun a nyem ɗi Naan wuri kì̵ ten kyak wun mpee sum fi̶ri. Naan wuri bi̶lip wun, a mpeku wu sat ɗi agaak mbii ɗiiɗes ɗiiret, ɗi wuri kì̵ ten c`in mo nwun, kaaɗi wuri put ki̶ wun ndi̶ghi̶n peenkoo, ki̶ wuri j`i ki̶ wun mpeku wu mwaan ɗi ndi̶ghi̶n peeɓang fi̶ri, ɗiisi ni aapo ngurum mo zam.
60002010	Gyet yam ɓe ba wun a nyem kì̵ Naan mo kas, amma yaksi, wun a nyem fi̶ri mo. Gyet yam ɓe ba wu man yit naajeel kì̵ Naan kas, amma yaksi wu man yit naajeel fi̶ri. Ni ret ku nyem kì̵ Naan mo cín ɗiiɗes mmishkagham mo, ki̶ nyem ɗi moo c`in mulki nkaa mo jir.
60002011	Wun ɗi wan wal nwun mo, taji wu mander nee wun a mi̶zep mo, ɗi ba wuu tong a vit ndi̶ghi̶n yil ɗiisi kas, mpeemi̶ni ɓe wan ki̶n ɗang pu wun, taji wu lesuk fuu mo ndi̶ghi̶n shikbish, ɗi putughup fuu moo riɓet c`in ni kas. Mpeeɗi kyeet kì̵ mbii mi̶ni moo riɓet wat seen fuu mo.
60002012	Wu sat a mwaan-mwaan ɗi ni ret nyit kì̵ nyem ɗi ba mo a nyem kì̵ Naan mo kas, mpeku koo ɗi gurum moo satpo ɗiibuu nkaa wun, ɓe mo naa mbii ɗiiret ɗi wuu c`in mo, mpeku mo cighi̶r, ku mo kwoop Naan ɗi parpuus ɗi wurin nj`i naa mun.
60002013	Mpee sum kì̵ Daa funu Jesu Kristi, ɓe wu sham ki̶ káa fuu mo nder kì̵ nyem ɗi Naan cín iiko mmo ndi̶ghi̶n yil ɗiisi. Wu cín ɗiiɗes mmishkagham ɗi wurii naa gurum mo jir.
60002014	Ki̶ wu ki̶ling gofna mo, ɗi mo kì̵ ten bi̶lip mo, mpeku mo kar nyem ɗi moo c`in mbii ɗiibish mo ɗi.
60002015	Nin nret nNaan nyit, kat mwaan funu mon ndi̶re, mpeeɗi katɗang mwaan fuu mo a ndi̶re, ɓe wun nle ku nyemɗiimwen ɗi ba mo man mee mbii kas, nyem ɗi moo satpo ɗiibuu nkaa wun, mon nɗok ti̶tik.
60002016	Wun a nyem ɗi ba wun a shishaghat kas, amma koo ɗi ba wun a shishaghat kas, ɓe taji wu sat nee, katpee fuu ni cínpee nwun mpee c`in shikbish kas. Amma ni ret ku wu mwaan-mwaan ɗiiret mu ki̶rom kì̵ Naan mo.
60002017	Wu cín ɗiiɗes ngurum mo jir. Wu wal nɗyemni̶ghi̶n fuu ɗi mo a nyemso ndang Kristi mo jir, ki̶ wu sat a nki̶i̶r Naan. Wu cín ɗiiɗes mmishkagham ɗi wurin mpee fuu.
60002018	Wun ɗi wun a ki̶rom mo, wu sham ki̶ káa fuu mo nder kì̵ nyemlu fuu mo, ki̶ zak, wu cín ɗiiɗes mmo ndi̶ghi̶n mbii mo jir. Ni a ting ku wu cín ɗiiɗes mmo, koo ɗi moo ɓiyaal, koo ɗi ba moo naa wun nyit kas, ɓe ni ret ku wu ki̶ling mo.
60002019	Ngo ɗi wuri gung ndi̶ghi̶n shwaajeel, ɓe ngo mi̶ni man nee, gung ndi̶ghi̶n jeel nii ret nNaan nyit. Koo ɗi gwar nii shwaa jeel ni, katɗang ba a mpee mee mbii ɗiibish ɗi wuri c`in kas. Ni ret ku a ngo mi̶ni kat pi̶lang pe gurum mo ɗi.
60002020	Amma gwar ɗi wuri gung ndi̶ghi̶n shwaajeel a mpee mbii ɗiibish ɗi wuri c`in, ɓe cirang ɗang wu naa mi̶ni a kaa mee mbii ɗiiret pi̶lang wuri si ye? Gwar mi̶ni lap a kwat kì̵ mbii ɗi wuri kì̵ ten c`in. Amma gwar ɗi mo cín jeel nwuri a mpee mbii ɗiiret ɗi wuri c`in, ɗangɓe wuri gung ndi̶ghi̶n jeel si, ni ret ku a gwar mi̶ni kat pi̶lang pe Naan ɗi.
60002021	Naan ɗi wuri pi̶rep wun, ku wu ɗee a nyem fi̶ri mo, a wuri le, mpeku wu shwaajeel ɗiisi mo, koo ɗi wuu c`in mbii mo ndi̶re-ndi̶re, mpeeɗi Daa Jesu Kristi shikáa fi̶ri wuri shwaajeel mpee wun. Ni ret ku wu mwaan a ndi̶ghi̶n shiimwaan fi̶ri.
60002022	Ba gyet Jesu wuri c`in mee shikbish kas koo diɓen. Ba wuri num mee gurum kas.
60002023	Koo ɗi gyet gurum mo fulup wuri, ɓe ba wuri lap mmo shi fulup zak kas. Koo ɗi gyet wuri shwaajeel nsar kì̵ gurum mo, ɓe ba wuri sat ne wuɗin nkwat mo shi jeel zak kas. Amma gyet wuri lekáa fi̶ri a ndi̶ghi̶n sar kì̵ Naan ɗi wurin ntokɗiyeel ngurum mo ndi̶re-ndi̶re.
60002024	Jesu shikáa fi̶ri, wuri mang shikbish funu mo le nkaa shin, kaaɗi gyet mo pwas wuri nkaa shiyeepyoghom, mpeku mu ɗee ɗi a nyem ɗi ba mu kuɗi muu mwaan ndi̶ghi̶n shikbish kas, amma muu mwaan a ndi̶ghi̶n ar seen, mpeku mu c`in mbii ɗiiret ɗi. Mpee láa ɗi Jesu wuri kat, ɓe mu ɗee a ɗiibi̶bar.
60002025	Gyet yam ɓe wuu ɗee a ɗiili̶lagham kaa tum ɗi mo so lagham si, amma yaksi wuu baa wu j`i. Wu mwaan a ndang ngukiyeer fuu, wuri ɗi wurii tap ki̶ wun zak.
60003001	Wuwun mat mo, ni ret ku wu sham ki̶ káa fuu mo nder kì̵ mish fuu mo, mpeku katɗang mee mish ɗi ba wuri cínzeen po kì̵ Naan kas, meeɓe wurin ntuwap, ku wuri cínzeen ɗi po kì̵ Naan, mpeeɗi mwaan kì̵ mat ni a ɗiiret, koo ɗi ba mat ni wuraa satpo Naan mmish ni shi po kas.
60003002	Mpeeɗi mish fuu moo leyit, ku mo naa mwaan fuu mo ɗi, kyet mwaan fuu ni mo a ɗiiret aa, koo a ɗiibish ye. Ki̶ zak, moo naa kyet wuu c`in mbii ɗi Naan wuri sat ne wu c`in aa, koo wuu c`in kas ye?
60003003	Taji wu ɗee wu pan a nkaa ar ɗi wun nlop lée mo nkaa suk fuu mo shidaar-shidaar kas, shii kì̵ mi̶ni, wu ɗee mpan jwat, kaa tepkáa, ki̶ lop mbiikom, ki̶ lop mbiitook mu zinariya mo si. Ki̶ zak, lop lée ɗiiki̶rim mo nkaa suk fuu mo.
60003004	Amma wu yit ku ret fuu, ni put a ndi̶ghi̶n putughup fuu mo shidaar-shidaar. Wu gung mbii mo, ki̶ wu sham ki̶ káa fuu mo zak. Mpeeɗi kiyeet kì̵ ret mi̶ni, nii koghop ni zam pu Naan ɗi, kaa mbii ɗiiret si.
60003005	Wu c`in pan nkaa mat ɗiiyam-yam mo, ɗi gyet moo leyit furu a nkaa Naan. Gyet shiimwaan furu mo, ni le ku mo ɗee a mat ɗi ret mo, mpeeɗi mo sham ki̶ káa furu mo nder kì̵ mish furu mo.
60003006	Seera, wura ɗee a mee mbiikám. Gyet wuraa mwaan ndi̶ghi̶n ar mwaan ɗiiret, har wuraa pet Abraham a Daa fi̶ɗa. Katɗang wun wu mwaan ndi̶ghi̶n shiimwaan fi̶ra, ɓe wun a jep fi̶ra mo azeen. Wu gung. Taji wu riɓet ku mee mbii le ki̶i̶rmuut nwun kas.
60003007	Wuwun mish mo, ni ret ku wu tong ki̶ mat fuu mo ndi̶ghi̶n ar ɗi ni ret, mpeeɗi wu man nee, ba mat mo ki̶ ɓal a kaa mish mo si kas. Mpeemi̶ni wu cín ɗiiɗes mmo, mpeeɗi wun ki̶ mo, wun ashak. Wun nkaa tap ki̶ seen ɗi Naan wuri cín nwun nzughum. Katɗang wu c`in mbii mo a ndi̶ghi̶n ar ɗiiret ɗiisi, ɓe ba mee mbii mmak le ku aduwa fuu mo ɗee a buu kas.
60003008	Po fi̶na ɗii mu kyes nin nɗiisi, ni ret ku po fuu mo ɗee a ɗiimi̶ndong, ki̶ zak, wu naajeel ki̶ shak, wu walnshak, nyemso ndang Jesu mo, mpeeɗi wun a ɗyemni̶ghi̶nshak mo ndi̶ghi̶n Kristi. Wu fwangshak, ki̶ wu sham ki̶ káa fuu mo.
60003009	Katɗang mee gurum c`in mbii ɗiibish nwun, ɓe taji wu kwat mi̶ni shi mbii ɗiibish zak kas. Katɗang mee ngo satpo ɗiibish nkaa wun, ɓe taji wu fulup gwar mi̶ni kas, amma ni ret ku wu le ɗiiret nkaa nyem mi̶ni mo, mpeeɗi mbii ɗi ni le ɗangɓe Naan wuri pi̶rep wun, ku wu ɗee a nyem fi̶ri mo, a mpeku wuri le ɗiiret ɗi nkaa wun.
60003010	Mo kì̵ ran ndi̶ghi̶n takarda kì̵ Naan nee: "Katɗang mee ngo ki̶ riɓet tong shang-shang ndi̶ghi̶n seen ɗiiret, ɓe taji gwar mi̶ni kuɗi kì̵ katpo ɗiibish kas. Taji gwar mi̶ni c`in ɗung kas.
60003011	Ni a ting, ɓe gwar mi̶ni yit c`in mbii ɗiibish mo jir. Amma ni ret ku gwar mi̶ni c`in a mbii ɗiiret mo ɓejee ɗak. Ni ret ku wuri sat a ntang tongriyang har wuri kat ni zak, mpeku wuri kat tongriyang ɗi pu Naan.
60003012	Naan wurii tap ki̶ nyem ɗi moo c`in mbii ɗiiret mo, shidaar-shidaar, ki̶ Naan wurii ki̶ling aduwa furu mo. Amma nyem ɗi moo c`in mbii ɗiibish mo, ɓe Naan wurii kwar mo."
60003013	Katɗang wun nkaa gung, mpee c`in mbii ɗiiret mo, ɓe a we mmak tuwaas wun ki̶ mbii ɗiibish ye?
60003014	Amma katɗang wuu shwaajeel a mpeeɗi wuu c`in mbii ɗiiret, ɓe Naan wurin nle ɗiiret nkaa wun, mpeemi̶ni ɓe, taji wu ki̶i̶r nyem ɗi moo riɓet c`in mbii ɗiibish nwun kas. Taji wu an suk kas.
60003015	Amma ni ret ku wu leyit a nkaa Kristi ɓejee. Wu yit ku wuri ɗee a mishkagham ndi̶ghi̶n putughup fuu mo, ki̶ ndi̶ghi̶n mbii ɗi wuu c`in mo jir. Wu tong shi ɗak suk, koo a pi̶rang ye, mpeku wu man mbii ɗi wun nsat ɗi.
60003016	Wu sham ki̶ káa fuu mo nder kì̵ nyem ɗi moo c`in tal ɗiisi mo pe wun ɗi, ki̶ zak, wu c`in mbii ɗi wu naa ni ret ndi̶ghi̶n putughup fuu mo shidaar-shidaar. Mpeku katɗang gurum mo katpo ɗiibish nkaa mi̶se fuu ɗiiret mu nyemso ndang Jesu Kristi, ɓe yitluwaan yaa mo ɗi.
60003017	Ni ret met mpeku gurum shwaajeel mpee c`in mbii ɗiiret, katɗang ni a shi riɓet kì̵ Naan, ni ret met nɗi gurum nshwaajeel a mpee ɗiibish ɗi wuri kì̵ c`in.
60003018	Daa Jesu Kristi wuri shwaajeel a mpee shikbish funu mo yit mi̶ndong, ɓe wuri kyes ɗak mu vwang shikbish funu mo. Yit mi̶ndong ɓe ngo ɗin ndi̶re wuri muut mpee mun nyemshikbish mo, mpeku wuri j`i ki̶ mun ɗi kus ki̶ Naan. Gyet gurum mo tu wuri ndi̶ghi̶n nan, amma Naan le ku wuri yaghal a peemúut ki̶ seen.
60003019	Kaaɗi Jesu wuri kuɗi ndi̶ghi̶n iiko mu riin fi̶ri, ɓe wuri so satpo Naan nriin ɗi mo a shishaghat, ɗi mo a peemúut mo.
60003020	Riin ɗiisi mo a riin ɗi gyet mo kwar ki̶lingpo kì̵ Naan, kaaɗi gyet Nowa nkaa ɗak jirgi am ɗiiɗes. Jir ki̶si ɓe gyet Naan wurii sat a ngung ki̶ mo ɗak. Gyet mmi̶ni, ɓe gurum mo a kong ɓejee ɗak, ɗi mo ndi̶ghi̶n jirgi ni, har ba am tu mo kas. Gyet gurum ni mo a pokun ɓejee.
60003021	Am ɗi gyet mo ɗel ndi̶ghi̶n ni, ni ɗee a koppee kì̵ baptisma. Mo ɓam wun mɓut shikbish fuu mo, a mpee baptisma, mpeeɗi gyet Daa Jesu Kristi wuri yaghal a peemúut. Sughup ɗi gyet mo sughup wun, kaaɗi gyet mo c`in baptisma nwun si, ba ni a mpeku wuri vwang putughup fuu mo ɗee ɗi a ɗiiɓang ɓejee kas. A mpee yaghal kì̵ Daa Jesu Kristi a peemúut, ɗang wu kat ɓam ndi̶ghi̶n shikbish fuu mo.
60003022	Daa Jesu wuri kì̵ ten kàa ndi̶ghi̶n ɗengnaan. Yaksi ɓe wurii tong a nsarse kì̵ Naan. Wuri a mishkagham nkaa nyemlop kì̵ Naan mo, ki̶ mbii mo jir ɗi moo iiko.
60004001	Kaaɗi gyet Jesu wuri shwaajeel ndi̶ghi̶n nan, ni aasi ɓe ni ret ku wun wu ɗak suk fuu mo, mpeku wu shwaajeel ɗi ndi̶ghi̶n nan kaaɗi gyet wuri shwaa si zak. Mpeeɗi koo ngo ɗiiɗang ye, ɗi wuri shwaajeel ndi̶ghi̶n nan ɗiisi, ɓe wuri yit shikbish.
60004002	Yaghal nyaksi, taji wu yit ku kyaghar mu putughup fuu mo se koghorong nkaa wun kas, amma ni ret ku wu c`in a mbii ɗi Naan ki̶ riɓet ku wu c`in shidaar-shidaar.
60004003	Wuu ten wu watpee ɗes nkaa c`in mbii ɗiibish, kaa nyem ɗi ba mo man Naan kas, moo c`in si. Taji wu c`in mbii mi̶ni mo kas. Gyet yam ɓe wuu mwaan a ndi̶ghi̶n kyaghar mu nan fuu mo, ba gyet tong fuu ni mo ret kas. Gyet kyaghar mu nan ni mo se koghorong nkaa wun. Gyet wuu sat a nshwaamwos, ku ni yughur wun ɗi ɗak, shidaar-shidaar ɓe wuu kuur ashak mpee shwaayughur, ɗi har gyet wuu seyil nk`um mo, jir mbii ɗiisi mo, ɓe Naan wuri kwar mo hakyeng.
60004004	Amma yaksi, ba wu kuɗi wuu c`in mbii ɗiibish si mo ashak ki̶ mo kas. Ni aapo ngurum mo, mpeeɗi ba wu kuɗi wuu c`in mbii ɗiisi mo ashak ki̶ mo kas, mpeemi̶ni ɓe moo kàss wun.
60004005	Amma parmeeci, ɓe nyem ɗiisi mon nɗar ntoghom kì̵ Naan, ku wuri tokɗiyeel ɗi mmo, mpee mbii ɗi mo c`in mo ndi̶ghi̶n yil ɗiisi. Ba pee ni kuɗi jong-jong kas, aku Naan tokɗiyeel ɗi mmo, nyem ɗi mo kuɗi ki̶ seen ndi̶ghi̶n yil ɗiisi, ki̶ nyem ɗi mo kì̵ ten murap mo.
60004006	A ni le ɗang mo satpo Naan ni nyem ɗiimumurap mo, a mpee ku riin furu mo kat seen ɗi, kaaɗi Daa Naan wuri ki̶ seen si.
60004007	Parɗi yil ɗiisi nin nkyes, ba ni kì̵ j`i wul kas, mpeemi̶ni wu tap ki̶ káa fuu mo, ki̶ wu ɗar ɗi ɓal-ɓal, mpeku wu mak c`in aduwa ɗi.
60004008	Mbii ɗi nii koghop ni met jir ni a nee, wu sat a walnshak shi putughup mi̶ndong shidaar-shidaar. Mpeeɗi katɗang wuu wal ngurum mo, ɓe ba wun nsat a pan shikbish ɗi mo c`in mo nkaa wun kas.
60004009	Wu wang polu fuu mo nshak. Wu cín mbii ngurum a shi putughup mi̶ndong.
60004010	Naan wuri le ɗiiret nkaa wun ndi̶ghi̶n ar mo shini-shini. Wuri cínɓal ngurum mo mpee c`in ɗak mo shini-shini. Mpeemi̶ni, ɓe ni ret ku koo weye, ɓe wuri c`in ɗak ni ndi̶ghi̶n ar ɗiiret. Ni ret ku wuri c`in ɗak ki̶ ɓal ɗi Naan kì̵ le ni nsar fuu, mpeku wu ɓam gurum mo ɗi.
60004011	Katɗang Naan wuri cín a iiko mee gurum ɗii mu katpo ngurum, ɓe wu yit ku gwar mi̶ni sat a po ɗi ni put pe Naan ɗi. Katɗang Naan wuri cín mmee gurum, a iiko ɗii mu c`in ɗak mpee niyee mo, ɓe wu yit ku wuri cín ɗiiɗes nNaan mpee mbii mo jir, ndi̶ghi̶n Jesu Kristi. A wuri a ngo ɗi wuri ki̶ ɗiiɗes ki̶ iiko har ngaa-ngaa. Amin.
60004012	Wun ɗi wan wal nwun, taji ni ɗee nwun a mbii aapo kas, mpeeɗi wu ɗel ndi̶ghi̶n jeel ɗiinaat mo ɗes. Mbii ɗiisi mo kat wun, a mpeku mo kyam cínzeen fuu ɗi ndi̶ghi̶n Naan. Mpeemi̶ni taji wu pan ne jeel ɗi mo j`i nkaa wun ni, mo a mee mbii ɗiiɗik kas.
60004013	Wun a nkaa ɓàlkáa ndi̶ghi̶n jeel ɗi gyet Daa Jesu Kristi wuri ki̶ shwaa, mpeku parpuus ɗi gurum mon nnaa ɗiiɗes fi̶ri agaak, ɓe wun ngam ki̶ retnyit.
60004014	Katɗang gurum mo katpo ɗiibuu nkaa wun, mpeeɗi wun a nyem mu Kristi mo, ɓe wu c`in retnyit, mpeeɗi Riin kì̵ Naan ɗi wuri a ɗiiɗes hakyeng wuri ashak ki̶ wun.
60004015	Amma katɗang mee gurum shwaajeel a mpeeɗi wuri c`in mbii ɗiibish, kaa tukáa si, koo c`in wat, koo ngule po ndi̶ghi̶n mbii ɗi ba mi̶ri ɗiɓut kas, ba kiyeet kì̵ shwaajeel mi̶ni ki̶ mee mbii ɗiiret ɗiɓut, ɗi gurum mon nkwoop ni kas. Wu tap ki̶ káa fuu mo. Taji mee ngo c`in mbii ɗiibish, ɗi nin nle ku wuri lap kiyeet kì̵ kwat mi̶ni kas.
60004016	Amma kat mee ngo shwaajeel, a mpeeɗi wuri a nguso ndang Kristi, ɓe taji wuri kat yitluwaan kas, amma ni ret ku wuri kwoop Naan, mpeeɗi gurum moo naa wuri a ngo mu Kristi.
60004017	Katɗang pee ni wul ɗi Naan wurin ntokɗiyeel ngurum mo, ɓe wuri nshee a nkaa nyem fi̶ri mo. Katɗang Naan wuri nshee tokɗiyeel ni a nkaa nyem fi̶ri mo, ɓe a me nc`in ki̶ nyem ɗi mo kwarpo kì̵ Naan ye?
60004018	Ni a riran ndi̶ghi̶n takarda kì̵ Naan nee: "Katɗang nin nluk, mpeku nyem ɗiiret mo kat ɓam, ɓe a me nkat nyem shikbish ɗi ba mo man Naan kas ye?"
60004019	Mpeemi̶ni nyem ɗi mo shwaajeel, ɗi ni a shi riɓet kì̵ Naan, ɓe ni ret ku mo sat a nc`in mbii ɗiiret mo. Ki̶ zak, ni ret ku mo lekáa furu ndi̶ghi̶n sar kì̵ Naan ɗi wuri le mo, ki̶ ɗi wurii gam mbii mo jir. Mbii ɗi wuri sat ne, wuɗin ncín mmo.
60005001	Wan ki̶ mee mbii mpee sat nwun, wun ɗi wun a nyemnan mo ndi̶ghi̶n Eki̶lisya. Wan shikáa fi̶na, wan a ngunan kaa wun si. Gyet yam, ɓe wan ki̶n naa shi yit fi̶na kiyeet kì̵ shwaajeel ɗi gyet Daa Jesu wuri shwaa, amma yaksi, wan ki̶n ɓàlkáa ki̶ wun, mpeku mo naa ɗiiɗes kì̵ Jesu ɗi ni ndi̶ghi̶n mun, ɗi Naan wuri woo ni mmun agaak. A mpeemi̶ni, ɓe wan ki̶n ɗang pu wun nee,
60005002	wu naa nyem kì̵ Naan mo. Nyem ɗi wuri le mo nsar fuu, mpeku wu tap ɗi ki̶ mo. Wu tap ki̶ mo kaaɗi ngukiyeer tum wurii tap ki̶ tum fi̶ri mo si, mpeku taji mee mbii tung mo kas. Taji wu c`in ɗak ni a kaaɗi mee gurum sat ne, ting wu c`in si kas. Amma wu c`in ɗak shi putughup mi̶ndong, kaaɗi gurum ki̶ fes cín káa fi̶ri mpee c`in ɗak si. Wu lekáa fuu mo nkaa c`in ɗak ɗiisi ni. Taji wu ɗee nleyit a nkaa shaghal ɗi gurum mon nkwat wun kas, mpeeɗi ni a mbii naashoop ku gurum ɗee, ntang shaghal ndi̶ghi̶n ɗak kaa ɗiisi si.
60005003	Taji wu ɗee nkám ɓàl fuu nkaa nyem ɗi Naan wuri le mo nsar fuu kas, mpeku wu tap ɗi ki̶ mo. Amma ni ret ku shiimwaan fuu mo ɗee a mbii ɗi ni ret kám ngurum mo.
60005004	Katɗang mwaan fuu ni mo a ɗiiret, ɓe parpuus ɗi Daa Jesu Kristi, ɗi wuri a káa kì̵ nyemkiyeer tum ni mo, wuri j`i put agaak, mpeku gurum mo naa wuri ɗi jir, ɓe wurin ncín mee mbiizughum ɗi nii koghop ni hakyeng nwun nyem ɗi wu ɗar ɓal-ɓal. Mbiizughum ɗiisi ni a ɗiiso ngaa-ngaa ɗi ba nin nkyam wat kas.
60005005	Wun jepzi̶lang mo, wu sham ki̶ káa fuu mo nder ki̶ nyemnan mo. Wun jir, wu cín ɗiiɗes nshak, ki̶ wu tong shi ɗak suk mpee c`in ɗak nshak. Mpeeɗi ni a riran ndi̶ghi̶n takarda kì̵ Naan nee: "Naan wuri kwar nyemroghop mo, amma wurii le ɗiiret nkaa nyem ɗi mo sham ki̶ káa furu mo."
60005006	Ni aasi ɓe wan ki̶n sat nwun nee, wu sham ki̶ káa fuu mo ntoghom kì̵ Naan ɗi wuri ki̶ ɓal, mpeku wuri ɗiyeep wun ɗi, katɗang wuri naapee ni wul wurin nyit.
60005007	Mbii ɗi moo daampee nwun jir, ɓe wu le mo ndi̶ghi̶n sar kì̵ Naan, mpeeɗi a wurii tap ki̶ wun jir.
60005008	Taji wu ɗee ntan kas, amma wu tong shi gongpee, mpeeɗi shaarlek fuu Shetan wurii mwaan mass-mass kaa mbwoor ɗi nii wal kaaɗi ni nkaa tang ngo ɗi nin nse.
60005009	Wu ɗar ɓal-ɓal. Taji wu cín pee nwuri kas. Wu sekiyeen ki̶ c`in ɗak mu Naan ɓejee ɗak. Taji ki̶i̶rmuut yaa wun kas. Wu man nee, ɗyemni̶ghi̶n fuu nyem kì̵ Jesu mo koo a neye ndi̶ghi̶n yil ɗiisi, ɓe mon nkaa shwaajeel kaaɗi wuu shwaajeel yaksi si.
60005010	Katɗang wu shwaajeel ni mpee reppee lee, ɓe Naan ɗi mbii ɗiiret mo jir, moo put a pe wuri ɗi, wuri ɗi gyet wuri pet wun, mpeku wu tong ɗi ashak ki̶ Kristi ndi̶ghi̶n ɗiiɗes fi̶ri, ɗi ni so ngaa-ngaa. A Naan shikáa fi̶ri, wurin nj`i ɗak wun. Wurin ncín ɓal nwun, mpeku wu ɗar ɗi ɓal-ɓal ndi̶ghi̶n mbii mo jir.
60005011	Naan wuri le ku ɓal fi̶ri ni ɗee ashak ki̶ wun jir. Amin.
60005012	A Silas ɓam wan mpee ran rep wasika ɗiisi ni, nwun. Wan ki̶n naa wuri a kaa ɗyemni̶ghi̶n ndi̶ghi̶n Kristi si, ɗi wurii koghop ni hakyeng, ɗi gurum mak gangkáa nkaa wuri. Wan ki̶n ran po ɗiisi mo nwun, a mpeku wan caa putughup fuu mo ɗi. Wan a nkaa sat zeen ni nwun agaak nee, Naan wuri le ɗiiret nkaa wun.
60005013	Eki̶lisya ɗi ni ndi̶ghi̶n pee ɗiisi nyil mBabilon, ɗi Naan wuri kì̵ ten bi̶lip ni, kaaɗi wuri bi̶lip wun si, moo tok ki̶ wun jir. Làa fi̶na Maak wuri tok ki̶ wun zak.
60005014	Wun zak, wu tok ki̶ shak ndi̶ghi̶n wal, ku ni kám ɗi nee, wuu wal nshak kaa ɗyemni̶ghi̶n ɗi moo so ndang Jesu ashak si. Wu yit ku riyang kì̵ Daa Jesu Kristi ni tong ashak ki̶ wun jir, wun ɗi wun a mu Jesu Kristi mo. Amin.
61001001	A wan Simon Pita, ki̶rom ki̶ laalop kì̵ Daa Jesu Kristi, wan ran wasika ɗiisi so pe wun ɗi jir, wun nyem ɗi wun kì̵ lap cínzeen ɗi nin ntiit ki̶ munu, ndi̶ghi̶n ɗiiret kì̵ Naan funu, ki̶ Nguɓam funu Daa Jesu Kristi.
61001002	Ɗiiret ki̶ riyang mo ɗee a muu ɗes hakyeng, ndi̶ghi̶n man Naan ki̶ Jesu Daa funu.
61001003	Naan ndi̶ghi̶n ɗiiɗes mu man fi̶ri, ɓe wuri kì̵ ten bi̶lip mun, mpeku mu tong ɗi ashak ki̶ wuri ndi̶ghi̶n ɗiiɗes fi̶ri, ki̶ ndi̶ghi̶n ɗiiret fi̶ri zak. A ndi̶ghi̶n ar ɗiisi, ɓe wuri c`in ɗak ki̶ ɓal fi̶ri ɗiiɗes, mpeku wuri cín mbii mo ɗi mmun jir. Mbii ɗi ba mun ki̶ mo kas, ku mu kat seen ɗi, ki̶ mpeku mu mwaan ɗi ndi̶ghi̶n ar ɗi ni shang wuri nyit.
61001004	A ndi̶ghi̶n ar ɗiisi, ɓe wuri cín mbii mo mmun ɗes, mbiizughum ɗi gyet wuri kì̵ ten sat ne, wuɗin ncín mmun. Wuri cín mbii ɗiisi mo jir, a mpeku ndi̶ghi̶n mbiizughum ɗiisi mo, ɓe mu pwat aku ndi̶ghi̶n mbii ɗiibish, ɗi mo ɗi ndi̶ghi̶n yil ɗiisi, ɗi gurum mo fes riɓet mo. Amma wuri kì̵ ten pi̶rep wun, mpeku wu tong ɗyen ɗi nNaan.
61001005	Mpeemi̶ni, ɓe wan ki̶n sat nwun nee, kaaɗi wuu ten wu cínzeen nJesu Kristi, ɓe wu gung, mpeku shiimwaan fuu mo ɗee ɗi a ɗiiret hakyeng, ki̶ zak, wu gung ku wu man mbii mo ɗi.
61001006	Taji wu yit ni ɗee a man mbii mo ɓejee kas, amma wu gung ku wu yaasuk fuu mo ɗi. Kaaɗi wuu gung mpeku wu yaasuk ɗi, ɓe wu ɗar ɓal-ɓal ndi̶ghi̶n mbii ɗiiret mo jir, ki̶ wu cín ɗiiɗes nNaan.
61001007	Kaaɗi wuu mwaan ndi̶ghi̶n ar ɗi ni shang nNaan si, ɓe ni ret ku wu tap ki̶ shak a kaa ɗyemni̶ghi̶nshak mo si. Wu wal ngurum mo jir.
61001008	Katɗang wuu sat a c`in mbii ɗiiret ɗiisi mo ɗak, ɓe ba man fuu ɗi ni ndi̶ghi̶n Jesu Kristi nin nɗee a ɗiibuu kas, amma seen fuu ni mon nlàa-làa ɗiiret mo.
61001009	Amma nyem ɗi ba mo ki̶ ɗyen ɗi ni a mu Naan kas, mo a kaa vum ɗi ba moo naapee kas si. Mo mander nee, Naan wuri kì̵ ten fwo ɗi mmo mpee shikbish ɗi kì̵ mo c`in.
61001010	Mpeemi̶ni, ɗyemnaa mo, wan ki̶n ɗang pe wun, mpeku wu ɗar ɗi ɓal-ɓal ndi̶ghi̶n mbii ɗiisi mo, mpeeɗi Naan wuri kì̵ ten pi̶rep wun, ki̶ wuri bi̶lip wun, mpeku wu ɗee ɗi a nyem fi̶ri mo. Katɗang wuu c`in mbii ɗiiret ni mo, ɓe ba wun nkyam taa pal kas.
61001011	Ni aasi ɓe, Naan wuri wang polu ni nwun, mpeku wu ɗel ɗi ndi̶ghi̶n mulki kì̵ Daa funu Jesu Kristi. Wuri ɗi wuri a Nguɓam funu. Mun ntong ashak ki̶ wuri har ngaa-ngaa.
61001012	A Mpeemi̶ni, ɓe wan ki̶n sat nwun shidaar-shidaar, mpee lepan nwun nkaa mbii ɗiisi mo jir, koo ɗi wuu ten wu man mo, ki̶ kaaɗi wuu ɗar ɓal-ɓal ndi̶ghi̶n zeen, ɗi wu man mo.
61001013	Kaaɗi wan kuɗi ki̶ seen ndi̶ghi̶n yil ɗiisi, ɓe wan naa ni ret, mpeku wan lepan ɗi nwun nkaa mbii ɗiisi mo shidaar-shidaar, mpeku taji wu ɗee nsaam kas.
61001014	Wan man nee, ndi̶ghi̶n rep pee lee, ɓe yak wan nyit nan mu yil ɗiisi ni ɗi, kaaɗi gyet Daa funu Jesu Kristi wuri kám nwan ne, wan c`in aasi.
61001015	Wan ngung hakyeng, mpeku wan lepan ɗi nwun nkaa mbii ɗiisi mo koo pi̶rang ye, koo aɓwoon ɗi wan ki̶n muut.
61001016	Gyet yam ɓe mu satpo nwun nkaa j`i kì̵ Daa funu Jesu Kristi ndi̶ghi̶n ɓal fi̶ri. Mbii ɗi gyet mun nkaa sat ni nwun, ba ni a mee po tongɗirem ɗi mo put a ndi̶ghi̶n pan mu gurum mo kas, amma mumun shikáa funu, ɓe muu ten mu naa ɗiiɗes fi̶ri shi yit funu mo.
61001017	Kaaɗi, gyet Jesu wuri lap ɗiiɗes ki̶ ɗiihai, pu Naan ɗi, ɓe mun ɗi gyet mu ki̶ling, kaaɗi Naan ɗiiɗes met jir wuri katpo nee: "Ɗiisi a Làa fi̶na, ɗi wan wal nwuri. Ɗi wuri c`in mbii ɗi mo ret nwan nyit zam."
61001018	Mun shikáa funu, gyet mun ɗi ashak ki̶ Daa funu Jesu Kristi nkaa ɗengjwak kì̵ Naan, gyet mu ki̶ling ɗoo ɗi ni tong a ɗeng sham.
61001019	Po kì̵ nyemsatpo kì̵ Naan mo si̶ghi̶t kám mmun agaak nee, mbii ɗiisi mo azeen-nzeen. Ni ret ku wu lekáa fuu mo nkaa po kì̵ mo ni mo, mpeeɗi po mi̶ni, ni a kaa fitila ɗi nii ɓangpee ndi̶ghi̶n nkoo ne si, har kus ki̶ ɓitmang mu puus mmi̶ni. Parpuus mi̶ni, kaaɗi zar mangɓit ni kàa put, ɓe wu naa mbii mo agaak ndi̶re-ndi̶re ndi̶ghi̶n putughup fuu mo aasi.
61001020	Mbii ɗi ni ki̶ koghop ni met jir, ɓe wan ki̶n sat nwun nee, po ɗi gyet nyemsatpo kì̵ Naan mo kì̵ ten sat ni, ɗi mo a riran ndi̶ghi̶n takarda mu Naan, ba mo put a ndi̶ghi̶n pan mu gurum mo kas.
61001021	Mpeeɗi po ɗi gyet nyemsatpo kì̵ Naan mo sat, ba gyet ni put a ndi̶ghi̶n pan mu gurum mo kas, amma gyet a Riin Ɗiiɓang mu Naan, wuri ɗel ndi̶ghi̶n putughup furu, ɗangɓe wuri le ku mo katpo ɗi ni put a pe Naan ɗi.
61002001	Amma gyet yam, ɓe nyemsatpo mu ɗung mo yaghal ɗi ndi̶ghi̶n gurum ni mo, kaaɗi nyemsatpo mu ɗung mon nɗel ɗi ndi̶ghi̶n wun si. Mon nc`in kám ɗiibish, ɗi nin nwat cínzeen kì̵ gurum mo, har mon nciipo nkaa Daa Jesu Kristi nee, ba wuɗun man wuri kas. Wuri ɗi gyet wuri ang mo ndi̶ghi̶n shikbish furu mo, mpee mbii ɗiibish ɗi mon nkaa c`in ni. Ɓe ndi̶ghi̶n rep pee lee, ɓe kwat ɗi ni a mu jeel ɗiiɗes nin nj`i taa nkaa mo, har nin ntwa mo.
61002002	Gurum mo ɗes mon mmwaan ndi̶ghi̶n shiimwaan furu ɗi ni a mu naashoop. Har mon nle ku gurum katpo ɗiibish nkaa zeen mu ar kì̵ Naan.
61002003	Nyemsatpo mu ɗung ni mo, moo riɓet mbii kì̵ gurum mo aasisi, ki̶ mon nc`in ɗung mpeku mo num wun, ku mo kat mee li̶ɓet ɗi. Pugyet ɗi yam-yam, ɓe Naan ɗi wurin ntokɗiyeel ngurum mo jir, wuri kì̵ ten ɗak shin, mpeku wuri cín kwat ɗi mo mpee mbii ɗiibish ɗi moo c`in mo. Peeɗi seen furu nin nkyes ɗi azeen-nzeen, ɓe ni kì̵ j`i wul kus.
61002004	Gyet nyemlop kì̵ Naan ɗi mo c`in shikbish, ɓe ba Naan wuri kyee mo kas. Wuri yak mo ɓe wuri fwo mo ndi̶ghi̶n tughun ɗi ni a mu aawus, a ɓuɓwaghat shi ti̶sek ɗi ni a mu shaghal, ndi̶ghi̶n pee ɗin nkoo ɗi ni rap. Mon ntong a ndi̶ghi̶n peemi̶ni har puus ɗiyeel.
61002005	Nyemɗiiyam, ɗi gyet mo c`in shikbish, ɓe ba Naan wuri kyee mo kas. Naan wuri le ku am ɗiiɗes ni j`i twa nyem ɗi gyet mo kwar ki̶ling ɗoo fi̶ri jir. Gyet a Nowa ɓejee, ɗi Naan tap ki̶ wuri, mpeku taji mee mbii tung wuri kas, mpeeɗi gyet Nowa wuri kì̵ satpo ngurum mo ne, mo c`in mbii ɗiiret. Nowa wuri bar, ki̶ gurum mo povul.
61002006	Gyet Naan wuri twa yil nSodom ki̶ nGomora shi wus, har mo ɗee a fwat. Yil ɗiisi mo ɗee a mbiikám ngurum mo, nkaa mbii ɗi ni nkat nyem ɗi ba mo kì̵ Naan ndi̶ghi̶n putughup furu mo kas.
61002007	Gyet ntiit ki̶ mi̶ni, ɓe wuri ɓam Lot ɗi gyet wuri a ngo ɗi̶n ndi̶re. Gyet shikbish ɗi gurum mo c`in, ni fes daampee mputughup fi̶ri zam, mbii ɗiibish ɗi gyet nyemɗiibish ɗiisi moo c`in.
61002008	Lot wuri a ngo ɗin ndi̶re. Gyet wuri tong ashak ki̶ nyemshikbish ɗiisi ni mo, wuri naa mbii ɗiibish ɗi moo c`in shidaar-shidaar, ki̶ gyet wurii ki̶lingpo kì̵ mo ɗiibish ni mo shidaar-shidaar zak. Shikbish ɗi das mi̶ni mo c`in ni, ni fes wat putughup nwuri zam, mpeeɗi gyet wuri a ngo ɗin ndi̶re.
61002009	Mbii ɗi mo kì̵ ten ɗel gyet yam ni mo, mo kám mmun nee, Naan wuri man ar ɗi wurin mɓam nyem fi̶ri mo ɗi ndi̶ghi̶n jwaan. Mbii ɗiisi ni mo waa kám zak nee, Naan wuri man ar ɗi wurin nkwat nyem c`in shikbish mo, ɗi wurin nle mo nder kì̵ kar, har parpuus ɗiyeel.
61002010	Met jir, ni a mpee nyem ɗi moo sat a nc`in mbii ɗiibish ɗak, ɗi nan furu nii naa nkyaghar ni, ki̶ mo waa kwarpo kì̵ Naan. Nyemkám ɗii mu ɗung ɗiisi mo, mo ɓal mputughup, ki̶ cíishik zam. Ba mee ki̶i̶rmuut ki̶ yaa mo mpee satpo ɗiibuu nkaa riin ɗiiɗes ɗi mo ndi̶ghi̶n ɗengnaan kas. Moo sat a nkàss mmo ɗak.
61002011	Nyemlop kì̵ Naan mo met nyemɗung ɗiisi mon mɓal, ɓe ba mo kàss mo ki̶si ntoghom kì̵ Naan kas.
61002012	Nyem ɗiisi ni mo, moo satpo ɗiibish nkaa mbii ɗi ba mo manshii kì̵ ni ndi̶re-ndi̶re kas. Moo c`in mbii mo a kaa nyem ɗi ba mo man mee mbii kas si. Moo c`in mbii mo a kaa luwayil mo si. Ɗi mo làa mo a mpeku gurum mo yak mo twa ɗin nluwa. Azeen-nzeen moo twa mo a kaa luwayil mo si, ɗi ba gurum mo kuɗi ki̶ ki̶ling sum furu mo kas.
61002013	Naan wuri kwat mo shi jeel, mpee jeel ɗi gyet mumo ki̶ cín ngurum mo. Nyem ɗiisi ni mo riɓet a ki̶ling shang mu seen ɗiisi ɓejee, har moo c`in pak mbii ni mo a nnaar puus. Shiimwaan kì̵ mo ni mo, mo a mbii yitluwaan pe wun ɗi. Moo tong ashak ki̶ wun mpee se mbiise, amma moo tap cighi̶r mɓwoon fuu, ku mo c`in mbii ɗiibish ɗi mo shang mmo ɗi.
61002014	Mo lepan furu mo a nkaa mat mo, mpeku mo c`in ngaa ɗi ki̶ mo shidaar-shidaar. Ba c`in shikbish ni kyam mak mo kas. Kat mo naa nyem ɗi ba mo ɗar ɓal-ɓal ndi̶ghi̶n ar kì̵ Naan kas, ɓe mo num nyem mi̶ni mo, mpeku mo c`in mbii ɗiibish ɗi. Koo pi̶rang ye, ɓe moo leyit a nkaa mbii mu gurum mo. Gurum kaa mi̶ni mo si, ɓe mon ntaa nder kì̵ ɗiyeel mu Naan.
61002015	Mo yit ar ɗin ndi̶re ni, ku mo waa mwaan ɗi a ndi̶ghi̶n ar kì̵ Balam làa kì̵ Beyor. Gyet Balam wuri a ngo ɗi wuri fes ki̶ling shang mpee c`in mbii ɗiibish, mpeku wuri kat shaghal ɗi.
61002016	Amma ɓe mo gwak wuri mpee shikbish fi̶ri, har ntiit ki̶ mi̶ni, ɓe jaaki fi̶ri ɗi ba ni kì̵ kyam katpo kas, ɓe ni katpo nwuri kaa gurum si, har njaaki ni le ku wuri nook c`in kiyeet kì̵ shikbish mi̶ni.
61002017	Das ɗiisi ni mo ɗee a kaa dung ɗi ba moo am kas si. Mo ɗee a kaa nluu ɗi kut ki̶ mang ni ɗel so ki̶ ni si, mpeku taji ni j`i ki̶ fwan kas. Naan wuri tap ɗak mee pee ɗin nkoo le ɗi mpee mo.
61002018	Moo canjagham shi ɗoo ɗiiɓal nkaa po ɗi ba mo ki̶ mee koghop ni kas koo diɓen. Mo gung mpeku mo num nyem ɗi mo nkaa pwat ndi̶ghi̶n nyem ɗi ba mo man zeen ni kas. Mo gung ku mo dul nyem mi̶ni mo j`i c`in shikbish, ɗi mo a mu ngaa, kaaɗi moo c`in si.
61002019	Mo nkaa tuwoorpo shi sum mo nee, mo katpee mpee c`in mbii ɗi moo riɓet, amma mumo nyem ɗi mo satpo mi̶ni, mo a ki̶rom mu shikbish. Mpeeɗi koo a meye ɗi ni ɗee a mishkagham nkaa ngurum, ɓe ngo mi̶ni ɗee a ki̶rom kì̵ mbii ni.
61002020	Katɗang gurum mo kì̵ ten put ndi̶ghi̶n mbii ɗiibish mu yil ɗiisi, ɗi moo wat, mpeeɗi mo kì̵ cínzeen Jesu Kristi, ɗi wuri a Nguɓam furu. Ɗangɓe katɗang mo waa cighi̶r putughup, har ku mbii ɗiibish mo waa yaa mo, ku mo se koghorong nkaa mo, ɓe ni ɗee nee, ndi̶ghi̶n peekyes ni, ɓe mbii nin mbish aki̶ mo met ɗin nshee ni.
61002021	Katɗang ni ɗee aasi, ɓe gyal gyet mon nnook man ar ɗin ndi̶re ni, mpeeɗi ba ni ki̶ koghop ni, ku gurum mo man ar ni hakyeng, ɗangɓe mo waa cighi̶r putughup furu mo, har mo yit Waar kì̵ Naan ni kas.
61002022	Mbii ɗi ni kat mo, ɓe ni kám mmun nee, sumpo ɗiisi mo azeen ɗi mo sat nee: "As waa baaso se mbii ɗi ni kì̵ fuut, ki̶ tughus ɗi gurum ki̶ vwang, ni waa baaso ɓi̶ring ndi̶ghi̶n ɓook."
61003001	Wun ɗi wan wal nwun si mo, ɗiisi ni a wasika ɗiivul, ɗi wan ki̶n ran ni nwun. Ndi̶ghi̶n wasika ɗiivul si ni mo, ɓe wan ki̶n lepan nwun nkaa mbii ɗiisi mo, ɗi wuu ten wu man mo, mpeku ni mii wun ɗi, ku wu so ɗi ndang Naan shi putughup ɗiimi̶ndong.
61003002	Wan ki̶n ran mbii ɗiisi ni mo, a mpeku wan lepan ɗi nwun, ku taji wu mander kas po ɗi pugyet nyemsatpo kì̵ Naan ɗiiɓang mo kì̵ sat ni, ne nin nc`in. Taji wu mander Waar ɗi Daa funu Jesu Kristi, ɗi wuri a Nguɓam funu wuri sat nee, wu c`in mo kas. Gyet a wuri nkaa satpo ni nwun shipo kì̵ jeplop fi̶ri mo, ɗi wuri lop mo pe wun ɗi.
61003003	A po ɗin nshee ɗi wan ki̶n riɓet sat ni nwun nɗiisi. Wu man nee, kus kì̵ kyes mu yil ni, ɓe gurum mon nyaghal yaa c`in mbii ɗi ni shang mmo nyit. Nyem ɗiisi ni mon nyaa shwar mu ɓákpee,
61003004	ki̶ mon nsat nee: "A me le ɗangɓe ba Jesu Kristi wuri j`i, kaaɗi gyet wuri kì̵ ten sat si kas ye? Puun funu mo kì̵ ten murap, amma mbii mo ɗi a kaa pugyet mo ɗi si, ntiit ki̶ shee kì̵ yil ni, ba mee mbii kì̵ shee ɗi kas koo ɗiɓen."
61003005	Nyem ɗi moo satpo ɗiisi, mo fes kwar a nyang. Mo man nee, gyet yam ɓe Naan wuri le ɗeng ki̶ yil ɗiisi a shi po ɗi wuri sat. Wuri ɗak yil ni shi am, ɓe ni ɗee nee, yil ni put a ndi̶ghi̶n am.
61003006	Ni aasi ɓe, gyet Naan wuri tu yil ɗin mɓít mi̶ni a shi am, kaaɗi gyet am ɗiiɗes, ni j`i paa yil ni jir si.
61003007	Naan wuri kì̵ ten sat nee, ɗeng ki̶ yil ɗiiyaksi mo, mon ntong ɗi har parpuus ɗi wus j`i caan mo jir hakyeng. Naan wuri yit yil ni ki̶ mbii ɗi mo ɗi jir, see puus ni wul ɗi wurin ntokɗiyeel ngurum mo jir, ki̶ wurin ntwa nyemɗiibish ɗi mo kwar ki̶ling ɗoo fi̶ri jir zak.
61003008	Wun ɗi wan wal nwun mo, mee mbii mi̶ndong ɗi ni ki̶ koghop ni, ɗi ba ni ret ku wu mander nni kas. Ni a nee, pe Naan ɗi, ɓe teer mi̶ndong ni a kaa ɓit mo duɓu si, ki̶ zak, ɓit mo duɓu, ɓe ni a kaa teer mi̶ndong si. Mo a ɗiimi̶ndong pe Naan ɗi.
61003009	Pak gurum moo pan nee, Naan wuri ɓes zam, mpeeɗi ba wurin nkaa c`in mbii ɗi wuri kì̵ ten sat ne, mbii mi̶ni mon nc`in kas. Ba ni aasi kas, koo diɓen, Naan wurii gung ki̶ wun, a mpeku wuri cínpee ɗi ngurum mo, mpeku mo katpee tuwap ɗi. Ba ni a ɗyen kì̵ Naan ku mee gurum lagham kas. Wurii riɓet ku gurum mo jir, ɓe mo tuwap.
61003010	Jir ki̶si, katɗang pee ni wul, ɓe Daa Jesu Kristi wurin mbaaj`i. Wurin mbaaj`i a nɗin mman! Kaa j`i ki̶ wat, ɗi ba gurum mo lepan ne, mee wat nj`i kas si. Ntiit ki̶ mi̶ni, ɓe gurum mon nki̶ling mee ɗoo ɗiiɓal, ki̶ ɗengnaan nin nlagham. Jir mbii ɗi mo ndi̶ghi̶n ɗengnaan, ki̶ ɗi mon ndi̶ghi̶n yil ɗiisi, mon ncaan jir. Ɗangɓe yil ɗiisi ki̶ mbii ɗi mon ndi̶ghi̶n ni jir, mon nlagham.
61003011	Kaaɗi wun kì̵ man nee, mbii mo jir mon nlagham aasi, ɓe ni ret ku wu ɗak tong fuu mo, ki̶ wu tap ɗi ki̶ shiimwaan fuu mo. Ni ret ku seen fuu mo ɗee a ɗiiɓang, ki̶ wu lesuk fuu mo ndi̶ghi̶n sar kì̵ Naan ki̶n ndi̶ng-ndi̶ng. Ki̶ wu ki̶ling ɗoo fi̶ri ndi̶ghi̶n mbii mo jir.
61003012	Wu leyit nkaa parpuus ɗi Naan wurin mbaaj`i ndi̶ghi̶n yil ɗiisi zak, ki̶ wu c`in mbii mo ndi̶ghi̶n ar ɗiiret, ɗi nin nle ku puus mi̶ni j`i wul ɗi ki̶lak-ki̶lak. A puus mi̶ni, a ɗi ɗengnaan nin ncaan. Ɗangɓe nin nlagham zak, ki̶ mbii ɗi mo ndi̶ghi̶n ɗengnaan jir ki̶ ɗi mo ndi̶ghi̶n yil ɗiisi, mon nɗee a fwat, ba mee mbii nɗee ɗi kas koo ɗiɓen.
61003013	Amma Naan wuri kì̵ ten sat mmun nee, wuɗin mbaa ɗak mee ɗengnaan ki̶ yil ɗiipoo mo ɗi, a peeɗi mbii mo jir mon nɗee ɗi ndi̶re-ndi̶re. A mbii ɗi muu leyit nkaa ni mmi̶ni.
61003014	Wun ɗi wan wal nwun mo, wan ki̶n sat nwun nee, kaaɗi wuu gong puus mi̶ni, parɗi Jesu Kristi wurin mbaaj`i, ɓe wu gung ku mwaan fuu mo ɗee ɗi a ɗiiret, mpeku wu tong ɗi riyang ndi̶ghi̶n wuri.
61003015	Wu man nee, mbii ɗi ni le ɗangɓe Daa funu Jesu Kristi wuri gung, a mpeku wun wu katpee ɗi mpee bar. Ɗyemni̶ghi̶n funu Pool, ɗi mu wal nwuri, wuri c`in ɗak ki̶ seen ɗi Naan cín nwuri, mpeku wuri kám mbii mo ɗi nwun, kaaɗi wuri ran wasika fi̶ri nwun.
61003016	Ndi̶ghi̶n wasika fi̶ri mo jir, ɓe wuri kì̵ sat mbii ɗiisi mo nwun jir. Ndi̶ghi̶n pak wasika fi̶ri ni mo, ɓe ni luk mpeku gurum manshii kì̵ pak po ni mo. Nyem ɗi ba mo ki̶ seen kas, nyem ɗi ba mo ɗar ɓal-ɓal kas, moo cighi̶r ki̶ mbii ɗi wuri sat ni mo. Kaaɗi mo cighi̶r ki̶ po ɗi mo ndi̶ghi̶n takarda kì̵ Naan si. Mbii ɗi moo c`in ɗiisi mo, moo ɗul a ɗiyeel kì̵ Naan j`i nkaa káa furu mo.
61003017	Amma wun, ɗi wan wal nwun mo, wuu ten wu man mbii ɗiisi mo. Mpeemi̶ni, wan ki̶n sat nwun nee, wu tap ku taji nyem ɗi mo kwar Naan, mo le ku wu táa wu pal ndi̶ghi̶n shikbish furu mo kas. Taji wu cínpee mmo, ku mo le ku wu yaghal wu yit peeɗar fuu ɗiiret ni kas.
61003018	Amma ni ret ku wu sekiyeen ndi̶ghi̶n ar ɗiiret, mpeku Daa funu Jesu Kristi, ɗi wuri a Nguɓam funu wuri kám ɗiiret fi̶ri ɗi nwun, ɗiki̶-ɗiki̶, mpeku wu sat a nwurang ndi̶ghi̶n wal fi̶ri. Mu yit ku gurum mo cín ɗiiɗes ɗi nwuri yaksi ki̶ har ngaa-ngaa. Amin.
62001001	Mbii ɗi pugyet ni ɗin nshee, ɗi muu ki̶ling, ɗi muu naa shi yit funu mo, har mu naa ni hakyeng, ki̶ zak, muu tuwaas shi sar funu mo, muu sat a po nkaa Po seen.
62001002	Seen ni j`i put agaak ki̶ muu naa ni, har mun a langting mu seen ni. Muu sat a ni nwun shiɓal, po nkaa seen, seen ɗiiso ngaa-ngaa, ɗi gyet ni ashak ki̶ puun, har ni j`i put mmun agaak.
62001003	Mbii ɗi mu naa, ki̶ mbii ɗi mu ki̶ling, muu satpo nwun shiɓal a nkaa ni, mpeku wu ɗee ɗi a shaarshak, ki̶ shaar ashak funu ni ashak ki̶ Naan puun ki̶ Làa fi̶ri Daa Jesu Kristi.
62001004	Mu ran mbii ɗiisi mo nwun a mpeku retnyit funu ni gam ɗi hakyeng.
62001005	A po ɗi mu ki̶ling nin nshee pu wuri ɗi nɗiisi, ki̶ mu sat ni nwun zak nee, Naan wuri a peeɓang, ki̶ ba mee peenkoo ɗi ndi̶ghi̶n wuri kas koo diɓen.
62001006	Katɗang mu sat nee, muu shaar ashak ki̶ wuri, ɗangɓe muu mwaan ndi̶ghi̶n peenkoo, ɓe mu ɗee a nyemɗung mo, ki̶ ba muu mwaan a ndi̶ghi̶n zeen ni kas.
62001007	Amma katɗang muu mwaan a ndi̶ghi̶n peeɓang, kaaɗi wuri ndi̶ghi̶n peeɓang ni si, ɓe mun ki̶ shaar ashak ki̶ niyee funu mo, ɗangɓe toghom kì̵ Làa fi̶ri Jesu, ni vwang mun mɓut shikbish mo jir.
62001008	Katɗang mu sat nee, ba mun ki̶ shikbish kas, ɓe muu num a káa funu, ki̶ ba zeen ni ndi̶ghi̶n mun kas.
62001009	Katɗang mu woo shikbish funu mon nNaan, ɓe Naan wurii ɗar nkaa mbii ɗi wuri kì̵ ten sat, ki̶ wurii c`in mbii ndi̶re, wurin nfwo shikbish funu mo jir, ki̶ wurin nvwang mun ndi̶ghi̶n mbii ɗiibish mo jir.
62001010	Katɗang mu sat nee, ba mun kì̵ cín shikbish kas, ɓe mu le Naan wuri ɗee a nguɗung, ɓe ba po fi̶ri ni ndi̶ghi̶n mun kas zak.
62002001	Jep fi̶na ɗiiɗween mo, wan ki̶n ran mbii ɗiisi mo nwun, a mpeku taji wu c`in shikbish kas, amma katɗang mee ngo c`in shikbish, ɓe mun ki̶ Nguɓam ɗi wurin nkatpo mpee mun pe Naan puun ɗi. Ngukatpo ɗiisi a Jesu Kristi ngo ɗin ndi̶re.
62002002	A mpeeɗi Jesu Kristi wuri cín káa fi̶ri, ɗangɓe Naan fwo shikbish funu mo mmun. Ba a shikbish munu ɓejee kas, amma shikbish mu yil ni jir.
62002003	Katɗang mu tap ki̶ waar kì̵ Naan mo, ɓe mu man Naan azeen.
62002004	Ngo ɗi wuri sat ne, wuɗi man Naan, amma katɗang ba gwar mi̶ni tap ki̶ waar kì̵ Naan kas, ɓe gwar mi̶ni a nguɗung, ki̶ zak, ba zeen ni ndi̶ghi̶n gwar mi̶ni kas.
62002005	Amma ngo ɗi wuri tap ki̶ po kì̵ Naan, ɓe a gwar mi̶ni gam ki̶ wal kì̵ Naan hakyeng.
62002006	Koo a weye ɗi wuri sat nee, wuɗii tong a ndi̶ghi̶n Jesu, ɓe ni a ting ku gwar mi̶ni mwaan ndi̶ghi̶n shiimwaan kì̵ Jesu Kristi.
62002007	Shaar fi̶na mo, waar ɗi wan nkaa ran ni nwun si, ba ni a ɗiipoo kas, ni a ɗiisi̶ghi̶r, ɗi wun ki̶ ni pugyet ɗin nshee. Waar ɗiisi̶ghi̶r ni a mbii ɗi wuu ten wu ki̶ling.
62002008	Jir ki̶si, wan a nkaa ran waar ɗiipoo wun, mbii ɗi ni azeen ndi̶ghi̶n seen kì̵ Kristi, ki̶ ndi̶ghi̶n wun zak, mpeeɗi peenkoo ni nkaa ɗel so, peeɓang ɗi ni azeen-nzeen ni nkaa ɓangpee.
62002009	Ngo ɗi wuri sat nee, wuɗi a ndi̶ghi̶n peeɓang ni, amma katɗang wurii kwar ɗyemni̶ghi̶n fi̶ri, ɓe gwar mi̶ni ɗi a ndi̶ghi̶n peenkoo har yaksi.
62002010	Gwar ɗi wuri wal ɗyemni̶ghi̶n fi̶ri, ɓe gwar mi̶ni a ndi̶ghi̶n peeɓang. Ba mee mbii ɗi ndi̶ghi̶n gwar mi̶ni ɗi nin nle canshii nwuri kas.
62002011	Amma ngo ɗi wuri kwar ɗyemni̶ghi̶n fi̶ri, ɓe gwar mi̶ni a ndi̶ghi̶n peenkoo, ki̶ gwar mi̶ni ki̶ mwaan a ndi̶ghi̶n peenkoo zak, ki̶ zak, ba wuri man peeɗi wurii so ɗi kas, mpeeɗi peenkoo ni kì̵ vum yit fi̶ri ni mo.
62002012	Wan ran nwun, jep ɗiiɗween mo, mpeeɗi Naan wuri kì̵ fwo shikbish fuu mo nwun mpee sum kì̵ Jesu Kristi.
62002013	Wan nkaa ran ni nwuwun puun mo, mpeeɗi wu man wuri, ɗi wuri ɗi pugyet ɗin nshee kì̵ yil ni. Wan nkaa ran nwun jepzi̶lang mo, mpeeɗi wun wuu se koghorong nkaa ngo ɗiibish ni. Wan nkaa ran ni wun njep mo, mpeeɗi wuu man puun ni.
62002014	Wan ran nwun puun mo, mpeeɗi wu man wuri, ɗi wuri ɗi pugyet ɗin nshee kì̵ yil ni. Wan ran nwun jepzi̶lang mo, mpeeɗi wun a ɗiiɓal, ki̶ mpeeɗi po kì̵ Naan ni ndi̶ghi̶n putughup fuu mo, ki̶ wuu se koghorong nkaa ngo ɗiibish ni.
62002015	Taji wu wal nyil ni kas, koo a mbii ɗi mo a mu yil ni. Katɗang mee gurum wal nyil ni, ɓe ba wal kì̵ Naan ni ndi̶ghi̶n gwar mi̶ni kas.
62002016	Mpeeɗi mbii ɗi mo a mu nan jir ndi̶ghi̶n yil ni, kaa kyaghar mu yit, ki̶ roghop mu seen ɗiiyaksi, ba mo a mu Naan puun kas, amma mo jir mo a mu yil ɗiisi.
62002017	Yil ɗiisi ni, ki̶ mbii ɗi gurum moo kyaghar ndi̶ghi̶n ni jir, ni nkaa ɗel so sí, amma jir ngo ɗi wuri c`in ɗyen kì̵ Naan, ɓe a gwar mi̶nin nkat seen ɗiiso ngaa-ngaa.
62002018	Jep fi̶na mo, pee ni kus ki̶ kyes kì̵ yil ni, kaaɗi wuu ki̶ling nee, ngo ɗi wuri kwar Kristi wurii j`i, koo ni a yaksi, ɓe nyem ɗi mo kwar Kristi mo kì̵ ten j`i. Mpeemi̶ni ɓe mu man nee, kyes kì̵ yil ni kus.
62002019	Mon nyaghal pwat a ndi̶ghi̶n mun, mpeeɗi ba jí tong ashak furu ki̶ mun ni azeen-nzeen kas. Mpeeɗi katɗang ɗi jí mo a ndi̶ghi̶n mun azeen-nzeen, ɓe ɗi mon nsat a nsekiyeen ndi̶ghi̶n tong ashak ki̶ mun vit ɗak. Amma mo pwat so, a mpeku gurum mo naa ɗi agaak nee, ba jí mo a munu kas.
62002020	Amma wuwun, ɓe Kristi wuri kì̵ ten ɗoo Riin fi̶ri Ɗiiɓang nkaa wun, mpeemi̶ni ɓe wun, wu man mbii ɗi mo azeen jir.
62002021	Wan ki̶n ran nwun, ba nee, wu nook a man zeen ni kas, amma a mpeeɗi wu man zeen ni. Wu man zak nee, ba mee ɗung kì̵ kyam put ndi̶ghi̶n zeen kas.
62002022	A we a nguɗung ye? Nguɗung ni a, jir ngo ɗi wuri cíipo nee, ba Jesu wuri a Kristi ɗi Naan lop kas. Ngo mi̶ni a shaarlek kì̵ Jesu, ki̶ a ngo mi̶ni kwar, ki̶ cíipo kì̵ Naan puun ki̶ Làa fi̶ri Jesu.
62002023	Jir ngo ɗi wuri kwar Làa ni, ɓe ba gwar mi̶ni wuri ki̶ Naan puun ndi̶ghi̶n putughup fi̶ri kas. Jir ngo ɗi wuri lap Làa ni, ɓe gwar mi̶ni kì̵ lap Naan puun ndi̶ghi̶n putughup fi̶ri mi̶ni zak.
62002024	Wu yit ku mbii ɗi gyet wu ki̶ling nin nshee, ni tong ndi̶ghi̶n wun. Katɗang mbii ɗi gyet wu ki̶ling nin nshee, ni tong ndi̶ghi̶n wun, ɓe wun wu tong ndi̶ghi̶n Jesu ki̶ ndi̶ghi̶n Naan puun fi̶ri zak.
62002025	Naan wuri c`in seen ɗiiso ngaa-ngaa mmun, a ni a mbii ɗi Jesu wuri kì̵ ten sat nee, wuɗin ncín mmun.
62002026	Wan ki̶n ran ɗiisi nwun, a nkaa nyem ɗi moo riɓet num wun.
62002027	Amma mpeeɗi Kristi wuri kì̵ ten ɗoo Riin Ɗiiɓang nkaa wun, ki̶ zak, katɗang Riin fi̶ri ni tong ndi̶ghi̶n wun, ɓe ba ni ki̶ mee koghop ni ku mee ngo kám mee mbii nwun kas. Mpeeɗi Riin fi̶ri ni kì̵ kám mbii mo nwun jir, ki̶ zak, mbii ɗi Riin ni kám nwun, ɓe ni azeen-nzeen, ba a ɗung kas. Wu mwaan ndi̶ghi̶n kám kì̵ Riin ni, ki̶ wu tong ndi̶ghi̶n Kristi zak.
62002028	Yaksi jep fi̶na mo, wu tong ndi̶ghi̶n wuri, mpeku parpuus ɗi wurin nj`i put ɗi agaak, ɓe taji mee yitluwaan koo ki̶i̶rmuut yaa mun parpuus ɗi wurin mbaaj`i kas.
62002029	Katɗang wu man nee, Kristi wuri a ngo ɗin ndi̶re, ɓe wu man azeen-nzeen nee, jir ngo ɗi wuri c`in mbii ɗiiret, ɓe gwar mi̶ni a làa kì̵ Naan.
62003001	Kai! wu naa wal ɗi Naan puun funu wuri wal mmun, har wuri pet mun a jep kì̵ Naan mo. Azeen mun a jep kì̵ Naan mo. Mbii ɗi ni le, ɗangɓe ba yil ni man mun kas, a mpeeɗi ba yil ni kì̵ man Naan kas.
62003002	Mun a jep kì̵ Naan mo yaksi. Ba mo kì̵ kám mmun yaksi, kaaɗi mun nyaghal mu ɗen ɗi si kas aku. Amma mu man nee, katɗang Kristi wurin mbaaj`i, ɓe mun nɗee a kaa wuri si, mpeeɗi parpuus mi̶ni, ɓe mun nnaa wuri ndi̶ghi̶n shin fi̶ri ki̶nɗing.
62003003	Jir ngo ɗi leyit nkaa Kristi, ɓe ni a ting gwar mi̶ni ɗee a ɗiiɓang kaaɗi Kristi wuri a ɗiiɓang si.
62003004	Jir ngo ɗi wuri c`in shikbish, ɓe gwar mi̶ni tep a Waar kì̵ Naan. Shikbish ni a tep Waar kì̵ Naan.
62003005	Wu man nee, gyet Kristi wuri sham ndi̶ghi̶n yil ɗiisi, a mpeku wuri mang shikbish funu mo ɗi. Ba mee shikbish ndi̶ghi̶n wuri kas, koo diɓen.
62003006	Jir ngo ɗi wuri tong ndi̶ghi̶n Kristi, ɓe ba wurin nki̶i̶ sat a nc`in shikbish kas. Ngo ɗi wurii sat a nc`in shikbish ɗak, ɓe ba gwar mi̶ni ki̶ kyam naa Kristi, koo man wuri kas.
62003007	Jep fi̶na ɗiiɗween mo, taji wu le ku mee gurum num wun kas. Ngo ɗi wuri c`in mbii ɗiiret, ɓe gwar mi̶ni a ɗin ndi̶re, kaaɗi Kristi wuri a ngo ɗin ndi̶re si.
62003008	Ngo ɗi wuri c`in shikbish, ɓe gwar mi̶ni a mu Shetan, mpeeɗi gyet Shetan wuri c`in shikbish, pugyet ɗin nshee har yaksi. Mbii ɗi ni le ɗang gyet Làa kì̵ Naan wuri j`i ndi̶ghi̶n yil ɗiisi, a mpeku wuri tu ɗak kì̵ Shetan mo ɗi jir.
62003009	Ba mee ngo ɗi wuri a mu Naan, wurin mmak tong ndi̶ghi̶n shikbish vit kas, mpeeɗi wuri a mu Naan.
62003010	Ni aasi zak, mu man nyem ɗi mo a jep kì̵ Naan mo agaak, ki̶ nyem ɗi mo a jep kì̵ Shetan mo zak. Jir ngo ɗi wuri c`in mbii ɗiibish, ɓe ba gwar mi̶ni a ngo kì̵ Naan kas, ki̶ zak, ngo ɗi wuri kwar ɗyemni̶ghi̶n fi̶ri, ɓe ba gwar mi̶ni a ngo kì̵ Naan kas.
62003011	Po ɗi wu ki̶ling nshee ni nɗiisi, ne mu walnshak.
62003012	Taji mu ɗee kaa Kein si kas, mpeeɗi gyet wuri a mu Shetan, har wuri tu ɗyemni̶ghi̶n fi̶ri. Gyet a me le ɗangɓe wuri tu ɗyemni̶ghi̶n fi̶ri ye? Mpeeɗi gyet pan fi̶ri ni mo a ɗiibish, amma gyet mu ɗyemni̶ghi̶n fi̶ri mo a ɗiiret.
62003013	Taji ni ɗee nwun a mbii aapo kas ɗyemnaa mo, katɗang yil ɗiisi ni kwar wun.
62003014	Mu man nee, muu yaghal mu yit peemúut, ku mo ɗel ɗi ndi̶ghi̶n seen ɗiiso ngaa-ngaa, mpeeɗi mu wal nɗyemni̶ghi̶n funu mo. Ngo ɗi ba wuri wal ngurum mo kas, ɓe wurii tong ɗi a ndi̶ghi̶n peemúut.
62003015	A ngo ɗi wuri kwar ɗyemni̶ghi̶n fi̶ri, ɓe ngo mi̶ni a ngutukáa, ki̶ wu man nee, ba seen ɗiiso ngaa-ngaa nin ntong ndi̶ghi̶n nyemtukáa mo kas.
62003016	Mu man wal ni aasi si, Jesu wuri cín seen fi̶ri mpee mun. Ni ret ku mu ɗak sun, mpeku mu cín seen funu ɗi mpee ɗyemni̶ghi̶n funu mo.
62003017	Amma katɗang mee gwar ki̶ long mu yil ɗiisi, ɗangɓe gwar mi̶ni naa mee ɗyemni̶ghi̶n mɓut njeel, amma wuri kwar ɓam ngujeel ni. Ɓe c`in arang ɗang mun nsat nee, wal kì̵ Naan ki̶ tong ndi̶ghi̶n putughup kì̵ ngulong mi̶ni ye?
62003018	Jep fi̶na ɗiiɗween mo, taji wu walnshak a shi mi̶shpoo kas, amma mu walnshak ndi̶ghi̶n ɗak ɗiiret mo, ki̶ ndi̶ghi̶n zeen zak.
62003019	A ndi̶ghi̶n ar ɗiisi, ɗangɓe mu man nee, mun a mu zeen ni. Ni aasi, ɓe mun nɗar ntoghom kì̵ Naan, ba a shi yitluwaan kas.
62003020	Katɗang putughup funu mo tokɗiyeel ɗiibish mun, ɓe mu man nee, Naan wuri ɗes met mputughup funu mo, ki̶ wuri man mbii mo jir.
62003021	Wun ɗi wan wal nwun, katɗang ba putughup funu mo tokɗiyeel ɗiibish mmun kas, ɓe mun mmak ɗar pe Naan ɗi, nɗin naashoop.
62003022	Ki̶ zak, koo meye ɗi mu ɗang pu Naan, ɓe wurin ncín mmun, a mpeeɗi muu kiyeer Waar fi̶ri mo, ki̶ mu c`in mbii ɗi mo ret wurin nyit zak.
62003023	Mbii ɗi Naan wuri sat ne, mu c`in ni nɗiisi, nee; ni a ting ku mu cínzeen ndi̶ghi̶n sum kì̵ Làa fi̶ri Jesu Kristi, ki̶ zak, nee mu walnshak ntiit-ntiit ki̶ mbii ɗi wuri sat ne mu c`in mo.
62003024	Jir nyem ɗi moo tap ki̶ Waar kì̵ Naan, ɓe moo tong a ndi̶ghi̶n wuri, ki̶ wuri ndi̶ghi̶n mo zak. Mpee Riin Ɗiiɓang ɗi Naan wuri cín mmun, ɓe yaksi mu man nee, Naan wurii tong ndi̶ghi̶n putughup funu mo.
62004001	Wun ɗi wan wal nwun, taji wu cínzeen koo a riin ɗiiɗang ye kas, amma wu kyam riin ni mo, ku wu man ɗi nee, kyet mo a mu Naan wa? Koo mo a mu Shetan ye? Mpeeɗi nyemsatpo kì̵ Naan mu ɗung mo ɗi, koo pee ɗiiɗang ye.
62004002	Wun mman Riin ɗi ni a mu Naan ndi̶ghi̶n ar ɗiisi, koo a riin ɗiiɗang ye ɗi ni sat nee. Gyet Jesu Kristi wuri j`i ndi̶ghi̶n yil ɗiisi a ndi̶ghi̶n nan, ɓe riin mi̶ni a Riin kì̵ Naan.
62004003	Amma koo riin ɗiiɗang ye, ɗi ni cíipo nee, ba gyet Jesu Kristi wuri j`i ndi̶ghi̶n yil ɗiisi ni a ndi̶ghi̶n nan kas, ɓe ba riin mi̶ni a mu Naan kas. Riin mi̶ni a riin ɗi nii kwar Kristi; ɗi jí wu ki̶ling ne, nin nɗung j`i. Amma yaksi ni kì̵ ten j`i wul ndi̶ghi̶n yil ni jee.
62004004	Jep fi̶na ɗiiɗween mo, wun a mu Naan, wun kì̵ se koghorong nkaa riin ɗi mo kwar Jesu Kristi, mpeeɗi Riin kì̵ Naan ɗi ni ndi̶ghi̶n wun, ni ɓal met nriin ɗi mo kwar Jesu Kristi, ɗi mo ɗi ndi̶ghi̶n yil ni.
62004005	Mo a mu yil ɗiisi, mpeemi̶ni, ɓe mbii ɗi moo sat jir, ni a mu yil ɗiisi, ki̶ yil ɗiisi nii ki̶ling mo.
62004006	Amma wuwun, a mu Naan, koo a weye ɗi wuri man Naan, ɓe wurii lekom mpee ki̶ling mun. Ngo ɗi ba wuri man Naan kas, ɓe ba wurin nlekom mpee ki̶ling mun kas. A shi ɗiisi, ɗangɓe mu man riin ɗi ni azeen ki̶ riin ɗi ni a mu ɗung.
62004007	Wun ɗi wan wal nwun, wu yit ku mu walnshak, mpeeɗi wal ni put a pe Naan ɗi. Koo weye ɗi wuri wal ngurum mo, ɓe wuri a ngo kì̵ Naan, ki̶ wuri man Naan zak.
62004008	Ngo ɗi ba wuri wal ngurum mo kas, ɓe ba ngo mi̶ni man Naan kas, mpeeɗi Naan wuri a wal.
62004009	Naan wuri kám wal fi̶ri ni mmun, a ndi̶ghi̶n ar ɗiisi. Wuri lop Làa fi̶ri ɗiimi̶ndong sham ndi̶ghi̶n yil ɗiisi, mpeku mu kat seen ɗi ndi̶ghi̶n sum fi̶ri.
62004010	A wal ni nɗiisi nee, ba a mun shee wal nNaan kas, amma a Naan wuri shee wal mmun, har wuri lop Làa fi̶ri sham ndi̶ghi̶n yil ɗiisi, mpeku wuri ɗee ɗi a ar ɗi Naan nfwo shikbish funu mo ɗi mmun.
62004011	Wun ɗi wan wal nwun, katɗang Naan wuri fes wal mmun aasi, ɓe ni ret ku mu walnshak aasi zak.
62004012	Ba mee gurum kì̵ kyam naa Naan kas, amma katɗang mu walnshak, ɓe Naan ki̶ tong ndi̶ghi̶n mun, ki̶ wal fi̶ri ni ɗee a ɗin ndi̶re ndi̶ghi̶n mun zak.
62004013	Mpeeɗi Naan wuri kì̵ cín Riin fi̶ri mmun, ɓe yaksi mu man nee, muu tong a ndi̶ghi̶n wuri zak.
62004014	Ki̶ zak, muu ten mu naa, ki̶ mu c`in langting ni nee, puun wuri kì̵ ten lop Làa fi̶ri sham, ku wuri ɗee ɗi a Nguɓam mu yil ɗiisi.
62004015	Koo a weye ɗi wuri wangpo ku wuri sat ɗi nee, Jesu a Làa kì̵ Naan, ɓe Naan ndi̶ghi̶n ngo mi̶ni, ki̶ ngo mi̶ni ndi̶ghi̶n Naan zak.
62004016	Mun shikáa funu mu man, ki̶ mu cínzeen nwal ɗi Naan wuri ki̶ ni mpee mun. Naan wuri a wal, koo a weye ɗi wurii mwaan a ndi̶ghi̶n wal fi̶ri shidaar-shidaar, ɓe gwar mi̶nii tong a ndi̶ghi̶n Naan, ki̶ Naan ki̶ tong ndi̶ghi̶n putughup kì̵ gwar mi̶ni zak.
62004017	Wal ni ɗee ndi̶ghi̶n mun, a mpeku taji mu kat naashoop parpuus tokɗiyeel ni kas, mpeeɗi muu mwaan a ndi̶ghi̶n shiimwaan kì̵ Daa Jesu ndi̶ghi̶n yil ɗiisi.
62004018	Ba mee ki̶i̶rmuut ɗi ndi̶ghi̶n wal kas. Wal ɗi ni azeen, nii ceen ki̶i̶rmuut jir. Ki̶i̶rmuut ki̶ j`i, a mpee kwat ɗiibish, mpee mbii ɗiibish ɗi gurum kì̵ c`in. Ngo ɗi wuri ki̶i̶rmuut, ɓe ba wal ni ɗar ndi̶re-ndi̶re ndi̶ghi̶n wuri kas.
62004019	Muu wal Naan, a mpeeɗi Naan wuri shee wal mmun.
62004020	Katɗang mee gurum sat nee, wuɗi wal nNaan, amma wurii kwar ɗyemni̶ghi̶n fi̶ri, ɓe gwar mi̶ni a nguɗung. Mpeeɗi katɗang ba gurum wal nɗyemni̶ghi̶n fi̶ri, ɗi wurii naa shi yit shidaar-shidaar kas, ɓe ba gwar mi̶ni mmak wal nNaan, ɗi ba wuri kì̵ kyam naa wuri kas.
62004021	A Waar ɗi mu lap pe Naan ɗi nɗiisi, nee gwar ɗi wuri wal nNaan, ɓe ni a ting ku gwar mi̶ni wal nɗyemni̶ghi̶n fi̶ri zak.
62005001	Koo ngo ɗiiɗang ye ɗi wuri cínzeen nee, Jesu wuri a Kristi ɗi Naan lop, ɓe ngo mi̶ni a gwar kì̵ Naan, ki̶ koo ngo ɗiiɗang ye ɗi wuri wal mpuun, ɓe ngo mi̶ni wal nLàa ni zak.
62005002	Katɗang mu wal nNaan ki̶ mu tap waar fi̶ri mo, ɓe mu man nee, muu wal nyem kì̵ Naan mo zak.
62005003	A wal funu ni pe Naan nɗiisi, mu tap ki̶ waar fi̶ri mo. Ba waar kì̵ Naan ni mo met mmun mɓal kas,
62005004	mpeeɗi koo a ngo kì̵ Naan ɗiiɗang ye, wurii mak se koghorong nkaa yil ɗiisi ni. Muu se koghorong nkaa yil ɗiisi ni, a mpeeɗi mu cínzeen nNaan.
62005005	A we mak se koghorong nkaa yil ni ye? See a ngo ɗi wuri cínzeen nee, Jesu wuri a Làa kì̵ Naan.
62005006	Jesu Kristi wuri a ngo ɗi gyet wuri j`i, ɓe mo c`in baptisma wuri shi am, ki̶ gyet wuri ɓeer toghom fi̶ri, kaaɗi gyet mo pwas wuri nkaa shiyeepyoghom si. Ba gyet mo c`in baptisma wuri a shi am ɓejee ɗak kas. Amma gyet wuri ɓeer toghom fi̶ri,
62005007	ki̶ Riin Ɗiiɓang wuri a langting kì̵ mi̶ni, ki̶ zak, Riin Ɗiiɓang wuri azeen.
62005008	Langting mo ɗi kun, Riin, ki̶ am, ki̶ toghom mo jir kun mo c`in langting a nkaa mbii ɗiimi̶ndong.
62005009	Muu lap langting ɗi gurum mo sat, amma langting kì̵ Naan ni nɗiisi. Naan wuri c`in langting nee, "Jesu Kristi wuri a Làa fi̶ri"
62005010	Mpeemi̶ni; koo a weye ɗi wuri cínzeen nLàa kì̵ Naan, ɓe gwar mi̶ni ki̶ langting kì̵ Naan ndi̶ghi̶n putughup fi̶ri. Amma ngo ɗi ba wuri cínzeen nNaan kas, ɓe gwar mi̶ni le Naan a nguɗung, mpeeɗi ba gwar mi̶ni ncínzeen ndi̶ghi̶n langting ɗi Naan c`in nkaa Làa fi̶ri kas.
62005011	A langting ni nɗiisi, nee, Naan wuri cín seen ɗiiso ngaa-ngaa mmun, seen ɗiisi ni a ndi̶ghi̶n Làa fi̶ri.
62005012	Ngo ɗi wuri ki̶ Làa kì̵ Naan, ɓe ngo mi̶ni ki̶ seen, amma ngo ɗi ba wuri ki̶ Làa kì̵ Naan kas, ɓe ba ngo mi̶ni ki̶ seen kas.
62005013	Wan ran po ɗiisi mo nwun, a mpeku wu man ɗi nee, wun ɗi wu cínzeen nLàa kì̵ Naan, ɓe wu kat seen ɗiiso ngaa-ngaa.
62005014	Ba mun ki̶ mee naashoop ntoghom kì̵ Naan kas, mpeeɗi mu cínzeen nee, wurii ki̶ling mun, katɗang mu ɗang mee mbii pu wuri, ɗi nin ntiit-ntiit ki̶ ɗyen fi̶ri.
62005015	Katɗang mu man nee, wurii ki̶ling mun, ndi̶ghi̶n koo meye ɗi mu ɗang pu wuri, ɓe mu man nee, wuri kì̵ ten c`in mun mbii ɗi mu ɗang pu wuri ni.
62005016	Katɗang mee ngo naa mee ɗyemni̶ghi̶n nkaa c`in mee shikbish ɗi ba nin nso ki̶ wuri a peemúut kas, ɓe gwar mi̶ni c`in aduwa nNaan, mpeku Naan cín seen ɗi ngo ɗi wuri kì̵ ten c`in shikbish ni. Muu sat ɗiisi ni a mpee shikbish ɗi ba ni wul ki̶ mo a peemúut kas. Mee shikbish ni ɗi, ɗi nin nso ki̶ gurum a peemúut, ba wan ki̶n sat nee, ɗi mee gurum nc`in aduwa a mpee mi̶ni kas.
62005017	Ɗak ɗiibish mo jir a shikbish, amma mee shikbish ɗi, ɗi ba ni mak so ki̶ gurum a peemúut kas.
62005018	Mu man nee, ngo ɗi wuri a gwar kì̵ Naan, ba wurin nsat a nc`in shikbish vit kas. Mpeeɗi Jesu Làa kì̵ Naan wurii tap fwang ngo mi̶ni, ki̶ ba Shetan mak cínjeel wuri kas.
62005019	Mu man nee, mun a mu Naan, koo ɗi yil ɗiisi ni a nder kì̵ Shetan.
62005020	Mu man nee, Làa kì̵ Naan wuri kì̵ ten j`i, ki̶ wuri jí cín man mmun zak, mpeku mu man Naan ɗi wuri azeen ɗi. Mun a ndi̶ghi̶n wuri, ɗi wuri azeen, ndi̶ghi̶n Làa fi̶ri Jesu Kristi. A wuri a Naan ɗi azeen, ki̶ seen ɗiiso ngaa-ngaa.
62005021	Jep ɗiiɗween mo, taji wu ɓàlkáa fuu mo ashak ki̶ k`um kas.
63001001	Wasika ɗiisi ni put a nsar fi̶na ngunan, so pe wii ɗi, mat ɗiibi̶bi̶lip, ki̶ jep fii mo. Wii ɗi wan ki̶n wal yi ndi̶ghi̶n zeen, ba a wan ɓejee ɗak kas, amma jir ki̶ nyem ɗi mo man zeen ni.
63001002	Mpeeɗi zeen ɗi ni tong ndi̶ghi̶n mun yaksi, nin ntong ndi̶ghi̶n mun har vit.
63001003	Daa Naan puun ki̶ Làa fi̶ri Jesu Kristi, mo c`in ɗiiret mmun, ki̶ mo naa mun shi yit naajeel, ki̶ tongriyang. Ɗiisi mon nɗee ashak ki̶ mun ndi̶ghi̶n zeen ki̶ wal zak.
63001004	Ni ret nwan nyit zam, mpeeɗi wan kat pak jep fii moo mwaan ndi̶ghi̶n zeen ni, ntiit ki̶ kaaɗi puun wuri sat ne, mu c`in si.
63001005	Yaksi wan ki̶n ɗang pu yi naa, yi yit ku mu walnshak. Ba ɗiisi ni a mee waar ɗiipoo ɗi wan ran ni nyi kas, amma a ɗi mun ki̶ ni pugyet ɗin nshee.
63001006	A wal ni nɗiisi, nee, mu mwaan ndi̶ghi̶n waar fi̶ri mo. Ɗiisi ni a waar ni, kaaɗi wuu ki̶ling nshee si, nee, wu mwaan ndi̶ghi̶n wal.
63001007	Nyemnumpee mo ɗes, mo kì̵ ɗel ɗi ndi̶ghi̶n yil ni jir. Nyem ɗi mo cíipo nee, ba gyet Jesu wuri j`i ndi̶ghi̶n yil ɗiisi a ndi̶ghi̶n nan kas. Kiyeet kì̵ nyem mi̶ni mo a nyemnumpee mo, ki̶ a mo a shaarlek kì̵ Kristi.
63001008	Wu tap ki̶ káa fuu mo, mpeku taji wu vwet mbii ɗi gyet muu ten mu c`in ɗak mpee ni si kas, amma wu gung, ku wu lap kwat ni ɗi.
63001009	Koo a weye ɗi wuri so akiyeen, amma katɗang ba wuri mwaan a ndi̶ghi̶n kám kì̵ Daa Jesu kas, ɓe ba wuri ki̶ Naan ndi̶ghi̶n putughup fi̶ri kas. Amma jir ngo ɗi wuri mwaan ndi̶ghi̶n kám kì̵ Daa Jesu, ɓe gwar mi̶ni ki̶ Naan puun ki̶ Jesu Làa fi̶ri ndi̶ghi̶n putughup fi̶ri.
63001010	Katɗang mee gurum j`i pe wun ɗi, ɗang ba gwar mi̶ni j`i aa kám ɗiisi nwun kas, ɓe taji wu lap wuri wu le ntulu fuu mo, koo wu kaat gwar mi̶ni kas.
63001011	Mpeeɗi jir ngo ɗi wuri tok ki̶ gwar mi̶ni, ki̶ ngo ɗi wuri lap gwar mi̶ni zak, ɓe wurii ɓal a káa ashak ki̶ gwar mi̶ni ndi̶ghi̶n ɗak fi̶ri ɗiibish mo.
63001012	Koo ɗi wan ki̶ mbii mo ɗes mpee ran mo nwun, ɓe ba wan nran mo nwun shi haal mu takarda ki̶ ing kas, amma wan ki̶n lepan nee, wan nj`i kun naa wun ɗi, ku mu katpo ɗi ashak zak, mpeku retnyit funu ni gam ɗi.
63001013	Jep kì̵ ɗyemni̶ghi̶n fii ɗiibi̶bi̶lip, moo tok ki̶ yi.
64001001	Wasika ɗiisi ni put a nsar fi̶na ngunan, so pe wugha Gayus ɗi, ɗi wan wal nwugha ndi̶ghi̶n zeen.
64001002	Shaar fi̶na, wan ki̶n c`in aduwa pe wugha, mpeku a kat ɗiiret ɗi ndi̶ghi̶n mbii mo jir, ki̶ zak, mpeku a tong ɗi nkagham, kaaɗi seen fugha ni kat ɗiiret si.
64001003	Ni ret nwan nyit zam, kaaɗi pak ɗyemni̶ghi̶n funu mo j`i satpo ɗiiret nwan nkaa wugha nee, aa ɗar ɓal-ɓal ndi̶ghi̶n cínzeen ni, ki̶ kaaɗi wugha ki̶ mwaan ɗi ndi̶ghi̶n cínzeen ni si zak.
64001004	Ba mee retnyit ɗi wan ki̶ ni waa met nɗiisi kas, ku wan ki̶ling nee, jep fi̶na moo mwaan a ndi̶ghi̶n cínzeen ni.
64001005	Shaar fi̶na, aa ɗar ɓal-ɓal ndi̶ghi̶n ɗak ɗi aa c`in ni mpee ɗyemni̶ghi̶n funu nyemso ndang Jesu mo, har met jir ɓe a mpee mi̶zep mo.
64001006	Mo kì̵ satpo nyemso ndang Naan ɗin mpesi mo nkaa wal fugha ni. Nin nret zam katɗang wugha ɓam mo mɓut mwaan furu, ɓe nin nɗee a mbii ɗi nin nret Naan nyit.
64001007	Mpeeɗi mo yaghal yaa mwaan ni a mpee sum kì̵ Daa. Ba mon nwaa lap mee mbii pu nyemk`um mo kas.
64001008	Mpeemi̶ni, ni ret ku mumun nyemso ndang Jesu mo, mu lap nyem mi̶ni mo ndi̶ghi̶n lu funu mo, mpeku mu ɗee ɗi a shaar ɗak ashak ki̶ mo ndi̶ghi̶n zeen ni.
64001009	Wan ki̶n ran mee mbii nyemso ndang Naan ni mo, amma Diyoturifis ɗi wuri fes leshin a ɗiiɗes mɓut mmo, wuri kwar lappo funu.
64001010	Katɗang wan j`i, ɓe wan nsat nwuri mbii ɗi wurii c`in ni nkaa mun. Po ɗiibuu ɗi wurii naa nsat ni nkaa mun, ba mi̶ni mak wuri kas, har wuri kwar lap nyemso ndang Jesu mo ndi̶ghi̶n tulu fi̶ri zak, ki̶ wuri cíi nyem ɗi moo riɓet lap mo ndi̶ghi̶n tulu furu mo. Har wuri pwat ki̶ nyem ɗi moo riɓet kaat mi̶zep ni mo ndi̶ghi̶n nyemso ndang Naan ni mo!
64001011	Wugha ɗi wan wal nwugha si, taji a mwaan ndi̶ghi̶n mbii ɗiibish mo kas, amma a mwaan ndi̶ghi̶n mbii ɗiiret mo. Koo weye ɗi wurii c`in mbii ɗiiret, ɓe gwar mi̶ni a mu Naan. Amma jir ngo ɗi wurii c`in mbii ɗiibish, ɓe ba gwar mi̶ni man Naan kas koo diɓen.
64001012	Gurum mo jir mo satpo ɗiiret nkaa Dimitiriyus, har zeen ni shikáa fi̶ra ni kì̵ c`in langting ɗiiret nkaa wuri zak. Mumun zak, mun a langting fi̶ri, wugha man nee, mbii ɗi muu sat ni mo azeen.
64001013	Wan ki̶ mbii mo ɗes mpee ran mo nwugha, amma ba wan nran wugha a shi haal ki̶ ing kas.
64001014	Wan kì̵ lepan nee, kat mun nkaat, ɗangɓe mun nkatpo ki̶ shak yit ki̶ yit hakyeng.
64001015	Wu tongriyang. Shaar funu moo tok ki̶ wugha. A tok ki̶ shaar funu mo jir, koo weye ndi̶ghi̶n mo.
65001001	Juud ki̶rom mu Jesu Kristi, ɗyemni̶ghi̶n kì̵ Jemis so pe nyem ɗiipi̶pi̶rep mo, ɗi Naan puun wuri wal mmo, ki̶ mo ɗee a ɗi fufwang ndi̶ghi̶n Jesu Kristi.
65001002	Kussuk kì̵ Naan, ki̶ riyang, ki̶ wal fi̶ri, mo sat a nwurang ndi̶ghi̶n wun ɗak.
65001003	Wun ɗi wan wal nwun si mo, gyet wan ki̶n fes nlepan, mpeku wan ran ɗi nwun nkaa cínzeen ɗi mun ki̶ ni ashak. Amma mee pan le kun ran nwun, mpeku wan caa wun, ku wu sekiyeen ɗi ndi̶ghi̶n lek, mpee cínzeen ɗi Naan wuri kì̵ ten cín nyem fi̶ri mo, yit mi̶ndong ɓejee har mpee vit.
65001004	Mpeeɗi pak gurum mo ɗi, ɗi ba mo man Naan kas. Moo tap j`i ɗel ndi̶ghi̶n mun a si̶sok. Nyem ɗi mo cighi̶r ki̶ po kì̵ Naan ki̶ ɗiiret fi̶ri, mpeku mo katpee c`in mbii ɗiibish mu nan mo ɗi. Ki̶ zak, moo cíipo kì̵ Daa Jesu Kristi. Ki̶ mo kwar wuri ɗi wuri a Daa funu kì̵ Nguɓam funu. Pugyet mo kì̵ ten ran ndi̶ghi̶n takarda kì̵ Naan, po nkaa kwat furu ɗi mon nlap ni a muut.
65001005	Koo ɗi wuu ten wu man mbii ɗiisi mo jir, amma wan ki̶n riɓet le a pan nwun, kaaɗi gyet Naan wuri put ki̶ nyem Isreil mo nyil Ijip. Amma aɓwoon kì̵ mi̶ni, ɓe gyet Naan wuri twa nyem ɗi mo kwar cínzeen.
65001006	Ki̶ zak, wu man nee, nyemlop kì̵ Naan ɗi mo aɗeng, ɗi mo kwar peetong furu, mpeku mo tang peetong ɗi ni ɗes met ɗi Naan kì̵ cín mmo, ɓe mo ɓwaghat mo shi ti̶sek ɗii ngaa-ngaa ndi̶ghi̶n peeɗi ni nkoo ɗiirap shek-shek. Naan wuri le mo a peemi̶ni, har parpuus ɗiyeel nin nj`i wul. Parɗi Naan wurin ncanɗiyeel ɗiibish ɗi mmo.
65001007	Ni aasi zak, ɓe taji wu mander nyil nSodom ki̶ Gomora, ki̶ yil ɗi mo kus ki̶ mo kas. Gyet yil ɗiisi mo cín káa furu mo, mpee c`in ngaa ki̶ mbii ɗiibish mo. Mo lap kwat kì̵ shikbish mi̶ni mo a ndi̶ghi̶n wus ɗi ni so ngaa-ngaa. Ɗiisi ni ɗee a mbiikám ngurum mo jir.
65001008	Ni a ndi̶ghi̶n ar ɗiisi, ɓe nyem ɗiisi mo naa sughun mo, ɗi ni le ku mo waa cighi̶r c`in shikbish nkaa sut furu mo. Mo kwar ɗiiɗes kì̵ Naan, ki̶ mo satpo ɗiibish nkaa nyem ɗiiret mo ɗi mo, ndi̶ghi̶n ɗengnaan.
65001009	Mbii ɗi koo a Makiyel ɗi wuri a ngo ɗiiɗes mu nyemlop kì̵ Naan mo, ba wuri mak sat ni kas. Kaaɗi gyet Makiyel ki̶ Shetan mon njighi̶r nkaa kúm kì̵ Mosis, ɓe ba Makiyel mak wangpo, mpeku wuri kàss Shetan ɗi kas, amma wuri sat nee, "a Daa wurin ngwak wugha ɗak."
65001010	Amma nyem ɗiisi mo cínkáa nkaa mbii mo jir, ɗi ba mo man shii ni kas, ki̶ mbii ɗi mo man ni shi pan mu nan. Mo a kaa long mo si. A mbii mi̶ni moo waa cighi̶r twa mo.
65001011	Jeel mpee mo, mpeeɗi moo mwaan a ndi̶ghi̶n ar kì̵ Kein, ki̶ mpee tang li̶ɓet mu shaghal, ɓe mo cínkáa furu, ku mo mwaan ɗi ndi̶ghi̶n ar ɗi gyet Balam taa pal ɗi. Mo ɗee a nyemkáaɓál mo, nyemciishik mo, kaaɗi gyet Kora ɗee si. Mon mmurap a kaaɗi gyet Kora muut si.
65001012	Ɗiisi mo ɗee a kaa mi̶mer ɗi nii wat shin kì̵ gurum si, ki̶ mo ɗee a kaa pee ɗiirap si ndi̶ghi̶n wun, kaaɗi wun nkaa se tong ashak fuu. Moo tap aa káa furu mo ɓejee ɗak. Mo a kaa nluu fwan ɗi kut ki̶ mang ni so ki̶ ni si, ɗi ba ni mak kyam j`i ki̶ fwan kas. Mo a kaa ting ɗi ni kwar làa-làa har tar waap j`i mang si. Ting ɗi mo kì̵ ɓwan seen ni, ki̶ ni ɗee a ɗii mumuut.
65001013	Mo a kaa am ɗi kut ki̶ cut ni ɓal-ɓal ndi̶ghi̶n bahar si. Moo woo ti̶fil mu mbii naashoop ɗi moo c`in mo zak. Mo a kaa zar ɗi moo mwaan si. Naan wuri tap ɗak mee pee ɗiijurung, ɗiirap shek-shek, le mpee mo.
65001014	Enok zak, ɗi wuri a dang ɗiipovul ndi̶ghi̶n cirem kì̵ Adam, wuri satpo nkaa mo nee, "Wu naa, Daa wurin nj`i ki̶ nyemlop fi̶ri ɗiiɓang mo ɗes.
65001015	Mpeku mo canɗiyeel ɗi ngurum mo jir, ki̶ mo woo ɗi agaak jir, ɗak ɗiibish ɗi nyem ɗi ba mo ki̶ Naan ndi̶ghi̶n putughup furu mo kas; ɗi mo kì̵ ten c`in ni ndi̶ghi̶n ar ɗi ba ni a mu Naan kas. Ki̶ jir po ɗiiɗeet ɗi nyemshikbish ɗiisi ni mo kì̵ ten sat nkaa Naan."
65001016	Nyem ɗiisi mo naa nkatpo nɗagham-nɗagham, nyemsatpo ɗiibuu nkaa gurum mo, nyemmwaan ndi̶ghi̶n kyaghar mu nan furu mo, nyemcanjagham mo shi po furu mo, nyemcaa gurum mo, ba a ndi̶ghi̶n ar ɗiiret kas, mpeku mo kat mee li̶ɓet ɗi.
65001017	Amma wun ɗi wan wal nwun si mo, taji wu mander mbii ɗi gyet jeplop kì̵ Daa funu Jesu Kristi mo sat nwun kas.
65001018	Mo kì̵ sat nwun nee, "Ndi̶ghi̶n teer mu peekyes ni mo, ɓe nyemɓákpee, mon nj`i put," mpeku mo nwangpo ɗi nwun. Nyem ɗi moo mwaan a ndi̶ghi̶n kyaghar mu nan furu mo, ɗi ba ni a ar mu Naan kas.
65001019	A nyem ɗiisi mo, moo j`i ki̶ yilangpee ndi̶ghi̶n gurum mo. A mo a nyem ɗi mo kyaghar mbii ɗiibish mu yil ɗiisi shi mi̶se furu mo. Ba mo ki̶ Riin kì̵ Naan kas.
65001020	Amma, wuwun, ɗi wan wal nwun si mo, wu ɗiksuk fuu mo ndi̶ghi̶n cínzeen fuu ɗiiɓang. Wu c`in aduwa ndi̶ghi̶n Riin Ɗiiɓang zak.
65001021	Wu sat a nlesuk fuu mo ndi̶ghi̶n wal kì̵ Naan, kaaɗi wuu leyit nkaa Daa Jesu si, mpeku shi naajeel fi̶ri, ɓe wurin ncín seen ɗiiso ngaa-ngaa nwun.
65001022	Wu naajeel kì̵ nyem ɗi mo ɗee mɓeetshik ki̶ wun.
65001023	Wu ɓam pak mo. Wu put ki̶ mo aku mɓut nwus, ki̶ mpee pak mo, ɓe wu naajeel kì̵ mo shi ki̶i̶rmuut. Amma wu kwar lée furu mo, mpeeɗi lée furu ni kì̵ ten ɗee a ɗiirap shi shikbish furu mo.
65001024	Pe wuri ɗi wuri mak fwang wun, mpeku taji wu táa wu pal kas, ki̶ wurin nj`i ki̶ wun ntoghom kì̵ ɗiiɗes mu Naan ndi̶ghi̶n retnyit, ba ki̶ mee rap kas.
65001025	Pe Naan ɗi wuri mmi̶shin, Nguɓam funu ndi̶ghi̶n Jesu Kristi, Daa funu ɗiiɗes, Ɗiihai fi̶ri, ki̶ mulki ɗiiɗes ki̶ iiko, mo ɗee a mu wuri, pugyet ɗi yam-yam, ki̶ har yaksi, ki̶ har ngaa-ngaa. Amin.
66001001	Ndi̶ghi̶n takarda ɗiisi, ɓe mo ran a mbii ɗi Jesu Kristi wuri woo nki̶rom kì̵ Naan nee. A Naan wuri shee le mbii ɗiisi ni mo, nsar kì̵ Jesu Kristi, mpee ku wuri woo ni ɗi nyem fi̶ri mo, mpeku mo man mbii ɗi mon ndung j`i, ki̶ ɗi mo ɗi yaksi. Ni aasi ɓe, Jesu Kristi wuri lop ngulop fi̶ri so pe ki̶rom fi̶ri Joon ɗi, mpeku wuri woo mbii ɗiisi mo ɗi nwuri.
66001002	Joon wuri kì̵ ten sat agaak mbii ɗi wuri kì̵ naa mo jir, ki̶ wuri ten ran po kì̵ Naan ɗi Jesu Kristi woo mo nwuri ne, ni azeen.
66001003	Koo a weye, ɗi wuri tang takarda ɗiisi ni, ɓe wurin nkat retnyit, ki̶ nyem ɗi mo lekom mpee ki̶lingpo ɗiisi ni ɗi Naan kì̵ woo ni, ki̶ moo c`in mbii ɗi ni sat, ɓe mon nkat retnyit, mpeeɗi pee ni kì̵ wul kus, mpeku mbii ɗiisi ni mon ngam ɗi.
66001004	Wan Joon ki̶n tok ki̶ Eki̶lisya ɗiipovul si mo, ɗi mo ndi̶ghi̶n yil nEshiya. Naan wuri naa wun shi yit naajeel fi̶ri, ki̶ wuri cín tongriyang nwun zak. Naan ɗi wuri ɗi yaksi, ɗi pugyet wuri ɗi yam, ki̶ ɗi wurin ndung j`i, ki̶ Riin ɗiipovul ni mo, ɗi moo ɗar kus ki̶ Naan a peetong fi̶ri ɗiiɗes.
66001005	Ki̶ Jesu Kristi, ɗi wuri a langting ɗi azeen, wuri a ɗin nshee, ɗi mo shee yaghal ki̶ wuri a peemúut, ki̶ zak, a wuri a Mishkagham nkaa mishkagham ɗi mo ndi̶ghi̶n yil ɗiisi jir. Wuri wal mmun. A mpee toghom fi̶ri, ɓe wuri fwoon mun mɓut shikbish funu mo.
66001006	Wuri le mu ɗee a mishkagham mo ki̶ pris mo, mpeku mu seyil ɗi nNaan puun fi̶ri. Ɗiiɗes, ki̶ iiko, mo ɗee a mu wuri har ngaa-ngaa. Amin!
66001007	Wu naa wurin ndung j`i nkaa nluu. Gurum mon nnaa wuri jir, har ki̶ nyem ɗi gyet mo pwas wuri. Gurum ɗi mo ndi̶ghi̶n yil ɗiisi jir, mon nwal maap mpee wuri. Nin nɗee aasi! Amin.
66001008	Daa Naan ɗiiɗes wuri sat nee, "A wuɗi a Alfa, ki̶ Omega, shee kì̵ mbii mo, ki̶ kyes kì̵ mbii mo jir zak. Naan ɗi wuri ɗi yaksi, pugyet wuri ɗi yam, ki̶ a wurin ndung j`i zak."
66001009	A wan, Joon ɗyemni̶ghi̶n fuu nguso ndang Jesu, wan a memee ndi̶ghi̶n wun nyem ɗi wuu gung ki̶ shwaajeel, mpeeɗi wu le Kristi a kaa Mishkagham fuu si. Jí mo ɓwaghat wan, mo so ki̶ wan mee laayil, ɗi am neer ni cighi̶r kaat, ɗi moo pet ni a Patmos, mpeeɗi gyet wan ki̶n satpo Naan ni ngurum mo, ɗi Jesu wuri c`in langting ni.
66001010	Kaaɗi wan ɗi nyil mPatmos, parpuus kì̵ Daa, ɓe Riin kì̵ Naan wuri j`i ɗel ndi̶ghi̶n wan. Ɗangɓe wan ki̶ling mee ɗoo ɗiiɗes mɓwoon fi̶na, kaa wal kì̵ feer si.
66001011	Ni sat nwan nee, "A mang takarda, a ran mbii ɗi wugha nkaa naa ni, ku a lop so nEki̶lisya ɗiipovul, ɗi mon nyil Afisus ki̶ Simena, ki̶ Pagamum, ki̶ Tayati̶ra, ki̶ Sardis, ki̶ Filadalfiya, ki̶ Lodisiya."
66001012	Wan cighi̶r mpeku wan naa ngo ɗi wurii katpo ni ɗi. Kaaɗi wan cighi̶r, ɓe wan naa, peele fitila mo povul, ɗi mo ɗak mo a shi zinariya.
66001013	Nnaar kì̵ peele fitila ɗiipovul ɗiisi ni mo, ɓe wan naa mee gwar wurii ɗar ɗi, ɗi wuri lapshak ki̶ Làa Gurum. Wuri lop mee nli̶r ɗi ni sham wul wurin nkwakshii, ki̶ wuri ɓwaghat mee teng si cighi̶r nkaa tughur fi̶ri, ɗi mo ɗak mi̶ni a shi zinariya.
66001014	Shoopkáa fi̶ri ni mo piyaa kaa shuu si, ki̶ ni kaa ɗaghar si. Yit fi̶ri ni mo lapwus kaa liis kì̵ wus si.
66001015	Shii fi̶ri mo mi̶lep, kaa shaghal ɗiimi̶lep, ɗi mo tap ɗak shi wus mpeku ni ɗee a ɗiiret si. Ɗoo fi̶ri ni a kaa wal ki̶ am ɗi moo sham mputughul si.
66001016	Wuri ki̶ zar mo povul nsarse fi̶ri, ki̶ mee kwai ɗii se, ɗi ni se koghop weet mpo fi̶ri. Yit fi̶ri ni fes ɓangpee hakyeng kaa puus a naar si.
66001017	Kaaɗi wan naa wuri, ɓe wan taa nyil nder shii fi̶ri kaa wan ki̶n mumuut si. Ɓe wuri le sarse fi̶ri nkaa wan, ɗangɓe wuri sat nee, "Taji ki̶i̶rmuut yaa wugha kas. A wan a ɗin nshee, ki̶ a wan a kyes ni.
66001018	A wan a ɗin mmeen. Gyet wan ki̶n muut, amma yaksi, ɓe wan ki̶ seen. Wan ntong ɗi ki̶ seen har ngaa-ngaa. Wan ki̶ makuli mu wang peemúut, ki̶ peeso kì̵ nyem mumuut mo, a sar fi̶na.
66001019	"A ran mbii ɗi aa ten a naa mo yaksi, ki̶ mbii ɗi wugha nkaa naa mo, ki̶ mbii ɗi mon ndung j`i.
66001020	A ɗiisi ni a shii kì̵ zar ɗiisi̶sok ɗiipovul ɗi mon nsarse fi̶na, ki̶ peeɗar mu fitila ɗiipovul ɗi mo ɗak a shi zinariya. Zar ɗiipovul ni mo, a mo a nyemlop kì̵ Eki̶lisya ɗiipovul ni mo, ki̶ peeɗar kì̵ fitila ɗiipovul si mo, mo a Eki̶lisya ɗiipovul ni mo zak."
66002001	"A ran lop so pe ngulop kì̵ Naan ɗi wurii tap ki̶ Eki̶lisya ɗi nin nyil Afisus nee, Lop ɗiisi ni, a po ɗi ni put mpo kì̵ gwar ɗi wuri ki̶ zar mo povul nsarse fi̶ri si, ɗi wurii mwaan nnaar kì̵ peele fitila ɗiipovul si mo, ɗi mo ɗak mo a shi zinariya si.
66002002	Wan man ɗak ɗi wun kì̵ ten c`in ni, ki̶ jeel fuu, ki̶ gung fuu zak. Ba wuu shaar ki̶ nyemɗiibish mo kas. Wuu kyam shiimwaan kì̵ nyem ɗi mo sat nee, wuɗun a jeplop kì̵ Jesu mo, amma ba mo a jeplop kì̵ Kristi kas. Wuu ten wu man ne, moo c`in a ɗung.
66002003	Wu gung, koo ɗi wun nkaa shwaajeel mpee sum fi̶na, ɓe taji wu baa mɓwoon kas.
66002004	Amma wan ɗi ki̶ mee mbii mi̶ndong nkaa wun ɗi wan ki̶n riɓet sat ni nwun. Ba wu kuɗi wuu wal nwan kaa ɗi gyet wuu wal nwan nshee si kas.
66002005	Taji wu mander nshiimwaan fuu ɗi gyet yam, akuɗang wuu táa wu pal si kas. Wu tuwap, mpeku wu baa wu mwaan ɗi ndi̶ghi̶n ar ni, kaa gyet yam si. Katɗang ba wu tuwap kas, ɓe wan ndung j`i, kun mang peele fitila ni ɗi a peeɗar ki̶ni.
66002006	Amma mbii mi̶ndong ɗi wan ki̶n kwoop wun mpee ni a nɗiisi, wuu kwar ɗak kì̵ nyem Nikolaitan mo, kaaɗi wan ki̶n kwar si.
66002007	Ngo ɗi wuri ki̶ kom, mpee ki̶lingpee ɓe wuri ki̶ling mbii ɗi Riin ni nkaa sat ni nyemso ɗang Naan mo. Ngo ɗi wuri se koghorong, ɓe wan ncín pee nwuri se laating ɗi ni a mu seen, ɗi ni kàa ndi̶ghi̶n bong kì̵ Naan."
66002008	"A ran lop so pe ngulop kì̵ Naan ɗi wurii tap ki̶ Eki̶lisya ɗi nin nyil nSimena nee, Lop ɗiisi ni a po ɗi ni put mpo kì̵ gwar ɗi wuri a ɗin nshee, ki̶ a wuri a kyes ki̶ mbii mo jir, ɗi gyet wuri kì̵ muut, amma yaksi wuri ki̶ seen.
66002009	Wan man jeel fuu, ki̶ zak, wan man nee, ba wun a nyemlong mo kas, amma shi zeen, ɓe wun a nyemlong. Wan man po ɗiibish mu nyem ɗi moo lesut a nyem Yahudi mo, amma shi zeen, ɓe ba mo a nyem Yahudi mo kas. Mo a nyem kì̵ Shetan mo.
66002010	Taji wu kat mee ki̶i̶rmuut nkaa jeel ɗi wun ndung shwaa ni kas. A ki̶ling! Shetan wurin nkyam wun. Wurin nle pak fuu mo ndi̶ghi̶n lushaghat, wun nshwaajeel mpee teer mo kaghapaat. Amma wu gung, taji wu kwar wan kas, koo ɗi mon nti̶twa wun, ɓe wu gung, mpeku wan cín zughum ɗiiɗes ɗi ni a seen ɗi nwun.
66002011	Ngo ɗi wuri ki̶ kom, ɓe wuri ki̶ling mbii ɗi Riin wuri nkaa sat ni (Eki̶lisya) nyemso nɗang Naan mo. Ngo ɗi wuri se koghorong, ɓe ba muut ɗi vul nin ntung wuri kas."
66002012	"A ran lop so pe ngulop kì̵ Naan ɗi wurii tap ki̶ Eki̶lisya ɗi nin nyil Pagamum nee, Lop ɗiisi ni put a mpo kì̵ gwar ɗi wuri ki̶ kwai ɗi ni se koghop vul si.
66002013	Wan man nee, peeɗi wuu tong ɗi ni, ɓe Shetan wuri kì̵ le mbiitong mu mulki fi̶ri a mpee mi̶ni. Wuu yaa sum fi̶na ɓal-ɓal. Ba wu cíipo fi̶na kaaɗi gyet mo tu Antipas nguc`in langting fi̶na azeen-nzeen ndi̶ghi̶n peetong kì̵ Shetan si kas.
66002014	Amma wan ki̶ rep pak mbii mo lee nkaa wun. Wun ki̶ pak gurum mo nnaar fuu, ɗi moo so a ndang kám mu Balam. Gyet a Balam wuri kám mBalak, ku wuri num nyem Yahudi mo, har gyet mo c`in shikbish mpee se mbiise ɗi gyet mo kì̵ ten c`in nk`um, ki̶ c`in mbii ɗiibish mo kaa ngaa si.
66002015	Ki̶ zak, wun ki̶ nyem ɗi moo so ndang kám ki̶ Nikolaitan mo.
66002016	Wu tuwap, kasɓe wan nɗung j`i, kun c`in lek ɗi ki̶ wun, shi kwai fi̶na ɗi ni j`i put mpo fi̶na si.
66002017	Ngo ɗi wuri ki̶ kom, mpee ki̶lingpee, ɓe wuri ki̶ling mbii ɗi Riin wuri nkaa sat ni (Eki̶lisya) nyemso nɗang Naan mo." Ngo ɗi wuri se koghorong, ɓe wan ncín pak manna ɗi ni a si̶sok nwuri. Ki̶ zak, wan ncín jwak ɗiipiyaa ngwar ni, ki̶ sum ɗiipoo a riran ɗiki̶ nkaa jwak ni. Gwar ɗi wurin nlap jwak ni, ɓe a wuri man mbii ɗi mo ran nkaa ni ɓejee ɗak.
66002018	"A ran lop so pe ngulop kì̵ Naan ɗi wurii tap ki̶ Eki̶lisya ɗi nin nyil nTayati̶ra nee, Lop ɗiisi ni put a mpo kì̵ Làa kì̵ Naan ɗi yit fi̶ri moo lapwus kaa mbi̶lem ki̶ wus si, ɗi shii fi̶ri moo mi̶lep kaa shaghal ɗi mo tap ɗak ni si.
66002019	Wan man ɗak fuu, ki̶ wal fuu, ki̶ cínzeen fuu, ki̶ ɗak ɓam ɗi wu c`in mo, ki̶ gung fuu, ki̶ zak, yaksi ɓe wun nkaa c`in ɗak ni met ɗi gyet wu shee c`in nin nshee.
66002020	Amma jir ki̶si, ɓe wan ki̶ mbii ɗiisi mo nkaa wun. Mpeeɗi wu tap wu kiyee mat ɗi moo pet wura a Jezebel sí, ɗi wuraa pet sat a mat satpo kì̵ Naan. A shi ar kám fi̶ra, ɓe wura le ku ki̶rom fi̶na mo c`in mbii ɗiibish mo kaa c`in ngaa, ki̶ se mbiise ɗi mo kì̵ ten cín nk`um.
66002021	Wan ki̶n cín pee nwura, mpeku wura tuwap ɗi, amma wura kwar tuwap mpee shikbish fi̶ra, ɗi ni a mu ngaa.
66002022	Wan nle ku shwal yaa wura, ki̶ wuran nshwaajeel a peesaam ki̶ nyem ɗi moo c`in ngaa ashak ki̶ wura, katɗang ba mo tuwap kas, ku mo nook c`in mbii ɗiibish mi̶ni mo kas, ɓe wan ncín jeel mmo.
66002023	Wan nle ku jep fi̶ra mo murap ki̶ shwal, mpeku Eki̶lisya mo jir mo man ɗi nee, wan a ngo ɗi wan ki̶n man pan ɗi ni ndi̶ghi̶n putughup kì̵ gurum mo, ki̶ zak, wan ki̶n leng putughup furu mo. Wan nkwat koo a weye ntiit ki̶ ɗak ɗi ngo ni kì̵ ten c`in.
66002024	Yaksi mpee kaghar wun nyem Tayati̶ra, ɗi ba wu lap kám kì̵ Jezebel ni kas, ba wu man mbii ɗiibish, ɗi gurum moo pet ni a jurung kì̵ mbii ɗi mo a mu Shetan kas, (ba wan ɗi ki̶ mee mbii mpee sat nwun ɗik mpeku wu c`in kas.)
66002025	See wu ɗar ɓal-ɓal ndi̶ghi̶n mbii ɗi wuu ten wu kám, har parɗi wan mbaaj`i zak.
66002026	Mpee nyem ɗi moo ɗar ɓal-ɓal har mo se koghorong, ki̶ mo c`in ɗyen fi̶na zak, har peekyes ni, ɓe wan ncín ɓal mmo nkaa yil ni mo, kaaɗi wan ki̶n kat ɓal nsar kì̵ puun fi̶na si.
66002027	Mon nc`in mulki nkaa yil ni mo, a shi kám shaghal, ɗang mon mpyan mo, a kaa tughulwan ɗi gurum ki̶ piin ni si.
66002028	Nyem ɗi mo ɗar ɓal-ɓal har mo se koghorong, ɓe wan ncín zar mangɓit mmo zak.
66002029	Ngo ɗi wuri ki̶ kom, mpee ki̶lingpee, ɓe wuri ki̶ling mbii ɗi Riin kì̵ Naan wuri nkaa sat ni (Eki̶lisya) nyemso ndang Naan mo."
66003001	"A ran lop so pe ngulop kì̵ Naan ɗi wurii tap ki̶ Eki̶lisya ɗi nin nyil nSardis nee, A lop ni nɗiisi, ɗi ni put a mpo kì̵ gwar ɗi wuri ki̶ Riin kì̵ Naan mo povul, ki̶ zar mo povul zak. Wan man ɗak fugha, wugha le ku gurum mo pan ne, wugha ɗi ki̶ seen, amma wugha a ɗiimumuut.
66003002	A yaghal ating, mpeku a fwang rep kaghar seen ɗi ni ɗee ni ɗi, mpeku taji ni si̶ghi̶t muut ki̶n ndi̶ng-ndi̶ng. Wan naa, ba shiimwaan fugha ni a ɗiiret nyit kì̵ Naan kas.
66003003	Mpeemi̶ni, ɓe wan ki̶n sat nwugha, a pan mbii ɗi gyet aa ten a ki̶ling mo, ɗi gyet har aa lap mo. A cínzeen mi̶ni mo ɓal-ɓal. A tuwap. Katɗang ba wugha yaghal kas, ɓe wan mbaaj`i a kaa wat si, ɗi ba wughan mman parpuus baaj`i fi̶na ni kas.
66003004	Amma rep pak gurum mo ɗi, nyil nSardis, ɗi mo tap le lée furu mo a ɗiiɓang. Nyem mi̶ni moo mwaan ashak ki̶ wan. Mon nlop lée ɗiipiyaa-piyaa mo, mpeeɗi shiimwaan furu ni mo ret, ki̶ mbii ɗi mo kì̵ ten c`in mo.
66003005	Nyem ɗi mo se koghorong, ɓe mon nlop lée ɗiipiyaa-piyaa mo zak. Ba wan nkyam tu sum furu ndi̶ghi̶n takarda mu nyemseen mo kas. Pe Naan puun fi̶na, ki̶ nyemlop fi̶ri mo, ɓe wan nsat agaak ne, mo a nyem fi̶na mo.
66003006	Ngo ɗi wuri ki̶ kom mpee ki̶lingpee, ɓe wuri ki̶ling mbii ɗi Riin kì̵ Naan wuri nkaa sat nin (Eki̶lisya) nyem so ndang Naan mo."
66003007	Gwar ni sat nwan zak nee, "A ran lop so pe ngulop kì̵ Naan ɗi wurii tap ki̶ Eki̶lisya ɗi nin nyil nFiladalfiya. "Lop ɗiisi ni put a mpo kì̵ gwar ɗi wuri a ɗiiɓang ki̶ wuri azeen. A wuri ki̶ makuli kì̵ Devid. Katɗang wuri wang polu ni, ɓe ba mee gurum mak shaghat ni kas, ki̶ zak, katɗang wuri shaghat pee ni, ɓe ba mee gurum mmak wang ni kas.
66003008	Wan man ɗak fugha. A naa, wan ki̶n ten wangpee nwugha, ɗi ba mee ngo mmak kyam shaghat ni kas. Wan man nee, koo ɗi ba ɓal fugha ni ɗes kas, ɓe wugha kì̵ ɗar ɓal-ɓal ndi̶ghi̶n po fi̶na, ki̶ zak, ba wugha ki̶ cíipo nee a nook man wan kas.
66003009	A ki̶ling, wan nle nyem mu Shetan ɗi moo le sut a nyem Yahudi si mo, amma ba mo a nyem Yahudi mo kas, moo c`in a ɗung. Wan nle ku nyemɗung ɗiisi mo j`i kurum ntoghom fugha, ki̶ nder shii fugha, ku mo man ɗi zak nee, wan wal nwugha.
66003010	Kaaɗi wugha kì̵ ɗar ɓal-ɓal ndi̶ghi̶n po fi̶na, ki̶ gung zak, mpeemi̶ni ɓe wan ntap ki̶ wugha, mpeku taji mee mbii tung wugha kas, ndi̶ghi̶n teer mu jeel ɗi nin ndung j`i nkaa yil ni, mpeku ni kyam gurum mo ɗi jir ndi̶ghi̶n yil ni.
66003011	Wan ndung j`i ki̶lak-ki̶lak. A yaa mbii ɗi wugha ki̶ ni ɓal-ɓal, mpeku taji, mee gurum yaa wugha ki̶ zughum mu koghorong ni kas.
66003012	Jir nyem ɗi mo se koghorong, ɓe wan nle ku mo ɗee a kaa ndwet mo si ndi̶ghi̶n Lu kì̵ Naan fi̶na, ɗi ba nin nkyam put ɗi ndi̶ghi̶n lu ni kas. Wan nran sum kì̵ Naan fi̶na nkaa pukiyeen furu, ki̶ sum mu yil kì̵ Naan fi̶na, ɗi moo pet ni a Jerusalem ɗiipoo, ɗi ni sham a pe Naan ɗi. Ki̶ zak, wan nran sum fi̶na ɗiipoo nkaa mo.
66003013	Ngo ɗi wuri ki̶ kom mpee ki̶lingpee, ɓe wuri ki̶ling mbii ɗi Riin kì̵ Naan wuri nkaa sat nin (Eki̶lisya) nyem so ndang Naan mo."
66003014	Gwar ni sat nwan nee, "A ran lop so pe ngulop kì̵ Naan ɗi wurii tap ki̶ Eki̶lisya ɗi nin nyil nLodisiya. "Lop ɗiisi ni put a mpo kì̵ gwar ɗi moo pet wuri a Amin. Shii kì̵ mi̶ni nee, 'ni aasi'. Wuri a ngo ɗi azeen-nzeen, ki̶ wuri a langting ɗi azeen. A wuri a kuk kì̵ mbii ɗi Naan wuri le mo jir.
66003015	Wan man ɗak fugha, ba wugha a ɗiizughum koo ɗiital kas. Ngyal ɗi wugha a ɗiizughum, koo ɗiital.
66003016	Amma mpeeɗi wugha anaar-anaar, ba wugha a ɗiital kas, koo ɗiizughum kas, mpeemi̶ni, ɓe wan ntus wugha put aku mɓut mpo fi̶na.
66003017	Wugha sat nee, wugha ki̶ long, ki̶ wugha ki̶ mbii ɗi aa riɓet mo jir! Amma ba wugha man nee, wugha a ngujeel, ɗi ni ret ku gurum mo naa wugha ki̶ yit mu ɓam kas. Wugha a kaa nyemvum mo si. Wugha a kaa nyemjeel ɗi moo mwaan ngum si.
66003018	Wan ki̶n satpo nwugha nee, a seet zinariya pe wan ɗi, zinariya ɗiiret, mpeku a ɗee ɗi a ngulong. A seet lée ɗiipiyaa mo pe wan ɗi, mpeku a paa sak fugha ni ɗi. A j`i a seet yen mu yit zak, mpeku a le ɗi nyit fugha mo, mpeku a naapee ɗi.
66003019	Nyem ɗi wan ki̶n wal mmo, a mo a nyem ɗi wan ki̶n gwak mo. Wan ki̶n cín kar mmo, mpeku mo kám seen ɗi. Mpeemi̶ni, a yaghal azeen-nzeen, mpeku a tuwap ɗi.
66003020	A naa, wan ki̶n ɗar mpolu mu putughup. Wan nkaa ɓwap polu ni, katɗang mee ngo ki̶ling ɗoo fi̶na, ki̶ har gwar mi̶ni wang polu ni, ɓe wan nɗel ndi̶ghi̶n lu ni, har wan se mbiise ashak ki̶ gwar mi̶ni, ki̶ gwar mi̶nin nse mbiise ashak ki̶ wan zak.
66003021	Nyem ɗi mo se koghorong, ɓe wan ncínpee mmo, mpeku mo tong ɗi ashak ki̶ wan nkaa mbiitong mu mulki fi̶na, kaaɗi gyet wan ki̶n se koghorong si. Mpeemi̶ni, ɓe yaksi, wan ki̶n tong ashak ki̶ puun fi̶na nkaa mbiitong mu mulki fi̶ri.
66003022	Ngo ɗi wuri ki̶ kom mpee ki̶lingpee, ɓe wuri ki̶ling mbii ɗi Riin kì̵ Naan wuri nkaa sat nin (Eki̶lisya) nyem so ndang Naan mo."
66004001	Aɓwoon mi̶ni, ɓe wan ɗiyeep yit fi̶na. Ɓe wan naa mee polu ɗi ni a wuwang ndi̶ghi̶n ɗengnaan, ɓe wan ki̶ling ɗoo ɗi ni wal ntiit ki̶ feer, ɗi jí ni katpo ki̶ wan nshee. Ni sat nwan nee, "A kàa mpesi. Wan nkám nwugha mbii ɗi yak mon nc`in akiyeen."
66004002	Nɗin mman, ɓe Riin kì̵ Naan wuri j`i ɗel ndi̶ghi̶n wan, ɗangɓe ndi̶ghi̶n ɗengnaan, ɓe wan naa mee peetong mu mulki, ɗi mee gwar ki̶ tong nkaa ni.
66004003	Yit kì̵ gwar ɗi wurii tong nkaa ni, nii lapwus kaa jwak ɗiiret ɗi moo pet mo a jaspa, ki̶ kaneliyan, ki̶ lilliu ɗi ni lapshak ki̶ mee jwak ɗi moo pet ni a emeral, mo tap neer peetong mu mulki ni cighi̶rkaat.
66004004	Mee peetong mu mulki mo laarvul baafeer, mo neer peetong mu mulki ɗiiɗes ni le nnaar. Nyemnan mo laarvul baafeer, moo tong nkaa peetong mu mulki ɗiisi ni mo. Nyemnan ɗiisi ni mo, moo lop a lée ɗiipiyaa-piyaa mo, ki̶ zak, mo lop a mbiikáa mu mulki, ɗi mo ɗak mo a shi zinariya.
66004005	Mi̶lep kì̵ pee ki̶ put ɗi ndi̶ghi̶n peetong mu mulki ɗiiɗes ni, ki̶ or ɗiiɗes ki̶ nluu pi̶rep. Akiyeen kì̵ peetong mu mulki ɗiisi ni mo, ɓe fitila mo povul mo nkaa lapwus. A ɗiisi ni mo a Riin kì̵ Naan ɗiipovul si mo.
66004006	Ki̶ zak, akiyeen kì̵ peetong mu mulki ɗiiɗes ni, ɓe wan naa mee mbii káa bahar si, ɗi ni mi̶lep kaa gi̶las si, ki̶ ni ɗong kyet-kyet. Mee mbii ɗi mo kì̵ seen, mo feer, moo ɗar mpeefeer, cighi̶r mɓwoon kì̵ peetong mu mulki ɗiiɗes ni, mbii ɗiifeer ɗi mo ki̶ seen ni mo, mo gam ki̶ yit nkoghop mɓwoon ki̶ nkoghop ndi̶ghi̶n.
66004007	Ɗin nshee ni, lapshak ki̶ mbwoor, ɗiivul ni lapshak ki̶ kus randong, ɗiikun ni, ɓe yit kì̵ ni ntiit ki̶ mu gurum, ɗiifeer ni lapshak ki̶ puul ɗi ni nkaa yaghal ncáap si.
66004008	Koo a ɗiiɗang ye ndi̶ghi̶n mbii ɗi mo ki̶ seen feer ɗiisi ni mo, ɓe ni ki̶ cáap mo peemee, ki̶ mo ki̶ yit nkoghop mɓwoon ki̶ nkoghop ndi̶ghi̶n zak. Ba moo mee nookɗi kas, mpeeɗi mpar ki̶ puus, ɓe mo nkaa sat nee: "Ɗiiɓang, ɗiiɓang, ɗiiɓang! A Daa Naan wuri ɓal met mbii mo jir. A wuri ɗi yam, ki̶ a wuri ɗi yaksi, ki̶ a wuri ɗi akiyeen zak."
66004009	Kaaɗi mbii ɗiifeer ɗi mo ki̶ seen ɗiisi mo, mo kwoop, ki̶ mo cín ɗiiɗes mu pi̶lang, pe gwar ɗi wurii tong nkaa peetong mu mulki ni, a wuri ɗi wuri ki̶ seen har ngaa-ngaa.
66004010	Nyemnan ɗii laarvul baafeer si mo, mo zum ntoghom kì̵ gwar ɗi wurii tong nkaa peetong mu mulki ni, mo seyil nwuri. Wuri ɗi wurin mmeen har ngaa-ngaa. Nyemnan ɗiisi ni mo shwat mbiikáa ɗi mu mulki furu mo ntoghom fi̶ri, ɗang mo nkaa sat nee:
66004011	"Daa Naan funu a wugha mak lap ɗiiɗes, ki̶ kwoop, ki̶ ɓal. A wugha le mbii mo ɗi jir. A shi pan fugha ɓe wugha le mo ɗi, ki̶ zak. A wugha cín nseen mo."
66005001	Wan naa mee takarda ɗi ni a ciciɓet ndi̶ghi̶n sarse kì̵ gwar ɗi wurii tong nkaa peetong mu mulki ni. Mo ran-ran nkaa takarda ɗiisi ni, nkoghop mɓwoon ki̶ nkoghop ndi̶ghi̶n zak. Mo lus ni mpee mo povul shi stam.
66005002	Ɗangɓe wan naa mee ngulop kì̵ Naan ɗiiɗes, ɗi wuri nkaa satpo ɓal-ɓal nee: "A we mmak fi̶lap káa kì̵ stam ɗiipovul ni mo, har ku wuri wang takarda ɗiiciciɓet ni ɗi ye?"
66005003	Amma ba mee gurum ndi̶ghi̶n ɗengnaan, koo ndi̶ghi̶n yil ɗiisi, koo nder kì̵ yil ni, ɗi wuri mak wang takarda ɗiisi ni, ku wuri mak naa ɗi̶ghi̶n ni ɗi kas.
66005004	Mpeemi̶ni, ɓe wan wal hakyeng, mpeeɗi ba mo kat mee gurum ɗi wuri mak wang takarda ni, koo naa ɗi̶ghi̶n ni kas.
66005005	Ɗangɓe memee ndi̶ghi̶n nyemnan ni mo, sat nee: "Taji a wal kas, a naa mbwoor mu dang kì̵ Juda, ki̶ mu dang kì̵ Devid wuri kì̵ se koghorong nkaa mbii mo jir. Wurin mmak fi̶lap stam ni, ki̶ wuri wang takarda ni, ki̶ stam ɗiipovul ni mo."
66005006	Ɗangɓe wan naa mee Laatum ki̶ ɗar, nnaar kì̵ peetong mu mulki ni mo, ki̶ mbii ɗiifeer ɗi mo ki̶ seen si mo, ki̶ nyemnan ɗii laarvul baafeer si mo, mo neer ni le nnaar. Laatum ɗiisi ni lapshak ki̶ ɗi gurum mo kì̵ fet ni. Laatum ɗiisi ni ki̶ soghom mo povul, ki̶ yit mo povul zak. Ɗiisi ni mo a Riin kì̵ Naan ɗiipovul si mo, ɗi Naan wurii lop mo koo a pee ɗiiɗang ye ndi̶ghi̶n yil ɗiisi.
66005007	Laatum ɗiisi ni yaghal so lap takarda ɗiiciciɓet ɗi ni nsarse kì̵ gwar ɗi wurii tong nkaa peetong mu mulki ni.
66005008	Kaaɗi wuri lap takarda ɗiisi ni nsar kì̵ gwar ɗi wurii tong a peetong mu mulki ni, ɓe mbii ɗi mo ki̶ seen feer sí mo, ki̶ nyemnan ɗii laarvul baafeer sí mo, mo kurum nyil, ntoghom kì̵ Laatum ni. Koo a weye ndi̶ghi̶n nyemnan ɗii laarvul baafeer si mo, ɓe mo ki̶ nɗeng-nɗeng, ki̶ ɗaa mo nsar, ɗi mo ɗak mo a shi zinariya, ɗi ni gam ki̶ mee mwoor ɗiiɗu shang-shang. Mwoor ɗiisi ni a aduwa kì̵ nyem kì̵ Naan mo.
66005009	Mo c`in mee kook ɗiipoo nee: "A wugha mak, har a mang takarda ni, ku a wang stam ni mo, mpeku takarda ni ɗee ɗi a wuwang. Gyet mo kì̵ tu wugha, ki̶ a shi toghom fugha, ɓe a wugha can gurum mo ɗes, ki̶ a j`i ki̶ mo nDaa Naan. Nyem ɗi wugha can ni mo, mo put a ndi̶ghi̶n koo a kiyeet ɗiiɗang ye. ki̶ koo a ndi̶ghi̶n liispo ɗiiɗang ye, ki̶ koo a ndi̶ghi̶n gurum ɗiiɗang mo ye, ki̶ koo a ndi̶ghi̶n yil ɗiiɗang ye zak.
66005010	Wugha le mo ɗee a mishkagham mo, ki̶ mo ɗee a pris ɗi moo c`in ɗak nNaan funu, ki̶ zak, mo se mulki nkaa mishkagham mo ndi̶ghi̶n yil ni."
66005011	Kaaɗi wan naapee, ɓe wan ki̶ling ɗoo kì̵ nyemlop mo ɗes, ɗi mo duɓu kaghapaat nkaa duɓu kaghapaat, ɗi mo neer peetong mu mulki ni cighi̶rkaat, ki̶ mbii ɗiifeer ɗi mo ki̶ seen si mo, mo neer mbiitong mu mulki ni cighi̶r. Nyemnan si mo neer peetong mu mulki ni cighi̶r zak.
66005012	Mo c`in kook shi ɗoo ɗiiɗes nee: "Laatum ɗi gyet mo kì̵ tu ni, a wuri mak lap ɗiiɗes, ki̶ long, ki̶ seen, ki̶ iiko. Wu yit ku gurum mo cín ɗiiɗes nwuri, ki̶ mo kwoop wuri zak."
66005013	Ɗangɓe wan ki̶ling mbii ɗi mo ki̶ seen jir, ɗi mo ndi̶ghi̶n ɗengnaan, ki̶ ɗi mo ndi̶ghi̶n yil, ki̶ ɗi mon nder kì̵ yil, ki̶ ɗi mo nkaa am, ki̶ ɗi mo ndi̶ghi̶n am zak, ki̶ mbii ɗi mo ndi̶ghi̶n mo jir, mo c`in kook nee: "Mpee wuri ɗi wurii tong nkaa peetong mu mulki, kì̵ Laatum, wu yit ku mu kwoop wuri, ki̶ cín ɗiiɗes nwuri, ki̶ iiko mo har ngaa-ngaa."
66005014	Ɗangɓe mbii ɗi mo ki̶ seen feer si mo sat nee, "Amin." Nyemnan sí mo nkurum furum, ku mo seyil ɗi nwuri.
66006001	Wan naa kaaɗi Laatum ni, wuri fi̶lap ndiɓen ki̶ stam ɗin nshee. Ɗangɓe wan ki̶ling ɗoo ki̶ memee mɓut mbii ɗiifeer ɗi mo ki̶ seen si. Wuri petpee shi ɗoo ɗiiɓal kaa k`oot kì̵ nluu si nee, "J`i!"
66006002	Kaaɗi wan naapee zak, ɓe wan naa mee bi̶ring ɗiipiyaa ki̶ j`i. Gwar ɗi wuri lang bi̶ring ɗiisi, wuri ki̶ mbuka nsar fi̶ri. Mo c`in mbiikáa ɗi ni a mu koghorong nwuri zak, wuri j`i put kaa gwar ɗi wurii naa nse koghorong a peelek si. Wuri ɗel so, mpeku wuri so se mee lek ni ɗi zak.
66006003	Kaaɗi Laatum ni wuri fi̶lap ndiɓen ki̶ stam ɗiivul ni, ɓe wan ki̶ling ɗoo ki̶ mbii ɗiivul ndi̶ghi̶n mbii ɗiifeer ɗi mo ki̶ seen si mo, wuri petpee nee, "j`i!"
66006004	Ɗangɓe wan naa mee bi̶ring ɗiivul j`i put, ni a naat kaa wus si. Gwar ɗi wuri lang bi̶ring ɗiinaat ɗiisi ni, mo cín iiko nwuri mpeku wuri mang tongriyang baa ki̶ ni aku ndi̶ghi̶n yil ɗiisi, mpeku gurum mo ɗoghom twa shak ɗi, mo cín mee kwai ɗiiɗes nwuri zak.
66006005	Kaaɗi Laatum ni wuri fi̶lap ndiɓen ki̶ stam ɗiikun ni, ɓe wan ki̶ling ɗoo kì̵ mbii ɗiikun, memee mɓut mbii ɗiifeer ɗi mo ki̶ seen si mo, wuri petpee nee, "J`i!" Kaaɗi wan naapee zak, ɓe wan naa bi̶ring ɗiitup ki̶ j`i. Gwar ɗi wurii lang bi̶ring ɗiitup ni, wuri ki̶ ɗaa mu kám mbii mo kaa muudu si ndi̶ghi̶n sar fi̶ri.
66006006	Ni ɗee kaa wan ki̶ling a rep mee ɗoo si, ndi̶ghi̶n mbii ɗiifeer ɗi mo ki̶ seen si mo, ɗoo ni sat nee, "Gurum mmang shaghal ɗak fi̶ri, mu puus mi̶ndong, ku wuri seet muudu mu alkama ɗi mi̶ndong, ki̶ zak, gurum mang shaghal ɗak fi̶ri, mu puus mi̶ndong, ku wuri seet muudu mo kun mu parpi̶ra ɗi. Amma taji a wat mwoor ni ki̶ am anab ni kas."
66006007	Kaaɗi Laatum ni wuri fi̶lap ndiɓen ki̶ stam ɗiifeer ni, ɓe wan ki̶ling ɗoo kì̵ ɗiifeer mɓut mbii ɗi mo ki̶ seen si mo, wuri sat nee, "J`i!"
66006008	Ɗangɓe wan naa mee bi̶ring si, ni a vuun, akiyeen fi̶na, moo pet gwar ɗi wuri lang bi̶ring ɗiisi a muut, ki̶ peetong mu nyemmuut mo nwurin mɓwoon. Mo cín iiko mmo nkaa mi̶ndong mɓut feer ki̶ yil ni, mpeku mo twa gurum mo shi kwai, ki̶ shi neen, ki̶ shi shwal, ki̶ shi luwayil mo zak.
66006009	Kaaɗi Laatum ni wuri fi̶lap ndiɓen ki̶ stam ɗiipaat ni, ɓe wan naa seen kì̵ gurum mo nder kì̵ peewus mbiizughum. A seen kì̵ nyem ɗi gyet mo twa mo, mpeeɗi gyet mo satpo Naan ni, ki̶ zak, mpeeɗi gyet mo sat agaak nee, wuɗun cínzeen, ki̶ gyet mo ɗar ɓal-ɓal ndi̶ghi̶n satpo ni zak.
66006010	Mo petpee shi ɗoo ɗiiɗes nee: "Daa Naan ɗiiɗes, ɗiiɓang, ki̶ ɗi wugha azeen, a pi̶rang ɗang wughan ntokɗiyeel nyemyil ni mo ye? Nyem ɗi gyet mo twa mun si mo, mpeku wugha kwat mo ɗi ye?"
66006011	Mo cín lée ɗiipiyaa mo jwal jir. Ɗang mo waa sat mmo nee, "Wu gung, ɗiilee aku, see ɗuu kì̵ shaar ɗak fuu mo, ki̶ ɗyemni̶ghi̶n fuu ɗi mon ntwa mo, kaaɗi mo twa wun si wul akuɗang."
66006012	Kaaɗi Laatum ni wuri fi̶lap ndiɓen ki̶ stam ɗiipeemee ni, ɓe wan naa yil ni yoghon ɗes zam, ɗangɓe puus ni cighi̶r ɗee a tup kaa lée ɗiitup shek-shek si, ki̶ tar ni cighi̶r ɗee a naat kaa toghom si.
66006013	Zar mo pwat ndi̶ghi̶n ɗengnaan, har mo sham ɗyong nyil, kaaɗi laating ɗiinung moo ɗyong nyil, katɗang kut cutpee ɓal-ɓal si.
66006014	Ɗengnaan ni ɗel lagham kaa ɗi gurum ki̶ ciɓet ti̶barna si, ki̶ mo hi̶r jwak mo, ki̶ jepyil ɗi am neer mo le nnaar, mo hi̶r mo jir aku a pee furu.
66006015	Ɗangɓe mishkagham mu yil ni mo, ki̶ nyem ɗi mo se mulki mo, ki̶ ɗiinan-nan mu sooja mo, ki̶ nyemlong mo, ki̶ nyem ɗi mo ki̶ iiko mo, ki̶ kaghar gurum mo jir, ki̶rom mo, ki̶ jeplu mo, mo so lagham ndi̶ghi̶n goghot mo, ki̶ gaghap ɗin njwak mo.
66006016	Mo ɗang pu jwak ni mo nee, "Wu j`i wu taa nkaa mun, mpeku taji mu naa yit kì̵ gwar ɗi wurii tong nkaa peetong mu mulki si, ki̶ zak, mpeku taji tughup mu ɗiyeel kì̵ Laatum ni kat mun."
66006017	Mpeeɗi puus tughup furu ɗiiɗes nii j`i wul. A we mmak ɓamkáa fi̶ri mpuus mi̶ni ye?
66007001	Aɓwoon ɗi mbii ɗiisi moo kyes, ɓe wan naa nyemlop kì̵ Naan mo feer, moo ɗar nkoghop kwang ɗiifeer mu yil ni, mo yaa kut ɗin nkwang ɗiifeer mu yil ni mo ɗar ki̶ ni, mpeku taji mee kut cutpee nkaa yil ni, koo nkaa bahar, koo nkaa ting mo kas.
66007002	Ɗangɓe wan naa mee ngulop kì̵ Naan, ɗi wuri put a nkoghop puus ki̶kàa, wuri ki̶ ndiɓen ki̶ stam ɗi ni a mu Naan ɗi mmeen nsar fi̶ri. Wuri pet nyemlop ɗiifeer ɗi mo cín iiko mmo, mpeku mo wat yil ki̶ am, shi ɗoo ɗiiɓal.
66007003	Ɓe wuri sat nee, "Taji wu wat yil ni, koo bahar ni, koo ting mo kas. Wu ɗar akuɗang, see mu le alama mu stam mu Naan nkaa pukiyeen ki̶ ki̶rom fi̶ri mo akuɗang."
66007004	Ɗangɓe wan ki̶ling ɗuu kì̵ nyem ɗi mo le alama ni mmo mpukiyeen furu mo, mo wul duɓu ɗari mi̶ndong ki̶ laarfeer baafeer. Nyem ɗiisi ni mo pwat a ndi̶ghi̶n koo a saghan ɗiiɗang ye mu nyem Yahudi mo.
66007005	Ndi̶ghi̶n saghan mu Juda mo, ɓe mo le alama ni nkaa gurum mo duɓu kaghapaat baavul. Ndi̶ghi̶n saghan mu Ruben mo, ɓe mo le alama ni nkaa gurum mo duɓu kaghapaat baavul. Ndi̶ghi̶n saghan mu Gad mo, ɓe mo le alama ni nkaa gurum mo duɓu kaghapaat baavul.
66007006	Ndi̶ghi̶n saghan mu Asher mo, ɓe mo le alama ni nkaa gurum mo duɓu kaghapaat baavul. Ndi̶ghi̶n saghan mu Naftali mo, ɓe mo le alama ni nkaa gurum mo duɓu kaghapaat baavul.
66007007	Ndi̶ghi̶n saghan mu Simiyon mo, ɓe mo le alama ni nkaa gurum mo duɓu kaghapaat baavul. Ndi̶ghi̶n saghan mu Livai mo, ɓe mo le alama ni nkaa gurum mo duɓu kaghapaat baavul. Ndi̶ghi̶n saghan mu Isakar mo, ɓe mo le alama ni nkaa gurum mo duɓu kaghapaat baavul.
66007008	Ndi̶ghi̶n saghan mu nyem Zebulun mo, ɓe mo le alama ni nkaa gurum mo duɓu kaghapaat baavul. Ndi̶ghi̶n saghan mu Josep mo, ɓe mo le alama ni nkaa gurum mo duɓu kaghapaat baavul. Ndi̶ghi̶n saghan mu Benjami mo, ɓe mo le alama ni nkaa gurum mo duɓu kaghapaat baavul.
66007009	Aɓwoon ɗiisi, ɓe wan naa ɗuu gurum mo ɗes, ɗi ba mee gurum mak tang mo kas. Nyem ɗiisi ni mo pwat a ndi̶ghi̶n yil mo shini-shini ki̶ ndi̶ghi̶n saghan mo shini-shini, ki̶ liispo mo shini-shini, ki̶ ndi̶ghi̶n koo a pee ɗiiɗang ye ndi̶ghi̶n yil ɗiisi. Moo ɗar ntoghom ki̶ peetong mu mulki, ki̶ ntoghom kì̵ Laatum. Mo jwallée ɗiipiyaa mo, ki̶ mo ki̶ kom kí̵kar nsar furu mo zak.
66007010	Mo ɗiyeep ɗoo furu mo ashak shiɓal, nee, "Ɓam funu ni a pe Naan funu, ɗi wurii tong nkaa peetong mu mulki si, ki̶ Laatum ni wuri zak."
66007011	Nyemlop mo jir, moo ɗar ating neer peetong mu mulki ni, ki̶ nyemnan si mo, ki̶ mbii ɗiifeer ɗi mo ki̶ seen si mo zak. Nyemlop ni mo zum káa furu nyil ntoghom kì̵ peetong mu mulki ni, ki̶ mo seyil nNaan zak.
66007012	Mo sat nee, "Amin, kwoop, ki̶ ɗiihai, ki̶ seen, ki̶ pi̶lang, ki̶ ɗiiɗes, ki̶ iiko, ki̶ ɓal, mo ɗee a mu Naan funu har ngaa-ngaa, Amin."
66007013	Ɗangɓe memee mɓut nyemnan ni mo wuri cighi̶r pe wan ɗi, ɓe wuri sat nee, "A man nyem ɗi mo jwallée ɗiipiyaa-piyaa si mo me? A man peeɗi mo pwat ɗi me?"
66007014	Wan lap nwuri nee, "Daa fi̶na, ba wan man kas, a wugha man." Ɗangɓe wuri sat nee, "Nyem ɗiisi mo, a nyem ɗi mo pwat ndi̶ghi̶n jeel ɗiiɗes si mo, mo ki̶ vwang lée furu mo, ku mo ɗee a ɗiipiyaa mo, ndi̶ghi̶n toghom kì̵ Laatum.
66007015	A mpeemi̶ni, ɓe moo ɗar ntoghom kì̵ peetong mu mulki kì̵ Naan, ki̶ moo seyil nNaan ndi̶ghi̶n Lu fi̶ri, mpar ki̶ puus. Gwar ɗi wurii tong nkaa peetong mu mulki ni, wurin ntong ashak ki̶ mo.
66007016	Ba neen nkyam láa mmo kas, ki̶ zak, ba neen am nkyam tu mo kas. Ba puus, koo tal kì̵ puus nin nkyam mo kas.
66007017	Laatum ɗi wurin nnaar kì̵ mo, wurin nɗee a ngukiyeer furu. Wurii so ki̶ mo a pee tuɓut ɗi ni a mu seen ɗi. Naan wurin mpwos yitmwaan ɗi nin nyit furu mo jir."
66008001	Aɓwoon ɗi mbii ɗiisi moo kyes, ɓe Laatum ni wuri fi̶lap ndiɓen ki̶ stam ɗiipovul ni. Kaaɗi wuri wang, ɓe gurum mo ɗok titik ndi̶ghi̶n ɗengnaan, har ni kus ki̶ kaghar mu awa mi̶ndong.
66008002	Wan naa nyemlop kì̵ Naan mo povul, ɗi moo ɗar ntoghom kì̵ Naan, ɓe mo cín feer, nkoo a ɗiiɗang ye, mɓut mmo povul ni.
66008003	Mee ngulop kì̵ Naan wuri j`i ɗar kus ki̶ peewus mbiizughum, wuri ki̶ mee ɗaa wus mbiizughum, ɗi mo ɗak ni a shi zinariya. Mo cín mwoor ɗiiɗu shang-shang mu wus mbiizughum nwuri ɗes, mpeku wuri cín mo ɗi ashak ki̶ aduwa mu nyem ɗiiɓang mo ɗi nkaa peewus mbiizughum ɗi mo ɗak ni a shi zinariya, ɗi ni ntoghom ki̶ peetong mu mulki ni.
66008004	Ɗangɓe ɗiyeel mu mwoor wus mbiizughum ɗiiɗu shang-shang ni, ki̶ aduwa mu nyem kì̵ Naan mo, ɗi nin nsar kì̵ ngulop kì̵ Naan ni, ni kàa wul pe Naan ɗi.
66008005	Ɗangɓe ngulop ni wuri mang ɗaa mu wus mbiizughum ni, wuri gam ɗaa ni shi wus, ɗi ni nkaa peewus mbiizughum ni, ɓe wuri vwet nkaa yil ni. Kaaɗi wuri vwet wus ɗiisi ni nkaa yil ni, ɓe nluupet, ki̶ ɗoo mo, ki̶ pee mi̶lep ɗes, ki̶ yil ni yoghon zak.
66008006	Aɓwoon ɗiisi, ɓe nyemlop kì̵ Naan ɗiipovul, ɗi mo ki̶ feer mo povul si, mo ɗak sut, mpeku mo ɗoghom taa feer ni mo ɗi.
66008007	Ngulop kì̵ Naan ɗin nshee, wuri taa feer fi̶ri, ɓe ɗaghar, ki̶ wus, riyeep ki̶ toghom, mo sham ɓeer nkaa yil ni. Mi̶ndong nkaa kun, mu yil ni caan, ki̶ mi̶ndong nkaa kun, mu ting mo caan zak, ki̶ shit mo caan jir zak.
66008008	Ngulop kì̵ Naan ɗiivul, wuri taa feer fi̶ri, ɓe mee mbii kaa kus jwak ɗiiɗes si, nii lapwus, ɓe mo vwet ni ndi̶ghi̶n bahar.
66008009	Nɗin mman, ɓe mi̶ndong nkaa kun, mu bahar ni cighi̶r ɗee a toghom. Mi̶ndong nkaa kun, mu mbii ɗi mo ki̶ seen jir, ɗi moo tong ndi̶ghi̶n bahar, mo murap. Mi̶ndong nkaa kun, mu jirgi am mo lagham.
66008010	Ngulop kì̵ Naan ɗiikun, wuri taa feer fi̶ri, ɓe mee zar ɗiiɗes, ɗi ni lap wus hi̶lak-hi̶lak, ni put aɗeng har ni sham táa nkaa mi̶ndong mɓut nkun, mu dung mo, ki̶ tuɓut am mo.
66008011	Sum kì̵ zar ɗiisi ni a, Ɗeet. Ɓe mi̶ndong mɓut nkun, mu am, mo cighi̶r ɗee a ɗiiɗeet, gurum mo ɗes mo murap, mpeeɗi mo shwaa am ɗiiɗeet ɗiisi ni.
66008012	Ngulop kì̵ Naan ɗiifeer, wuri taa feer fi̶ri, ɓe mo cut mi̶ndong mɓut nkun, mu puus, ki̶ mi̶ndong mɓut nkun, mu tar, ki̶ mi̶ndong mɓut nkun, mu zar mo. Mpeemi̶ni, ɓe mi̶ndong mɓut nkun, mu peeɓang furu, ba mo kuɗi kì̵ ɓangpee kas. Mi̶ndong mɓut nkun, mu wet, ba ni kuɗi ki̶ peeɓang kas, ki̶ mi̶ndong mɓut nkun, mu mpar, ba ni kuɗi ki̶ peeɓang kas zak.
66008013	Kaaɗi wan naapee, ɓe wan ki̶ling mee puul, ɗi nii mwaan aɗeng, nii petpee shi ɗoo ɗiiɓal, nee, "Jeel! Jeel Jeel. Mpee gurum ɗi mon ndi̶ghi̶n yil ni, mpeeɗi nyemlop kì̵ Naan ɗi mo kuɗi kun sí, mo kus kì̵ taa feer furu mo."
66009001	Ngulop kì̵ Naan ɗiipaat wuri taa feer fi̶ri, ɓe wan naa mee zar ɗi ni put ndi̶ghi̶n ɗengnaan, har ni sham taa nyil ɗiisi. Mo cín makuli mu wang po tughun ɗiijurung, ɗi ba ni ki̶ peeɗar kas si nwuri.
66009002	Kaaɗi wuri wang po tughun ɗiijurung ɗiisi ni, ɓe ɗiyeel kàa put ndi̶ghi̶n tughun ni, kaa ɗiyeel kì̵ wus ɗi nii se lu si. Ɗiyeel ɗiisi ni kàa paa puus, ki̶ ɗengnaan, har pee ni rap kaa par si.
66009003	Ndi̶ghi̶n ɗiyeel ɗiisi ni, ɓe ciɓel mo sham nkaa yil ni, mo cínɓal mu nungpee nciɓel ɗiisi ni mo, kaa mu ɗi̶ghi̶r mo si.
66009004	Mo sat mmo nee, taji lejeel nshit koo ting ɗi mo ndi̶ghi̶n yil ni kas, amma mo cínjeel a nyem ɗi ba mo ki̶ mbii aapo ndiɓen stam mu Naan nkaa pukiyeen furu kas.
66009005	Ba mo cín iiko ni mo a mpeku mo tutwa nyem ɗiisi ni mo kas, amma mo cín iiko mmo, a mpeku mo cínjeel ɗi nyem ɗiisi ni mo mpee tar mo paat. Jeel ɗi mo shwaa ni, ni shwal kaa shwal ɗi gurum ki̶ ki̶ling, katɗang ɗi̶ghi̶r nung wuri si.
66009006	Ndi̶ghi̶n tar ɗiipaat ɗiisi ni mo, ɓe nyem ɗiisi ni mo tang muut, amma ba mo kat kas. Mo riɓet muut, amma muut ni so jong ki̶ mo.
66009007	Ciɓel ɗiisi ni mo lapshak ki̶ bi̶ring ɗi mo tap ɗak mo mpee so nlek. Mo jwal mee mbii mo nkáa furu, kaa mbiikáa ɗi mo ɗak mo shi zinariya si, ki̶ zak, yit furu mo lapshak ki̶ yit kì̵ gurum mo.
66009008	Shoopkáa furu, mo shwal kaa mu shirop mo si, ki̶ zak, aghas furu ni a kaa aghas mu mbwoor mo si.
66009009	Mo paa tughur kì̵ mo ni mo, shi shaghal, ki̶ cáap furu mo wal ntiit ki̶ wal mu shii kì̵ bi̶ring ɗi moo ɗul keke bi̶ring mo mpee so nlek.
66009010	Mo ki̶ dang ɗi nii nung gurum mo kaa ɗi̶ghi̶r mo si. A shi dang ɗiisi mo, ɓe mo kat ɓal mpee cínjeel ngurum mo, mpee tar mo paat.
66009011	Mishkagham furu ni a ngulop mu tughun ɗiijurung, ɗi ba ni ki̶ peeɗar kas si, sum fi̶ri shi liispo mu nyem Yahudi mo, ɓe ni a Abaddon, ɗangɓe sum fi̶ri shi liispo kì̵ nyem Heleni mo, ɓe ni a Apoliyon. Shii kì̵ mi̶ni nee, "Nguwat mbii mo."
66009012	Jeel ɗiiɗes ɗin nshee ni ɗel mmi̶ni. Ɗee jeel ɗiiɗes mo ɗi vul, ɗi mon ndung j`i.
66009013	Ngulop kì̵ Naan ɗiipeemee ni wuri taa feer fi̶ri, ɗangɓe wan ki̶ling mee ɗoo ni j`i put ndi̶ghi̶n kwang ɗiifeer mu peewus mbiizughum ɗi mo ɗak ni a shi zinariya, ɗi nii ɗar ntoghom kì̵ Naan.
66009014	Ɗoo ni katpo ki̶ ngulop ɗiipeemee ni nee, "A fwoon nyemlop ɗiifeer si mo, ɗi gyet mo ɓwaghat mo le ndung Yufiretus ɗiiɗes si."
66009015	Nyemlop ɗiifeer ɗiisi mo, gyet mo ɓwaghat mo le ɗi, a mpeku mo gong wul kì̵ pee, ki̶ teer, ki̶ tar, ki̶ ɓit ni, mpeku mo ɓwot mo, ku mo so twa gurum mo ɗi. Kaaɗi mo fwoon mo, ɓe mo so twa mi̶ndong mɓut nkun, mu gurum ɗi mon ndi̶ghi̶n yil ɗiisi.
66009016	Wan ki̶ling nee, ɗuu kì̵ sooja ɗi mo lang bi̶ring ni mo, mo a miliyon ɗari vul.
66009017	Bi̶ring ni mo ki̶ nyemlang ni mo, ɗi wan naa mo ndi̶ghi̶n sughun fi̶na ni, mo lapshak zam. Mo jwal mee shaghal nkaa tughur furu mo, ɗi ni naat kaa wus si, ki̶ ni pan a tup kaa ɗengnaan si, ki̶ zak, ni a kaa yara si. Káa kì̵ bi̶ring ni mo lap ki̶ mu mbwoor mo. Wus ki̶ ɗiyeel, ki̶ fwat mu pus binti̶ka, mo j`i put mpo kì̵ bi̶ring ni mo.
66009018	A shi jeel ɗi nii wus, ki̶ ɗiyeel, ki̶ fwat mu pus binti̶ka, ɗi mo j`i pwat ndi̶ghi̶n po kì̵ bi̶ring ɗiisi ni mo, ɓe mo twa mi̶ndong mɓut nkun, mu gurum ɗi mo ndi̶ghi̶n yil ni.
66009019	Ɓal kì̵ bi̶ring ɗiisi ni mo, a ndi̶ghi̶n po furu, ki̶ dang furu mo. Dang furu ni mo a kaa nw`oo mo si, ɗi mo ki̶ káa. A shi dang ɗiisi ni mo, ɓe bi̶ring ɗiisi mo cínjeel ngurum mo.
66009020	Kaghar gurum ɗi ba mo murap nsar kì̵ jeel ɗiisi mo kas, ɓe ba mo tuwap kas, mo sat a nseyil nriin ɗiibish mo, ki̶ k`um ɗi mo ɗak shi zinariya, ki̶ azurfa, ki̶ mu boong ɗiinaat, ki̶ mu jwak, ki̶ mu yoghom mo. K`um ɗiisi mo, ba moo naapee, koo ki̶lingpee, koo mee mwaan kas.
66009021	Ba mo waa tuwap mpee tukáa ɗi moo c`in ni kas, ki̶ nyem mu numpee mo ki̶ c`in ngaa, ki̶ wat kas.
66010001	Ɗangɓe wan naa mee ngulop kì̵ Naan ɗiiɗes, wurii tong a ɗengnaan sham. Nluu paa wuri kaa nli̶r si, ki̶ zak, lilliu neer káa fi̶ri cighi̶rkaat. Yit fi̶ri ni a kaa puus si, ki̶ shii fi̶ri ni mo a kaa ndwet ɗiinan-nan mu wus si.
66010002	Wuri ki̶ mee làa takarda, ɗi ni a wuwang nsar fi̶ri, wuri leshii fi̶ri ɗin nsarse ni nkaa bahar, ki̶ wuri ten yil ni ki̶ shii fi̶ri ɗin nsarkul.
66010003	Ɗangɓe wuri petpee shi ɗoo ɗiiɓal ɗi ni lap shak ki̶ or mu mbwoor. Kaaɗi wuri kì̵ petpee ni, ɓe nluupet, ki̶ pee mo povul mo lap nwuri.
66010004	Kaaɗi pee ɗiipovul ni mo lap, ɓe wan ki̶n riɓet ran ni, amma wan ki̶ling mee ɗoo ndi̶ghi̶n ɗengnaan sat nee, "A paa mbii ɗi nluu ɗi mo petpee povul ni mo sat. Taji a ran mbii ɗi mo sat ni kas."
66010005	Ɗangɓe ngulop kì̵ Naan, ɗi mee shii fi̶ri ni nkaa bahar, ki̶ mee shii fi̶ri nkaa yil sí, wuri ɗiyeep sarse fi̶ri kàa aɗeng.
66010006	Wuri tuwoorpo ndi̶ghi̶n sum kì̵ Naan ɗi har ngaa-ngaa. Wuri ɗi wuri le ɗengnaan, ki̶ mbii ɗi mon ndi̶ghi̶n ni jir. A wuri leyil, ki̶ mbii ɗi mo ndi̶ghi̶n yil ni jir zak, ki̶ a wuri le bahar, ki̶ mbii ɗi mo ndi̶ghi̶n ni jir. Ngulop ni wuri sat nee, "Ba mee ɓes kuɗi kas, pee ni wul."
66010007	Katɗang teer ni wul, mpeku ngulop kì̵ Naan ɗiipovul wuri taa feer fi̶ri ni, ɓe mbii ɗiisi̶sok mu Naan mon ngam, kaaɗi gyet wuri kì̵ ten sat nki̶rom fi̶ri mo, nyemsatpo fi̶ri mo mmi̶ni.
66010008	Ɗangɓe wan ki̶ling mee ɗoo si ndi̶ghi̶n ɗengnaan, ni katpo ki̶ wan zak nee, "A so, a mang takarda ɗi ni a wuwang, nsar kì̵ ngulop kì̵ Naan ɗi wurii ɗar nkaa yil ni ki̶ bahar sí."
66010009	Ni aasi, ɓe wan so pe ngulop kì̵ Naan ni wuri ɗi, wan sat nwuri nee, "A cín làa takarda ni nwan." Ɓe wuri sat nwan nee, "A mang, a se. Nin nɗeet ɓut nwugha, amma nin nshang mpo fugha, kaa am nshii si."
66010010	Wan lap làa takarda ɗin nsar kì̵ ngulop kì̵ Naan ni, ɓe wan se làa takarda ni. Ni shang ndi̶ghi̶n po fi̶na kaa am nshii si, amma aɓwoon ɗi wan ki̶n ten nse ni, ɓe ni le ku ɓut fi̶na ni ɗeet.
66010011	Ɗangɓe mo sat nwan nee, "Ni ating a baa a satpo kì̵ Naan ɗi nkaa gurum ɗi mon nyil mo shini-shini, ki̶ liispo mo shini-shini, ki̶ nkaa mishkagham furu mo shini-shini zak."
66011001	Mo cín mee kam nwan, mpee kám mbii mo, ɗangɓe mo sat nwan nee, "A so a kám Lu kì̵ Naan ɗiiɗes ni, ki̶ peewus mbiizughum ni, ki̶ zak, a tang ɗuu kì̵ nyem ɗi mo nkaa seyil nNaan ɗi nlu ni.
66011002	Amma taji a kám pee ɗiineer cighi̶r mɓwoon ni kas, mpeeɗi mo kì̵ ten cín mi̶ni, nyem ɗi ba mo a nyem Yahudi mo kas. Nyem ɗiisi mon mmwaan nkaa birni mu Naan ni, mpee tar mo laarfeer baavul.
66011003	Wan ncín iiko fi̶na nlangting mo vul, mpeku mo satpo ɗi Naan ki̶ riɓet ku mo sat ɗi akiyeen, mpee teer mo duɓu mi̶ndong ki̶ ɗari vul ki̶ laarpeemee, ki̶ zak, mon njwal a leemaap mo."
66011004	Nyemlangting ɗiivul ɗiisi ni mo, a mo a tingpaat ɗiivul si mo, ki̶ fitila ɗiivul si mo zak, ɗi moo ɗar ntoghom kì̵ Daa ɗi mu yil ɗiisi ni.
66011005	Katɗang mee gurum ki̶ riɓet wat mo, ɓe wus nj`i put mpo furu, har ni se shaarlek furu. A ɗiisi ni, a ar muut kì̵ jir nyem ɗi moo tang wat mo.
66011006	Nyem ɗiisi ni mo ki̶ iiko, mpeku mo shaghat ɗengnaan, mpeku taji fwan j`i kas, ndi̶ghi̶n teer ɗi mon nkaa satpo ɗi Naan ki̶ riɓet ku mo sat akiyeen. Ki̶ zak, mo ki̶ iiko, mpeku mo le am mo jir, mo ɗee a toghom. Moo mak cut yil ni shi shwal mo shini-shini, kaaɗi mo naa ni ret mmo nyit si.
66011007	Aɓwoon ɗi mon nkyes sat langting furu ni mo, ɓe mee luwa ɗi ni kàa put ndi̶ghi̶n tughun ɗi ba ni ki̶ peeɗar kas si. Luwa ɗiisi nin mɓwot lek nkaa mo, har nin nse koghorong nkaa mo, ɗangɓe nin ntwa mo zak.
66011008	Kúm kì̵ das ɗiivul ɗiisi ni mon ngi̶rang ndi̶ghi̶n birni ɗiinan-nan si mo, ɗi moo pet mo a Sodom ki̶ Ijip, yil ɗiivul si mo ɗee a mbiikám. A ndi̶ghi̶n birni ɗiiɗes ɗiisi, ɓe gyet mo pwas Daa furu ɗi.
66011009	Gurum mo ndi̶ghi̶n yil mo shini-shini, liispo mo shini-shini, dang mo shini-shini, ki̶ jep gurum mo shini-shini, mon nnaa kúm kì̵ mo ni, mpee teer mo kun ki̶ kaghar, ki̶ gurum mon nkwar wum kúm kì̵ mo ni.
66011010	Nyem ɗi moo tong ndi̶ghi̶n yil ɗiisi, mon nc`in retnyit mpee murap kì̵ das ɗiivul ɗiisi ni mo. Mon mmi̶reppee, ki̶ zak, mon nlop mbiizughum mon nshak, mpeeɗi po kì̵ Naan ɗi jí langting ɗiivul ni mo sat, ni le ku gurum ɗi mon nyil ɗiisi mo shwaajeel ɗes.
66011011	Aɓwoon kì̵ teer mo kun ki̶ kaghar, ɓe Naan wuri le ku nook mu seen ɗel ndi̶ghi̶n mo, har mo yaghal ɗar nkaa shii furu mo, ɗangɓe mee ki̶i̶rmuut ɗiiɗes ni yaa nyem ɗi mo naa mo.
66011012	Ɗangɓe mo ki̶ling mee ɗoo ɗiiɗes ɗi ni put ndi̶ghi̶n ɗengnaan ni sat mmo nee, "Wu kàa si." Ɓe mo yaghal kàa ndi̶ghi̶n ɗengnaan mɓut nluu, ki̶ shaarlek furu mo naa pe moo kàa ɗi.
66011013	Nɗin mman, nnaar kì̵ mi̶ni, ɓe yil ni yoghon ɓal-ɓal. Mi̶ndong mɓut nkaghapaat mu birni ni pyan, ki̶ gurum mo duɓu povul, mo murap ndi̶ghi̶n yoghon kì̵ yil mi̶ni. Ki̶i̶rmuut ɗiiɗes yaa kaghar nyem ɗi moo seen mo, har mo cín ɗiiɗes nNaan ɗi wuri ndi̶ghi̶n ɗengnaan.
66011014	Aɓwoon kì̵ mbii ɗiisi mo, ɓe jeel ɗiivul ni ɗel, amma jeel ɗiikun nin nj`i ki̶lak-ki̶lak.
66011015	Ngulop kì̵ Naan ɗiipovul ni wuri taa feer ɗiipovul ni, ɓe wan ki̶ling ɗoo ɗiiɓal-ɓal mo ɗes ndi̶ghi̶n ɗengnaan, mo sat nee, "Mulki mu yil ɗiisi ni, ni ɗee a mulki mu Daa funu, ki̶ mu Làa fi̶ri Kristi, wurin nc`in mulki ni a har ngaa-ngaa."
66011016	Ɗangɓe nyemnan ɗii Laarvul baafeer si mo, ɗi moo tong nkaa mbiitong mu mulki furu mo ntoghom kì̵ Naan si, mo kurum nyil, ku mo seyil ɗi nNaan.
66011017	Mo sat nee: "Mu pi̶lang wugha, Daa Naan ɗiiɓal met jir, wugha ɗi wugha a shee kì̵ mbii mo jir, ki̶ zak, wugha ɗi yaksi, mu pi̶lang wugha, mpeeɗi aa mang ɓal fugha ɗiiɗes ni nsar fugha, ku a yaa se mulki ɗi nkaa yil ɗiisi.
66011018	Nyem ɗi ba mo a nyem kì̵ Naan mo kas, ndi̶ghi̶n yil mo shini-shini, ni làa mmo mɓut, mpeeɗi tughup kì̵ Naan ni j`i wul. Mpeeɗi pee ni wul, mpeku wugha woo tughup fugha ɗi nkaa mo. Pee ni wul, mpeku wugha tokɗiyeel ɗi nyem ɗi gyet mo kì̵ ten murap mo, ki̶ mpeku a cín kwat ɗiiret ɗi nki̶rom fugha mo. Nyemsatpo fugha mo mmi̶ni, ki̶ nyem fugha mo, ki̶ nyem ɗi gyet mo lesum fugha ni a ɗiiɗes, nyem ɗiiɗween mo, ki̶ nyem ɗiinan mo zak. Wugha wat nyem ɗi mo wat yil ni mo."
66011019	Mo wang Lu kì̵ Naan ɗiiɗes ɗi ni ndi̶ghi̶n ɗengnaan, ɓe mo naa kwati mu tuwoorpo shi toghom mu Naan, ni ɗi nLu kì̵ Naan ɗiiɗes ɗiisi ni. Ɗangɓe pee ni mi̶lep ɗes, ki̶ ɗoo ɗiiɗes mo, ki̶ nluupet, ɓe yil ni yoghon, ki̶ ɗaghar ɗiinan-nan mo sham nkaa yil ni.
66012001	Mee alama ɗiiɗes ɗi ni aapo, ni j`i put ɗi ndi̶ghi̶n ɗengnaan. Mee mat wura, ɗi wura lop puus kaa nli̶r si nkaa sat, ki̶ tar nder shii fi̶ra, ki̶ wura lop zar mo kaghapaat baavul nkáa fi̶ra, kaa mbiikáa mu mulki si.
66012002	Mat ɗiisi wura ki̶ aak. Kaaɗi aak ni mak làa, ɓe wura ɓwot or ɗiiɓal mu jeel, kaaɗi aak ni ɗoghom se wura.
66012003	Ɗangɓe mee alama ni j`i put ɗi ndi̶ghi̶n ɗengnaan ni zak, mee kus nw`oo ɗiiɗes, ɗi ni a naat, ki̶ káa mo povul, ki̶ soghom mo kaghapaat, ki̶ mbiikáa mu mulki mo, nkaa koo káa ɗiiɗang ye, ɗi ni j`i put ɗi ndi̶ghi̶n ɗengnaan ni.
66012004	Shi dang kì̵ nw`oo ɗiisi, ɓe ni tup mi̶ndong mɓut nkun, mu zar ɗi mo ndi̶ghi̶n ɗengnaan sham ɗyong nyil. Nw`oo ni ɗar akiyeen kì̵ mat ɗi wuran ndung làa-làa si, mpeku ni se làa ɗi mat ni wuran nlàa ni ɗi.
66012005	Mat ni wura làa-làa ɗiimish, ɗi wurin nse mulki nkaa gurum ɗi mo ndi̶ghi̶n nyil ni mo shini-shini jir, shi kam ɗi mo ɗak ni a shi shaghal. Kaaɗi làa ni sham taa nyil, ɓe mo ɓam wuri kwet, ɗel kàa ki̶ wuri pe Naan ɗi, ki̶ peetong mu mulki fi̶ri.
66012006	Mat ni wura su so a naar yil, a peeɗi Naan wuri tap ɗakle nwura, ɗi mon ntap ki̶ wura, har teer mo duɓu mi̶ndong, ki̶ ɗari vul ki̶ laarpeemee.
66012007	Lek yaghal ndi̶ghi̶n nɗengnaan, Makiyel ki̶ nyemlop fi̶ri mo, mon nkaa lek ki̶ nw`oo ni ki̶ nyemlop fi̶ri mo, lek ni naat a mo. Nw`oo ni ki̶ nyemlop fi̶ri mo, mo c`in lek ni shiɓal hakyeng.
66012008	Amma Makiyel ki̶ nyemlop fi̶ri mo, mo se koghorong nkaa nw`oo ni, mo ceen nw`oo ni ki̶ nyemlop fi̶ri mo aku ndi̶ghi̶n ɗengnaan.
66012009	Mo mang nw`oo ni, ɓe mo vwet wuri sham ndi̶ghi̶n yil ɗiisi, ashak ki̶ nyemlop fi̶ri mo. Sum kì̵ nw`oo ɗiisi ni a Shetan, mishkagham kì̵ riin ɗiibish mo. Pugyet wuri ɗi mmuyíi, gyet yam-yam ɓe wurii num yil ni so ki̶ni a ar ɗin nkan.
66012010	Ɗangɓe wan ki̶ling mee ɗoo ɗiiɗes ndi̶ghi̶n ɗengnaan ni sat nee: "Yaksi, ɓe ɓam kì̵ Naan ni j`i wul! Naan wuri kám iiko fi̶ri agaak. Yaksi, ɓe Kristi wuri nkám ɗiiɗes fi̶ri, mpeeɗi mo kì̵ vwet ngumwaanaa kì̵ ɗyemni̶ghi̶n funu mo sham nyil, wuri ɗi wuri kì̵ c`in mwaanaa furu ntoghom funu mpar ki̶ puus.
66012011	Mo se koghorong nkaa wuri a mpee toghom kì̵ Laatum ni, ki̶ zak, mpeeɗi mo c`in langting nee, po fi̶ri ni azeen-nzeen, har mo cín seen furu mo mpee sum fi̶ri.
66012012	Mpeemi̶ni, ɓe wu c`in retnyit, wun ɗengnaan mo, ki̶ nyem ɗi moo tong ndi̶ghi̶n ɗengnaan ni mo zak. Amma jeel ɗi mpee yil ni, ki̶ bahar mo, mpeeɗi Shetan wuri sham pe wun ɗi. Wuri gam ki̶ putughup ɗiiwuwat. Wuri man nee, pee fi̶ri ni ɗee a lee ɗak."
66012013	Kaaɗi nw`oo ɗiisi ni naa, nee; mo vwet wuɗi sham ndi̶ghi̶n yil ɗiisi, ɓe ni yaa sushii ndang mat ɗi wura làa-làa ɗiimish sí.
66012014	Amma mo cín cáap ɗiinan-nan mo nwura vul, ɗi mo a kaa mu puul si, mpeku wura katpee yaghal so wul ɗi a peeɗi Naan wuri kì̵ ten tap ɗakle nwura a naaryil ni. A peeɗi mon ntap ki̶ wura mpee ɓit mo kun ki̶ kaghar, peeɗi ba nw`oo nin mmak wul ɗi, ku ni kat, wura ɗi kas.
66012015	Nw`oo ni fuut am mpo fi̶ri, so ndang mat ni wura, kaa am ɗi nii sham ndung si, wuri c`in ɗiisi, a mpeku am ni mang mat ni wura ɗi.
66012016	Amma yil ni ɓam mat ni wura, yil ni wang po ki̶ ni, har ni shwaa am ɗi nw`oo ni fuut ni.
66012017	Tughup fes tu nw`oo ni ndang mat ni wura, kaaɗi ni naa ba ni mak yaa mat ni wura kas, ɓe ni so yaa lek nkaa dang kì̵ mat ni mo. Dang kì̵ mat ni, a nyem ɗi moo ki̶ling ɗoo ki̶ Naan, ɗi mo lappo kì̵ Jesu.
66012018	Nw`oo ni ɗar nkaa po ɗiyees mu am bahar ni.
66013001	Ɗangɓe wan naa mee luwayil, ɗi ni kàa put ndi̶ghi̶n am bahar. Luwa ɗiisi ni ki̶ soghom mo kaghapaat, ki̶ káa mo povul, ni ki̶ mbiikáa mu mulki mo kaghapaat nkaa soghom fi̶ri ni mo, ki̶ zak, koo a káa ɗiiɗang ye, ɓe mo ran mee sum ɗi ni satpo ɗiibish nkaa Naan.
66013002	Luwa ɗi wan naa ni, ni lapshak ki̶ lushim, shii ni lapshak ki̶ mu mee luwayil ɗi moo pet a beyar. Po ni lapshak ki̶ mu mbwoor. Kus nw`oo ɗiiɗes si cínɓal fi̶ri nluwa ni, ki̶ peetong mu mulki fi̶ri, ki̶ iiko fi̶ri ɗiiɗes ni.
66013003	Mee káa kì̵ luwa ɗiisi ni, ni ɗee kaa mo le a láa ɗi ni mak muut nluwa ni si, amma láa ni kì̵ zughum. Luwa ɗiisi ni c`in mbii aapo mo ngurum mo ndi̶ghi̶n yil ni zam, har gurum mo ɗoghom so ndang ni.
66013004	Gurum mo seyil nw`oo ni, mpeeɗi ni kì̵ ten cín iiko fi̶ri nluwa ni, ki̶ zak, mo seyil nluwa ni, har mo sat nee, "A we kaa wugha luwa si ye? A we mmak cín lek ki̶ wugha ye?"
66013005	Mo cín po nluwa ɗiisi ni, har ni satpo roghop, ki̶ po ɗiibuu mo nkaa Naan. Mo cínɓal nni, mpee sat mbii mo kaa mi̶ni mo si, mpee tar mo laarfeer baavul.
66013006	Luwa ni wang po fi̶ri, har ni satpo ɗiibuu mo, nkaa Naan ki̶ peetong fi̶ri ɗi ni ndi̶ghi̶n ɗengnaan, ki̶ nkaa nyem ɗi mo ɗi ndi̶ghi̶n ɗengnaan zak.
66013007	Mo cínɓal nni, mpeku ni c`in lek ɗi nkaa nyem kì̵ Naan mo, har ni se koghorong nkaa mo, ki̶ zak, mo cín iiko nni nkaa saghan kì̵ gurum mo shini-shini, ki̶ liispo mo shini-shini, ki̶ yil mo shini-shini, zak.
66013008	Gurum ɗi moo tong ndi̶ghi̶n yil ɗiisi jir mo seyil nni, amma nyem ɗi mo kì̵ ten ran sum furu, pugyet ɗin nshee kì̵ yil ni, ndi̶ghi̶n takarda ɗi ni a mu seen, ɗi ni a mu Laatum ɗi gyet mo tu wuri si, ɓe ba mon nseyil nluwa ni kas.
66013009	Ngo ɗi wuri ki̶ kom mpee ki̶lingpee, ɓe wuri ki̶ling.
66013010	Katɗang mo mang mee ngo so ki̶ni, mpeku wuri ɗee a ki̶rom, ɓe ni a ting mon mmang wuri so ki̶ni ku wuri ɗee ɗi a ki̶rom. Katɗang mon ntu mee ngo a shi kwai, ɓe ni a ting mon ntu wuri a shi kwai ni, ɗiisi ni ɗee a petpee, mpee nyem kì̵ Naan mo, mpeku mo gung, ki̶ mo ɗar ɗi ɓal-ɓal ndi̶ghi̶n cínzeen furu.
66013011	Ɗangɓe wan naa mee luwa zak, nii kàa put ndi̶ghi̶n yil. Luwa ɗiisi ni ki̶ soghom mo vul kaa laatum si. Amma ni katpo kaa nw`oo ni si.
66013012	Luwa ɗiisi ni c`in ɗak ki̶ iiko mu luwa ɗin nshee si. Ni leting ngurum ɗi mon ndi̶ghi̶n yil ni, mpeku mo seyil nluwa ɗin nshee ni, ɗi láa ɗiimumuut ɗi jí mo le nni, ni kì̵ zughum nni si.
66013013	Ni c`in mbii aapo mo ɗes hakyeng, ni le ku wus tong a sham nkaa yil ɗiisi, har gurum mo naa sham kì̵ wus ni.
66013014	Mpee mbii aapo ɗi luwa ɗiivul ɗiisi ni c`in, nyit kì̵ luwa ɗin shee ni, ɓe ni num gurum ɗi mo ndi̶ghi̶n yil ɗiisi. Ni leting ngurum mo, ku mo ɗik muriin kì̵ luwa ɗin nshee si, ɗi gyet mo le láa ni shi kwai, amma ba ni muut kas si.
66013015	Mo cínɓal nluwa ni, mpeku ni cín nookɗi mmuriin kì̵ luwa ɗin nshee, ɗi gurum mo kì̵ ten ɗik ni, har muriin ni katpo. Nyem ɗi mo kwar seyil nni, ɓe muriin ni le ku mo twa mo.
66013016	Luwa ɗiivul ni, ni leting ngurum mo jir, nyem ɗiiɗes mo, ki̶ ɗiilee mo, nyemlong mo, ki̶ nyemjeel mo, jeplu mo, ki̶ ki̶rom mo, ku mo lap mee alama nkaa sarse furu, koo nkaa pukiyeen furu mo.
66013017	Mpeku taji mee gurum katpee mpee c`in nwor kas, see ngo ni ki̶ alama ni akuɗang. Alama ɗiisi ni a sum kì̵ luwa ni, koo namba ki̶ sum fi̶ri.
66013018	Ɗiisi ni, ɓe see a ngo ɗi wuri ki̶ seen, ɗang wurin mmak manshii kì̵ namba kì̵ luwa ɗiisi ni, mpeeɗi namba ni a namba kì̵ gurum, ni ɗar a koppee mu sum kì̵ luwa. Namba kì̵ luwa ni a ɗari peemee ki̶ laarpeemee baapeemee (666).
66014001	Kaaɗi wan ɗiyeep yit, ɓe wan naa Laatum akiyeen fi̶na, wuri ɗar nkaa jwak nZayon, ashak ki̶ nyem fi̶ri mo, ɗi mo wul duɓu ɗari mi̶ndong ki̶ laarfeer baafeer (144,000). Das ɗiisi ni mo ki̶ sum kì̵ Laatum ni, ki̶ sum kì̵ puun fi̶ri a riran nkaa pukiyeen furu mo jir.
66014002	Ɗangɓe wan ki̶ling mee ɗoo si ndi̶ghi̶n ɗengnaan, ɗi ni ntiit ki̶ wal kì̵ am ɗi nii sham ndung ɗes, ki̶ ni wal kaa petpee kì̵ nluu si. Ɗoo ɗiisi ni shang ki̶ling, kaa mee das mo nkaa taa nɗeng-nɗeng mo si.
66014003	Mo c`in kook ɗiipoo ntoghom kì̵ mbiitong mu mulki ni, ki̶ ntoghom kì̵ mbii ɗiifeer ɗi mo ki̶ seen si mo, ki̶ ntoghom kì̵ nyemnan si mo. Ba mee ngo mak kám kook mi̶ni kas, see a das ɗiiduɓu mi̶ndong ki̶ laarfeer baafeer ni mo ɓejee. A mo a nyem ɗi mo kì̵ ten ang mo ndi̶ghi̶n yil ni.
66014004	Das ɗiisi ni mo a nyem ɗi ba gyet mo kyam wat sut shi ngaa kas, mo ki̶ tap ki̶ káa furu mo. Mo a nyem ɗiiɓang mo. Mo so ndang Laatum ni, koo a pee ɗiiɗang ye. Mo ang mo mɓut ngurum mo, ki̶ mo cín mon nNaan, ki̶ Laatum ni, kaa mbiizughum ɗin nshee si.
66014005	Ba mee ɗung kyam put mpo furu kas, mpeeɗi ba mo ki̶ mee shikbish kas.
66014006	Ɗangɓe wan naa mee ngulop kì̵ Naan, nkaa mwaan ndi̶ghi̶n kut a shi cáap, wuri ki̶ po ɗiiret, ɗiiso ngaa-ngaa, mpeku wuri sat ni ɗi nyem ɗi mon ndi̶ghi̶n yil ɗiisi. Po ɗiisi ni, ni a mpee koo a yil ɗiiɗang ye, ki̶ mpee koo a saghan ɗiiɗang ye, koo a liispo ɗiiɗang ye, ki̶ ni a mpee gurum mo jir ndi̶ghi̶n yil ni.
66014007	Wuri sat shi ɗoo ɗiiɗes nee, "Wu ki̶i̶r Naan, wu cín ɗiiɗes nwuri, mpeeɗi puus tokɗiyeel fi̶ri ni j`i wul. Wu seyil nNaan, mpeeɗi a wuri le ɗeng mo ki̶ yil ni. A wuri le am ndi̶ghi̶n bahar, ki̶ tuɓut mo zak."
66014008	Mee ngulop kì̵ Naan ɗiivul, wuri j`i mɓwoon kì̵ ngulop kì̵ Naan ɗin nshee ni, wuri sat nee, "Wuraa pal, wuraa pal. Yil Babilon ɗiiɗes ni wuraa pal. Gyet a wura le ɗang gurum ɗin ndi̶ghi̶n yil ni mo shini-shini mo shwaa am anab fi̶ra, ɗi ni a mu c`in ngaa ki̶ wura."
66014009	Mee ngulop kì̵ Naan ɗiikun wuri j`i mɓwoon kì̵ ngulop ɗiivul ni, wuri sat nee, "Katɗang mee gurum seyil nluwa si, ki̶ muriin fi̶ri, har ku ngo mi̶ni lap alama mu luwa ni nkaa sarse fi̶ri, koo nkaa pukiyeen fi̶ri,
66014010	ɓe gwar mi̶nin nshwaa am anab ɗi ni a mu tughup kì̵ Naan. Ɗi wuri kì̵ ten ɗoo shiɓal ndi̶ghi̶n ɗaa fi̶ri ɗi ni a mu tughup fi̶ri. Mon ncínjeel ngwar mi̶ni shi wus ɗiinaat, ki̶ jwak mu wus mo, ntoghom kì̵ nyemlop kì̵ Naan mo, ki̶ Laatum ni.
66014011	Ɗiyeel mu shwaajeel kì̵ das mi̶ni mo, ni yaghal kàa aɗeng har ngaa-ngaa, par ki̶ puus. Ba mee nookɗi pe nyem ɗi mo seyil nluwa ni, ki̶ muriin fi̶ri ni kas. Ki̶ koo nyem ɗi mo lap alama mu sum kì̵ luwa ni."
66014012	Ɗiisi ni ɗee a petpee mpee nyem kì̵ Naan mo, mpeku mo gung ɗi ndi̶ghi̶n tap ki̶ Waar kì̵ Naan, ki̶ zak, mpeku mo ɗar ɗi ɓal-ɓal shi cínzeen furu ndi̶ghi̶n Daa Jesu.
66014013	Ɗangɓe wan ki̶ling mee ɗoo ndi̶ghi̶n ɗengnaan, ni sat nee, "A ran mbii ɗiisi mo. Ɗiiret ni ɗee nkaa nyem ɗi mo murap mo, nyem ɗi mon mmurap mpee sum ki̶ Daa, yaghal nyaksi." Riin ni lap nee, "Ii, ni aasi, mpeeɗi mon nnookɗi mɓut nɗak furu mo, ki̶ ɗak furu ni moo so ndang mo zak."
66014014	Kaaɗi wan naapee, akiyeen fi̶na, ɓe wan naa mee nluu ɗiipiyaa, ki̶ mee gwar wurii tong nkaa nluu ni, ɗi wuri lapshak ki̶ Làa kì̵ Gurum. Wuri ki̶ mbiikáa mu zinariya nkaa káa fi̶ri, ki̶ wuri ki̶ mee cuk ɗiisese nsar fi̶ri.
66014015	Mee ngulop kì̵ Naan wuri j`i put ndi̶ghi̶n Lu kì̵ Naan ɗiiɗes, ɓe wuri pet gwar ɗi wurii tong nkaa nluu si, shi ɗoo ɗiiɓal, nee, "A mang cuk fugha ni, ku a yaa ɗiip ɗiɓen ɗin mmaar ni ɗi, mpeeɗi pee mu ɗiip ɗiɓen ɗin mmaar ni kì̵ j`i wul. Ɗiɓen ni kì̵ nung mak ɗiip."
66014016	Gwar ɗi wurii tong nkaa nluu sí, wuri wiip cuk fi̶ri nkaa maar ɗi mo ndi̶ghi̶n yil ni, ɓe mo ɗiip ɗiɓen ni mo ɗak.
66014017	Mee ngulop kì̵ Naan, wuri j`i put ndi̶ghi̶n Lu kì̵ Naan ɗiiɗes ni ndi̶ghi̶n ɗengnaan, ngulop ɗiisi wuri ki̶ cuk ɗiisese nsar fi̶ri zak.
66014018	Mee ngulop kì̵ Naan, ɗi a wurii tap ki̶ wus, wuri j`i put a peeɗi moo wus mbiizughum ɗin nNaan, wuri pet ngulop kì̵ Naan ɗi wuri ki̶ cuk ɗiisese sí shi ɗoo ɗiiɓal nee, "A mang cuk fugha, ku a yaa saa tuwoon laating anab ɗii mu yil ɗiisi ni ɗi, mpeeɗi laating anab ni mo kì̵ nung."
66014019	Ngulop kì̵ Naan ni wuri wiip cuk fi̶ri nkaa yil ni, ɓe wuri yaa saa tuwoon anab mo, ɗangɓe wuri le mo ndi̶ghi̶n pee ɗwat am anab, ɗi ni a tughup kì̵ Naan ɗiiɗes.
66014020	Mo ti̶reng, ki̶ mo ɗwat làa anab ni mo, aɓwoon kì̵ birni ni. Toghom put ndi̶ghi̶n làa anab ɗiisi ni mo, har toghom ni sham kaa am ndung si, mpee meel mo ɗari vul, jurung kì̵ ni a kaa kám kì̵ shii mo paat si.
66015001	Wan naa, mee alama ɗiiɗes, ɗi ni ɗee a mbii aapo ndi̶ghi̶n ɗengnaan. Wan naa nyemlop kì̵ Naan mo povul, ki̶ jeel ɗi mu kyes ni mo povul zak. A shi jeel ɗiisi mo, ɓe Naan wuri woo kyes kì̵ tughup fi̶ri.
66015002	Aɓwoon mi̶ni, ɓe wan naa, mee mbii ɗi nin ntiit ki̶ am bahar mu gi̶las, ɗi mo riyeep ni ashak ki̶ wus. Nyem ɗi mo se koghorong nkaa luwa sí, ki̶ nkaa muriin fi̶ri, ki̶ nkaa gwar ɗi sum fi̶ri a namba, moo ɗar ɗi mpo dung ni. Mo ki̶ nɗeng-nɗeng mo nsar furu, ɗi Naan wuri kì̵ cín ni mmo.
66015003	Mo c`in kook mu Mosis ki̶rom ki̶ Naan, ki̶ kook mu Laatum ni, mo c`in kook ni nee: "Ɗak fugha ni mo, a ɗiinan-nan mo, ɗi mo aapo, wugha Daa Naan ɗi a ɓal met mbii mo jir. Ar fugha ni mo a ɗin ndi̶re, ki̶ mo azeen-nzeen zak. Wugha a Mishkagham mu gurum ɗi mon ndi̶ghi̶n yil ni mo jir.
66015004	A we nki̶i̶r wugha kas ye? Ki̶ zak, a we nnook kwoop sum fugha ye? Daa a wugha mmi̶sak, a ɗiiɓang. Gurum ɗin ndi̶ghi̶n yil mo jir, mon nj`i seyil nwugha. Mpeeɗi gurum mo jir, mo naa ɗak fugha ɗiiret ni mo."
66015005	Aɓwoon ɗiisi, ɓe wan naapee aɗengnaan, ɓe wan naa mo wangpee ɗiiɓang mu Tent mu Naan, ɗi ni a langting kì̵ po ɗi gyet Naan wuri kì̵ ten tuwoor ni.
66015006	Nyemlop kì̵ Naan mo povul, ɗi mo ki̶ jeel mu kyes ɗiipovul si, mo j`i pwat ndi̶ghi̶n Lu kì̵ Naan ɗiiɗes, ɗi ni a mu tent ni. Mo jwal a lée ɗiiɓang, fuwaat ɗiimi̶lep mo, ɗi moo mangyit. Mo ɓwaghat tughur furu mo shi beel ɗi mo ɗak mo a shi zinariya.
66015007	Memee ndi̶ghi̶n mbii ɗiifeer ɗi mo ki̶ seen sí, mo cín ɗaa mu zinariya mo povul, nyemlop kì̵ Naan ɗiipovul ni mo. Ɗaa ɗiisi ni mo gam kì̵ tughup kì̵ Naan ɗi wuri kì̵ seen ɗiiso ngaa-ngaa.
66015008	Lu kì̵ Naan ɗiiɗes ni gam ki̶ ɗiyeel mu ɗiiɗes fi̶ri, ki̶ iiko fi̶ri zak. Ba mee gurum mak ɗel ndi̶ghi̶n Lu kì̵ Naan ɗiiɗes ni kas, see aɓwoon ɗi jeel ɗiipovul ni mo gam.
66016001	Ɗangɓe wan ki̶ling mee ɗoo ɗiiɓal ndi̶ghi̶n Lu kì̵ Naan ɗiiɗes ni, ni sat nyemlop ki̶ Naan ɗiipovul ni mo nee, "Wu so wu ɗoo mbii ɗin ndi̶ghi̶n ɗaa ɗiipovul ɗii mu tughup kì̵ Naan ni mo nkaa yil ni."
66016002	Ngulop kì̵ Naan ɗin nshee wuri so ɗoo mbii ɗi ni ndi̶ghi̶n ɗaa ɗi wuri ki̶ ni nkaa yil ni. Ɗangɓe si̶rap ɗiishwal ɗi mo bish naa, mo pwas nyem ɗi mo ki̶ alama mu luwa nkaa sut si, ki̶ nyem ɗi jí mo seyil mmuriin kì̵ luwa ni.
66016003	Ngulop kì̵ Naan ɗiivul wuri so ɗoo mbii ɗi ni ndi̶ghi̶n ɗaa ɗi wuri ki̶ ni nkaa bahar, ɗangɓe am ni cighi̶r ɗee kaa toghom kì̵ ngu mumuut si. Mbii ɗi mo ki̶ seen ɗi moo tong ndi̶ghi̶n am, mo murap jir.
66016004	Ngulop kì̵ Naan ɗiikun, wuri so ɗoo mbii ɗi ni ndi̶ghi̶n ɗaa ɗi wuri ki̶ ni nkaa dung am mo, ki̶ tuɓut mo. Am ni mo cighi̶r ɗee a toghom.
66016005	Wan ki̶ling ngulop ɗi wurii tap ki̶ am mo, wuri sat nee: "Wugha a ɗin ndi̶re, mpee canɗiyeel ɗiisi mo. Wugha a ɗiiɓang, wugha ɗi gyet yam, ɓe wugha ɗi, wugha ɗi wugha ɗi yaksi.
66016006	Mpeeɗi gyet mo ɓeer toghom kì̵ nyem fugha mo, ki̶ toghom kì̵ nyemsatpo fugha mo zak. Amma wugha ki̶ cín toghom mmo shwaa ntiit-ntiit ki̶ kwat furu."
66016007	Ɗangɓe wan ki̶ling mee ɗoo a peewus mbiizughum ni sat zak nee, "Ii, Daa Naan ɗiiɓal met jir. Azeen-nzeen, canɗiyeel fugha ni mo azeen, ki̶ mo a ndi̶re zak."
66016008	Ngulop kì̵ Naan ɗiifeer, wuri so ɗoo mbii ɗi ni ndi̶ghi̶n ɗaa ɗi wuri ki̶ ni, nkaa puus. Ɗangɓe mo cínɓal mpuus ni, mpeku ni caan gurum mo ɗi shi wus.
66016009	Tal kì̵ puus ni fes ɓaan gurum mo, shiɓal, har mo satpo ɗiibuu nkaa sum kì̵ Naan, ɗi wuri ki̶ iiko nkaa jeel ni mo. Amma mo kwar tuwap, ba mo kwoop ɗiiɗes kì̵ Naan kas.
66016010	Ngulop kì̵ Naan ɗiipaat, wuri so ɗoo mbii ɗi ni ndi̶ghi̶n ɗaa ɗi wuri ki̶ ni, nkaa pee mu mulki mu luwa ni. Ɗangɓe mulki kì̵ luwa ni cighi̶r ɗee a peenkoo. Ɓe gurum mo i̶rap liis furu mo mpee jeel ɗi mon nkaa shwaa ni.
66016011	Gurum mo waa satpo ɗiibuu nkaa Naan, mpee shwaajeel ɗi mo nkaa shwaa ni, ki̶ si̶rap furu mo zak, amma jir ki̶si, ɓe mo kwar tuwap, mpee ɗak ɗiibish ɗi mo kì̵ ten c`in mo.
66016012	Ngulop kì̵ Naan ɗiipeemee, wuri so ɗoo mbii ɗi ni ndi̶ghi̶n ɗaa ɗi wuri ki̶ni, nkaa dung Yufiretus ɗiiɗes si, ɓe am ɗi ni ndi̶ghi̶n dung ɗiisi ni ɗel fii, mpeku ni ɗak ar ɗi mmishkagham ɗi mon nj`i nkoghop puus ki̶kàa.
66016013	Ɗangɓe wan naa riin ɗiibish mo kun, ɗi mo kaa nzargong mo si, mo j`i pwat ndi̶ghi̶n po kì̵ kus nw`oo sí, ki̶ ndi̶ghi̶n po kì̵ luwa sí, ki̶ ndi̶ghi̶n po kì̵ ngusatpo Naan mu ɗung sí.
66016014	Riin ɗiibish ɗiisi ni mo nkaa c`in mbii aapo mo ɗes hakyeng. Mo so pe mishkagham mu yil ɗiisi mo jir, mpeku mo kyak mo le ɗi ashak mpee c`in lek parpuus ɗiiɗes mu Naan ɗiiɓal met jir sí.
66016015	"Wu naa wan nj`i a kaa wat si! Nyem ɗi mo tong shi gongpee, ɗi mo ki̶ lée furu mo a li̶lop, mpeku taji mo put ngum, ku mo kat naashoop ɗi kas, ɓe nyem mi̶ni mon nkat ɗiiret."
66016016	Riin ɗiibish ɗiisi ni mo kyak mishkagham mu yil ɗiisi mo le ashak, mmee peeɗi moo pet ni shi liispo mu nyem Yahudi mo a Armageddon.
66016017	Ngulop ɗiipovul, wuri so ɗoo mbii ɗi ni ndi̶ghi̶n ɗaa ɗi wuri ki̶ni nkaa kut. Ɗang mee ɗoo ɗiiɓal j`i put ndi̶ghi̶n Lu kì̵ Naan ɗiiɗes, a peetong mu mulki ni nee, "Ni kì̵ c`in!"
66016018	Ki̶ zak, pee ni mi̶lep, nluupet, ki̶ pee ni gwan. Yil ni yoghon shiɓal, ɗi ba yil kì̵ kyam yoghon kaa mi̶ni si kas, pugyet ɗi gurum mo yaa tong ɗi ndi̶ghi̶n yil ni.
66016019	Birni ɗiiɗes ni ɓàk kun, ki̶ kaghar birni ɗin ndi̶ghi̶n yil ni mo jir, mo shirip. Naan wuri pan Babilon ɗiiɗes si, har wuri cín kap ɗi ni gam ki̶ am anab ɗi ni a mu tughup fi̶ri nwura shwaa.
66016020	Koo rep laayil ɗiiɗang ye ɗi am neer ni cighi̶rkaat, ɓe ni su so lagham, ki̶ ɗengjwak mo su so lagham zak.
66016021	Ɗaghar ɗiinan-nan mo pwat nɗengnaan, har mo sham taa nkaa gurum mo, koo a ɗaghar ɗiiɗang ye ɓe toghon kì̵ ni wul kaa mu bufu ki̶i̶n si. Gurum mo satpo ɗiibuu nkaa Naan, mpee shwal ɗi moo shwaa ni, mpee sham kì̵ ɗaghar ɗiisi ni mo, ki̶ zak, mpeeɗi jeel ni fes shwal zam hakyeng.
66017001	Aɓwoon mi̶ni, ɓe memee mɓut nyemlop kì̵ Naan ɗiipovul si mo, ɗi mo ki̶ ɗaa mo povul sí, wuri j`i mpee wan ɗi, ɓe wuri sat nwan nee, "A j`i, ɓe wan nkám nwugha, ɗiyéel ɗi mo can mmat ngaa ɗiiɗes si wura. Mat ngaa ɗiisi ni wura ɗee a mishkagham, nkaa birni ɗi mo ɗik ni kus ki̶ dung am si mo.
66017002	Mishkagham ɗii mu yil ɗiisi mo c`in ngaa ashak ki̶ wura, ki̶ gurum ɗin ndi̶ghi̶n yil ɗiisi mo fes yughur ki̶ am anab mu ngaa fi̶ra ni."
66017003	Ɗangɓe Riin kì̵ Naan ni j`i ɗel ndi̶ghi̶n wan, ɓe ngulop kì̵ Naan wuri mang wan so ki̶ni a mee naar yil sí, a peeɗi ba am ɗi kas. A naar yil ni, ɓe wan naa mee mat ki̶ tong nkaa mee luwayil ɗi ni a naat. Mo ran sum ɗiibish mo, ɗi mo satpo ɗiibuu nkaa Naan. Luwayil ɗiisi ni ki̶ káa mo povul, ki̶ soghom mo kaghapaat.
66017004	Mat ni wura tap jwal a lée ɗi mo pan a naat mo, ɗi mo ret naa zam, wura kì̵ tap ɗak mo a shi mbii ɗi mo ɗak mo a shi zinariya ki̶ jwak ɗiilapwus mo, ki̶ mbii jwat ɗii riret mo, kaa mbii ɗi moo pet ni a peyal mo si. Mat ni wura ki̶ mee kap nsar fi̶ra, ɗi mo ɗak ni a shi zinariya, ɗi ni gam ki̶ mbii ɗiibish mo, ɗi mo a mu ar tong fi̶ra ɗiibish mu ngaa.
66017005	Mo ran mee sum, ɗi shii ki̶ni a ɗiisi̶sok, nkaa pukiyeen fi̶ra nee, "Babilon ɗiiɗes, ni̶ghi̶n kì̵ mat ngaa mo, ki̶ mbii ɗiibish ɗi mon ndi̶ghi̶n yil ni jir."
66017006	Wan naa mat ni wura ɗee a ɗiiyuyughur, ki̶ toghom kì̵ nyem mu Naan mo, ɗi wura kì̵ ten shwaa ni. Toghom kì̵ nyem ɗi gyet mo twa mo, mpeeɗi gyet mo c`in langting mpee sum kì̵ Jesu. Kaaɗi wan naa mat ni wura, ɓe ni fes aapo nwan zam.
66017007	Ngulop kì̵ Naan wuri sat nwan nee, "A me aapo nwugha ye? Wan woo shii kì̵ mbii ɗiisi̶sok kì̵ mat ɗiisi ni nwugha, ki̶ shii kì̵ mbii ɗiisi̶sok mu luwayil ɗi wuraa lang nkaa ni, ɗi ni ki̶ káa mo povul, ki̶ soghom mo kaghapaat si.
66017008	Luwayil ɗi a naa si, gyet yam ɓe ni ki̶ seen, amma yaksi, ɓe ba ni kuɗi ki̶ seen kas, nin nyaghal kàa put a ndi̶ghi̶n tughun ɗi ba nii peeɗar kas si, mpeku ni so ɗi a peeɗi mon ntu ni ɗi vit, har ngaa-ngaa. Nyem ɗi mo ndi̶ghi̶n yil ɗiisi, ɗi pugyet ɗin nshee kì̵ yil ni, ɓe ba mo ran sum furu mo ndi̶ghi̶n takarda mu seen kas. Nin aapo mmo mpee naa luwa ɗiisi ni, mpeeɗi gyet ni ɗi ki̶ seen, amma ni kì̵ muut, jir ki̶si, ɓe nin nwaa baaj`i put ki̶ seen zak.
66017009	"Manshii kì̵ mbii ɗiisi ni, see, ngo ɗi wuri ki̶ seen mpee manshii kì̵ mbii mo. Káa kì̵ luwa ɗiipovul ni mo, mo a ɗushuu mo povul, ɗi mat ni wuraa tong nkaa mo si. Ki̶ zak, mo a mbiikám, káa mishkagham mo povul si.
66017010	Mo kì̵ sham ki̶ paat mo ndi̶ghi̶n mulki furu, amma mi̶ndong ɗi nkaa se mulki yaksi. Ba ɗiivul ni ki̶ j`i wul kas, amma katɗang wurin nj`i wul, ɓe wurin nse mulki ni a mpee rep pee lee ɓejee ɗak.
66017011	Luwayil ɗi jí ni ki̶ seen amma yaksi ɗi ba ni kuɗi kì̵ seen kas. Luwayil ni shikáa fi̶ri a mishkagham ɗiipokun, amma ni a ndi̶ghi̶n saghan kì̵ mishkagham ɗiipovul si mo. Nin nkaa so a peelagham kì̵ ni.
66017012	"Soghom ɗiikaghapaat ɗi a naa si mo, mo a mishkagham mo kaghapaat, ɗi ba mo kì̵ cín mulki furu kas aku. Amma mpee awa mi̶ndong, ɓe mon ncín iiko mmo kaa mishkagham mo si, ku mo c`in mulki ɗi ashak ki̶ luwayil ni.
66017013	Mishkagham ɗiikaghapaat si mo, pan furu ni mo a ɗiimi̶ndong, mon ncín ɓal furu, ki̶ iiko furu nluwayil ni.
66017014	Mon nc`in lek ki̶ Laatum ni, amma Laatum ni wurin nse koghorong nkaa mo, mpeeɗi a wuri a Daa kì̵ daa mo, Mishkagham kì̵ mishkagham mo, ki̶ ashak ki̶ wuri, ɓe nyem ɗi wuri kì̵ ten pi̶rep, ki̶ bi̶lip mo, mon nse koghorong zak."
66017015	Ɗangɓe ngulop kì̵ Naan wuri sat nwan nee, "Am ɗi a naa sí, a peeɗi mat ngaa si wuraa tong ɗi, gurum mo ɗes shini-shini, ki̶ yil mo shini-shini, ki̶ liispo mo shini-shini zak.
66017016	Soghom ɗiikaghapaat ɗi a naa sí mo, mo ki̶ luwayil ni, mon nfes kwar mat ngaa ni. Mon nhi̶r mbii ɗi wura ki̶ mo jir, har mo yit wura ɗee ngum, mon nse luwa fi̶ra, ki̶ mon ncaan wura shi wus.
66017017	A Naan wuri kì̵ ten le mi̶ni ndi̶ghi̶n putughup furu, mpeku mo c`in mbii ɗi ni gam ɗyen fi̶ri ɗi, kaaɗi mo ɓàlkáa furu mo, mpeku mo cínɓal furu mo, mpee se mulki kì̵ luwayil ni, har parɗi po kì̵ Naan ni gam.
66017018	Mat ɗi wugha naa ni, ni a birni ɗiiɗes ɗi ni kì̵ c`in mulki, nkaa mishkagham mu yil ni mo."
66018001	Aɓwoon ɗiisi, ɓe wan naa mee ngulop kì̵ Naan wurii sham ndi̶ghi̶n ɗengnaan. Ngulop kì̵ Naan ɗiisi wuri ki̶ iiko ɗiiɗes zam, har peeɓang mu iiko fi̶ri ni ɓang yil ni kaa puus si.
66018002	Shi ɗoo ɗiiɗes, ɓe wuri le or nee: "Ni kì̵ taa! Ni kì̵ taa birni mBabilon ɗiiɗes. Wura ɗee a tulu ki̶ riin ɗiibish mo. Wura ɗee a peetong mu koo a riin ɗiibish ɗiiɗang ye. Wura ɗee a peetong mu koo a mbii ɗiirap, ki̶ koo a ny`er ɗiibish ɗiiɗang ye.
66018003	Mpeeɗi gyet gurum mu yil mo shini-shini, gyet mo c`in ngaa ki̶ wura, gyet mo shwaa a am anab mu ngaa ashak ki̶ wura. Ki̶ nyemnwor ɗii mu yil ɗiisi mo, moo long a shi li̶ɓet kì̵ mbii ki̶kat fi̶ra ɗi mu yil ɗiisi, ɗi ni met mu sat."
66018004	Ɗangɓe wan ki̶ling mee ɗoo ɗi ni put ndi̶ghi̶n ɗengnaan, ni sat nee: "Wun nyem fi̶na mo, wu pwat aku ndi̶ghi̶n wura, mpeku taji mo cín kwat nwun ashak ki̶ wura mpee shikbish fi̶ra ni mo kas. Mpeku taji wu lap memee ndi̶ghi̶n jeel fi̶ra ni mo kas.
66018005	Mo ak shikbish fi̶ra ni mo kàa wul aɗengnaan, ki̶ ba Naan kì̵ mander nshikbish fi̶ra mo kas.
66018006	Wu baa ki̶ mbii fi̶ra mon nwura, kaaɗi gyet wura kì̵ cín mo nwun si. Wu kwat wura yitvul, mpee mbii ɗi gyet wura kì̵ cín mo nwun. Wu riyeep mo yitvul, mbii ɗi gyet wura kì̵ riyeep ni nwun.
66018007	Wu yit ku kwat ɗi ni a mu kar ki̶ jeel ɗi wura lap ni, ni ɗee ntiit-ntiit ki̶ ɗiiɗes kì̵ long ɗi gyet wura cín nkáa fi̶ra, mpeeɗi wura nkaa ɗiyeep kaa ne wuɗa a mishkagham ɗiimat nkaa mbii mo jir. Ne, ba wuɗa a matkáa kas, ki̶ zak, ne, ba wuɗa kì̵ kyam wal maap kas.
66018008	Mpeemi̶ni ɓe, jeel fi̶ra ni mon nj`i taa nkaa wura nɗin mman, mpeeɗi a parpuus mi̶ndong, ɓe muut ki̶ maap, ki̶ neen, mon ntaa nkaa wura. Ɗangɓe wus ncaan wura, mpeeɗi Daa Naan ɗi wurin ntokɗiyeel nwura, wuri ki̶ iiko ɗes."
66018009	"Katɗang mishkagham mu yil ɗiisi mo, ɗi gyet mo c`in ngaa ashak ki̶ wura, ɗi gyet mo se pak long fi̶ra ni mo ashak ki̶ wura, ɓe mon nnaa ɗiyeel ɗi ni caan wura, ɓe mon nwal ki̶ maap mpee wura.
66018010	Mpee jeel ɗiiɗes ɗi wuraa shwaa ni. Ɓe ki̶i̶rmuut nyaa mo, har mon nɗar a jong-jong ku moo wal ɗi, ki̶ mon nsat nee: 'Jeel! Jeel! mpee wii birni ɗiiɗes. Babilon birni ɗi gyet wii ki̶ iiko ɗes, ndi̶ghi̶n awa mi̶ndong, ɓe lagham fii ni j`i wul.'
66018011	Nyemnwor ɗi mon nyil ni mo, mon nwal ki̶ maap nkaa wura, mpeeɗi ba mee ngo kuɗi, ki̶ seet lée nwor fi̶ra mo kas.
66018012	Lée nwor ɗi mo a zinariya mo, ki̶ mu azurfa mo, ki̶ mu jwak ɗiiret ɗi moo mi̶lep yilak-yilak, ki̶ nli̶r ɗiiriret mo shini-shini, ki̶ nli̶r ɗi pan a naat mo, ki̶ katako ɗiiret mo, ki̶ mbii ɗi mo ɗak mo a shi aghas kì̵ níi mo, ki̶ katako ɗiiki̶rim mo, ki̶ mbii ɗi mo ɗak mo a shi shaghal ɗiiret mo, ki̶ jwak ɗiiret ɗii mu ɗiklu mo.
66018013	Mbii ɗi mo ɗu shang-shang, kaa sinamon, ki̶ mi̶r, ki̶ frankisens, ki̶ mwoor ɗi gurum ki̶ caan, mpeku wuri ki̶ling ɗu ɗiishang ni ɗi si, ki̶ mu am anab, ki̶ mu mwoor paat, ki̶ mu áas ɗiiret mo, mu alkama, ki̶ mu randong mo, ki̶ tum mo, ki̶ mu bi̶ring mo, ki̶ mu keke bi̶ring, ki̶ ki̶rom mo, ki̶ seen kì̵ gurum mo."
66018014	Nyemnwor ni mon nsat nwura nee, "Jir mbii ɗiiriret ɗi jí yii leyit nkaa mo, moo ɗel so jee. Long fii mo jir, ki̶ ɗiiɗes fii ni mo jir, mo lagham. Ba wii kuɗi yii kat mo ɗi zak kas."
66018015	Nyemnwor, ɗi mo si̶rep mbii ɗiisi mo, har mo kat li̶ɓet, ki̶ long mpee wura, mon nɗar jong-jong, ki̶ ki̶i̶rmuut fes yaa mo, mpee shwaajeel ɗi wuran nkaa shwaa ni. Mon nwal ki̶ maap.
66018016	Har mon nfwo ruruu nee: "Jeel fii, jeel fii, wii birni ɗiiɗes, gyet yam, ɓe wii yii jwal a lee mulki ɗiiriret mo ɗiitap piyaa mo, ki̶ ɗiitap naat juwal mo. Ɗi mo mi̶lep shi zinariya, ki̶ shi jwak ɗiiriret mo, ki̶ lilliu.
66018017	Ndi̶ghi̶n awa mi̶ndong ɓejee, ɓe long fii ɗiiɗes si mo ɗee a ɗiibuu!" Jir nyemtung jirgi am mo, ki̶ gurum ɗi moo hi̶r mo njirgi ni mo, ki̶ nyem ɗi moo kat mbii teer furu mo a ndi̶ghi̶n bahar mo, das ɗiisi mo jir, mon nɗar jong-jong, ki̶ wura.
66018018	Katɗang mon nnaa ɗiyeel mu caan fi̶ra ni kàa, ɓe mon nfwo or shiɓal nee, "Ba mo kì̵ kyam kat mee birni ɗiiɗes kaa wii si kas."
66018019	Mon nhi̶r ɓuk le nkaa káa furu mo, ashak ki̶ wal, ki̶ maap nee: "Jeel fii, jeel fii, wii birni ɗiiɗes, Gyet yam ɓe nyem ɗi mo ki̶ jirgi am mo nkaa bahar, moo kat long a mpee long fii, amma ndi̶ghi̶n awa mi̶ndong, ɓe wii ɗee a ɗiili̶lagham jee.
66018020	Wii ɗengnaan, yi c`in retnyit, mpee mbii ɗi ni kat birni ɗiisi wura. Wu c`in retnyit, wun nyem kì̵ Naan mo, ki̶ wun jeplop mo, ki̶ nyemsatpo kì̵ Naan mo, mpeeɗi Naan wuri canɗiyeel nwura, mpee mbii ɗi gyet wura kì̵ c`in mo nwun"
66018021	Ɗangɓe mee ngulop kì̵ Naan ɗiiɓal, wuri mang mee nhi̶k ɗiiɗes kaa fin ɗiyees shiit si, wuri vwet ni ndi̶ghi̶n am bahar, ki̶ wuri sat nee, "Mon mbet Babilon birni ɗiiɗes si vwet a shiɓal aasi zak. Ki̶ zak, ba mon nkuɗi ki̶ naa wura ɗi zak kas.
66018022	Ba mon mbaa ki̶ling wal ki̶ nɗeng-nɗeng, ki̶ ɗoo ki̶ nyemkook mo, ki̶ wal ki̶ ɓel, ki̶ wal ki̶ feer mo ndi̶ghi̶n wii Babilon kas. Ba mon nwaa kat mee nguc`in ɗak shi sar, mu koo a kiyeet kì̵ ɗak ɗiiɗang ye ndi̶ghi̶n wii kas. Ba mon waa ba ki̶ling wal ki̶ fin ɗiyees shiit mo ndi̶ghi̶n wii kas.
66018023	Ba mee wus fitila nwaa baa ɓangpee ɗi ndi̶ghi̶n wii kas. Ba mon waa baa ki̶ling mee ɗoo ki̶ mi̶shpoo ki̶ matpoo ndi̶ghi̶n wii kas. Gyet yam, ɓe nyemnwor fii ni mo, a nyem ɗiinan-nan mu yil ni mo. Gyet a shi mulgut mu soghot fii, ɓe yii le gurum ɗi mo ndi̶ghi̶n yil ni mo jir, mo taa mer.
66018024	Gyet a ndi̶ghi̶n wii, ɓe mo kat toghom kì̵ nyemsatpo kì̵ Naan mo, ki̶ toghom mu nyem kì̵ Naan mo, ki̶ toghom mu gurum ɗi gyet mo twa mo jir ndi̶ghi̶n yil ni."
66019001	Aɓwoon ɗiisi, ɓe wan ki̶ling mee ɗoo ɗi ni kaa ɗoo ɗiiɗes, mu gurum mo ɗes-ɗes si ndi̶ghi̶n ɗengnaan. Ɗoo ni mo sat nee: "Haliluya! Wu kwoop Naan! Mpeeɗi ɓam, ki̶ ɗiiɗes, ki̶ iiko mo a mu Daa Naan funu.
66019002	Mpeeɗi canɗiyeel fi̶ri ni azeen, ki̶ ni a ndi̶re. Wuri ki̶ canɗiyeel ɗiibish, mmat ngaa sí. Ɗi gyet wura wat yil ni shi ngaa fi̶ra si. Wuri baa kwat wura, ntiit ki̶ toghom kì̵ nyem fi̶ri ɗi gyet wura twa mo."
66019003	Ki̶ zak, mo waa baa fwo or shiɓal nee, "Haliluya, wu kwoop Naan." Ɗiyeel ɗi mu caan wura ni sat a nkàa ɗak vit har ngaa-ngaa, ki̶ ngaa-ngaa.
66019004	Nyemnan ɗii laarvul baafeer si mo, ki̶ mbii ɗiifeer ɗi mo ki̶ seen si mo, mo kurum nyil, ku mo seyil ɗi nNaan, ɗi wurii tong a peetong mu mulki. Mo seyil nwuri, mo sat nee, "Amin! Haliluya! Wu kwoop Naan!"
66019005	Ɗangɓe mee ɗoo j`i put ɗi ndi̶ghi̶n peetong mu mulki ni nee: "Wu kwoop Naan, wun ki̶rom fi̶ri mo, wun ɗi wuu ki̶i̶r wuri, nyem ɗiiɗween mo, ki̶ nyem ɗiinan mo jir."
66019006	Ɗangɓe wan ki̶ling mee mbii kaa ɗoo kì̵ gurum mo ɗes si, nin ntiit ki̶ wal ki̶ am ɗiiɗes, ɗi nii sham ndung, ki̶ ni wal kaa nluu ɗi nii pet si. Ɗoo ni mo sat nee: "Haliluya! Mpeeɗi Daa Naan funu ɗiiɓal jir, wuri se mulki.
66019007	Wu yit ku mu c`in retnyit shi putughup ɗiiɓang, wu yit ku mu cín ɗiiɗes nwuri. Mpeeɗi pee ni wul, ɗi Laatum kì̵ Naan wurin nc`inɗik. Matpoo ni wura kì̵ ɗak sat mpee ɗik ni.
66019008	Mo cín lée ɗiipiyaa peng-peng mo nwura, mpeku wura lop. Lée ɗiipiyaa peng-peng ni mo, moo kám a ɗak ɗiiret ɗi nyem kì̵ Naan mo kì̵ ten c`in."
66019009	Ɗangɓe ngulop kì̵ Naan wuri sat nwan nee: "A ran ɗiisi. Ɗiiret nkaa nyem ɗi mo pi̶rep mo mpee se gwommat mu Laatum ni." Ngulop kì̵ Naan wuri waa baa sat nwan nee: "Ɗiisi ni a po kì̵ Naan azeen-nzeen."
66019010	Wan taa nyil ntoghom fi̶ri, mpeku wan seyil ɗi nwuri, amma wuri sat nwan nee: "Taji a c`in mi̶ni kas, wan a ki̶rom kì̵ Naan kaa wugha si, ki̶ kaghar ɗyemni̶ghi̶n funu ɗi mo lap langting mu Jesu si. A seyil a nNaan." Po ɗi Jesu wuri woo ni, a ni a káa kì̵ po mu nyemsatpo kì̵ Naan mo.
66019011	Wan naa Ɗengnaan a wuwang, ɓe mee bi̶ring ɗiipiyaa ɗi, ɗi sum kì̵ gwar ɗi wurii lang bi̶ring ɗiipiyaa ni a Ngo ɗin ndi̶re, ki̶ Nguzeen. Ngo ɗi ba wurii tep mbii ɗi wuri kì̵ sat kas. Wurii canɗiyeel a ndi̶ghi̶n ar ɗin ndi̶re, ki̶ c`in lek zak.
66019012	Yit fi̶ri mo a kaa aawus si, ki̶ wuri ki̶ mbiikáa mu mulki mo ɗes nkaa káa fi̶ri zak. Wuri ki̶ mee sum ɗi ni a riran nkaa shin, ɗi ba mee gurum mak man ni kas, see a wuri shikáa fi̶ri ɓejee ɗak.
66019013	Wuri lop a lée ɗi mo kì̵ lop ndi̶ghi̶n toghom, ki̶ sum fi̶ri ni a po kì̵ Naan.
66019014	Nyemlek ɗi mo ndi̶ghi̶n ɗengnaan, moo mwaan ndang wuri nkaa bi̶ring ɗiipiyaa-piyaa mo, ki̶ mo tap lop a lee lillin ɗiipiyaa mo.
66019015	Mee kwai ɗiisese j`i put mpo fi̶ri. A shi kwai ɗiisi ɓe wurin nsaa gurum ɗi mon nyil ni mo shini-shini. Wurin nse mulki nkaa mo a shi sar ɗiiɓal. Wurin nti̶reng am anab ni a peeti̶reng anab ɗi ni a mu tughup kì̵ Naan ɗiiɓal met jir.
66019016	Nkaa nli̶r fi̶ri, ki̶ nkaa c`ii fi̶ri, ɓe mo ran sum ɗi ni sat nee, "Mishkagham mu mishkagham mo, Daa mu daa mo."
66019017	Ɓe wan naa mee ngulop kì̵ Naan wurii ɗar nkaa puus, wuri pi̶rep ny`er ɗi moo yaghal ncáap shi ɗoo ɗiiɗes, nee, "Wu j`i, wu kaat ashak jir, mpee seriɓet ɗiiɗes mu Naan.
66019018	Mpeku wu se luwa kì̵ mishkagham mo ɗi, ki̶ luwa kì̵ ɗiinan-nan mu nyemlek mo, ki̶ luwa ki̶ nyem ɗiinan-nan mo, ki̶ luwa mu bi̶ring mo, ki̶ mu nyemlang bi̶ring ni mo, ki̶ luwa kì̵ gurum mo jir, mu jeplu mo, ki̶ mu ki̶rom mo, ɗiiɗween mo, ki̶ ɗiinan mo jir."
66019019	Wan naa luwayil si, ki̶ mishkagham mu yil ni mo, ki̶ nyemlek furu mo, mo kuur ashak, mpeku mo c`in lek ɗi ki̶ ngulang bi̶ring ɗiipiyaa si, ki̶ nyemlek fi̶ri mo.
66019020	Amma mo yaa luwayil ni ashak ki̶ ngusatpo kì̵ Naan mu ɗung si, ɗi gyet wuri c`in mbii aapo, ki̶ alama mo a koppee mu luwayil ni. A shi mbii aapo ɗiisi mo, ɓe gyet wuri num nyem ɗi mo lap alama mu luwayil ni, ki̶ gyet mo seyil muriin fi̶ri zak. Mo vwet mo weet mmeen ndi̶ghi̶n aawus ɗi nii lap a shi fwat mu binti̶ka.
66019021	Mo twa kaghar ni mo shi kwai ɗi ni j`i put po ki̶ ngulang bi̶ring ɗiipiyaa si. Ny`er mo jir, mo se luwa kì̵ mo ni, har ni mak mo.
66020001	Wan naa mee ngulop kì̵ Naan ki̶ sham put ndi̶ghi̶n ɗengnaan, wuri ki̶ makuli mu wang tughun ɗiijurung, ɗi ba nii peeɗar kas si, ki̶ wuri ki̶ mee ti̶sek ɗiiɗes nsar fi̶ri.
66020002	Wuri yaa nw`oo si, nw`oo ɗi pugyet ni ɗi yam-yam si. A nw`oo ni wuri a Shetan, mishkagham ki̶ riin ɗiibish mo jir. Ngulop kì̵ Naan wuri ɓwaghat Shetan mpee ɓit mo duɓu mi̶ndong.
66020003	Ngulop kì̵ Naan wuri vwet nw`oo ni sham ndi̶ghi̶n tughun ɗi ba nii peeɗar kas si. Aɓwoon mi̶ni, ɓe wuri shaghat po tughun ni, ki̶ wuri lus ni, mpeku taji Shetan wuri katpee mpee num gurum ɗin ndi̶ghi̶n yil ni mo ɗi zak kas, see aɓwoon kì̵ ɓit mo duɓu mi̶ndong akuɗang. Aɓwoon kì̵ ɓit mo duɓu mi̶ndong ni, ɓe mon mɓwot Shetan wuri, mpee reppee lee ɗak.
66020004	Ɗangɓe wan naa nyem ɗi mo cín iiko mmo, mpeku mo tokɗiyeel ɗi. Moo tong nkaa mbiitong mu mulki mo, ki̶ zak, wan naa seen kì̵ nyem ɗi gyet mo kì̵ saa káa kì̵ mo, mpeeɗi gyet mo c`in langting mpee Jesu, ki̶ mpee satpo kì̵ Naan. Ba gyet mo seyil luwayil ni, koo muriin fi̶ri kas, ki̶ ba gyet mo lap alama mu luwayil ni nkaa pukiyeen furu mo, koo nkaa sar furu mo kas. Mo baa cín seen mmo, har mo se mulki ashak ki̶ Kristi mpee ɓit mo duɓu mi̶ndong.
66020005	A ɗiisi ni a yaghal a peemúut ɗin nshee. (Kaghar nyem ɗii mumurap ni mo, ba mo baa kat seen kas, see mɓwoon kì̵ ɓit mo duɓu mi̶ndong akuɗang.)
66020006	Jir nyem ɗi mo mak yaghal a peemúut ɗin nshee ɗiisi ni, ɓe a nyem mi̶ni mon nkat ɗiiret, ki̶ a nyem mi̶ni mo a ɗiiɓang. Ba muut ɗiivul mak kat ɓal nkaa mo kas, amma mon nɗee a pris mu Naan mo, ki̶ mu Kristi, har mon nse mulki ashak ki̶ wuri mpee ɓit mo duɓu mi̶ndong.
66020007	Aɓwoon ɗi ɓit duɓu mi̶ndong ni mo ɗel, ɓe mon nfwoon Shetan ndi̶ghi̶n tughun ɗi mo ɓwaghat wuri ni ɗi.
66020008	Ɓe Shetan wurin mput so, mpeku wuri num gurum ɗi mo ndi̶ghi̶n yil mo ɗi, ndi̶ghi̶n kwang ɗiifeer mu yil ni. Yil ɗiisi ni mo a Gog, ki̶ Magog, wurin nkyak mo le ashak mpee lek. Ɗuu kì̵ mo ni ɗee a kaa ɗiyees mpo am bahar si.
66020009	Mon mpweer nkaa yil ni jir, har mon nso neer peeɗi nyem kì̵ Naan moo kuur ɗi, ki̶ birni ɗi wuri wal nni. Amma wus ntong a ɗengnaan sham ɗi, har nin nsham se mo.
66020010	Shetan ɗi gyet wuri num mo, mon nvwet wuri ndi̶ghi̶n aawus ɗi nii lap a shi fwat mu binti̶ka, peeɗi luwayil ki̶ ngusatpo kì̵ Naan mu ɗung si mo ɗi. Mon nshwaajeel a peemi̶ni mpar ki̶ puus, har ngaa-ngaa.
66020011	Ɗangɓe wan naa mee peetong mu mulki ɗiiɗes a piyaa, gwar ɗi wuri tong nkaa peetong mu mulki ɗiisi ni, ɓe yil ki̶ ɗengnaan mo lagham shiir nyit fi̶ri, ba mee gurum mak man peeɗi mo lagham ɗi kas.
66020012	Wan naa nyem mumuut moo ɗar ntoghom fi̶ri, nyem ɗiinan mo, ki̶ ɗiiɗween mo. Mo wang takarda mu seen ni, ki̶ pak takarda mo, ɗi mo ran mo nkaa ɗak ɗi gyet nyem mumuut ni mo kì̵ c`in, ɓe mo kuɗi mmeen. Mmo tokɗiyeel mo a ntiit-ntiit ki̶ mbii ɗi mo a riran ndi̶ghi̶n takarda ni mo.
66020013	Bahar wura fuut nyem mumuut ɗi mo ndi̶ghi̶n wura, ki̶ muut mu peemúut mo cín nyem mumuut ɗi mo ndi̶ghi̶n mo, koo a ngo ɗiiɗang ye, ɓe mo tokɗiyeel wuri a ntiit-ntiit ki̶ mbii ɗi wuri kì̵ ten c`in mo.
66020014	Mo vwet muut, mu peemúut ndi̶ghi̶n aawus. Aawus ɗiisi ni a peemúut ɗiivul mmi̶ni.
66020015	Katɗang ba sum kì̵ gurum a riran ndi̶ghi̶n takarda mu seen kas, ɓe mon nvwet gwar mi̶ni ndi̶ghi̶n aawus ni.
66021001	Wan naa ɗengnaan ɗiipoo ki̶ yil ɗiipoo, mpeeɗi ɗengnaan ɗin nshee, ki̶ yil ɗin nshee ni, mo ki̶ ɗel so jee, ki̶ ba mee bahar kuɗi kas.
66021002	Wan naa birni ɗiiɓang, Jerusalem ɗiipoo, ni sham put ndi̶ghi̶n ɗengnaan pe Naan ɗi. Mo tap ɗak wura a kaa matpoo ɗi wura lop lée riret mpee kaat ki̶ mish fi̶ra si.
66021003	Ɗangɓe wan ki̶ling mee ɗoo put a peetong mu mulki ni, ni sat nee, "Yaksi peetong kì̵ Naan ni ashak ki̶ gurum mo, ki̶ wurin ntong ashak ki̶ mo, ki̶ mon nɗee a nyem fi̶ri mo, ki̶ Naan wuri shikáa fi̶ri wurin ntong ashak ki̶ mo, ki̶ wurin nɗee a Naan furu zak.
66021004	Wurin mpwos koo a yitmwaan ɗiiɗang ye ndi̶ghi̶n yit furu mo. Ba mee muut koo maap, koo wal, koo shwal kuɗi kas, mpeeɗi mbii ɗiiyam mo kì̵ ɗel so jee."
66021005	Wuri ɗi wurii tong nkaa peetong mu mulki ni wuri sat nee, "Wan nkaa ɗak koo meye, a ɗiipoo." Ɗangɓe wuri sat nee, "A ran mbii ɗiisi mo, mpeeɗi mo mak ku gurum cínzeen, ki̶ mo a zeen zak."
66021006	Wuri sat nwan nee, "Nii c`in. A wuɗi a Alfa ki̶ Omega, ɗin nshee, ki̶ kyes kì̵ mbii mo jir. Ngo ɗi neen am tu wuri, ɓe wuɗin ncín am ngwar ni shwaa nzughum, ndi̶ghi̶n tuɓut mu am mu seen si.
66021007	Ngo ɗi wuri se koghorong, ɓe wurin nse kop kì̵ mbii ɗiisi mo jir. Wuɗin nɗee a Naan kì̵ ngo ni, ki̶ gwar mi̶nin nɗee a làa fi̶ɗi.
66021008	Amma nyemki̶i̶rmuut mo, ki̶ nyemkwar cínzeen mo, ki̶ nyemɗiibish mo, ki̶ nyemtukáa mo, ki̶ nyemngaa mo, ki̶ soghot mo, ki̶ nyemseyil nk`um mo, ki̶ nyemc`in ɗung mo, nyemc`in mbii ɗiisi mo jir, mon nfwo mo ndi̶ghi̶n aawus ɗi nii lap wus a shi fwat mu binti̶ka. Ɗiisi ni a muut ɗiivul mmi̶ni."
66021009	Memee mɓut nyemlop kì̵ Naan ɗiipovul si mo, ɗi mo ki̶ ɗaa mo povul, gam ki̶ jeel ɗiipovul mu kyes ni si mo, wuri j`i sat nwan nee, "A j`i, ku wan kám mpee matpoo ɗi wura a mat kì̵ Laatum ni ɗi nwugha."
66021010	Ɗangɓe Riin kì̵ Naan ni j`i ɗel ndi̶ghi̶n nwan, ɓe ngulop kì̵ Naan wuri mang wan so ki̶ ni nkaa mee jwak ɗiiɗes ɗiiwurang, ɗang wuri kám mpee birni ɗiiɓang ni nwan. Jerusalem, ni sham put aɗeng pe Naan ɗi.
66021011	Ni ɓangpee shi ɗiiɗes kì̵ Naan. Ɓangpee ni a kaa mu jwak ɗiiki̶rim mo si, kaa ɓangpee mu jaspa si. Ni ɓangpee kyel-kyel!
66021012	Ni ki̶ mee fwang ɗiiɗes, ɗiiwurang, ɗi ni ki̶ polu mo kaghapaat baavul. Nyemlop kì̵ Naan mo kaghapaat baavul, moo ɗar mpolu ɗiisi mo, shimi̶ndong-shimi̶ndong. Mo ran sum kì̵ saghan ɗiikaghapaat baavul mu nyem Isreil mo nkaa polu ɗiikaghapaat baavul ɗiisi ni mo shimi̶ndong-shimi̶ndong. Koo polu ɗiiɗang ye, ɓe ni ki̶ sum mi̶ndong mmi̶ni.
66021013	Nkoghop puus ki̶kàa, polu mo kun, nkoghop ngween, polu mo kun, nkoghop nɗeng, polu mo kun, nkoghop puusru, ni ki̶ polu mo kun.
66021014	Fwang kì̵ birni ni ki̶ kuk mo kaghapaat baavul. Mo ran sum kì̵ jeplop kì̵ Laatum ni mo nkaa kuk ɗiisi mo shimi̶ndong-shimi̶ndong.
66021015	Ngulop kì̵ Naan ɗi wuri katpo ki̶ wan, wuri ki̶ mbiikám pee, ɗi mo ɗak ni a shi zinariya, mpeku wuri kám birni ni ɗi, ki̶ polu ni mo, ki̶ fwang ni.
66021016	Shwal ki̶ birni ni ki̶ kaam ki̶ni, mo a ntiit-ntiit. Ngulop ni wuri mang kam, mpee kám birni ni, kaam kì̵ birni ni, kì̵ shwal ki̶ birni ni, ki̶ wurang ki̶ ni, a meel duɓu mi̶ndong ki̶ ɗari paat.
66021017	Ngulop ni wuri waa kám kaam kì̵ fwang ni, ɓe ni a shii ɗari vul ki̶ kaghapaat baapeemee, kaaɗi gurum ki̶ kám mbii si, ntiit ki̶ mbiikám peeɗi ngulop wuri ki̶ c`in ɗak ki̶ni.
66021018	Mo ɗak fwang kì̵ birni ni a shi jaspa, ki̶ birni ni a shi zinariya ki̶n ndi̶ng-ndi̶ng, ni aasi kyel-kyel.
66021019	Mo tap c`in jwat nkuk kì̵ fwang mu birni ni mo shi jwak ɗiiriret mo. Mo c`in jwat kì̵ kuk ɗin nshee ni a shi jaspa, ɗi nii lapwus yilak-yilak, ɗiivul ni a shi safir ɗi mi̶ni a tup, ɗiikun ni a shi aget, ɗi mi̶ni ki̶ kalla mo shini-shini, ɗiifeer ni a shi emeral, ɗi mi̶ni yilak-yilak a tup.
66021020	Ɗiipaat ni a shi Onis, ɗi nii lapwus yilak-yilak, ɗiipeemee ni a shi kaneliyan, ɗi ni lapshak ki̶ shoop mu luɓang. Ɗiipovul ni a shi krisolai ɗi ni a kaa yara si, ɗiipokun ni a shi beril, ɗi nii mi̶lep riret kaa ɗem si, ɗiipofeer ni a shi tapas, ɗi ni a kaa yara ɗiiɓang kyet-kyet si, ɗiikaghapaat ni a shi krisoprez, ɗi ni mi̶lep kaa shit si, ɗiikaghapaat baa mi̶ndong ni a shi jasit, ɗi ni a tup kaa ɗengnaan si, ɗiikaghapaat baavul ni a shi ameshist, ɗi ni a naat juwal kaa mwoorɓang si.
66021021	Mo ɗak koo a polu ɗiiɗang ye ɗiikaghapaat baavul si mo shi mee jwak ɗiiret ɗi moo pet ni a peyal. Koo a polu ɗiiɗang ye, ɓe ni mang peyal mi̶ndong. Ar ɗi mon mbirni ni, mo ɗak a shi zinariya ki̶n ndi̶ng-ndi̶ng, nii lapwus yilak-yilak.
66021022	Ba wan naa mee Lu kì̵ Naan ɗiiɗes ɗi ndi̶ghi̶n birni ni kas, mpeeɗi Daa Naan ɗiiɓal met jir, ki̶ Laatum ni, mo a Lu kì̵ Naan mu birni ni.
66021023	Ba birni nii riɓet puus, koo tar kas, mpeeɗi ɗiiɗes kì̵ Naan nii ɓang birni ni jir, ki̶ Laatum wuri a fitila kì̵ birni ni.
66021024	Gurum ɗin ndi̶ghi̶n yil mo, mo mwaan a ndi̶ghi̶n peeɓang kì̵ ni, ki̶ mishkagham mu yil ni mo, mon nj`i ki̶ ɗiiɗes furu mo ndi̶ghi̶n ni.
66021025	Ba mon nkyam shaghat polu ni mo koo yit mi̶ndong kas, mpeeɗi ba mee peenkoo nɗen ɗi mpee mi̶ni kas, koo ɗiɓen.
66021026	Ɗiiɗes ki̶ ɗiihai mu yil ni mo, mon nj`i ki̶ mo ɗi ndi̶ghi̶n ni jir.
66021027	Ba mee mbii ɗiirap mmak ɗel ɗi ndi̶ghi̶n birni ni kas. Koo ngo ɗi wurii c`in mbii ɗii mu nashoop, koo numpee, ɓe ba mon nkyam ɗel ndi̶ghi̶n birni ni kas, amma see a nyem ɗi sum furu mo a riran ndi̶ghi̶n takarda mu seen mu Laatum ɓejee ɗak.
66022001	Ɗangɓe ngulop kì̵ Naan wuri kám mee dung nwan, ɗi ni a mu am mu seen. Am ni ɗong yet-yet. Am ni put a peetong mu mulki kì̵ Naan, ki̶ mu Laatum ni.
66022002	Am ɗiisi ni sham a naar kì̵ ar ɗiiɗes mu birni ni. Ting mu seen nii ɗar mpo dung ni koo nkoghop ɗiiɗang ye. Nii làa-làa mu kiyeet mo kaghapaat baavul, koo tar ɗiiɗang ye mu laating mo. Komting ɗiisi ni a mpee bar gurum ɗii mu yil ni mo jir, shini-shini.
66022003	Ba mee mbii ɗiibish mmak ɗel ndi̶ghi̶n birni ni kas. Peetong mu mulki kì̵ Naan ki̶ Laatum, mon ntong ndi̶ghi̶n birni ni, ki̶ ki̶rom fi̶ri mon nseyil nwuri.
66022004	Mon nnaa yit kì̵ Naan, ki̶ mon nran sum fi̶ri nkaa pukiyeen furu mo.
66022005	Ba mee par kuɗi zak kas. Ba mon nwaa kuɗi ki̶ c`in ɗak ki̶ peeɓang mu fitila, koo mu puus kas, mpeeɗi Daa Naan wurin ncín peeɓang mmo, ki̶ mon nse mulki har ngaa-ngaa.
66022006	Ngulop kì̵ Naan wuri sat nwan nee, "Po ɗiisi ni mo mak ɗi gurum ncínzeen mmo," ki̶ mo azeen zak. Daa Naan ɗi wuri cín Riin fi̶ri nyemsatpo fi̶ri mo, wuri lop ngulop fi̶ri, mpeku ngulop ni wuri kám ɗin nki̶rom fi̶ri mo, mbii ɗi yak mon nc`in akiyeen ki̶lak.
66022007	"Wu naa wan ki̶n j`i ki̶lak. Ngo ɗi wuri tap ki̶ po ɗi mo ran mo ndi̶ghi̶n takarda ɗiisi, ɗi mo put a pu Riin kì̵ Naan ɗi, ɓe ngo mi̶nin nkat ɗiiret."
66022008	A wan Joon ɗi wan ki̶ling, ki̶ wan naa mbii ɗiisi mo, kaaɗi wan ki̶ling mbii ɗiisi mo, ki̶ wan naa mo, ɓe wan taa nyil ntoghom kì̵ ngulop kì̵ Naan ɗi wuri kì̵ kám mbii ɗiisi ni mo nwan.
66022009	Amma wuri sat nwan nee, "Taji a seyil nwan kas, ne wuɗi a ki̶rom kaa wan si, ki̶ ɗyemni̶ghi̶n funu nyemsatpo kì̵ Naan mo, ki̶ jir nyem ɗi moo tap ki̶ po ɗiiriran ndi̶ghi̶n takarda ɗiisi ni. Wu seyil a nNaan!"
66022010	Ngulop ni wuri sat nwan nee, "Po kì̵ Naan ɗi mo ndi̶ghi̶n takarda ɗiisi, taji a sok mo kas, mpeeɗi pee ni wul, mpeku mbii ɗiisi ni mo c`in ɗi.
66022011	Wu yit ku nguc`in mbii ɗiibish mo, ɓe wuri sekiyeen ɗi ki̶ c`in ni. Wu yit ku nguc`in mbii ɗiirap mo, ɓe wuri sekiyeen ɗi ki̶ c`in mo. Nguc`in mbii ɗin ndi̶re mo, wu yit ku wuri sekiyeen ɗi ki̶ c`in ɗin ndi̶re fi̶ri. Ngo ɗi wuri a ɗiiɓang ɓe wuri sekiyeen ɗi a ɗiiɓang."
66022012	"Wu naa wan ki̶n j`i ki̶lak, ashak ki̶ kwat fi̶na. Wan ncín ni nkoo a weye, ntiit-ntiit ki̶ mbii ɗi gurum kì̵ ten c`in mo.
66022013	Wan a Alfa ki̶ Omega, ɗi a wan a ti̶leng ki̶ mbii mo, ki̶ ɗin mɓwoon kì̵ mo, wan a ɗin nshee ki̶ kyes kì̵ mbii mo jir zak.
66022014	Nyem ɗi mo vwang lée furu mo ɓang-ɓang, ɓe mon nkat ɗiiret, mpeeɗi a mon nkat iiko mpee se laating ɗii mu seen ni, ki̶ mon nɗel mpolu ni mo, mpee ɗel ndi̶ghi̶n birni ni.
66022015	Mɓwoon kì̵ birni ni, ɓe as mo ɗi, ki̶ soghot mo, ki̶ nyemngaa mo, ki̶ nyemtukáa mo, ki̶ nyemseyil nk`um mo, ki̶ jir nyem ɗi mo wal nc`in ɗung mo.
66022016	A wan Jesu ki̶n lop ngulop fi̶na, mpeku wuri c`in langting ɗiisi mo nwugha, mpee Eki̶lisya mo. A wan a cirem mu dang kì̵ Devid, ki̶ a wan a Zar mangɓit, ɗi nii ɓangpee si."
66022017	Riin ki̶ matpoo ni, mo sat nee, "A j`i" Wu yit ku koo a weye, ɗi wuri ki̶lingpee, ɓe wuri sat nee, "A j`i." Wu yit ku koo a weye ɗi neen am tu wuri, mpee am mu seen, ɓe wu yit ku wuri j`i, mpeku wuri lap am mu seen ni shwaa ɗi shi zughum.
66022018	Wan ki̶n sat, nkoo a weye shiɓal ne koo a weye ɗi wuri ki̶lingpo ɗi mo ran ndi̶ghi̶n takarda ɗiisi, ɗi mo put a pe Riin kì̵ Naan ɗi. Katɗang mee ngo le mee po ɗiki̶ nkaa ɗi mo kì̵ ten ran mo ndi̶ghi̶n takarda ɗiisi ni, ɓe Naan wurin ncín kwat ngwar mi̶ni a shi jeel ɗi mo kì̵ ten ran mo ndi̶ghi̶n takarda ɗiisi.
66022019	Katɗang mee ngo mang mee mbii baa ki̶ ni, ndi̶ghi̶n po ɗi mo a riran, ɗi mo put a pe Riin kì̵ Naan ndi̶ghi̶n takarda ɗiisi, ɓe Naan wurin nshang pak ɗiiret fi̶ri baa ki̶ni aku ndi̶ghi̶n laating mu seen ɗi gwar mi̶nin nse, ki̶ wurin mbaa ki̶ pak mbii ɗi gwar mi̶ni nkat ndi̶ghi̶n birni ɗiiɓang ni zak, kaaɗi mo sat ndi̶ghi̶n takarda ɗiisi ni si.
66022020	Gwar ɗi wuri kì̵ c`in langting mpee mbii ɗiisi ni mo jir, wuri sat nee, "Ii, wan j`i ki̶lak-ki̶lak. Amin. A j`i, Daa Jesu."
66022021	Ɗiiret kì̵ Daa Jesu tong ashak ki̶ wun jir. Amin.
