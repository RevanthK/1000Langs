40001001	Kitabu mi thekwaru pa Yesu Kristu, wod Daudi, wod Ibrahim.
40001002	Ibrahim uuyolo Isak; Isak ke nyolo Yakobo; Yakobo ke nyolo Yuda ku utumin mire;
40001003	man Yuda nyolo Perez man Zera kor Tamar; Perez ke nyolo Hezron; Hezron ke nyolo Aram;
40001004	Aram ke nyolo Aminadab; Aminadab ke nyolo Nahacon; Nahacon ke nyolo Salmon;
40001005	Salmon ke nyolo Boaz kor Rahab; Boaz ke nyolo Obed kor Ruth; Obed ke nyolo Yese;
40001006	Yese ke nyolo Daudi m’ubimo. Daudi ke nyolo Suleman kor dhaku ma yang’ p’Uria;
40001007	Suleman ke nyolo Rehoboam; Rehoboam ke nyolo Abia; Abia ke nyolo Asa;
40001008	Asa ke nyolo Yehocafat; Yehocafat ke nyolo Yoram; Yoram ke nyolo Uzia;
40001009	Uzia ke nyolo Yotham; Yotham ke nyolo Ahaz; Ahaz ke nyolo Hezekia;
40001010	Hezekia ke nyolo Manase; Manase ke nyolo Amon; Amon ke nyolo Yosia;
40001011	Yosia ke nyolo Yekonia ku utumin mire nindo ma gidak Babeli.
40001012	Yo ng’ei dak ma Babeli Yekonia nyolo Cealtiel; Cealtiel ke nyolo Zerubabel;
40001013	Zerubabel ke nyolo Abihud; Abihud ke nyolo Eliakim; Eliakim ke nyolo Azor;
40001014	Azor ke nyolo Sadok; Sadok ke nyolo Ahim; Ahim ke nyolo Eliud;
40001015	Eliud ke nyolo Eleazar; Eleazar ke nyolo Matan; Matan ke nyolo Yakobo;
40001016	Yakobo ke nyolo Yusuf ma cwar Mariamu, m’unyolo Yesu, ma julwong’o Kristu.
40001017	Kum kumeno thekwaru ceke m’ugambre kum Ibrahim utundo kum Daudi gi thekwaru apar wi ang’wen; m’ugambre de kum Daudi utundo kum dak ma Babeli de gi thekwaru apar wi ang’wen; m’ugambre kum dak ma Babeli de utundo kum Kristu gi thekwaru apar wi ang’wen.
40001018	Nwang’u nyol pa Yesu Kristu bedo kumae; Kinde ma min mire ma Mariamu Yusuf umaku benyome, ka fodi gibino karacelo ngo junwang’u egamu ic ku Tipo Maleng’.
40001019	Yusuf de ma cware, kum en e ng’atu ma pwe, eyenyo ngo nia enyai lewic i wie i wang’ dhanu, e ie pido ya ekethe cen ling’.
40001020	Ento ka ie pido kum lembe maeni, nen, malaika pa Rwoth uwok i bang’e ku wang’ lek ewacu kumae, Yusuf, i wod Daudi, lworo kud unegi nigamu Mariamu ma dhaku peri i beng’i: kum maeno m’egamu i ie en e pa Tipo Maleng’.
40001021	Man ebinyolo nyathin ma nico; e ibilwong’o nyinge Yesu; kum en e ng’atu ma bilaru dhanu pare kud i dubo migi.
40001022	Nie maeni ceke timbre, kara lembe ma yang’ Rwoth uyero ku dhu jubila timbre kakare, m’uwacu kumae,
40001023	Nen, nyaku ma sumba ma ng’won bibedo ku ic, man ebinyolo nyathin ma nico, Man gibilwong’o nyinge Imanuel; thelembene, ka juloke, Mungu wakugi.
40001024	Yusuf uai ku wang’ nindo pare, etimo de calu malaika pa Rwoth ung’olo ire, e egamu cege gire;
40001025	man eng’eye ngo ma fodi k’enyolo nyathin ma nico ngo: man elwong’o nyinge Yesu.
40002001	Nie kinde ma junyolo Yesu i Bethlehem mi Yahudi i ceng’ p’ubimo ma Herode, nen, Jurieko m’uai yo nyangu gibino Yerusalem giwacu kumae,
40002002	Ng’atu ma junyolo ni Ubimo mi Juyahudi e, eni kani? kum waneno cero pare yo nyangu, wabino de nirwo ire.
40002003	E ka Herode m’ubimo winjo maeni, cwinye ng’abre, en ku Yerusalem ceke bende.
40002004	E kan ecoko julam ma dongo ceke karacelo ku jugorcik mi dhanu bende, epenjogi pi ka ma jubinyolo ie Kristu.
40002005	E giwacu ire kumae, I Bethlehem mi Yahudi: kum egore kumeno ni kum jubila,
40002006	In i Bethlehem, ng’om pa Yuda, In i nok ki ngo i kind juker pa Yuda: Kum jabim biai i beng’i, M’ebibedo jakwac mi dhanu para Israel.
40002007	Herode lund ulwong’o Jurieko nyalwe man epenjogi cu pi kanindo ma cero wok i ie.
40002008	Man eorogi Bethlehem, ewacu kumae, Wuci wuyeny cu pi nyathin ma nok; ka wunwang’e de, wukel lembene ira, kara an bende abin arwo i bang’e.
40002009	E gin, ka gidaru winjo lem p’ubimo, gicidho migi; man nen, cero, ma gineno yo nyangu, ucidho i wang’gi, maram ebino ecungo ko ka wi nyathin ma nok.
40002010	E ka gineno cerone, anyong’a negogi ku mutoro ma dit apila.
40002011	E gibino i ot man gineno nyathin ma nok ku Mariamu ma min mire; e gipodho piny girwo ire; man gigonyo piny migi m’akana githiero ire giramia, mola ma kwar kud udok ma ng’wice ng’ar man mo ma ng’wice ng’ar.
40002012	E ka Mungu poyogi ku wang’ lek ya ku gidok ba Herode, giai gidok thugi ku yo ku mange.
40002013	Nie ka gidaru ai, nen, malaika pa Rwoth uwok ba Yusuf ku wang’ lek, ewacu kumae, Ai malu iting’ nyathin ma nok ku min mire, man iring i Misiri, ibed kuca de ka fok’ayero iri ngo: kum Herode biyenyo nyathin ma nok maeno enyothe.
40002014	Man eai malu eting’o nyathin ma nok de ku min mire ku diewor, ecidho de i Misiri;
40002015	man ebedo kuca rama Herode tho ko: kara gin ma yang’ Rwoth uwacu ku dhu jubila timbre kakare, m’uwacu kumae, Alwong’o woda kud i Misiri.
40002016	Ka Herode lund uneno nia Jurieko gicaye, kwinyo ma apila nege, man eoro dhanu ucidh uneg nyithindho ma co ceke ma gini i Bethlehem, cil ku m’i kieune ceke, ma oro migi ario ku ma fodi de, calu kanindo m’epenjo cu ba Jurieko.
40002017	E maeno lund utimbre kakare m’uyere ni kum Yeremia ma jabila m’uwacu kumae,
40002018	Dwal uwinjre i Rama, Ywak ku can ma dit, Rahel m’ubeywagu nyithindhe; Ekwero juk de, kum gimbe.
40002019	Ento ka Herode tho, nen, malaika pa Rwoth uwok ku wang’ lek ba Yusuf i Misiri, m’uwacu kumae,
40002020	Ai malu iting’ nyathin ma nok ku min mire de, man idok i ng’om Israel: kum ju m’uyenyo gineg nyathin ma nok githo.
40002021	E eai malu eting’o nyathin ma nok ku min mire de, man ebino i ng’om Israel.
40002022	Ento kan ewinjo nia Arkelao bebimo wi Yahudi ka Herode ma won mire, lworo make nidok kuca; e en ma Mungu poye ku wang’ lek, edong’ ecidho i ng’et Galilaya,
40002023	man ebino ebedo i adhura ma julwong’o Nazareti; kara gin m’uyere ku dhu jubila timbre kakare, nia jubilwong’e Janazareti.
40003001	Man ceng’ maeno Yohana ma Jabaputisi bino, ku yero i yamba mi Yahudi, ewacu kumae,
40003002	Wulok cwinywu; kum ker mi polo ni ceng’ni.
40003003	Kum maeni en e ng’atu ma Isaya ma jabila yero pire ewacu kumae, Dwand ng’atu acel m’ukok akoka i yamba, Wuyik yo pa Rwoth, Wudwok yo pare atira.
40003004	Nwang’u Yohanane bedo ku kendi pare mi yuk ngamia, ku del mir adila i piere; cemo pare de en e bonyo ku kic m’i thim.
40003005	E dhanu mi Yerusalem, ku mi Yahudi ngung’, ku mi ng’om ceke ma ng’et Yordan gilund gicidho i bang’e;
40003006	gimaku baputisi de i bang’e i kulo Yordan, ma gituco ko lemdubo migi de.
40003007	Ento kan eneno dupa mi Jufarisayo ku Jusadukayo de gibebino ba baputisi pare, ewacu igi kumae, Wu nyikwai thwol, ng’a m’upoyowu nipiei ni kwinyo ma bibino?
40003008	Ka kumeno wuceg nyingwu m’uromo ku lokocwiny:
40003009	man iwu kud upid nia wuwac i iwu giwu kumae, Wabedo kud Ibrahim ni wegwa: kum awacu iwu, nia Mungu copo ting’o nyithindho ni Ibrahim ku kidi maeni.
40003010	Meni cil kawono lei uvuto ther ulag yen: ka kumeno ku ba yen ceke m’ucego nyinge ma ber ungo jung’ole piny, jubole de i mac.
40003011	Amio iwu baputisi i pi mi lokocwiny: ento ng’atu m’ulubo ng’eya ebedo ku tego ma sagu an, ma wara pare aromo ngo ya ayei: ebimio baputisi iwu i Tipo Maleng’ i mac bende:
40003012	udheru pare ni i cinge, man ebililo laru pare mii; man ebicoko nganu pare i dero, ento ebiwang’u cunge ku mac ma negre ngo.
40003013	Yesu lund uai Galilaya ebino Yordan ba Yohana, nimaku baputisi i bang’e.
40003014	Ento Yohana yenyo ecere, ewacu kumae, An e ma can baputisi m’amak i beng’i nega, e idong’ ibino i bang’a?
40003015	Ento Yesu loko lembe ewacu ire kumae, Yi maeni kawono: kum emaku piny iwa kumeno ya waketh bedopwe ceke timbre kakare. E elund eyie.
40003016	Yesu de, kan emaku baputisi, eai malu tho kud i pi: nen, polo yabre ire, man eneno Tipo Mungu beloro calu akuru, ebino de i wie;
40003017	man nen, dwal uai i polo, uwacu kumae, Meni Woda ma jamerna, ma mutoro nega i kume.
40004001	Tipo lund utelo wi Yesu malu i yamba kara wonabali mul ie.
40004002	E kan eweko cam ceng’ pier ang’wen ku diewor de, yo ku ng’eye kec unege.
40004003	Man jabidhe bino ewacu ire de kumae, Tek in i Wod Mungu, ng’ol nia kidi maeni dok ni kwen.
40004004	Ento eloko lembe ewacu kumae, Egore kumae, Dhanu bibedo ni kum kwen kende ngo, ento ku lembe ceke m’uai dhu Mungu.
40004005	Wonabali lund utere i adhura ma leng’; ekethe de wi usimbru hekalu,
40004006	man ewacu ire kumae, Tek in i Wod Mungu, redhri piny: kum egore kumae, Ebing’olo ni malaika pare piri: man, Gibitheng’i malu i cing’gi, Kara tiendi kud ucwanjre kum kidi.
40004007	Yesu wacu ire kumae, Egore kendo kumae, Kud imul i Rwoth Mungu peri.
40004008	Kendo, wonabali tere malu wi got ma wiu hai, man enyutho ire ker ceke m’i ng’om, ku dwong’ne de;
40004009	man ewacu ire kumae, Gin maeni ceke abimio iri, tek ibipodho piny irwo de i bang’a.
40004010	Yesu lund uwacu ire kumae, Ai kakeni, Jok: kum egore kumae, Rwo ni Rwoth Mungu peri, man itim ire kende.
40004011	Wonabali lund uweke; man nen, malaika gibino gitimo ire.
40004012	Nwang’u kan ewinjo nia jumaku Yohana, eai ecidho Galilaya;
40004013	e kan eai Nazareti, ebino ebedo de Kapernaum, ma ni dhu nam, i kieu Zabulon ku Naftalim:
40004014	kara lembe ma yang’ Isaya ma jabila yero timbre kakare, m’ewacu kumae,
40004015	Ng’om Zabulon ku ng’om Naftalim, Yo ba nam, loka Yordan, Galilaya mi Thekdhanumange.
40004016	Dhanu m’ubedo i mudho Gineno der ma dit, Man ni ju m’ubedo i ng’om ku tipo mi tho, Der udhenjre igi.
40004017	Ugambre i nindo maeno Yesu kwong’o yero, man ewacu kumae Wulok cwinywu; kum ker mi polo ni ceng’ni.
40004018	E kan ebewotho dhu nam Galilaya, eneno utumego ario, Simon ma julwong’o Petro, kud Andrea m’umin mire, m’ubebolo voi i nam; kum gi junam.
40004019	Man ewacu igi kumae, Wulub ng’eya, abidwokowu ni junam mi dhanu.
40004020	E giweko voi ndhu ndhu nica, man gilube.
40004021	E kan eai kakeca ecidho eneno utumego ario mange, Yakobo ma wod Zebedayo, ku Yohana m’umin mire, gini i yei ku Zebedayo ma weggi, gibeyiko voi migi; e elwong’ogi.
40004022	E ndhu ndhu nica giweko yei ku weggi de, man gilubo ng’eye.
40004023	E Yesu cidho i Galilaya ceke ndri ndri, ku ponjo i kacokri migi, ku yero lembanyong’a mi ker de, man ku keyo tho ceke m’unyang’ i kum ma kwonde tung’ tung’ ku tho mange ceke ma kwonde tung’ tung’ m’i kind dhanu.
40004024	E pire yik cil i Cami ceke: man gikelo dhanu ma kumgi lith ceke i bang’e, m’ubedo ku tho m’unyang’ i kum ma kwonde tung’ tung’ ku gin ma sendojo, ku weg pajogi, ku weg thimbu de, ku ju m’ubedo ku tho ma nego kum nding’; man ekeyo kumgi.
40004025	E udul dhanu ma dit gilubo ng’eye ma giai Galilaya man Dekapoli ku Yerusalem man Yahudi ku ma loka Yordan bende.
40005001	E kan eneno udul dhanu, eidho malu wi got: kan ebedo piny de, julubne gibino i bang’e:
40005002	ealu dhoge eponjogi de, ewacu kumae:
40005003	Mugisa ni jucan mi tipo: kum ker m’i polo en e migi.
40005004	Mugisa ni ju ma can unegogi: kum gibijukri.
40005005	Mugisa ni ju m’ubedo mol: kum ng’om bidoko aba migi.
40005006	Mugisa ni ju ma kec ku rieu de benegogi kum bedopwe: kum gibiyeng’.
40005007	Mugisa ni ju ma kisa negogi: kum gibinwang’u kisa.
40005008	Mugisa ni ju ma adundegi leng’: kum gibineno Mungu.
40005009	Mugisa ni ju ma thego juwagi: kum jubilwong’ogi wot Mungu.
40005010	Mugisa ni ju ma junyayu ragedo i kumgi kum bedopwe: kum ker m’i polo en e migi.
40005011	Mugisa iwu ka dhanu bicayuwu, man gibinyayu ragedo i kumwu, man gibiyero gin ma rac ma kwonde tung’ tung’ i kumwu ma en e ndra, ni kuma.
40005012	Anyong’a negwu, ku mutoro ma dit de: kum sukulia mu e dit i polo: kum ginyayu ragedo kum jubila m’ular uwok iwu bende.
40005013	Wun wu kadu m’i ng’om: ento tek kadu midone rwinyo, jubidwoko midone kud ang’o? e ber ungo kendo pi gin moko, ento pir aoya re junyone de ku tielo.
40005014	Wun wu der m’i ng’om. Adhura ma juketho wi ungulu got pandre ngo.
40005015	Kadok thala jucwinyo ngo, ma nia jukethe the katoko, ento wi there re; erieny de ni dhanu ceke ma ni i ot.
40005016	Cil kumeno wek der mu urieny i wang’ dhanu; kara ginen tic mu ma ber, giyung Wegwu de ma ni i polo.
40005017	Kud wuwac nia nyo abino nyotho cik anyotha kadi jubila: abino nyotho anyotha ngo, endre niketho etimbre kakare.
40005018	Kum awacu iwu andha kumae, Cil ma polo ku ng’om ukadhu woko, nyiguta acel kadi ng’et nyiguta acel de bikadhu woko ki ngo kud i cik, ma fodi gin ceke kutimbre kakare ngo.
40005019	Ka kumeno ng’atu ma tek bikadhu ku wi cik acel ma nyathigi maeni, ebiponjo dhanu de kumeca, jubilwong’e nyathigi i ker m’i polo: ento ng’atu ma tek bitimo man ebiponjogi de, jubilwong’e dwong’ i ker m’i polo.
40005020	Kum awacu iwu, nia tek bedopwe mu sagu mi jugorcik ku Jufarisayo de ngo, wubimondo i ker m’i polo tak de ngo.
40005021	Wuwinjo nia ewacre ni ju ma con kumae, Kud ineg nek; man ng’atu ma tek binego nek ebibedo ceng’ni lembapoka:
40005022	ento awacu iwu, nia ku ba dhanu nzu ng’atu ma tek ng’ecwiny binege kum umin ma there mbe ebibedo ceng’ni lembapoka; man ng’atu ma tek biwacu ni umin mire kumae, Raka, thelembene kumae, In ma kiti mbe e, ebibedo ceng’ni dilo; man ng’atu ma tek biwacu kumae, In i jakasegu, ebibedo ceng’ni gehena mi mac.
40005023	Ka kumeno tek ibethiero giramia peri dhu pemblam, ipoi kakeca nia lembe moko ni i umeru i kumi,
40005024	wek giramia peri keca wang’ pemblam, icidhi, wular wupot kindwu wukud umeru, e kan ilund ibin ithier giramia peri.
40005025	Rip kindwu ku jamon peri tho, kinde ma wuni kude i gengi; kara jamon peri kud umii ni japoklembe, japoklembe de mii ni asikari, man juboli i odkol.
40005026	Andha awacu iri kumae, Ibiai keca ki ngo, ma fodi k’iculo wang’ sente kubang’e pet ungo.
40005027	Wuwinjo nia yang’ ewacre kumae, Kud igier gier:
40005028	endre awacu iwu, nia ku ba dhanu nzu m’uneno dhaku kud awanya ma rac i kume nwang’u edaru giero gier kude ku yo i adunde.
40005029	Man tek weng’i ma yor acwic uketho ikier, wodhe woko, baye cen kud i kumi: kum en e kuloka iri nia wathkumi acel urwiny, man kumi dho re ma ku jubol i gehena.
40005030	Man tek cingi ma yor acwic uketho ikier, thume woko, baye cen de kud i kumi: kum en e kuloka iri nia wathkumi acel urwiny, kumi dho re ma ku jubol i gehena.
40005031	E ewacre bende kumae, Ng’atu ma tek biriemo cege, wek emi ire waraga mi riem:
40005032	ento awacu iwu, nia ku ba dhanu nzu m’uriemo cege, ma k’erieme kum tarwang’ ungo, nwang’u edwoke ni won gier: man ng’atu ma tek bidong’ gome ma jukojurieme woko ca nwang’u egiero gier.
40005033	Kendo, wuwinjo nia yang’ ewacre ni dhanu ma con kumae, Kud ikwongri, ento itim kwong’ peri ni Rwoth:
40005034	ento awacu iwu kumae, Kud ikwong’ kwong’ ki; kadi ku polo, kum en e komker pa Mungu;
40005035	kadi ku ng’om, kum en e kom mi tiende; kadok Yerusalem, kum en e adhura p’Ubimo ma dwong’.
40005036	Kadok ku wii de kud ikwong’ kwong’, kum icopo ketho yukwii acel udok tar kadi col de ngo.
40005037	Ento wek wec mu bed kumae, Eyo, eyo; Ungo, ungo; man gin m’usagu maeni nwang’u en e pa ng’atu ma rac.
40005038	Wuwinjo nia yang’ ewacre kumae, Wang’ ndhu ku wang’, lak ke ndhu ku lak;
40005039	ento awacu iwu kumae, Kud wudhunj ni ng’atu ma rac: ento ng’atu ma tek upadu thengi ma yor acwic, lok ire ma yo kucel bende.
40005040	Man tek ng’atu moko yenyo eredh titi i wii, man ewodh simisi peri, wek ire jabia peri bende.
40005041	Man ng’atu ma tek bicweli ya wucidh wukude ungolo acel, dong’ wucidh wukude ungolo ario.
40005042	Mi ni ng’atu m’ukwayu i beng’i, man, kud ilok ng’ei ni ng’atu m’uyenyo banja i beng’i.
40005043	Wuwinjo nia yang’ ewacre kumae, Mar wedu, dag jadegini:
40005044	endre awacu iwu kumae, Wumar judegiwu, wurwo de pi ju m’unyayu ragedo i kumwu;
40005045	kara wubed wot Wegwu ma ni i polo: kum eketho ceng’ pare dongo wi judubo ku jubero bende, man ekonjo koth wi ju ma pwe ku wi ju ma pwe ngo bende.
40005046	Kum tek wumaru ju m’umaruwu, sukulia mu ang’o? cil weg ajok gitimo kumeno ngo?
40005047	Man tek wumotho juwedwu kendgi, nwang’u wutimo ang’o ma sagu jumange? cil Thekdhanumange gitimo kumeno ngo?
40005048	Ka kumeno wubed ndhu cu, calu Wegwu ma ni i polo bedo ndhu cu.
40006001	Wukuru ya kud wutim bedopwe mu i wang’ dhanu, kara ginengi: tek kumeno sukulia mu mbe ba Wegwu ma ni i polo.
40006002	Ka kumeno kinde m’imio giramia kud ikudh agwara i weng’i, calu weg ambili timo i kacokri kud i gengi de, kara ginwang’ dwong’ ba dhanu. Awacu iwu andha kumae, Gidaru maku sukulia migi.
40006003	Ento kan imio giramia, kud iwek cingi ma yor acam ung’ei gin ma cingi ma yor acwic ubetimo:
40006004	kara mic m’imio bed nyaling’: man Wuru m’uneno ku ka ma nyaling’ ebimio sukulia iri.
40006005	Man ka wurwo kud wubed calu weg ambili: kum gimaru rwo ma gicungo ko i kacokri ku i akarayo de, kara dhanu nengi. Awacu iwu andha kumae, Gidaru maku sukulia migi.
40006006	Ento in, kan irwo, mond i kusika peri, e kan iciko dhugola i wii, irwo ni Wuru ma eni i ka ma nyalwe, Wuru de m’uneno ku ka ma nyalwe ebimio sukulia iri.
40006007	Kan iberwo de kud iyer lembe acel wang’ udul kpa mananu, calu Thekdhanumange timo: kum giwacu nyo dwandgi biwinjre kum wec migi ma dit.
40006008	Ka kumeno kud wubed calu jono: kum Wegwu ng’eyo gin ma cande benegowu, ma fodi wukupenje ngo.
40006009	Ka kumeno wurwo kumae, Wegwa ma ni i polo, Nyingi bed leng’.
40006010	Ker peri bin, Yeny m’iyenyo utimbre i ng’om calu etimbre i polo.
40006011	Mi iwa tin kwen mwa ma ku ba rupiny.
40006012	Wek iwa banja mwa, calu wan bende waweko mi jubanja mwa.
40006013	Kud iterwa i abidhe ento ilarwa ni ng’atu ma rac.
40006014	Kum tek wuweko kier mi dhanu, Wegwu ma ni i polo biweko mu bende.
40006015	Ento tek wuweko kier mi dhanu ngo, kadok Wegwu de biweko kier mu ngo.
40006016	Mange ke ka wuweko cam, kud wubed, calu dhanu ma weg ambili, ku weng’wu mi can: kum giranju wang’gi, kara dhanu ginen nia giweko cam. Andha awacu iwu kumae, Gidaru maku sukulia migi.
40006017	Ento in, kan iweko cam, wir wi, man ilog weng’i;
40006018	kara wekocam peri kud unen ni dhanu, ento ni Wuru ma ni i ka ma nyalwe: e Wuru, m’uneno ku ka ma nyalwe, ebimio sukulia iri.
40006019	Kud wukan piny m’akana mu i ng’om, ka m’ukoko ku munyali de gicamu i ie, ka ma jukwo gituro i ie gikwalu ko:
40006020	ento wukan piny m’akana mu i polo ka m’ukoko kadi munyali de gicamu i ie ngo, ka ma jukwo de gituro i ie ngo kadi gikwalu de ngo:
40006021	kum ka ma piny peri m’akana ni i ie, adundeni bende bibedo keca.
40006022	Thala mi kum en e nyingwang’: ka kumeno tek nying weng’i cungo acel, kumi ceke bicare ku der.
40006023	Ento tek nying weng’i bedo rac, kumi ceke bicido ku mudho. Ka kumeno tek der ma ni ii bedo mudho, meca mudho sagre dit apila!
40006024	Ng’atu moko mbe ma copo timo ni judongo ario: kum ebidagu acel, ebidong’ maru mucelo; kadi ebimoko bang’ acel, man ebicayu mucelo. Wucopo timo ni Mungu ku ni lonyo de ngo.
40006025	Ka kumeno awacu iwu kumae, Cwinywu kud uring pi kwo mu, nia girang’o ma wubicamu, kadi girang’o ma wubimadhu; kadok pi kumwu, nia girang’o ma wubikendo. Kwo sagu cam ungo, kum de sagu kendi ngo?
40006026	Wunen winyo m’i lietho, ya gicoyo ngo, kadok akaya de gikayu ngo, gicoko i dero de ngo; e Wegwu ma ni i polo kakugi ku cam. Wun wusagugi hai ngo?
40006027	Ng’a ma i kindwu de ma tek cwinye ringo copo medo bot acel ni kadongo pare?
40006028	Cwinywu beringo nedi kum kendi? Dong’ iwu pid pi thiuboko m’i thim, maram gidongo ko; gitimo tic ungo, kadok acwia de gicwio ngo:
40006029	ento awacu iwu, nia cil Suleman i dwong’ pare ceke eronjre calkud alcel mi maeni de ngo.
40006030	Ento tek Mungu ronyo lum m’i thim kumeno, ma nuti tin, man urwo de jubaye i mac, e ebironyowu ma sagu dit ungo, E wun ma yioyic mu noki?
40006031	Ka kumeno cwinywu kud uringi, ma nia wuwac kumae, Wabicamu ang’o? kadi, Wabimadhu ang’o? kadi, Jubironyowa kud ang’o?
40006032	Kum gin maeni ceke Thekdhanumange giyenyo; kum Wegwu ma ni i polo ng’eyo nia can gin maeni ceke benegowu.
40006033	Ento ma kwong’a wuyeny ker pare, ku bedopwe pare; man gin maeni ceke bimedre iwu.
40006034	Ka kumeno cwinywu kud uring pir urwo: kum urwo biringo ku cwinye gire. Dubo ma tin uromo ku tin.
40007001	Kud wupok lembe, kara ku jupok lembe mu.
40007002	Kum ku lembapoka ma wupoko, jubipoko ko lembe mu: man ku mukero ma wuporo ko, jubiporo ko iwu bende.
40007003	Man ineno nyathi ng’ili m’i wang’ umeru nedi, endre ii pido pi riu ma ni i weng’i giri ngo?
40007004	Kadi ibiwacu nenedi ni umeru kumae, Wek akab ng’ili woko kud i weng’i; man nen, riu ni i weng’i ini?
40007005	In i won ambili, ilar ikab riu kud i weng’i in; e ibilund neno cu nikabu ng’iline kud i wang’ umeru.
40007006	Gin ma leng’ kud wumi ni gwogi, kadok tigo mu de kud wubai wang’ kul, gimaru nyonogi the tiendgi, man gilokri giyecowu.
40007007	Wukwai, man ebimire iwu; wuyeny, e wubinwang’u; wudwong’, e ebiyabre iwu:
40007008	kum ku ba dhanu ma kwayu enwang’u; man ng’atu ma yenyo enyudo; ng’atu ma dwong’o de ebiyabre ire.
40007009	Kadi ng’atu ma kani m’i kindwu, ma, tek wode bikwaye ku lungu kwen, ebimio ire kidi:
40007010	kadi tek ekwaye ku rec, ebimio ire thwoli?
40007011	Ka kumeno tek wun, ma wu rac, wung’eyo mio giramia ma ber ni nyithindho mu, Wegwu ma ni i polo bimio gin ma ber ma sagu ngo ni ju m’ukwaye?
40007012	Ka kumeno gin ceke ma tek wuyenyo ya dhanu gitim iwu, e wun wutim igi kumeca: kum maeni en e cik ku jabila.
40007013	Wumond ku dhugang’ ma diny: kum dhugang’ ubedo lac, yo de bedo her, ma tundo kanyoth, gi dupa de ma gimondo i ie kud i yoje.
40007014	Kum dhugang’ ubedo diny, yo de bedo likili, ma tundo i kwo, ju ma lam de e ma ginwang’e.
40007015	Wukuru ni jubila mi ndra, m’ubino i beng’wu ku kendi mi rombe, ento ku yor i igi gin urndi m’uwor.
40007016	Wubing’eyogi ku nying’gi. Dhanu gipono nying ulok ku kum ukudho, kadi nying ulam de kum ucoki?
40007017	Kumeno ku ba yen ceke ma ber ecego nyinge ma ber; ento yen ma rac ecego nyinge ma rac.
40007018	Yen ma ber copo cego nyinge ma rac ungo, kadok yen ma rac de copo cego nyinge ma ber ungo.
40007019	Ku ba yen ceke ma cego nyinge ma ber ungo jung’ole piny, jubole de i mac.
40007020	Ka kumeno wubing’eyogi ni nying’gi.
40007021	Ku ba dhanu nzu ma giwacu ira kumae, Rwoth, Rwoth, gibimondo i ker m’i polo ngo; ento ng’atu m’utimo yeny ma Vwa ma i polo yenyo re.
40007022	Dupa biwacu ira i ceng’ maeca kumae, Rwoth, Rwoth, waewo ku nyingi ngo, wawodho pajogi de ngo ku nyingi, man ke tic ma tek de dupa watimo ku nyingi ngo?
40007023	E abilund tuco igi kumae, Fodi ang’eyowu ki ngo: wuai kud i vuta, wu ju m’utimo camuco.
40007024	Ka kumeno ku ba dhanu ceke m’uwinjo lem para maeni, etimogi de, jubipore ku jarieko, m’ugomo ot pare wi cana:
40007025	koth de cwi, pi ma dit de coro ng’om, yamu de koto, e gidhongo ot maeno; ento epodho ngo: kum jugome wi cana.
40007026	Man ku ba dhanu ceke m’uwinjo lem para maeni, etimogi de ngo, jubipore ku jakasegu, m’ugomo ot pare wi kwio:
40007027	koth de cwi, pi de coro ng’om, yamu de koto, man gidhongo ot maeno; e erungre: rungrene de e dit.
40007028	Man etimbre ka Yesu daru lembe maeni, i udul dhanu wang’ lii kum ponji pare:
40007029	kum eponjogi calu ng’atu m’ubedo ku ng’ol, calu jugorcik migi de ngo.
40008001	E kan eai wi got eloro piny, udul dhanu ma dit gilubo ng’eye.
40008002	Man nen, ng’atu ma won joi ubino i bang’e, erwo ire de, ewacu kumae, Rwoth, tek iyenyo, icopo dwoka leng’.
40008003	Man erieyo cinge, emulo ko kume, ewacu kumae, Ayenyo; dong’ kumi dok leng’. E eni eni joi pare lony.
40008004	Man Yesu wacu ire kumae, Nen kud iyer ni ng’atu moko ki; ento cidhi, nyuthri ni julam, iwodh giramia de ma Musa ng’olo, ni lembatuca igi.
40008005	E ka Yesu mondo i Kapernaum, jego acel ubino i bang’e, ekwaye,
40008006	ewacu kumae, Rwoth, jatic para vuto i ot ku tho ma nego kum dhanu nding’, man esende dit.
40008007	Ewacu ire kumae, Abibino abikeyo kume de.
40008008	Man jego loko lembe ire kumae, Rwoth, aromo ngo ya imond i ot para; ento dong’ iwac lembe kende ci, e kum jatic para bikei.
40008009	Kum an bende an a ng’atu ma the ng’ol, man asikari de anuti kudo i tienda: e awacu ni ng’atu maeni kumae, Cidhi, e ecidho; man ni mange kumae, Bin, e ebino; man ni jamiru para kumae, Tim mae, e etimo.
40008010	E ka Yesu winjo maeni, ie wang’ lii, ewacu de ni ju m’ulubo ng’eye kumae, Awacu iwu andha kumae, Fodi anwang’u yioyic ma rokeni ngi ngo, ungo, i Israel de ngo.
40008011	Man awacu iwu, nia dupa biai yo nyangu ku yo reto bende, man gibibedo piny gikud Ibrahimgi, man Isak, ku Yakobo, i ker m’i polo:
40008012	ento wot mi ker jubibayu cen i mudho ma woko: ywak ku kayu lak de bibedo nuti.
40008013	Man Yesu wacu ni jego kumae, Cidhi; dong’ etimbre iri, calu iyio. E kum jatic de kei i saa nica.
40008014	Man ka Yesu mondo i ot pa Petro, eneno dhamaru Petro vuto ku tho ma cego kum.
40008015	Egam emulo cinge, e cekkum uweke; man eai malu, etimo ire de.
40008016	E ka piny udoko uthieno, gikelo weg pajogi dupa i bang’e: man ewodho pajogi woko ku lembe acel, ekeyo kum weg tho de ceke:
40008017	kara lembe ma yang’ Isaya ma jabila yero timbre kakare, m’ewacu kumae, Eting’o mulima mwa en, man ecoko tho mwa i kume.
40008018	Nie ka Yesu neno udul dhanu ma dit utieke, e eng’olo nia giai gici lokaca.
40008019	E jagorcik moko bino, ewacu ire de kumae, Japonji, abilubo ng’ei ka ma tek icidho i ie ceke.
40008020	E Yesu wacu ire kumae, Kaki bedo ku odng’om, winyo ma kor polo de gibedo ku odgi; ento Wod dhanu bedo ku kamoko ngo m’ejeng ie wie.
40008021	Mange ma kind julubne wacu ire kumae, Rwoth, wek alar aci yik vwa.
40008022	Ento Yesu wacu ire kumae, Lub ng’eya; wek ju m’utho giyik ju m’utho migi gigi.
40008023	E kan eidho i yei, julubne gilubo ng’eye.
40008024	Man nen, wavuvu ma dit utuk i nam, m’uketho mukura umo yei: ento en ebenindo.
40008025	Man gibino i bang’e, gicewe de, giwacu kumae, Bodhwa, Rwoth; waberwinyo.
40008026	Man ewacu igi kumae, Lworo benegowu nedi, wun ma wunok i yioyici? Elund eai malu, man ejuko yamu ku nam; e piny ucungo ndhu ti.
40008027	Dhanu de igi wang’ lii, giwacu kumae, Ng’atuni e dhanu manedi, ma cil yamu ku nam de giwore e?
40008028	E kan ewok lokaca i ng’om mi Jugadareni, weg pajogi ario girombo gikugi, ma giai kud i odliel, gi ngoi dit, ketho ng’atu moko mbe ma copo kadhu kud i yojuno.
40008029	Man nen, gikok akoka, giwacu kumae, Wabedo kud ang’o wakudu, in i Wod Mungu? ibino kuni nisendowa ma fodi kanindone kutundo ngo?
40008030	Nwang’u ku bor cen kud i kumgi udul kul dupa gibecamu.
40008031	Pajogi de gikwaye, giwacu kumae, Tek iwodhowa woko, orwa cen i udul kul.
40008032	Ewacu igi de kumae, Wucidhi. E giai woko, gimondo de i kul: man nen, udul bo konjri piny ku ka ma lung’ i nam, man githung’ i pi.
40008033	E ju m’ukwayugi giringo, gicidho i adhura, giyero lembe ceke de, ku gin m’uwok i kum weg pajogi de.
40008034	Man nen, dhanu ceke ma i adhura gibino rombo ku Yesu: ka ginene de, gikwaye ya eai kud i kieu migi.
40009001	Man emondo i yei, ekadhu ko lokani, ebino de i adhura ma thugi ma dhe.
40009002	Man nen, gikelo ng’atu ma won tho ma nego kum nding’ i bang’e, m’evuto wi kavuto: e Yesu m’uneno yioyic migi ewacu ni won tho ma nego kum nding’ kumae, Wodo, cwinyi bed tek: dubo peri wekre woko.
40009003	Man nen, jugorcik moko giwacu kud i igi kumae, Ng’atuni yanyu Mungu.
40009004	E Yesu m’ung’eyo pidoic migi ewacu kumae, Adundewu bepido gin ma rac nedi?
40009005	Kum makani ma yot ma sagu, wacu kumae, Dubo peri wekre woko; kadi wacu kumae, Ai malu, iwothi?
40009006	Ento kara wung’ei nia Wod dhanu bedo ku ng’ol wi ng’om m’eweko ko dubo woko (elund ewacu ni won tho ma nego kum nding’ kumae), Ai malu, ting’ kavuto peri, ici ba ot peri.
40009007	Man eai malu, ecidho ba ot pare de.
40009008	Ento kan udul dhanu gineno maeni, lworo makugi, e giyungo Mungu, ma mio ng’ol ma kumeni ni dhanu.
40009009	Man ka Yesu bekadhu ku kakeca, eneno ng’atu acel, ma nyinge Matayo, m’ubedo ka ma jujoko ie ajok: ewacu ire de kumae, Lub ng’eya. E eai malu, elubo ng’eye.
40009010	Etimbre de, kinde m’ebedo dhu cam i ot, nen, weg ajok ku judubo de dupa gibino gibedo piny giku Yesugi man julubne.
40009011	E ka Jufarisayo gineno maeni, giwacu ni julubne kumae, Japonji mu ke gibecamu giku weg ajok ku judubo de nedi?
40009012	Ento kan ewinjo maeni, ewacu kumae, Ju ma kumgi leng’ can jakeikum negogi ngo, ento ju ma kumgi lith re.
40009013	Ento wucidh wung’ei ka thelembe nini, ayenyo kisa, lam re ngo: kum abino lwong’o weg bedopwe ngo, endre judubo.
40009014	Julub Yohana gilund gibino i bang’e, giwacu kumae, Nedi waku Jufarisayo waweko cam wang’ udul, ento julubni giweko cam ungo?
40009015	Yesu wacu igi kumae, Juwagi won ambadha can copo negogi, ma fodi ginuti giku won ambadhagi? ento ceng’ biwok, ka jubikabu won ambadha woko kud i bang’gi, ka gibilund weko cam.
40009016	Ng’atu moko mbe de ma ketho kurembo bongu ma nyen wang’ kendi m’uti; kum maeno ma juketho ya eum wang’e, eyeco kendi, wang’e de doko rac ma sagu.
40009017	Kadi dhanu de mbe ma piko pigulok ma nyen i usaupigulok m’uti: tek gipiko usaupigulok yec, man pigulok oi, usau de nyothie: ento gipiko pigulok ma nyasa i usaupigulok ma nyen, e gin ario gibedo bo.
40009018	E kinde m’eyero gin maeni igi, nen, jabim moko bino, erwo de i bang’e, ewacu kumae, Kawono nyara en e avu: ento ibin iketh cingi i kume, man ebibedo kwo.
40009019	E Yesu ai malu, man elubo ng’eye, giku julubne.
40009020	Man nen, dhaku, ma rimo pare cwir udoko rundi apar wi ario, ebino yor i ng’eye, emulo dhu kendi pare de:
40009021	kum ewacu kumae yor i ie, Tek amulo kendi pare kende ci, e kuma bikei.
40009022	Ento Yesu lokre enene de man ewacu kumae, Nyara, cwinyi bed tek; yioyic peri bodhi. E dhaku both ndhu ugambre i saa nica.
40009023	E ka Yesu bino i ot pa jabim, eneno ju m’ukudho bilo, ku njuru dhanu m’ubeyakni,
40009024	ewacu kumae, wudok cen: kum nyaku tho ngo, ento enindo aninda. E gidong’ ging’iere hai.
40009025	Ento ka julalu njuru dhanu woko, emondo, emaku cinge; e nyaku ai malu.
40009026	E lembene yik i ng’om maeno ceke.
40009027	E ka Yesu ai ku kakeca, dhanu ario m’abinga gilubo ng’eye, gikok akoka, giwacu kumae, Bed ku kisa i kumwa, in i wod Daudi.
40009028	E kan emondo i ot, dhanu m’abinga gibino i bang’e: e Yesu wacu igi kumae, Wuyio nia eni timbre ira? Giwacu ire kumae, Eyo, Rwoth.
40009029	Elund emulo wang’gi, ewacu kumae, Dong’ etimbre iwu calku yioyic mu.
40009030	E wang’gi yabre. Man Yesu ng’olo igi ma tek, ewacu kumae, Wunen ng’atu moko kud ung’ei maeni.
40009031	Ento gicidho, girweyo pire mba mba i ng’om maeno ceke.
40009032	E kinde ma giwok woko, nen, jukelo ng’atu acel m’ajuba ma won pajogi de i bang’e.
40009033	Ka juwodho pajogi woko, e ng’atu m’ajuba weco: e i udul dhanu wang’ lii, giwacu kumae, Fodi jukuneno gin ma kumeno ki ngo i Israel.
40009034	Ento Jufarisayo giwacu kumae, Ewodho pajogi ni kum jadit mi pajogi.
40009035	Man Yesu cidho i adhura ceke ku ba pacu de ceke, ku ponjo i kacokri migi, ku yero lembanyong’a mi ker de, man ku keyo rno ceke ma kwonde tung’ tung’ m’unyang’ i kum ku tho mange ceke ma kwonde tung’ tung’.
40009036	Ento kan eneno udul dhanu, ngisi nege i kumgi, kum givoc gilal de, calu rombe ma jakwac umbe kugi.
40009037	Elund ewacu ni julubne kumae, Mwoka bedo dit andha ere jutic gi lam.
40009038	Ka kumeno wukwai Rwoth mi mwoka, ya eor jutic i mwoka pare.
40010001	Man elwong’o julubne apar wi ario i bang’e, man emio igi ng’ol wi tipo m’ucido, ma giwodh kogi woko, man gikei ko kwond tho ceke m’unyang’ i kum ku kwond tho ceke mange de.
40010002	Nwang’u nying’ jukwenda apar wi ario gi eni: Ma kwong’ane, Simon, ma julwong’o Petro, man Andrea m’umin mire; Yakobo ma wod Zebedayo, man Yohana m’umin mire;
40010003	Filipo, man Bartolomayo; Thoma, man Matayo ma won ajok: Yakobo ma wod Alfayo, man Thadayo;
40010004	Simon ma Jakananayo, man Yuda Iskariote, m’ucibe bende.
40010005	Yesu oro juapar wi ario maeni, man eng’olo igi, ewacu kumae, Kud wucidh i yo moko mi Thekdhanumange, man kud wumond i adhura moko nii Jusamaria:
40010006	ento ma sagu wucidh ba rombe m’urwinyo m’i ot pa Israel.
40010007	Ka wucidho de, wuyer, wuwac kumae, Ker m’i polo dhingo.
40010008	Wukei kum weg tho, wuketh ju m’utho cer, wulony weg joi, wuwodh pajogi woko: wumaku k’abamba, dong’ wumi k’abamba.
40010009	Kud wutwek mola ma kwar, kadok mola ma tar de, kadok mola i gbethe mu:
40010010	kulubu de ngo mi woth mu, kadok jabia de ario, kadi wara, kadi uluth; kum jatic uromo ku cemo pare.
40010011	Man i adhura kadi i pacu ceke ma tek wubimondo i ie, wuyeny ng’atu m’uromo i ie; wubed keca de maram wuai ko woko.
40010012	Ka wumondo de i ot, wumothe.
40010013	Man tek ode romo, wek kwiocwiny mu bin i wie: ento tek eromo ngo, wek kwiocwiny mu dwog i beng’wu.
40010014	Ng’atu ma tek bijolowu ngo, kadi m’uwinjo lembe mu ngo, ka wuai kud i oduca kadi adhura nica, wukir utur m’i tiendwu woko.
40010015	Andha awacu iwu kumae, I ceng’ mi pokolembe, pokolembe mi ng’om Sodom ku Gomora bibedo ber ma sagu mir adhura maeno.
40010016	Nen, aorowu calu rombe i kind urudi: ka kumeno wubed riu parni thwol, wubed ming’ de pamir akuru.
40010017	Ento wukuru ni dhanu: kum gibimiowu i dilo, i kacokri migi de gibifodowu;
40010018	eyo man gibiterowu i wang’ jubim ku ju m’ubimo de pira, ni lembatuca igi ku Thekdhanumange de.
40010019	Ento ka jumiowu, cwinywu kud uring maram wubiweco ko kadi pi lembe de ma wubiweco: kum gin ma wubiyero bimire iwu i saa nica.
40010020	Kum wuweco wun ungo, ento Tipo pa Wegwu e m’ubeweco i iwu.
40010021	Umego de biting’o umin wang’ tho, won nyathin de biting’o nyathi pare: nyithindho de gibijai kum junyodo migi, e gibiketho juneggi.
40010022	Man dhanu ceke gibidaguwu kum nyinga: ento ng’atu m’uciro cil i kajikne, ng’atuni e ma biboth.
40010023	Ento ka ginyayu ragedo i kumwu i adhura maeni, wuring i mange: kum andha awacu iwu kumae, Wubikadhu ku i adhura pa Israel ungo, ka fodi Wod dhanu kubino ngo.
40010024	Jalub sagu japonji pare ngo, kadok jamiru de sagu rwodhe ngo.
40010025	Eromo ni jalub ya ebed calu japonji pare, jamiru de calu rwodhe. Tek gilwong’o won ot Beelzebul, gibilwong’o wat pare kumeno ma sagu dit!
40010026	Ka kumeno kud wulworgi: kum gin moko mbe ma umbre, ma binyuthre ngo; ma kandre de, ma bing’eire ngo.
40010027	Gin m’ayero iwu i piny ma col wuyer i der: gin ma wuwinjo de i ithwu, wuyere wi ot.
40010028	Man kud wulwor ju ma nego kum, ento ng’eyong’ec re negre igi ngo: ento ma sagu wulwor ng’atu ma copo nyotho ng’eyong’ec ku kum de i gehena.
40010029	Kira ario juloko ku sente ngo? man acel m’i kindgi mbe ma bipodho i ng’om ma Wego mbe:
40010030	ento cil yukwiwu ceke kwandre.
40010031	Ka kumeno kud wulwor: wun wu ber ma sagu kira dupa.
40010032	Ka kumeno ku ba dhanu nzu ma bituca i wang’ dhanu, an bende abituce i wang’ Vwa ma ni i polo.
40010033	Ento ng’atu ma tek bikwera i wang’ dhanu, an bende abikwere i wang’ Vwa ma ni i polo.
40010034	Iwu kud uwac nyo abino bolo kwiocwiny i ng’om: abino bolo kwiocwiny ungo, ento palamularu re:
40010035	Kum abino poko kind nico ku won mire, nyaku ke giku min mire, dhaku ke ku wang’umire:
40010036	man ke judegi pa ng’atu moko bibedo wat pare ma dhe.
40010037	Ng’atu m’umaru won kadi rnin ma sagu an eromo kuda ngo; ng’atu m’umaru wode kadi nyare de ma sagu an eromo kuda ngo.
40010038	Ng’atu m’uting’o yen m’athara pare ngo elubo ng’eya de, romo kuda ngo.
40010039	Ng’atu m’unwang’u kwo pare ebirwinye; man ng’atu m’urwinyo kwo pare pira ebinwang’e.
40010040	Ng’atu m’ujolowu nwang’u ejolo an, man ng’atu m’ujolo an nwang’u ejolo ng’atu m’uora.
40010041	Ng’atu m’ujolo jablia i nying’ jabila ebimaku sukulia pa jabila: ng’atu m’ujolo ng’atu ma pwe i nying’ ng’atu ma pwe ebimaku sukulia pa ng’atu ma pwe.
40010042	Ng’atu ma tek bimio kikombe mi pi ma ng’ic ni ng’atu acel m’i kind nyithindho ma thindho maeni ya emadhi, i nying’ jalub, awacu iwu andha sukulia pare birwinyo ire ki ngo.
40011001	Etimbre de ka Yesu daru ciko julubne apar wi ario, eai kakeca kara eci ponji eyer lembanyong’a de i adhura migi.
40011002	Nwang’u ka Yohana winjo pi tic pa Kristu kud i odkol, eciko lembe dhu julubne
40011003	man ewacu ire kumae, In i ng’atu m’ubebino, kadi wakur ng’atu mange?
40011004	Man Yesu loko lembe ewacu igi kumae, Wuci yer ni Yohana pi gin ma wuwinjo ku ma wuneno de:
40011005	ju ma abinga maku nenopiny, weg abala bende gibewotho, weg joi de kumgi lony, ju ma ithgi dhing’ bende giwinjo, ju m’utho ndhu de gicer, jucan bende jubeyero igi lembanyong’a ma juboth ko.
40011006	Man ng’atu ma tek binwang’u gin moko mbe i ia m’uketho ekier, mugisa ire.
40011007	Man ka joni gicidho migi, Yesu maku penjo udul dhanu pi Yohana kumae, Wucidho woko i yamba nineno ang’o? undodi acel m’uyengre ku yamu?
40011008	Ento wucidho woko nineno ang’o? ng’atu m’uronjre ku kendi ma yomi? Nen, ju m’ukendo kendi ma yom gini i udi mir ubimo.
40011009	Ento wucidho woko mir ang’o? nineno jabila pa Mungu? Eyo, awacu iwu, man m’usagu jabila dit.
40011010	Maeni ng’atu, ma yang’ pire gore kumae, Nen, aoro jakwenda para i weng’i, Ma biyiko yo peri i weng’i.
40011011	Andha awacu iwu kumae, Kud i kind dhanu ma mon unyolo ng’atu moko mbe m’uwok ma dit ma sagu Yohana ma Jabaputisi: ento ng’atu ma en e nok i ker m’i polo e ma dit ma sage.
40011012	Ugambre i ceng’ pa Yohana ma Jabaputisi cil ku kawono de ker m’i polo rombo ku tego, dhanu ma jukero de gigame ku kero.
40011013	Kum jubila ceke ku cik de giewo cil kum Yohana.
40011014	Man tek wuyio wujol maeni, maeni en e Elia, ma bibino.
40011015	Ng’atu m’ubedo ku ithe m’ewinjo ko, wek ewinji.
40011016	Ento abiporo dhanum’utuk maeni kud ang’o? Epore ku nyithindho m’ubedo i katali, m’ulwong’o juwadi,
40011017	m’uwacu kumae, Wakudho ungbalu iwu, wumiel de ngo; wawero wejawu, e can unegowu de ngo.
40011018	Kum Yohana bino ku camu cemo ngo kadi ku madhu de ngo, man giwacu kumae, En e won pajogi.
40011019	Wod dhanu bino ku camu ku madhu bende, e giwacu kumae, Nen, ng’atu ma jambo kud andrej pigulok, jarimb weg ajok ku judubo de! E rieko doko pwe ni kum tic pare.
40011020	Elund emaku dhau bang’ adhura ka ma tic pare ma tek utimbre i ie dit, kum giloko cwinygi ngo.
40011021	Can i wii, Korazin! can i wii, Bethsaida! kum tek wagi tic mi musana m’utimbre i iwu utimbre i Turo ku Sidon kuno di giloko cwinygi con ku kendo usuba ku vuru.
40011022	Ento awacu iwu, nia pokolembe pa Turo ku Sidon bibedo ber ma sagu mu i ceng’ pokolembe.
40011023	In de, Kapernaum, jubiyungi malu i polo? ibicidho piny i Hadeya: kum tek tic ma tek m’utimbre ii utimbre i Sodom, kuno di enuti cil eni.
40011024	Ento awacu iwu nia pokolembe mi ng’om Sodom bibedo yot ma sagu peri, i ceng’ pokolembe.
40011025	I nindo maeno Yesu loko lembe ewacu kumae, Afoi, E Vwa, Rwoth m’i polo ku ng’om, nia ipanu gin maeni ni jurieko ku jung’eilembe bende, inyuthogi de ni mukere:
40011026	eyo, Vwa, kum kumeno enyayu mutoro i weng’i.
40011027	Vwa mio ira gin ceke: ng’atu moko mbe de m’ung’eyo Wod, ndhu Wego re; kadok Wego de ng’atu moko mbe m’ung’eyo, ndhu Wod, man ng’atu ma tek Wod uyenyo enyuthe ire.
40011028	Wubin i bang’a, kewu ceke ma wumulu ku tic ma ter ma pek unurowu, man abimio iwu yom.
40011029	Wuting’ mberembere para i wiwu, wumak ponji de i bang’a; kum an a ming’ a mol de i adunde: e wubinwang’u yom i ng’eyong’ec mu.
40011030	Kum mberembere para e yot, ter para de foka foka.
40012001	I nindo maeno Yesu wotho i podho cam ceng’ sabatu; julubne de kec ubenegogi e gimaku jaku jang cam gimwodo de.
40012002	Ento ka Jufarisayo gineno maeni, giwacu ire kumae, Nen, julubni gitimo gin ma cik uyio ngo ya jutim i ceng’ sabatu.
40012003	Ento ewacu igi kumae, Wusomo gin ma Daudi timo ngo, ka kec ubenege, ku ju ma ginuti gikugi;
40012004	maram emondo ko i ot pa Mungu, ecamu kwen ma athiera de, ma cik uyio ngo ire ecam, kadok ni ju ma ginuti gikugi de, ento ni julam kendgi?
40012005	Kadi wusomo ngo i cik, nia i ceng’ sabatu julam mi hekalu gikadhu ku wi ceng’ sabatu, man gibedo ku dubo ngo?
40012006	Ento awacu iwu, nia acel nuti keni ma sagu hekalu.
40012007	Ento tek wung’eyo thelembe nini, Ayenyo kisa, lam ungo, kuno di wupoko lembe rac ungo wi ng’atu ma dubo mbe kude.
40012008	Kum Wod dhanu en e rwoth rni ceng’ sabatu.
40012009	Man eai kakeca, emondo de i kacokri migi:
40012010	man nen, ng’atu ma cinge lindre. Gipenje de, giwacu kumae, Cik uyio jukei kum ceng’ sabatu? kara gidote.
40012011	Man ewacu igi kumae, Ng’atu moko m’i kindwu, ma won rombo acel, tek eni de podho i vur i ceng’ sabatu, ebimake, ebiwodhe woko de ngo?
40012012	Dhanu sagu rombe dit apila! Kum kumeno cik uyio ya jutim tic ma ber ceng’ sabatu.
40012013	Elund ewacu ni ng’atuno kumae, Riei cingi. E erieyo de; man edoko bo de, calu mucelo.
40012014	Ento Jufarisayo gicidho woko, gipido lembe de i kume, maram ginyothe ko.
40012015	E Yesu m’ung’eyo maeni eai ku kakeca: man dupa gilubo ng’eye; e ekeyo kumgi kpo,
40012016	man eng’olo igi nia ku giketh jung’eye:
40012017	kara lembe ma Isaya ma jablia yero timbre kakare, m’uwacu kumae,
40012018	Nen, jatic para m’agoyo wie; Jamerna ma mutoro nego ng’eyong’ec para i kume: Abiketho Tipo para i wie, Man ebiyero lembapoka ni Thekdha numange.
40012019	Ebidhau ngo, kadi ebikok ma tek de ngo; Kadok ng’atu moko de mbe ma biwinjo dwande i gengi.
40012020	Usi m’unyoc ebituro ngo, Atutu m’udunyo yiro de ebinego ngo, Cil ma fok’eoro lembapoka ni aloci ngo.
40012021	Man i nyinge Thekdhanumange bigeno.
40012022	Julund jukelo ng’atu acel ma won pajogi i bang’e, ma en e abinga ajuba de: e ekeyo kume, kara ng’atu ma ajuba weci enen de.
40012023	Udul dhanu ceke de igi wang’ lii, giwacu kumae, Maeni copo bedo wod Daudi?
40012024	Ento ka Jufarisayo winjo lembe maeni, giwacu kumae, Ng’atuni bewodho pajogi en ungo, ento ni kum Beelzebul ma jadit mi pajogi.
40012025	E en m’eng’eyo lembe ma igi bepido ewacu igi kumae, Ku ba ker ceke ma tek upokre gire enyothre; ku bang’ adhura ceke de kadi ot de m’upokre gire ebicungo ngo:
40012026	man tek Jok uwodho Jok woko, nwang’u epokre gire; ka ker pare bilund cungo nenedi?
40012027	Tek an awodho pajogi ni kum Beelzebul, wotwu ke giwodhogi woko ni kum ng’a? ka kumeno gibibedo jupoklembe mu.
40012028	Ento tek awodho pajogi ku Tipo pa Mungu, meca ker pa Mungu bino i beng’wu.
40012029	Kadi ng’atu moko copo mondo i ot pa jatego nenedi, eyak piny pare de, tek elar etwio jatego ngo? e kan ebilund nyotho ot pare.
40012030	Ng’atu ma tek wakude ngo nwang’u erony i kuma; man ke ng’atu ma wacoko wakude ngo nwang’u eketho.
40012031	Ka kumeno awacu iwu kumae, Ku ba dubo ku lembacidi ceke biwekre woko ni dhanu; ento lembacidi ma kum Tipo re biwekre ngo.
40012032	Man ng’atu ma tek biyero lembe kum Wod dhanu, ebiwekre woko ire; ento ng’atu ma tek biyero kum Tipo Maleng’ re, ebiwekre woko ire ngo, kadok i ng’om maeni, kadi i maeca ma bibino.
40012033	Kadi wuketh yen udok ber, nyinge de dok ber; kadi wuketh yen udok rac, nyinge de dok rac: kum jung’eyo yen ni nyinge.
40012034	Wu nyikwai thwol, wucopo yero gin ma ber nenedi, ma wun wu raci? kum kud i gin m’usagre mir adunde e dhok de yero.
40012035	Ng’atu ma ber wodho gin ma ber woko kud i piny m’akana pare ma ber: ng’atu ma rac de wodho gin ma rac woko kud i piny pare m’akana ma rac.
40012036	Man awacu iwu, nia ku ba lembe ceke ma kite mbe ma dhanu biyero gibitito pire ceng’ pokolembe.
40012037	Kum jubigonyo lembe m’i wii ku lembe peri, man jubipoko lembe rac i wii de ku lembe peri.
40012038	Jugorcik kucel ku Jufarisayo gilund giloko lembe ire, giwacu kumae, Japonji, wayenyo wanen giranyutha i beng’i.
40012039	Ento edwoko lembe ewacu igi kumae, Dhanum’utuk ma gi rac ma gi weg gier de gibeyenyo giranyutha; giranyutha moko de mbe ma bimire igi, ndhu giranyutha pa Yona ma jabila:
40012040	kum calu Yona bedo ceng’ adek ku diewor de i cino rec ma dit; e Wod dhanu de bibedo kumeno ceng’ adek ku dieworne de i adunde ng’om.
40012041	Dhanu mi Nineve bicungo i pokolembe karacelo ku dhanum’utuk maeni, e gibipoko lembe i wie rac; kum joca loko cwinygi kum lembayera pa Yona; man nen, ng’atu ma sagu Yona ni keni.
40012042	Ubimo ma dhaku ma yor ariwa ma yo piny bicungo i pokolembe karacelo ku dhanum’utuk maeni, man ebipoko lembe i wie rac: kum eai i tung’ ng’om kara ewinj rieko pa Suleman; man nen, ng’atu ma sagu Suleman ni keni.
40012043	Ento tipo m’ucido, kan eai kud i dhanu, ekadhu ku ka ma pi mbe i ie, m’ebeyenyo yom, enwang’e de ngo.
40012044	Elund ewacu kumae, Abidok i ot para m’aai i ie; kan ewok de, enwang’u ie nanu, ebedo ayweya, aruka de.
40012045	Elund ecidho, egamu tipo mange abiro i bang’e ma gi rac ma sage, e gimondo i ie gibedo de keca: bedo ma ng’atuno bedo ko macen doko rac ma sagu ma kwong’a. Ebibedo cil kumeno bende ni dhanum’utuk maeni ma gi rac.
40012046	Ka fodi ebeweco ni udul dhanu, nen, min giku utumin mire gicungo woko, giyenyo giwec i bang’e.
40012047	E ng’atu acel uwacu ire kumae, Nen, meru ku utumeru de gicungo woko, giyenyo giwec i beng’i.
40012048	Ento eloko lembe ewacu kumae, ni ng’atu m’uyero ire, Ng’a ma ma? man utumira de gi ng’agi?
40012049	E erieyo cinge yo ba julubne, man ewacu kumae, Nen, ma ku utumira!
40012050	Kum ng’atu ma tek bitimo yeny ma i Vwa m’i polo yenyo, nwang’u en e umira, ku nyamira de, ku ma de.
40013001	Ceng’ maeno Yesu ai woko kud i ot, ebedo de dhu nam.
40013002	Udul dhanu de ma dit gicokri i bang’e, ketho eidho i yei, ebedo de; udul dhanu ceke de gicungo dhu wath.
40013003	Man eyero igi gin dupa ku lembabola, ewacu kumae, Nen, jacoikodhi cidho nicoyo;
40013004	e kan ecoyo, kodhi moko podho dhu yo, winyo de gibino gicamugi:
40013005	mange ke podho i ka ma ie ju kidi, ka ma ng’om ubedo dit i ie ngo: e kawono gicobo, kum ng’om ubedo thuth ungo:
40013006	e ka ceng’ uwok, giwang’; man kum ulaggi mbe, giner woko.
40013007	Mange ke podho kind ukudho; ukudho de dongo man edeyogi:
40013008	mange ke podho wi ng’om ma ber, ecego nyinge de, moko acel bang’ dak, moko acel bang’ pier abusiel, moko acel bang’ pier adek.
40013009	Ng’atu ma ithe nuti, wek ewinji.
40013010	Man julub gibino, giwacu ire kumae, Iyero igi ku lembabola nedi?
40013011	Man eloko lembe ewacu igi kumae, Ecibre iwu ya wung’ei giramung’a mi ker m’i polo, endre ecibre ngo igi.
40013012	Kum ng’atu ma tek ubedo ko, jubimio mange ire, man ebibedo ku muluma: ento ng’atu ma tek ubedo ko ngo, jubikabu woko kud i bang’e cil maeno m’ebedo ko.
40013013	Ka kumeno ayero igi ku lembabola: kum anena to gineno ere gineno ngo, awinja to giwinjo ere giwinjo ngo, kadok ang’eya de ging’eyo ngo.
40013014	E lembila ma yang’ Isaya yero timbre igi kakare, m’uwacu kumae, Awinja re wubiwinjo, ere wubing’eyo ki ngo; Anena de wubineno, ento wubineno ki ngo:
40013015	Kum adunde dhanu maeni doko nwang’, Ithgi de dhing’, Wang’gi de gimio; Kara ku ginen ku wang’gi, Ku giwinj ku ithgi, Ku ging’ei kud adundegi, Gimaru lokri kendo, Man amaru cangugi.
40013016	Ento mugisa ni weng’wu, kum gineno; ni ithwu de, kum giwinjo.
40013017	Kum andha awacu iwu, nia jubila man dhanu ma pwe de dupa giyenyo ginen gin ma wuneno, ere ginenogi ngo; giyenyo giwinj gin ma wuwinjo, ere giwinjogi ngo.
40013018	Ka kumeno wuwinj lembabola pa jacoikodhi.
40013019	Ka ng’atu moko winjo lembe mi ker, eng’eye de ngo, ng’atu ma rac lund bino, emayu de maeno ma jucoyo i adundene. Maeni en e ma jucoyo dhu yo.
40013020	E maeni ma jucoye ka ma ie ju kidi, maeni en e ng’atu m’uwinjo lembe, ejole de pio pio ku mutoro;
40013021	ento ebedo kud ulage i ie gire ngo, ento ebedo nyangba; man ka masendi kadi ragedo wok kum lembe, e aruca ruca ekier.
40013022	E maeni ma jucoyo kind ukudho, maeni en e ng’atu m’uwinjo lembe; e giki m’i ng’om, kud awondi mi lonyo, gideyo lembene, e ecego nyinge ngo.
40013023	Man maeni ma jucoye i ng’om ma ber ke, maeni en e ng’atu m’uwinjo lembe, man eng’eye; m’ecego nyinge andha, ecego de, moko acel bang’ dak, moko acel bang’ pier abusiel, moko acel bang’ pier adek.
40013024	Eting’o lembabola mange de i wang’gi ewacu kumae, Ker m’i polo pore ku ng’atu m’ucoyo kodhi ma ber i podho pare:
40013025	ento ka dhanu nindo, jadegine bino ecoyo ngoli bende kind nganu, e ecidho.
40013026	Ento ka nganu twi ecego nyinge de, ngoli bende lund uwok.
40013027	Man jumiru pa won ot ubino uwacu ire kumae, Rwoth, icoyo kodhi ma ber ungo i podho peri? ngoli ke lund uai kani?
40013028	Man ewacu igi kumae, Ng’atu ma jadegi timo maeni en. E jumiru giwacu ire kumae, Ka kumeno iyenyo waci wacokgi?
40013029	Ento ewacu kumae, Ungo; kinde ma wucoko ngoli, wumaru doyo nganu bende.
40013030	Wek gin ario gidong karacelo cil i palacam: man i nindo mi palacam abiwacu ni jukaicam kumae, Wular wucok ngoli, wutwigi de ni wic kara juwang’gi; nganu re e ma wucok i dero para.
40013031	Eting’o lembabola mange i wang’gi, ewacu kumae, Ker m’i polo e calu kodhi atingli, ma dhanu gamu, ecoyo de i podho pare:
40013032	ma nyathigi andha ma sagu kodhi ceke: ento kan edongo, e dit ma sagu uboko, man edoko ni yen, ketho winyo m’i polo gibino gibedo de wi jange.
40013033	Eyero igi lembabola mange de kumae; Ker m’i polo e calu thobi, ma dhaku gamu, ekane de i mogo katoko adek, maram eyenye ko ceke.
40013034	Gin maeni ceke Yesu yero ni udul dhanu ku lembabola; man lembe moko mbe ma k’eyero ku lembabola ngo:
40013035	kara lembe ma yang’ jabila yero timbre kakare, m’ewacu kumae, Abialu dhoga ku lembabola; Abiweco pi gin m’ugamu pandre cil i thekri mi ng’om.
40013036	Elund eweko udul dhanu emondo de i ot: julubne de gibino i bang’e, giwacu kumae, Tuc iwa the lembabola mi ngoli mi podho.
40013037	Man eloko lembe ewacu kumae, Ng’atu m’ucoyo kodhi ma ber en e Wod dhanu;
40013038	podho ke en e ng’om; kodhi ma ber ke, maeni gi wot mi ker: ngoli ke gi wot ng’atu ma rac;
40013039	jadegi ke m’ucoyogi en e wonabali: palacam ke en e kajik mi ng’om; jukaicam ke gi malaika.
40013040	Ka kumeno calu jucoko ngoli juwang’u de ku mac; ebibedo kumeno i kajik mi ng’om.
40013041	Wod dhanu bioro malaika pare man gibicoko kud i ker pare gin ceke m’uketho jukier, ku ju m’udubo lembe bende,
40013042	e gibibologi i majubi: ywak ku kayu lak de bibedo nuti.
40013043	Weg bedopwe bilund rieny pami ceng’ i ker pa Weggi. Ng’atu ma ithe nuti wek ewinji.
40013044	Ker m’i polo e calu piny m’akana m’upandre i podho: ma ng’atu acel unwang’u ekane de; man kum mutoro pare ecidho eloko jupiny ceke m’ebedo ko, man eng’iewo podho maeno de.
40013045	Kendo, ker m’i polo e calu ng’atu ma jakuloka m’uyenyo kidi ma beco ma i upal:
40013046	e kan enwang’u kidi acel ma i upal ma wel pinje lwar, ecidho eloko jupiny ceke m’ebedo ko, man eng’iewe.
40013047	Kendo, ker m’i polo e calu voi, ma jubolo i nam, man ecoko mi kwond ceke:
40013048	ma, kan epong’, giywayu woko dhu wath; gibedo piny de, man gicoko ma becone i alara, ento ma recone gibayu woko.
40013049	E ebibedo kumeno i kajik mi ng’om: malaika biwok woko, man gibikoyo judubo ma kind weg bedopwe,
40013050	e gibibologi i majubi: ywak ku kayu lak de bibedo nuti.
40013051	Wung’eyo gin maeni ceke? Giwacu ire kumae, Eyo.
40013052	Man ewacu igi kumae, Ka kumeno ku ba jugorcik nzu ma judwoke jalub mi ker m’i polo e calu ng’atu ma won ot, m’ewodho woko kud i kind piny pare m’akana giki ma nyen ku giki m’uti.
40013053	Man etimbre, ka Yesu daru lembabola maeni, eai ku kakeca.
40013054	Ebino i ng’om ma thugi ma dhe man eponjogi i kacokri rnigi, ketho igi wang’ lii, giwacu de kumae, Ng’atuni nwang’u rieko maeni, ku tic ma tek maeni kani?
40013055	Ng’atuni wod jabodho mi bau ngo? min mire julwong’o Mariamu ngo? utumin ke, Yakobo, ku Yusuf, man Simon, ku Yuda de ngo?
40013056	Nyimin mire de, kagi ceke wabedo wakugi ngo? Ng’atuni lund unwang’u gin maeni ceke kani?
40013057	E gikier ni kume. Ento Yesu wacu igi kumae, Yung ma juyungo ko jabila mbe ngo, ento umbe i ng’om ma thugi ma dhe re, man i ot pare ma dhe.
40013058	Man etimo tic ma tek dupa ngo keca kum yioyic migi m’umbe.
40014001	I nindo maeno Herode ma jabim uwinjo pi Yesu,
40014002	man ewacu ni jutic pare kumae, Meni Yohana ma Jabaputisi; ecer kud i kind ju m’utho; kum kumeno tego maeni betimbre i ie.
40014003	Kum Herode maku Yohana, etwie de, man ekethe i odkol pi Herodias, ma ci umin mire ma Filipo.
40014004	Kum Yohana wacu ire kumae, Cik uyio ngo iri ya ibed kude.
40014005	Man kan eyenyo enege, elworo udul dhanu, kum gikwane calu jabila.
40014006	Ento ka ceng’ ma yang’ junyolo ie Herode tundo, Nyaherodias urniel i kindgi, enyayu mutoro de i Herode.
40014007	Ketho eng’olo ku kwong’ ya ebimio ire gin ceke ma tek ebikwayu.
40014008	E en, ma min ucung’o lembe i ie, ewacu kumae, Mi ira wi Yohana ma Jabaputisi kuni i atangala.
40014009	E can umaku ubimo; ento kum kwong’ m’ekwong’o, kum ju ma gibedo dhu cam gikugi de, eng’olo nia jumie;
40014010	man eoro jucijuthumo wi Yohana i odkol.
40014011	Wiene jukelo i atangala, jumio de ni nyaku: en ke etere ba rnin.
40014012	Julubne de gibino, giting’o avuje, giyike; gici giwacu ni Yesu.
40014013	Nie ka Yesu winjo maeni, eai ku kakeca ku yei, ecidho cen ka ma ngele: e kan udul dhanu winjo lembene, giai ku i adhura gilubo toke ku tiendgi.
40014014	E eai woko, eneno udul dhanu de ma dit, man ngisi nege i kumgi, e ekeyo kum weg tho migi.
40014015	E kan uthieno wok julub gibino i bang’e, giwacu kumae, Kakeni ng’om ngele, nindo de daru kadhu: dong’ ilal udul dhanu, kara gicidh i pacu, ging’ieu cam igi.
40014016	Ento Yesu wacu igi kumae, Can cidho kamange negogi ngo; wumi igi cam.
40014017	Giwacu ire de kumae, Wabedo ku lungu kwen abic kende kakeni, ku rec ario.
40014018	Man ewacu kumae, Kelgi kuni i bang’a.
40014019	E eng’olo ya udul dhanu gibed piny wi lum; man egamu lungu kwen abic, ku rec ario, eng’ayu wang’e de malu i polo, emio mugisa man eng’weko emio lungu kwen de ba julub, julub ke ni udul dhanu.
40014020	E kagi ceke gicamu, giyeng’ de: man gicoko dong’ kwen m’ang’weka, upong’o katoko apar wi ario.
40014021	Man dhanu ma gicamu jumaco gi ve rubanga abic, ku mon man nyithindho bende.
40014022	E aruca ruca ecwalu julub ya giidh i yei, gici de lokaca i wang’e, kan edong’ elalu udul dhanu.
40014023	Ku yo ng’ei lalu udul dhanu, eidho wi got ka nge nirwo: e ka piny udoko uthieno, ebedo kakeca e kende.
40014024	Ento yei re wok i die nam, m’ebesendre ku mukura; kum yamu ai yor i wang’gi.
40014025	I kur mir ang’wende mi diewor ebino i bang’gi, m’ebewotho ku wi nam.
40014026	Man ka julub ginene m’ebewotho ku wi nam, cwinygi ng’abre, giwacu kumae, En e tipo; man gikok akoka ni lworo.
40014027	Ento aruca ruca Yesu weco i bang’gi, ewacu kumae, Cwinywu bed tek; meni an; lworo kud unegwu.
40014028	E Petro loko lembe ire ewacu kumae, Rwoth, tek en e in, wac ira abin i beng’i ku wi pi.
40014029	Man ewacu kumae, Bin. E Petro gam uloro piny kud i yei, man ewotho ku wi pi ebino ko ba Yesu.
40014030	Ento kan eneno yamu, lworo make; e kan emaku mwony ekok, ewacu kumae, Rwoth, lara do.
40014031	E ndhu ndhu Yesu rieyo cinge, man emake, ewacu ire kumae, E in ma yioyic peri nok, cwinyi bedo jiji nedi?
40014032	E ka giidho malu i yei, yamu cungo.
40014033	Man ju ma gini i yei girwo ire, giwacu kumae, In i Wod Mungu andha.
40014034	E ka gikadhu lokaca, gitundo dhu wath, ba Genesareti.
40014035	E ka dhanu ma kakeca ging’eye, gioro lembe i ng’om maeni ceke mba mba, man gikelo dhanu ma weg tho ndri i bang’e;
40014036	man gikwaye ya gimul dhu kendi pare kende ci: e dhanu ceke m’umulo kumgi kei.
40015001	Jufarisayo ku jugorcik gilund giai Yerusalem, gibino ba Yesu, giwacu kumae,
40015002	Julubni gikadhu ku wi lembe mi kei mi judongo nedi? kum gilogo cing’gi ngo ka gicamu kwen.
40015003	Eloko lembe de ewacu igi kumae, Wun bende wukadhu ku wi cik pa Mungu nedi kum lembe mi kei mu?
40015004	Kum Mungu wacu kumae, Yung wuru ku meru: man, ng’atu m’uyero lembe ma rac kum won kadi min, wek etho athoa.
40015005	Ento wun re wuwacu kumae, Ng’atu ma tek biwacu ni won kadi min kumae, Maeno ma nwang’u ande bedo iri ni kuloka ni kuma emire ni Mungu;
40015006	meca ebiyungo won ungo. E wuthiro lembe pa Mungu kum lembe mi kei mu.
40015007	Wu weg ambili, yang’ Isaya ewo piwu dre, m’ewacu ko kumae,
40015008	Dhanu maeni giyunga ku dendhoggi; Ento adundegi tung’ i kuma.
40015009	Ento girwo i bang’a mananu, Ma giponjo ko cik mi dhanu ni ponji migi.
40015010	Man elwong’o udul dhanu i bang’e, ewacu igi kumae, Wuwinji, man wung’ei:
40015011	giki ma mondo i dhok cido i dhanu ngo; ento maeno ma ai kud i dhok, maeno e ma cido i dhanu.
40015012	Julub gilund gibino, giwacu ire kumae, Ing’eyo nia Jufarisayo ka giwinjo lembe maeni, gikieri?
40015013	Ento eloko lembe ewacu kumae, Ku ba girapidha ceke ma Vwa m’i polo kupidho en ungo jubifudhe woko.
40015014	Wekgi: gi jutelwidhanu ma gin de gin abinga. Man tek abinga telo wi abinga, gin ario de gibipodho i vur.
40015015	E Petro loko lembe ewacu ire kumae, Tuc iwa the lembabolane.
40015016	Man ewacu kumae, Wun bende kara fodi wumbe ku ng’eyong’eci?
40015017	Wung’eyo ngo, nia gin ma tek umondo i dhok kadhu i ic, jutere de woko i odbari?
40015018	Ento giki ma ai kud i dhok re giai kud i adunde; man gicido i dhanu.
40015019	Kum pidoic ma rac ai ku i adunde, ku negonek, ku gier, ku tarwang’, ku kwo, ku cwayu ndra, ku cayucac:
40015020	maeni e ma giki ma cido i dhanu; ento camu ku cing’ m’aloga ngo re cido i dhanu ngo.
40015021	E Yesu ai woko ku kakeca, ecidho de i ng’et Turo ku Sidon.
40015022	Man nen, Dhakananaya uai kud i kieu maeno, man ekok akoka, ewacu kumae, Bed ku kisa i kuma, E Rwoth, i wod Daudi: nyara besendre dit ku pajogi.
40015023	Ento eloko lembe acel de ngo ire, Julubne de gibino gikwaye, giwacu kumae, Keth ecidhi; kum ebekok i ng’eiwa.
40015024	Ento eloko lembe ewacu kumae, Juora ngo ento ni rombe m’urwinyo m’i ot pa Israel kende.
40015025	Ento ebino erwo de ire, ewacu kumae, Rwoth, konya do.
40015026	Eloko lembe ire ewacu kumae, Emaku ya jugam kwen mi nyithindho ngo jubol ni gwogi.
40015027	Ento ewacu kumae, Eyo, Rwoth: kum cil gwogi gicamu ng’ili m’upodho ku wi mesa pa weggi.
40015028	Yesu lund uloko lembe ewacu ire kumae, E dhaku, yioyic peri bedo dit: dong’ etimbre iri cil calu iyenyo. E kum nyare kei i saa nica.
40015029	E Yesu ai kakeca, man ebino ceng’ni ba nam Galilaya; man eidho malu wi got, ebedo de kuca.
40015030	E udul dhanu ma dit de gibino i bang’e, ma gibedo ku weg abala, ku ju ma abinga, ku ju ma ajuba, ku weg abala mi bot, ku ju mange de dupa, man gipielogi piny the tiende; e ekeyo kumgi:
40015031	ketho udul dhanu igi wang’ lii, ka gineno ju ma ajuba weco, weg abala mi bot de titri, man weg abala mi tielo de wotho, ju ma abinga de neno piny: e giyungo Mungu pa Israel.
40015032	E Yesu lwong’o julubne i bang’e, ewacu de kumae, Ngisi benega kum udul dhanu, kum gibedo i bang’a kawono ceng’ adek man giracama mbe kugi: man ayenyo ngo alalgi ku kec, gimaru voc i yo.
40015033	Julubne de giwacu ire kumae, Wabinwang’u lungu kwen dupa ma kumeni kani i ng’om ngele ma biyeng’o udul dhanu ma dit ma rokeni?
40015034	E Yesu wacu igi kumae, Wutie ku lungu kwen adi? Man giwacu kumae, Abiro, ku rec moko ma thindho.
40015035	Man eng’olo ni udul dhanu ya gibed piny i ng’om;
40015036	man egamu lungu kwen abiro ku rec de; man emio foc, eng’weko ie, emio de ba julub, julub ke mio ni udul dhanu.
40015037	E kagi ceke gicamu, giyeng’ de: e gicoko dong’ kwen ma jung’weko m’udong’, upong’o katoko abiro.
40015038	Man ju m’ucamune jumaco rubanga ang’wen, ku mon man nyithindho bende.
40015039	E elalu udul dhanu, man emondo i yei, ebino de i kieu ng’om mi Magdala.
40016001	Jufarisayo ku Jusadukayo de gibino, man gimulo ie gipenje ya enyuth igi giranyutha m’i polo.
40016002	Ento eloko lembe ewacu igi kumae, Ka piny udoko uthieno, wuwacu kumae, Piny bivuto: kum polo bogre.
40016003	Kugweno ke wuwacu kumae, Piny bibedo rac tinuni kum polo bogre piny de mino. Wung’eyo ng’io wang’ polo; ento wucopo ng’io giranyutha mi nindo ngo.
40016004	Dhanum’utuk ma rac ma gi weg gier de giyenyo giranyutha; giranyutha de bimire ire ngo, ento giranyutha pa Yona re. E ewekogi, ecidho.
40016005	E julubne gicidho lokaca man wigi wil ku ting’o kwen.
40016006	E Yesu wacu igi kumae, Wubed ku weng’wu wukuru de ni thobi mi Jufarisayo ku Jusadukayo.
40016007	E giporo lembe i kindgi gigi, giwacu kumae, En e kum wating’o kwen ungo.
40016008	E Yesu m’ung’eyo maeni ewacu kumae, E wun ma yioyic mu nok wuporo lembe i kindwu giwu nedi, kum kwen umbe kudu?
40016009	Fodi wung’eyo ngo, kadi wupoi ngo pi lungu kwen abic ma ni rubanga abic, pi wel katoko bende ma wucoko?
40016010	Kadi lungu kwen abiro ma ni dhanu rubanga ang’wen, pi wel katoko bende ma wucoko?
40016011	Wung’eyo ngo nedi ya ayero iwu pi kwen ungo? Ento wukuru ni thobi rni Jufarisayo ku Jusadukayo.
40016012	Gilund ging’eyo nia ewacu igi ngo ya gikuri ni thobi mi kwen ento pi ponji mi Jufarisayo ku Jusadukayo.
40016013	Nwang’u ka Yesu bino i ng’et Kaisaria Filipi, epenjo julubne, ewacu kumae, Meno dhanu giwacu ya Wod dhanu en e ng’a?
40016014	Man giwacu kumae, Jumoko wacu kumae, Yohana ma Jabaputisi; jumoko ke, Elia; jumoko ke, Yerernia, kadi ng’atu acel ma kind jubila.
40016015	Ewacu igi kumae, Ento wun ke wuwacu ya an a ng’a?
40016016	E Simon Petro loko lembe ewacu kumae, In i Kristu, Wod Mungu ma kwo.
40016017	E Yesu loko lembe ewacu ire kumae, Mugisa iri, Simon BarYona: kum kum ku rimo nyuthe iri en ungo, ento Vwa ma ni i polo re.
40016018	An bende awacu iri, nia in i Petro, man ke abigomo kanisa para wi cana maeni; e dhugang’ mi Hadeya de hiloye ngo.
40016019	Abimio iri kifungula mi ker m’i polo: man gin ma tek ibitwio i ng’om ebibedo atwia i polo; man gin ma tek ibigonyo i ng’om ebigony i polo.
40016020	Elund eng’olo ni julubne ya ku giwac ni ug’atu moko nia en e Kristu.
40016021	Ugambre i nindo maeni Yesu maku nyutho ni julubne, nia ekocidho be Yerusalem, ecisendre de ku gin dupa ni kum judongo ku julam ma dongo ku jugorcik, jubinege de, i ceng’ mir adege ke ebicer.
40016022	Petro de game, emaku juke de, ewacu kumae, Maeni kud uwok i kumi, Rwoth: maeno biwok i kumi ki ngo.
40016023	Ento elokre, man ewacu ni Petro kumae, Kadh i ng’eya, Jok: kum ibedo ni cudho mi kier ira: kum ii pido pi gin pa Mungu ngo, ento gin mi dhanu re.
40016024	Yesu lund uwacu ni julubne kumae, Tek ng’atu moko yenyo elub ng’eya, dong’ ekwere gire, eting’ yen m’athara pare de, elub ng’eya.
40016025	Kum ng’atu ma tek uyenyo egwok kwo pare ebirwinye: ng’atu ma tek birwinyo kwo pare de pira ebinwang’e.
40016026	Kum kuloka ang’o ma dhanu binwang’u tek ebilimo ng’om yu ni kuloka ire, ma kwo pare ke rwinyo? kadi girang’o ma dhanu biwilo ku kwo pare?
40016027	Kum Wod dhanu bibino i dwong’ pa Won karacelo ku malaika pare; e ebilund mio ni dhanu ceke kubang’gi calku tic pare.
40016028	Awacu iwu andha kumae, Jumoko ma kind ju m’ucungo kakeni bibilo tho ki ngo, ma fodi gikuneno Wod dhanu ngo m’ubebino i ker pare.
40017001	Man yo ng’ei ceng’ abusiel Yesu gamu Petro, giku Yakobo, man Yohana m’umin mire; man eterogi malu ka nge wi got ma wiu:
40017002	e kite lokre i wang’gi; wang’e de rieny pami ceng’, kendi pare de doko tar calu der.
40017003	Man nen, Musa gikud Elia giwok i bang’gi gibeweco gikugi.
40017004	Petro de loko lembe, ewacu ni Yesu kumae, Rwoth, en e ber iwa kum wani keni: tek iyenyo, abigomo odbak adek keni; acel iri, acel ni Musa, acel ke ni Elia.
40017005	Kinde m’ebeweco, nen, afuru m’urieny uketho tipo i wigi: man nen, dwal uwacu ku i afuru kumae, Meni Woda ma jamerna, ma anyong’a nega i kume; wuwinje.
40017006	Ka julubne giwinjo maeni, gipodho arieba wang’gi, lworo de makugi dit.
40017007	E Yesu bino emulo kumgi de man ewacu kumae, Wuai malu, lworo kud unegwu.
40017008	E ka ging’ayu wang’gi malu, gineno ng’atu moko ngo, ndhu Yesu kende.
40017009	E ka gibeloro piny ku wi got, Yesu ng’olo igi, ewacu kumae, Kud wuyer pi ginmawokiwang’ ni ng’atu moko, ma fodi Wod dhanu kucer ungo ku kind ju m’utho.
40017010	Julubne de gipenje kumae, Ka kumeno jugorcik giwacu nedi nia Elia bikolarbino be?
40017011	Man eloko lembe ewacu kumae, Elia bino andha, man ebidwoko gin ceke:
40017012	ento awacu iwu, nia Elia daru bino, endre ging’eye ngo, ento gitimo gin ceke ma giyenyo i kume. Wod dhanu bende bisendre igi kumeca.
40017013	Julubne gilund ging’eyo nia eyero igi pi Yohana ma Jabaputisi.
40017014	Man ka giwok bang’ udul dhanu, e ng’atu moko bino i bang’e, erum ire, ewacu kumae,
40017015	Rwoth, bed ku kisa kum woda: kum en e won thimbu, man ebesendre dit; kum wang’ udul epodho i mac, man wang’ udul i pi.
40017016	E akele ba jniubni, man gicopo keyo kume ngo.
40017017	Yesu loko lembe ewacu kumae, E dhanum’utuk m’umbe yic ma juco bende, wabibedo wakudu rokani? abisendra kudu rokani? kele i bang’a ku.
40017018	Man Yesu juke; pajogi de ai woko kud i ie: e nyiruno kume kei i saa nica.
40017019	Julubne gilund gibino ba Yesu ka nge, giwacu kumae, Ewodhre woko iwa ngo nedi?
40017020	Man ewacu igi kumae, Kum yioyic mu bedo nok: kum awacu iwu andha kumae, Tek wubedo ku yioyic ma ro ku nying atingli, wubiwacu ni got maeni kumae, Ai kakeni ci kuca; e ebiai: gin moko mbe de ma bicopre iwu ngo.
40017021	Ento wagi maeni ai ungo ndhu ku rwo ku weko cam de.
40017022	E kinde ma gibedo i Galilaya Yesu wacu igi kumae, Jubimio Wod dhanu i cing’ dhanu:
40017023	e gibinege, man i ceng’ mir adege ebicer. E can ma dit apila makugi.
40017024	E ka giwok Kapernaum, ju ma gamu ng’et sente gibino ba Petro, giwacu kumae, Japonji peri rnio ng’et sente ngo?
40017025	Ewacu kumae, Eyo. E kan ebino i ot, Yesu kwong’o yero ire, ewacu kumae, Ii bepido nik ang’o, Simoni? ju m’ubimo m’i ng’om gigamu jambng’om kadi ajok de ba ng’a? ba wotgi, kadi bang’ umondo?
40017026	Kan ewacu ire kumae, Bang’ umondo, Yesu wacu ire kumae, Ka kumeno wot gibedo agonya.
40017027	Ento kara ku waketh gikier, cidh i nam, ibol gol de, man ijak rec m’ular uwok; kan iyabu dhoge de, ibinwang’u sente; iting’ maeno, imi igi kakara wakudi de.
40018001	I saa nica julub gibino ba Yesu, giwacu kumae, Ka kumeno ng’a ma dwong’ ma sagu i ker m’i polo?
40018002	Man elwong’o nyathin ma nyanok i bang’e ekethe de i kindgi,
40018003	ewacu de kumae, Andha awacu iwu kumae, Tek wulokru ngo, wudoko calu nyithindho ma thindho de ngo, wubimondo i ker m’i polo ki ngo.
40018004	Ka kumeno ng’atu ma tek bijwigre gire va nyathin ma nyanok maeni, ng’atuni e ma dwong’ ma sagu i ker m’i polo.
40018005	Man ng’atu ma tek bijolo nyathin ma nok acel ma kumeni i nyinga meca ejolo an.
40018006	Ento ng’atu ma tek biketho acel m’i kind nyithindho ma thindho maeni m’uyia ukier, en e kuloka ire tek jung’abu pom i ng’ute, ka juthung’e ko the nam.
40018007	Can wi ng’om kum gin ma ketho jukier! kum ebedo kumeno nia gin ma ketho jukier ukoubin be; ento can wi ng’atu maeno ma gin ma ketho jukier uwok ni kume!
40018008	Man tek cingi kadi tiendi ketho ikieri, thume woko, baye kud i kumi: e ber iri ya imond i kwo kud abala mi bot kadi mi tielo, sagu ma tek ibedo ku cingi ario kadi tielo ario ma jubibolo i mac ma rondo ku rondo.
40018009	Tek weng’i de ketho ikier, kabe woko, baye cen kud i kumi: en e ber iri ya imond i kwo ku weng’i acel, sagu ma tek ibedo ku weng’i ario ma jubibayu i gehena rni mac.
40018010	Nen nia kud wucai acel m’i kind ju ma thindho maeni: kum awacu iwu, ya malaika migi m’i polo gineno wang’ Vwa m’i polo thiri thiri.
40018011	Kum Wod dhanu bino nilaru ju m’urwinyo.
40018012	Wuwacu nyo ang’o? tek ng’atu moko bedo ku rombe dak acel, acel m’i kindgi de kiewo, eweko pier abung’wen wi abung’wen ungo, ecidho de wi got, man eyenyo maeno m’ukiewo ngo?
40018013	Man tek ebedo kumeno nia enwang’e awacu iwu andha, mutoro nege i kume ma sagu mi pier abung’wen wi abung’wen m’ukiewo ngo.
40018014	Kumeno en e yeny ma Wegwu ma ni i polo yenyo ngo, nia acel m’i kind ju ma thindho maeni urwiny.
40018015	Man tek umeru dubo iri, cidh, inyuth ire dubo pare i kindwu wukude kendwu: tek ewinjoi, nwang’u wuripo kindwu wukud umeru.
40018016	Ento tek ewinjoi ngo, gam ng’atu acel kadi ario mange wuci kugi, kara lembe ceke cung i jumulembe ario kadi adek.
40018017	Man tek ekwero winjogi, yere ni kanisa: tek ekwero winjo kanisa bende, wek ebed iri calu Thekdhanumange ku won ajok bende.
40018018	Andha awacu iwu, Gin ceke ma tek wubitwio i ng’om bibedo atwia i polo; gin ceke ke ma tek wubigonyo i ng’om jubigonyo i polo.
40018019	Kendo awacu iwu, nia tek juario m’i ng’om cwinygi ripo pi gin moko ma gikwayu, Vwa m’i polo biketho etimbre igi.
40018020	Kum ka ma juario kadi adek gicokri ie karacelo i nyinga, anuti i kindgi kakeca.
40018021	Petro lund ubino uwacu ire kumae, Rwoth, umira bidubo wang’ adi ira, m’awek ire woko? kadok wang’ abiro?
40018022	Yesu wacu ire kumae, Awacu iri ngo kumae, Cil wang’ abiro; ento kumae, Cil pier abiro wang’ abiro.
40018023	Ka kumeno ker m’i polo juporo kud ubimo moko m’uyenyo ekwan wel banja mi jumiru pare.
40018024	Man kan emaku kwanu, jukelo ng’atu acel i bang’e, m’ucamu banja pare talanto rubanga apar.
40018025	Ento kum ebedo ku gin moko ngo m’ecul, rwoth pare ng’olo ya jung’iewe, ku cege, ku nyithindho, ku gin ceke m’ebedo ko, man ecul wang’ banja.
40018026	Ka kumeno jatic upodho piny erwo ire, ewacu kumae, Rwoth, twi cwinyi i kuma, man abiculo iri ceke.
40018027	E rwoth pa jatic nino, ma ngisi nege, egonye, eweko ire banjane woko.
40018028	Ento jamiru maeno ai, man enwang’u acel m’i kind jutic wagi, ma jabanja pare mi denarii dak acel: e emake, man edeyo dwande, ewacu kumae, Cul wang’ banjane.
40018029	Kum kumeno jatic wadi podho piny epaku ire dhoge de, ewacu kumae, Koitwi cwinyi i kuma do, man abiculo iri.
40018030	E eyio ngo: ento ecidho ecwale i odkol, maram ebiculo ko wang’ banjane.
40018031	Kum kumeno ka jutic wadi gineno gin m’utimbre, can umakugi dit apila, man gibino giyero pi gin m’utimbre ni rwoth migi.
40018032	E rwoth pare lund ulwong’e i bang’e, man ewacu ire kumae, In i jatic ma rac, aweko banja maeno ceke iri, kum ipaku dhogi ira:
40018033	in ke emaku ngo itim ku ngisi kum jatic wedu, cil calu atimo ku kisa i kumi?
40018034	E kwinyo maku rwoth pare, emie de ni jusend, maram ebiculo banja maeno ceke.
40018035	E Vwa m’i polo bende bitimo iwu kumeno, tek wuweko kier rnir umego woko ngo kubeng’wu kubeng’wu ku i adundewu.
40019001	Etimbre de ka Yesu daru lembe maeni eai kud i Galilaya ebino de i kieu Yahudi ma loka Yordan:
40019002	e udul dhanu ma dit gilubo ng’eye; man ekeyo kumgi keca.
40019003	Jufarisayo de gibino i bang’e, gimulo ie, giwacu kumae, Cik uyio ni ng’atu moko ya eriem cege kum lembe ceke?
40019004	Man eloko lembe ewacu kumae, Wusomo ngo, nia ng’atu m’ucwiogi ku kwong’a ecwiogi ni nico ku nyaku,
40019005	man ewacu kumae, Kum lembe nini nico biweko won ku min, man ebibedo ndhu ku cege; gin ario de gibidoko ni kum aceli?
40019006	Kum kumeno gibibedo ario kendo ngo, ento ndhu kum acel. Ka kumeno gin ma Mungu ribo karacelo, dong’ dhanu kud upok kindgi.
40019007	Giwacu ire kumae, Ka ke yang’ Musa ng’olo ya jumi waraga ma juwodho ko mon mir ang’o, jukethe cen de?
40019008	Ewacu igi kumae, Musa yio wuwodh mon mu ni kum nwang’ cwinywu: ento ugambre ku kwong’a ebedo kumeno ngo.
40019009	Man awacu iwu kumae, Ng’atu ma tek biwodho cege, ma ku pi tarwang’ ungo, eporo mange de nwang’u egiero gier: man ke ng’atu m’upore ma nwang’u juwodhe de nwang’u egiero gier.
40019010	Julubne giwacu ire kumae, Tek lembe pa nico bedo kumeno giku cege, nwang’u gambri kulokane mbe.
40019011	Ento eloko igi lembe kumae, Dhanu ceke copo jolo lembe maeni ngo, ento ju m’emire igi re.
40019012	Kum jumugumba nuti, ma meggi nyolo kogi anyola: jumugumba nuti de, ma dhanu dwokogi en ni jumugumba: jumugumba nuti de, ma gidwokri gigi ni jumugumba kum ker m’i polo. Ng’atu ma lembe nini jole ire, wek ejole.
40019013	Julund jukelo nyithindho ma thindho i bang’e, kara eketh cinge i kumgi, erwo de: man julub gikwerogi.
40019014	Ento Yesu wacu kumae, Wuwek nyithindho ma thindho, kud wukwergi, ku bino i bang’a: kum ker m’i polo en e mi ju ma wagi kumeno.
40019015	Eketho cinge de i kumgi, e eai kakeca.
40019016	Man nen, ng’atu acel ubino i bang’e man ewacu kumae, Japonji, gin ma ber ang’o m’abitimo, kara abed ku kwo ma rondo ku rondo?
40019017	Man ewacu ire kumae, Nedi ipenja pi maeno ma beri? Ng’atu acel nuti ma en e ber: ento tek iyenyo imond i kwo, wor cik.
40019018	Ewacu ire kumae, Manedi ke? Yesu wacu kumae, Kud ineg nek, Kud igier gier, Kud ikwal kwo, Kud inyuth lembe mi ndra,
40019019	Yung wuru ku meru, man, Imar wedu calu imeri giri.
40019020	Jalawobi wacu ire kumae, Gin maeni ceke adaru woro: edong’ ang’o ke ma fodi urem ira?
40019021	Yesu wacu ire kumae, Tek iyenyo ibed ndhu cu, cidhi, ilok maeno m’ibedo ko, imi ni jucan de, man ibibedo ku piny m’akana i polo: ibin de, ilub ng’eya.
40019022	Ento ka jalawobi winjo lembene, eai ma can umake; kum en e ng’atu ma won piny ma dit.
40019023	Yesu wacu ni julubne kumae, Andha awacu iwu kumae, Mondo i ker m’i polo tek ni jalonyo.
40019024	Man kendo awacu iwu kumae, Kadhu ku wang’ sindani yot ni ngamia, ma sagu mondo i ker pa Mungu ni jalonyo.
40019025	E ka julub giwinjo maeni, igi wang’ lii apiia, giwacu kumae, Ka kumeno ng’a ma copo bothi?
40019026	Yesu neno bang’gi ewacu igi kumae, Maeni copre ngo ku dhanu; ento gin ceke copre ku Mungu.
40019027	Petro lund uloko lembe man ewacu ire kumae, Nen, waweko gin ceke, man walubo ng’ei: ka kumeno wabibedo ku girang’o?
40019028	E Yesu wacu igi kumae, Andha awacu iwu, Nia wun ma wniubo ng’eya, i nyol ma nyen ka Wod dhanu bijany wi komker mi dwong’ pare, wun bende wubijany wi komker apar wi ario, ma wupoko ko lembe ni suru apar wi ario rnir Israel.
40019029	Man ku ba dhanu nzu m’uweko udi, kadi umego, kadi nyimego, kadi wego, kadi mego, kadi nyithindho, kadi ng’om pi nyinga, ebinwang’u acel bang’ dak man ebicamu pacu mi kwo ma rondo ku rondo.
40019030	Ento dhanu dupa ma ma kwong’a bidong’ cen; man m’udong’ cen bibedo ma kwong’a.
40020001	Kum ker m’i polo e calu ng’atu ma won ot, m’ucidho woko pir kugweno nigamu jutic m’utim i podho pare mir ulok.
40020002	Ka giyio de giku jutic ya ceng’ acel denarius, eorogi i podho pare mir ulok.
40020003	Ecidho woko de va saa mir adege, man eneno jumange gicungo mananu i katali;
40020004	man ewacu igi kumae, Wun bende wucidh i podho mir ulok, man gin m’umaku piny abimio iwu. E gicidho i yo migi.
40020005	E ecidho kendo va saa mir abusiende bende ku mir abung’wende, man etimo kumeca.
40020006	Man va saa mir apar wi acende ecidho woko, enwang’u jumange de gicungo acunga; man ewacu igi kumae, Wucungo keni ceng’ du mananu nedi?
40020007	Giwacu ire kumae, Kum ng’atu moko mbe ma fodumio iwa tic. Ewacu igi kumae, Wun bende wucidh i podho mir ulok.
40020008	E ka piny udoko uthieno, rwoth mi podho mir ulok uwacu ni jakurpiny pare kumae, Lwong’ jutic, mi igi sukulia migi, theke kum ma cen cil kum ma kwong’a.
40020009	Ka ju ma jumio igi tic va saa mir apar wi acende gibino, gigamu denarius kubang’gi nzu.
40020010	E ka ma kwong’ane gibino, giwacu nyo gibinwang’u m’usagu; e joni bende gigamu denarius kubang’gi nzu.
40020011	Ka gigamu de, ging’ur kum won ot,
40020012	giwacu kumae, Maeni ma cen gitimo saa acel kende, e idwokogi rom rom ku wan ngi, ma wasendra ku tic ma tek ceng’ du ku lietho ceng’ ma kec.
40020013	Ento eloko lembe man ewacu ni acel m’i kindgi kumae, Jarimona, atimi rac ungo: wayio wakudi ngo pi denarius?
40020014	Ting’ maeno ma peri, ici ko; ayenyo ami ni maeni ma cen, calu amio iri.
40020015	Cik uyio ira ngo ya atim gin m’ayenyo ku para ma dhe? kadi weng’i bedo rac, kum an a beri?
40020016	Kum kumeno m’udong’ cen gibibedo ma kwong’a, ma kwong’a de bidong’ cen.
40020017	Man ka Yesu beidho malu Yerusalem, egamu julubne apar wi ario ecidho kugi cen, man ewacu igi kumae i yo,
40020018	Nen, waidho malu Yerusalem; Wod dhanu de jubimie ni julam ma dongo ku jugorcik; man gibipoko lembe pare rac de ya etho,
40020019	gibimie de ni Thekdhanumange ya gicaye, gifode de, man gigure: i ceng’ mir adege ke ebicer.
40020020	Meg wot Zebedayo ulund ubino i bang’e ku wote, m’eberwo ko ire, ekwayu gin moko de i bang’e.
40020021	Man ewacu ire kumae, Iyenyo ang’o? Ewacu ire kumae, Dong’ ing’ol ya wota ario maeni gibin gijany, acel yo ku cingi ma yor acwic, acel ke yo ku cingi ma yor acam, i ker peri.
40020022	Ento Yesu loko lembe, ewacu kumae, Wung’eyo gin ma wukwayu ngo. Wucopo madhu kikombe ma fodi nyanok abimadhu? Giwacu ire kumae, Wacopo.
40020023	Ewacu igi kumae, Kikombe para wubimadhu andha: ento bedo yo ku cinga ma yor acwic, yo ku cinga ma yor acam de, en e para ngo ya ami; ento en e ni ju ma Vwa yiko igi.
40020024	E ka juapar giwinjo maeni, gibedo ku konda kum utumego ario.
40020025	Ento Yesu lwong’ogi i bang’e, man ewacu igi kumae, Wung’eyo nia jubim mi Thekdhanumange girwodho i wigi, man ke judongo migi ging’olo lembe i wigi.
40020026	Ebibedo kumeno ngo i kindwu: ento ng’atu ma tek uyenyo ebed dwong’ i kindwu, ebibedo ni jatim iwu;
40020027	man ng’atu ma tek uyenyo ebed ma kwong’a i kindwu ebibedo ni jamiru mu:
40020028	cil calu Wod dhanu bino ya jutim ire ngo, ento kara etim, emi kwo pare de ni gony mi dhanu dupa.
40020029	Man ka giai Yeriko udul dhanu ma dit gilubo ng’eye.
40020030	Man nen, dhanu ario ma abinga gibedo dhu yo, ka giwinjo nia Yesu bekadhu, gikok akoka, giwacu kumae Rwoth, bed ku kisa i kumwa, in i wod Daudi.
40020031	Udul dhanu de gijukogi ya gibed ling’: ento gikok m’usagu, giwacu kumae, Rwoth, bed ku kisa i kumwa, in i wod Daudi.
40020032	E Yesu cungo ti, elwong’ogi de, man ewacu kumae, Wuyenyo ya atim ang’o iwu?
40020033	Giwacu ire kumae, Rwoth, wayenyo nia wang’wa yabre.
40020034	E Yesu, ma ngisi benege, emulo wang’gi: e eni eni gimaku neno piny, man gilubo ng’eye.
40021001	Man ka gidhingo Yerusalem, gibino de Bethfage, ba got Zeituni, Yesu lund uoro julub ario,
40021002	ewacu igi kumae, Wucidh i pacu m’i weng’wu, e eni eni wubinwang’u kana m’ubedo atwia, giku nyathine: wugonygi, wukelgi de i bang’a.
40021003	Man tek ng’atu moko wacu lem moko iwu, wubiwacu kumae, Candgi benego Rwoth; e ndhu ndhu ebiorogi.
40021004	Nie maeni timbre, kara lembe ma yang’ jabila yero timbre kakare, m’ewacu kumae,
40021005	Wuyer ni Nyasayuni Nen, Ubimo peri bebino i beng’i, Emol ebewotho de ku wi kana, Wi nyathi kana ma thwone.
40021006	Julub gicidho, man gitimo cil calu Yesu ng’olo igi,
40021007	e gikelo kana, ku nyathine de, gipedho kendi migi de i wigi; man ejany i wie.
40021008	Man udul dhanu kucel ma dit gipedho kendi migi i yo; jumange ke gitong’o jang yen, gipedhogi de i yo.
40021009	E udul dhanu ma wi piro, ku ju m’udong’ cen de, gikok, giwacu kumae, Hosana ni wod Daudi: mugisa ni ng’atu m’ubino ku nying’ Rwoth; Hosana ma malu ngbir.
40021010	E kan ebino i Yerusalem, adhura bo igi wang’ lii, giwacu kumae, Maeni ng’a?
40021011	Man udul dhanu giwacu kumae, Maeni en e jabila, Yesu, ma Nazareti mi Galilaya.
40021012	E Yesu mondo i hekalu pa Mungu, man eriemo dhanu ceke m’uloko piny m’ung’iewo ng’ieu de i hekalu, eredho mesa mi juwilsente de, ku kom mi ju m’uloko akuru de;
40021013	ewacu igi de kumae, Egore kumae, Ot para jubilwong’o odrwo: ento wukethe ni kagonjo mi weg ayeki.
40021014	Ju ma abinga ku ju ma weg abala m’i tielo gibino i bang’e i hekalu; e ekeyo kumgi.
40021015	Ento ka julam ma dongo ku jugorcik gineno gin ma wang’u ijo m’etimo, kud awia m’ubekok akoka i hekalu ma giwacu kumae, Hosana ni wod Daudi; e konda makugi dit,
40021016	man giwacu ire kumae, Iwinjo gin ma joni beyero? E Yesu wacu igi kumae, Eyo: fodi wusomo ngo kumae, Ibedo ku pakupak ma cu ku dhu mukere ku nyithindho ma fodhoth de?
40021017	Man ewekogi, eai kud i adhura ecidho Bethania, e egonjo keca.
40021018	Nie kugweno kan ebedwogo i adhura kec ubenege.
40021019	E kan eneno ulam dhu yo, ebino i bang’e, enwang’u gin moko de mbe i wie, ento ithe kende; man ewacu ire kumae, Dong’ nyingi kud ucek i kumi ki cil nja ku nja. E ulam uner ndhu ndhu nica.
40021020	E ka julub ginene, igi wang’ lii, giwacu kumae, Ulam uner woko aringa ringa e nenedi?
40021021	E Yesu loko lembe ewacu igi kumae, Andha awacu iwu kumae, Tek wubedo ku yioyic, cwinywu de bedo jiji ngo, wubitimo gin m’utimbre ni ulam kende ngo, ento tek wubiwacu cil ni got maeni, Dong’ juting’i jubei de i nam, e ebitimbre.
40021022	Man gin ceke, ma tek wubikwayu i rwo, wuyio de, wubigamu.
40021023	E kinde m’emondo i hekalu, julam ma dongo ku judongo mi dhanu gibino i bang’e kan ebeponjo, man giwacu kumae, Itimo gin maeni ku ng’ol manedi? ng’a m’umio iri ng’ol maeni?
40021024	E Yesu loko lembe, ewacu igi kumae, An bende abipenjowu ku penji acel, ma tek wuyero ira, an bende abiyero iwu pi ng’ol m’atimo ko gin maeni.
40021025	Baputisi pa Yohana, uai kani? uai i polo kadi ba dhanu? E giporo lembe i kindgi gigi, giwacu kumae, Tek wabiwacu kumae, Uai i polo; ebiwacu iwa kumae, Ka kumeho wukwero yie nedi?
40021026	Ento tek wabiwacu kumae, Uai ba dhanu; walworo udul dhanu; kum dhanu ceke giyio nia Yohana en e jabila.
40021027	E giloko lembe ni Yesu, giwacu de kumae, Wang’eyo ngo. En de ewacu igi kumae, Kadok an bende ayero iwu ngo pi ng’ol m’atimo ko gin maeni.
40021028	Ento wuwacu nyo ang’o? Ng’atu moko bedo ku wote ario; ebino de ba ma kayu, ewacu kumae, Woda, ci tim tic i podho mir ulok tinuni.
40021029	Man eloko lembe ewacu de kumae, Ayenyo ngo; ento macen elokre, ecidho de.
40021030	Ebino de ba mir arionde, ewacu de kumeca. Man eloko lembe ewacu kumae, Acidho, rwoth: ere ecidho ngo.
40021031	Makani ma kind juario m’utimo ka cwiny woni? Giwacu kumae, Ma kwong’ane. Yesu wacu igi kumae, Andha awacu iwu, nia weg ajok ku weg tarwang’ gilar gimondo iwu i ker pa Mungu.
40021032	Kum Yohana bino i beng’wu i yo mi bedopwe, wuyie de ngo; ento weg ajok ku weg tarwang’ e ma giyie; wun de, ka wuneno maeni, macen wuloko cwinywu ngo, kara wuyie.
40021033	Wuwinj lembabola mange: Ng’atu moko nuti ma won ot, m’upidho podho mir ulok, etwode kud arara de, ekunyo ka ma jubio ie nying ulok bende, man egomo odtra, emie de ni jutipodho, en ke ecidho i ng’om mange.
40021034	E ka nindo mi nyinge dhingo, eoro jumiru pare ba jutipodho, gici gigam nyinge.
40021035	E jutipodho gimaku jumiru pare, gifodo ng’atu acel, mange ke ginego, mange ke gicanyu ku kidi.
40021036	Kendo, eoro jumiru mange ma sagu ma kwong’a: e gitimo de kumeca i kumgi.
40021037	Ento macen edong’ eoro wode i bang’gi, ewacu kumae, Gibijwigri ni woda.
40021038	Ento jutipodho, ka gineno wode, giweco i kindgi gigi kumae, Meni jacampacu; wubin, dong’ wanegue, wagemu camupacu pare.
40021039	E gimake, gicwale woko kud i podho mir ulok, ginege de.
40021040	Ka kumeno ka rwoth rni podho rnir niok bibino, ebitimo ang’o kum jutipodho nino?
40021041	Giwacu ire kumae, Ebinyotho dhanu ma rac maeno ku rac, man ebimio podho mir ulok ni jutipodho mange, ma bimio ire nyinge ku ba nindo migi.
40021042	Yesu wacu igi kumae, Fodi wusomo ngo i lembagora pa Mungu kumae, Kidi ma jugomot gikwero, En nini ma judwoke ni wi gul; Maeni ai ba Rwoth, Man en e gin ma wang’u ijo i wang’wa?
40021043	Ka kumeno awacu iwu kumae, Jubikabu ker pa Mungu woko kud i beng’wu, jubimie de ni thek ma cego nyingene.
40021044	Man ke ng’atu m’upodho wi kidi maeni ebing’wekre nziki nziki: ento ng’atu ma tek ebipodho i wie, ebikethe pamir utur.
40021045	E ka julam ma dongo ku Jufarisayo giwinjo lembabola pare, ging’eyo nia eyero pigi.
40021046	E ka giyenyo gimake, lworo makugi ni udul dhanu, kum kud i wang’gi en e jabila pa Mungu.
40022001	E Yesu loko lembe man eyero igi kendo ku lembabola, ewacu kumae,
40022002	Ker m’i polo pore kud ubimo moko, m’utimo agba mir ambadha ni wode,
40022003	m’uoro jumiru pare ulwong’ ju ma juwaku ni kwend ambadha: e gikwero bino.
40022004	Eoro jurniru mange kendo, ewacu kumae, Yer ni ju ma juwakugi kumae, Nen, ayiko cemo para; koni dhiang’ para ku lim para m’ucwe de junego, gin ceke de bedo ayika: wubin bang’ agba mir ambadha.
40022005	Ento gidwoko lembene ni tara, gicidho de i yo migi, acel ba podho pare, mange kuloka pare;
40022006	ju m’udong’ ke gimaku jumiru pare, man gitimogi rac, ginegogi de.
40022007	Ento kwinyo maku ubimo; man eoro njuru asikari pare, ninyotho junek nino, ewang’u adhura rnigi de.
40022008	Elund ewacu ni jumiru pare kumae, Ambadha bedo ayika, ento ju ma juwakugi giromo ngo.
40022009	Ka kumeno wucidh i akarayo, dhanu ceke de ma wubinwang’u wulwong’gi i agba mir ambadha.
40022010	Jumiru nino gicidho i gengi, gicoko dhanu ceke karacelo ma ginwang’u ju ma pigi rac ku ju ma pigi ber bende: e ambadha dhir ku ju ma julwong’o.
40022011	Ento kan ubimo mondo nineno ju ma julwong’ogi, eneno ng’atu acel keca m’ukendo kendi mir ambadha ngo:
40022012	man ewacu ire kumae, Jarimo, imondo kakeni nenedi m’ikendo kendi mir ambadha ngo e? E dhoge tal kau.
40022013	Ubimo lund uwacu ni jumiru kumae, Wutwi cinge ku tiende, man wubaye i mudho ma woko; ywak ku kayu lak de bibedo nuti.
40022014	Kum julwong’o dhanu dupa, ento dhanu ma nyanok re ma jugoyo nying’gi.
40022015	Jufarisayo gilund gicidho, man giporo lembe maram gicopo make ko kud uwic kum wec pare.
40022016	Gioro julub migi de i bang’e, Juherodiano, giwacu kumae, Japonji, wang’eyo nia in i ng’atu mandha, man iponjo yo pa Mungu i lemandha, man iparu pi ng’atu moko de ngo: kum ineno dhanu ni wang’gi ngo.
40022017	Ka kumeno wac iwa, Iwacu nyo ang’o? Cik uyio ya jumi ajok ni Kaisari, kadi ungo?
40022018	Ento Yesu ng’eyo dubo migi, man ewacu kumae, Nedi wumulo ia, wu weg ambili?
40022019	Wunyuth ira sente mir ajok. E gikelo ire denarius acel.
40022020	E ewacu igi kumae, Ayi maeni en e pa ng’a ku ramblembe de?
40022021	Giwacu ire kumae, Pa Kaisari. Elund ewacu igi kumae, Ka kumeno wumi ni Kaisari gin pa Kaisari; ni Mungu de gin ma pa Mungu.
40022022	E ka giwinjo maeni, igi wang’ lii, man giweke, gicidho.
40022023	Ceng’ nica nwang’u Jusadukayo gibino i bang’e gi ju ma wacu ya cer umbe: man gipenje,
40022024	giwacu kumae, Japonji, Musa wacu kumae, Tek ng’atu acel utho, ma nyithindho pare mbe, umin mire bigamu dhaku pare, man ebinyayu kodhi ni umin.
40022025	Nwang’u umego abiro nuti kudwa: ma kwong’ane gamu dhaku, man etho, man kum kodhi mbe eweko cege ni umin mire;
40022026	mir arionde de kumeca, ku mir adege, cil kum mir abirone de.
40022027	Yo ng’eigi ceke de, dhaku tho.
40022028	Ka kumeno i cer ebidong’ bedo ci ng’a ku kind juabiro? kum kagi ceke gibedo kude.
40022029	Ento Yesu loko lembe ewacu igi kumae, Wukier, ma wung’eyo ko lembagora pa Mungu ngo, kadok tego pa Mungu de ngo.
40022030	Kum i cer gibigambri ngo, kadi jurnio de ngo ya jugam, ento gibedo calu malaika m’i polo.
40022031	Ento pi cer mi ju m’utho, fodi wusomo maeno ngo ma Mungu yero iwu, m’ewacu kumae,
40022032	An a Mungu pa Ibrahim, Mungu pa Isak de, man Mungu pa Yakobo? Mungu en e Mungu mi ju m’utho ngo, endre mi ju ma kwo.
40022033	E kan udul dhanu giwinjo maeni, igi wang’ lii kum ponji pare.
40022034	Ento Jufarisayo, ka giwinjo nia eketho Jusadukayo giling’, gicokri karacelo gigi.
40022035	E ng’atu acel m’i kindgi, ma en e jaeuthecik, epenje ku penji, emulo ko ie kumae:
40022036	Japonji, lembang’ola makani ma dit i ciki?
40022037	Man ewacu ire kumae, Mar Rwoth Mungu peri kud adundeni ceke, ku ng’eyong’ec de ceke, man ku pidoii ceke.
40022038	Maeni en e lembang’ola ma dwong’ ku ma kwong’a de.
40022039	Man mir arionde ma calkude e eni, Mar wedu calu in giri.
40022040	Wi lembang’ola ario maeni cik kpo, ku jubila de lwobre i kume.
40022041	Nie ka Jufarisayo gicokri karacelo, Yesu penjogi ku penji,
40022042	ewacu kumae, Iwu pido nik ang’o pi Kristu? e wod ng’a? Giwacu ire kumae, E wod Daudi.
40022043	Ewacu igi kumae, Ka kumeno nedi Daudi lwong’e Rwoth i Tipo, m’ewacu kumae,
40022044	Rwoth uwacu ni Rwoth para, Jany yo ku cinga ma yor acwic, Maram aketh ko jukwoji the tiendi?
40022045	Ka kumeno tek Daudi lwong’e Rwoth, e kan edong’ ebedo wode nenedi?
40022046	E ng’atu moko mbe ma copo dwoko wang’ lembe ire, kadok ng’atu moko ma cwinye tek kum penje ku penji moko mange de mbe ugambre i ceng’ maeca.
40023001	Yesu lund uyero ni udul dhanu ku julubne,
40023002	ewacu kumae, Jugorcik ku Jufarisayo de gijany wi kom pa Musa:
40023003	ka kumeno gin ceke ma tek giwacu iwu, dong’ wutim wuwor de: ento kud wutim calku tic migi; kum giwacu, man gitimo ngo.
40023004	Eyo, gitwio ter ma pek ma yeyo tek, gikethogi de wi gok dhanu; ento gin gigi giyenyo ngo gicorgi ku lwetgi acel.
40023005	Ento tic migi ceke gitimo kara dhanu ginen: kum giketho ngisa migi mi lem pa Mungu udok lac, man gikoko dhu kendi migi de,
40023006	gimaru ka m’usagu de i agba, ku kom m’usagu i kacokri,
40023007	ku moth ma i katali, man ya dhanu lwong’gi kumae, Japonji.
40023008	Ento wun re ku julwong’wu Japonji: kum japonji mu en e acel, man wun ceke wun umego.
40023009	Man kud wulwong’ ng’atu moko ya wegwu i ng’om: kum ng’atu acel e ma Wegwu, en e ng’atu ma ni i polo.
40023010	Kadok ku julwong’wu judongo: kum ng’atu acel e ma jadit mu, en e Kristu.
40023011	Ento ng’atu ma dit ma sagu wagi i kindwu ebibedo jatim iwu.
40023012	Man ng’atu ma tek bitingre gire jubijwige; man ng’atu ma tek bijwigre gire e ma jubiyunge.
40023013	Ento can i wiwu, jugorcik ku Jufarisayo, weg ambili! kum wuciko dhu ker m’i polo i wang’ dhanu: kum wun giwu wumondo ngo, kadok ju m’ubemondo de wuyio ngo ya gimondi.
40023014	Can i wiwu, jugorcik ku Jufarisayo, weg ambili! kum wucamu udi mi mon ma coggi tho, cil kinde ma wuguro rwo ma bor: kum kumeno wubinwang’u lembapoka ma rac ma sagu.
40023015	Can i wiwu, jugorcik ku Jafarisayo, weg ambili! kum wutieko nam ku ng’om de kara wunwang’ jalub acel; man kan edoko kumeno, wudwoke ni wod gehena ma sagu wun giwu wang’ ario.
40023016	Can i wiwu, wu jutelwrjo ma wun abinga, ma wuwacu kumae, Ng’atu ma tek bikwong’o kwong’ ku hekalu, en e mananu; ento ng’atu ma tek bikwong’o kwong’ ku mola ma kwar mi hekalu, en e jabanja.
40023017	Wu jukusegu abinga de: kum makani ma dit ma sagu, mola ma kwar kadi hekalu ma dwoko mola ma kwar leng’i?
40023018	Man ke kumae, Ng’atu ma tek bikwong’o kwong’ ku pemblam, en e mananu; ento ng’atu ma tek bikwong’o kwong’ ku giramia ma ni i wie, en e jabanja.
40023019	Wun abinga: kum makani ma dit ma sagu, giramia, kadi pemblam ma dwoko giramia leng’i?
40023020	Ka kumeno ng’atu m’ukwong’o kwong’ ku pemblam, nwang’u ekwong’o kude, ku gin ceke ma ni i wie de.
40023021	Man ng’atu m’ukwong’o kwong’ ku hekalu, nwang’u ekwong’o kude, ku ng’atu m’ubedo i ie de.
40023022	Man ng’atu m’ukwong’o kwong’ ku polo, nwang’u ekwong’o ku komker pa Mungu, ku ng’atu m’ujany i wie bende.
40023023	Can i wiwu, jugorcik ku Jufarisayo, weg ambili! kum wumio apaje mir ukuju, ku thoki, man atingli, man wuweko gin ma pek mi cik, ku pokolembe ma pwe, man kisa, ku yioyic: ento emaku wutim gin maeni, man kud wuwek timo gin maeni de.
40023024	Wujutelwijo ma wun abinga, wuluro jur woko, man wumwonyo ngamia!
40023025	Can i wiwu, jugorcik ku Jufarisayo, weg ambili! kum wulonyo yo ng’ei kikombe ku yo ng’ei atangla, ento kuvuga kud awanya ma rac upong’ yor i igi.
40023026	In i Jafarisayo ma abinga, ilar ilony yo i kikombe kud atangla de, kara yo ng’eigi bende dok leng’.
40023027	Can i wiwu, jugorcik ku Jufarisayo, weg ambili! kum wu calu odliel ma jufuyo ku vulo, ma nen ber ku yo woko, ento cogo dhanu m’utho pong’ yor i igi, ku sasa ceke.
40023028	Cil kumeno wun bende dhanu nenowu pwe ku yo woko, ento ku yor i iwu wupong’ kud ambili man camuco.
40023029	Can i wiwu, jugorcik ku Jufarisayo, weg ambili! kum wugomo odliel mi jubila, man wuruko odliel mi weg bedopwe,
40023030	wuwacu de kumae, Tek wanuti i ceng’ ma kwaruwa nuti i ie, kuno di waribra kugi ngo i rimo mi jubila.
40023031	Kum kumeno wunyuthiu giwu, ya wu wot ju m’unego jubila.
40023032	Ka kumeno dong’ wupong’ mukero pa kwaruwu.
40023033	Wu thwol, wu nyikwai urobi, wucopo piei ni lembapoka mi gehena nenedi?
40023034	Ka kumeno, nen, aoro jubila i beng’wu, ku jurieko, man jugorcik: jumoko m’i kindgi de wubinego wubigurogi de; jumoko de m’i kindgi wubifodogi i kacokri mu, man wubinyayu ragedo i kumgi ku bang’ adhura ku bang’ adhura:
40023035	kara rimo ceke ma pwe m’uthwogre wi ng’om, ubed i wiwu ugambre kum rimb Habil ma pwe cil ku rimb Zakaria ma wod Barakia, ma wunego i kind hekalu ku pemblam.
40023036	Andha awacu iwu kumae, Gin maeni ceke bibino i wi dhanum’utuk maeni.
40023037	E Yerusalem, Yerusalem, m’unego jubila, m’ucanyu ju ma juorogi i bang’e de ku kidi! wang’ udul ngi ayenyo acok nyithindho peri karacelo, cil calu rnin gweno coko nyithindhe the bombe, e wuyenyo ngo!
40023038	Nen, ot mu juweko iwu ni uvuru.
40023039	Kum awacu iwu kumae, Ugambre kawono wubinena kendo ngo, cil ma wubiwacu ko kumae, Mugisa ni ng’atu m’ubino ku nying Rwoth.
40024001	E Yesu ai woko ku i hekalu, ebecidho de i yo pare; man julubne gibino i bang’e ninyutho ire gom mi hekalu.
40024002	Ento eloko lembe ewacu igi kumae, Wuneno gin maeni ceke ngo? andha awacu iwu kumae, Jubiweko kidi acel de ngo keni wi wagi ma jukubibolo piny ungo.
40024003	Kan ebedo de wi got Zeituni, julub gibino i bang’e nyalwe, giwacu kumae, Wac iwa, gin maeni bitimbre awene? man giranyutha mi bino peri en e ang’o, ku mi kajik mi ng’omi?
40024004	Man Yesu loko lembe ewacu igi kumae, Wukuru kara ng’atu moko kud uwingwu.
40024005	Kum dupa bibino i nyinga, ma gibiwacu kumae, An a Kristu; man gibiwingo dhanu dupa.
40024006	Man wubiwinjo pir ali ku rwong ali de; wunen nia cwinywu kud ung’abre: kum gin maeni bikotimbre be; ento nwang’u kajikne fodi.
40024007	Kum thek bijai kum thek, ker de ni ker; ndru de bipodho ku digidi i ka ma nge nge.
40024008	Ento gin maeni ceke en e landu wi can.
40024009	E gibilund miowu ni masendi, man gibinegowu: thek ceke de bidaguwu kum nyinga.
40024010	Dhanu dupa de bilund kier, gibimiri de, man gibidagri.
40024011	Jubila mi ndra de dupa gibiwok, man gibiwingo dupa.
40024012	Kum camuco de bimedre, mer mi dhanu dupa de bidoko ng’ic.
40024013	Ento ng’atu ma biciro cil i kajikne, ng’atuno biboth.
40024014	Man lembanyong’a maeni mi ker jubiyero i ng’om ngung’ ni lembatuca ni thek ceke; e kajik bilund wok.
40024015	Ka kumeno ka wuneno gin mir adegi mi nyoth, ma yang’ Daniel wacu pire, ucungo i kamaleng’ (wek ng’atu m’usomo ung’ei),
40024016	wuwek ju ma gini i Yahudi gilund giring ba got:
40024017	dong’ ng’atu ma ni wi ot de kud elor piny niwodho jamb ot pare:
40024018	ng’atu ma ni i podho de dong’ kud edwog nigamu kendi pare.
40024019	Ento can ni ju ma igi nuti ku ju ma ketho judhoth i ceng’ maeno!
40024020	Wurwo de ya ringong’wec mu kud ubed i nindo mi koyo, kadok ceng’ sabatu:
40024021	kum i nindo maeno masendi ma dit bibedo nuti, ma wagi maeno fokuwok ungo ugambre i thekri mi ng’om cil ku kawono de, ungo, kadi cil rondo ku rondo de biwok ungo.
40024022	Man tek jukujwigo ceng’ maeno ngo, kuno di kum moko mbe m’ubin uboth: ento ni ju ma yang’ jugoyo nying’gi re ceng’ nino jubijwigo.
40024023	I nindo maeno tek ng’atu moko biwacu iwu kumae, Nen, Kristu nuti keni, kadi, Kae; kud wuyi.
40024024	Kum ju ma gi Kristu rni ndra gibiwok, man jubila mi ndra de, man gibinyutho giranyutha ma dit ku musana; kara giwing ko cil ju ma jugoyo wigi de, tek ecopre.
40024025	Nen, alar ayero iwu.
40024026	Ka kumeno tek giwacu iwu kumae, Nen, eni i langa; kud wuwok woko: Nen, eni i kusika; kud wuyi.
40024027	Kum calu lukoth uai yo nyangu, junene de cil yo reto; e bino pa Wod dhanu de bibedo kumeca.
40024028	Ka ma tek avu ni i ie acuth bicokri karacelo kakeca.
40024029	Ento ndhu ndhu yo ng’ei masendi mi ceng’ maeno ceng’ bidoko col, dwi de birieny ungo, cero de bioi kud i polo, tego mi polo de biyengre;
40024030	e giranyutha pa Wod dhanu bilund wok i polo: e can bilund nego suru ceke m’i ng’om, man gibineno Wod dhanu bebino wi afuru m’i polo ku tego ku dwong’ ma dit de.
40024031	Man ebioro malaika pare ku dwand agwara ma dit, e gibicoko ju ma jugoyo nying’gi karacelo kud i the yamu ang’wen, kud i tung polo kun ku kun de.
40024032	Nie wuponj ng’eyo lembabola ni kum ulam: kmde ma jange doko yom, elodho ithe de, wung’eyo ya cwir ni ceng’ni;
40024033	cil wun bende kumeno, ka wuneno gin maeno ceke, wung’ei ya eni ceng’ni, cil dhugola.
40024034	Andha ayero iwu kumae, Dhanum’utuk maeni bikadhu woko ngo, ma fodi gin maeni ceke kutimbre kakare ngo.
40024035	Polo ku ng’om bikadhu woko, ento lembe para bikadhu woko ngo.
40024036	Ento ceng’ nino ku saane de ng’atu moko mbe m’ung’eyo pire, cil ku malaika m’i polo de, kadok Wod, ento Wego kende.
40024037	Man ke calu yang’ ceng’ pa Noa bedo, e bino pa Wod dhanu de bibedo kumeca.
40024038	Kum calu i ceng’ maeca ma fodi pi ma dit m’uumo ng’om kuwok ungo gibecamu gibemadhu de, gibegambri gibemio de ya jugam, cil i ceng’ ma Noa mondo ko i avur,
40024039	e ging’eyo ngo maram pi ma dit m’uumo ng’om uwok ko, man eterogi ceke woko, e bino pa Wod dhanu bibedo kumeca.
40024040	I nindo maeno dhanu ario bibedo i podho; acel ugambre, acel ke dong’:
40024041	mon ario de birego rego wi pom: acel ugambre, acel ke dong’.
40024042	Ka kumeno wuki: kum wung’eyo ngo ceng’ ma Rwoth mu bino i ie.
40024043	Ento wung’ei maeni, nia dok won ot ung’eyo ka kur ma jakwo bino i ie, kuno di ekuro, kuno di eyio ngo ya jutur ot pare.
40024044	Ka kumeno wun bende wubed ayika; kum Wod dhanu bino i saa ma wuwacu nyo ngo.
40024045	Ka kumeno ng’a ma jamiru mandha ma riek de, ma rwoth pare kethe wi juode, ya emi igi cemo migi i nindone?
40024046	Mugisa ni jamiru maeno, ma rwoth pare kan ebino binwang’u ebetimo kumeca.
40024047	Andha awacu iwu, ya ebikethe wi gin ceke m’ebedo ko.
40024048	Ento tek jamiru ma rac maeno biwacu i adundene kumae, Rwoth para galu:
40024049	man ebimaku fodo jutic wadi, man ebicamu ku madhu de karacelo ku ju ma mer:
40024050	e rwoth pa jamiru maeno bibino i ceng’ m’ewacu nyo ngo, i saa de m’eng’eyo ngo,
40024051	man ebifode dit, ebiketho maka pare karacelo ku weg ambili: ywak ku kayu lak de bibedo nuti.
40025001	Ker mi polo jubilund poro ku jumanyir apar ma gi sumba, ma gigamu thala migi, gicidho de nirombo ku cwar mugole.
40025002	Juabic m’i kindgi gi jukusegu, abic ke gi jurieko.
40025003	Kum ju ma gi jukusegu, ka gigamu thala migi, gigamu ku moje ngo:
40025004	ento ju ma gi jurieko giting’o mo i upoko migi ku thala migi.
40025005	Nie kinde ma cwar mugole galu kagi ceke rip rip uterogi e ginindo.
40025006	Ento i diewor ma ling’ jukok akoka kumae, Nen, cwar mugole! Wuwok wung’ole.
40025007	E jumanyir ma sumba maeno ceke gilund giai malu, gimaku yiko thala migi.
40025008	Man ju ma gi jukusegu giwacu ni ju ma jurieko kumae, Wumi iwa kum mo mu moko do; kum thala mwa betho.
40025009	Ento ju ma gi jurieko gidwoko lembe, giwacu kumae, Kuno nyo ebiromo wan wakudu de ngo: maku wuci ba jukuloka, man wung’ieu mu giwu.
40025010	E kinde ma gicidho ning’iewo, cwar mugole wok; e ju ma giyikri gimondo gikugi ba cemo mir ambadha: e juciko dhugola.
40025011	Ku ng’eye jumanyir wadi ma sumba de gibino giwacu kumae, Rwoth, Rwoth yab iwa do.
40025012	Ento eloko lembe, ewacu kumae, Awacu iwu andha, Ang’eyowu ngo.
40025013	Ka kumeno dong’ wuki, kum wung’eyo cenge kadi saane de ngo.
40025014	Kum en e calu ka ng’atu acel ubecidho i ng’om mange, elwong’o jumiru pare ma dhe, emio jupiny pare de igi.
40025015	Ni ng’atu acel emio talanto abic, ni ng’atu mange de ario, ni mange ke acel, kubang’gi nzu ng’atuman calu ma kakore; e ecidho i woth pare.
40025016	Ndhu ndhu nica ng’atu m’ugamu talanto abic ecidho eloko ko talanto abic mange.
40025017	Ng’atu m’ugamu ario bende kumeca eloko ario mange.
40025018	Ento ng’atu m’ugamu acel re ecidho ekunye i ng’om, ekanu sente pa rwoth pare.
40025019	Nie ka nindo ton hai rwoth mi jumiru maeno bino, e gikwanu wel gikugi.
40025020	Ng’atu m’ugamu talanto abic ebino ekelo talanto abic mange, ewacu kumae, Rwoth, imio ira talanto abic: nen, aloko talanto abic mange.
40025021	Rwoth pare loko ire lembe kumae, Itimo dre, i jatic ma ber mandha de: ibedo mandha i gin ma nyanok, abikethi wi gin dupa; mond i mutoro pa rwoth peri.
40025022	Ng’atu m’ugamu talanto ario bende ebino ewacu kumae, Rwoth imio ira talanto ario: nen, aloko talanto ario mange.
40025023	Rwoth pare wacu ire kumae, Itimo dre, i jatic ma ber mandha de: ibedo mandha i gin ma nyanok, abikethi wi gin dupa; mond i mutoro pa rwoth peri.
40025024	Ng’atu m’ugamu talanto acel ubino bende ewacu kumae, Rwoth, ang’eyo nia in i ng’atu ma lembe peri tek, ikayu ka ma icoyo i ie ngo, icoko de ka m’imoyo i ie in ungo;
40025025	e lworo maka, acidho de akanu talanto peri i ng’om: nen, piny peri ni giri.
40025026	Ento rwoth pare loko lembe ewacu ire kumae, In i jatic ma rac ma janyap bende, ing’eyo nia akayu ka m’acoyo an ungo, acoko ka m’aketho i ie an ungo;
40025027	ka kumeno maku iketh sente para ba juwil sente, kara kan abino agam gira ku kniokane de.
40025028	Ka kumeno wumai talanto woko kud i bang’e, wumi de ni ng’atu ma won talanto apar.
40025029	Kum ku ba dhanu ceke ma tek ubedo ko emire ire, man ebibedo ko le: ento ng’atu m’ubedo ko ngo, cil maeno m’ebedo ko de jubimayu woko.
40025030	Man wubai jamiru ma kuloka pare mbe i mudho ma woko: ywak ku kayu lak de bibedo nuti.
40025031	Ento ka Wod dhanu bibino i dwong’ pare, ku malaika ceke gikugi, ebilund jany wi komker mi dwong’ pare:
40025032	man thek ceke bicokri i wang’e: man ebikoyo kindgi ku juwagi, calu jakwac koyo rombe ku kind diegi;
40025033	man ebiketho rombe yo ku cinge ma yor acwic, diegi ke yo ku cinge ma yor acam.
40025034	Ubimo bilund wacu ni ju ma yo ku cinge ma yor acwic kumae, Wubin wu ju ma Vwa dwokowu jumugisa, wucam pacu mi ker m’ubedo ayika iwu ugambre i thekri mi ng’om:
40025035	kum nwang’u kec unega, man wumio ira acam; nwang’u rieu unega, man wumio ira giramadha; nwang’u a welo, man wujola;
40025036	muneru de, man wuronya; nwang’u kuma lith, man wuliewa; nwang’u ani i odkol, man wubino i bang’a.
40025037	Weg bedopwe gibilund loko ire lembe, gibiwacu kumae, Rwoth, waneni awene ma kec ubenegi, ka wamio iri cami? kadi ma rieu benegi, ka wamio iri giramadha?
40025038	Waneni de awene m’i welo, ka wajoli? kadi muneru, ka waronyi?
40025039	Waneni de awene ma kumi lithi, kadi i odkol, ka wabino i beng’i?
40025040	Ubimo de biloko lembe ebiwacu igi kumae, Andha awacu iwu kumae, Kum calu wutime ni ng’atu acel ma kind utumira maeni, cil ni maeni ma gi nyithigiki nwang’u wutime ira.
40025041	Ebilund wacu ni ju ma ni yo ku cinge ma yor acam bende kumae, Wuai woko kud i vuta, wun ma wubedo akwong’a, i mac ma rondo ku rondo m’ubedo ayika ni wonabali ku malaika pare:
40025042	kum nwang’u kec unega, wumio ira cemo de ngo; nwang’u rieu nega, wumio ira giramadha de ngo;
40025043	nwang’u a welo, wujola de ngo; muneru de, wuronya de ngo; kuma lith, ani i odkol de, wuliewa de ngo.
40025044	Gibilund dwoko lembe bende, gibiwacu kumae, Rwoth, waneni awene nwang’u kec ubenegi, kadi rieu, kadi m’i welo, kadi muneru, kadi nwang’u kumi lith, kadi i odkol, ka watimo iri ngo?
40025045	Ebilund loko lembe igi, ebiwacu kumae, Andha awacu iwu kumae, kum calu wutime ngo ni ng’atu acel mi kind maeni ma nyithigiki, nwang’u wutime ira ngo.
40025046	E joni gibicidho migi i masendi ma rondo ku rondo: ento weg bedopwe i kwo ma rondo ku rondo.
40026001	Gini timbre de, ka Yesu daru lembe maeni ceke, ewacu ni julubne kumae,
40026002	Wung’eyo nia yo ng’ei ceng’ ario kadhukuwijo bino, e jumio Wod dhanu ya jugure.
40026003	Julam ma dongo ku judongo mi dhanu gilund gicokri karacelo, i pondot pa jalam ma dit, ma julwong’o Kayafa;
40026004	man giporo lembe karacelo kara gimak Yesu ku rieko, ginege de.
40026005	Ento giwacu kumae, I nindo mir agba re ngo, rop umaru moc i kind dhanu.
40026006	Nie kan eni i Bethania, i ot pa Simon ma won joi,
40026007	dhaku ma won cupa mi kidi ma tar ma ie ju mo ma pire tek apila, ebino i bang’e, ekonjo moje de i wie, nwang’u ebedo dhu cam.
40026008	Ento ka julub gineno maeni, eton i igi, giwacu kumae, Edubo maeni mir ang’o?
40026009	Kum mojuni copo loko jupiny dupa, man jumio ni jucan.
40026010	Ento Yesu m’ung’eyo maeni ewacu igi kumae, Wunyayu can i dhaku maeni nedi? kum etimo tic ma dre i kuma.
40026011	Kum wubedo thiri thiri wuku jucan; ento an re wabedo wakudu thiri thiri ngo.
40026012	Kum mo maeni m’ekonjo i kuma, maeni etimo m’eyika ko mi kuny.
40026013	Andha awacu iwu kumae, Ka ma tek lembanyong’a maeni biyere i ie i ng’om yu, maeno bende ma dhaku maeno timo biyere ni poi ma jupoi ko pire.
40026014	Ng’atu acel m’i kind juapar wi ario, ma julwong’o Yuda Iskariote, ulund ucidho ba julam ma dongo,
40026015	man ewacu kumae, Wuyenyo ya wumi ang’o ira kan amie iwu? E giporo ire kum mola ma tar pier adek.
40026016	Ugambre i nindo maeca eyenyo maram ecopo mie ko igi.
40026017	Nie i ceng’ ma kwong’a mi kwen ma thobi mbe i ie julub gibino ba Yesu, giwacu kumae, Iyenyo wayik iri ka cemo mi kadhukuwijo kani?
40026018	Man ewacu kumae, Wucidh i adhura ba ng’adi, man wuwac ire kumae, Japonji wacu kumae, Nindo para dhingo; abikwiro kadhukuwijo i ot peri waku julubna.
40026019	Julub gitimo calu Yesu ng’olo igi; e giyiko kadhukuwijo.
40026020	Nwang’u ka piny udoko uthieno, ebedo dhu cam giku julub apar wi ario;
40026021	ka gibecamu de, ewacu kumae, Andha awacu iwu, nia ng’atu acel m’i kindwu biciba.
40026022	E can umakugi dit apila, man gimaku wacu ire kubang’gi kubang’gi kumae, En e ani, Rwoth?
40026023	Eloko lembe de ewacu kumae, Ng’atu ma wagwio bwa wakude i tabu, ng’atuno e ma biciba.
40026024	Wod dhanu cidho, cil calu pire gore: ento can wi ng’atu ma Wod dhanu cibre ni kume! E ber ni ng’atuno tek junyole ngo.
40026025	Yuda de, m’ucibe, eloko lembe ewacu kumae, En e ani, Japonji? Ewacu ire kumae, Iwacu.
40026026	Ka gibecamu de, Yesu ting’o kwen, man emio mugisa i wie, eng’wenyo ie de; e emio ni julub, ewacu kumae, Wugam, wucam; maeni kuma.
40026027	Eting’o kikombe de, emio foc, emio igi de, ewacu kumae, Madhe kewu ceke;
40026028	kum maeni rimba mi lembariba, m’uthwogre pi dhanu dupa ni ruc mi dubo.
40026029	Ento awacu iwu kumae, Ugambre kawono abimadhu kum nying ulok maeni ngo, cil i ceng’ maeno kan amadhe m’e nyen i ker pa Vwa karacelo kudu.
40026030	E ka giwero wer, giwok woko gicidho wi got Zeituni.
40026031	E Yesu lund uwacu igi kumae, Kewu ceke wubikier ni kuma i diewor maeni: kum egore kumae, Abigoyo jakwac, e rombe mir udul bilal mba.
40026032	Ento ku yo ng’ei cer para, abicidho i nyimwu i Galilaya.
40026033	Ento Petro loko lembe ewacu ire kumae, Kadok ceke bikier ni kumi, an re abikier ki ngo.
40026034	Yesu wacu ire kumae, Andha awacu iri, nia i diewor maeni, ka fodi kulok kukok ungo, ibikwera wang’ adek.
40026035	Petro wacu ire kumae, Kadok atho karacelo kudi ngi, abikweri ngo. Julub ceke bende giwacu kumeca.
40026036	Yesu gilund gibino gikugi i ka ma julwong’o Gethsemane man ewacu ni julubne kumae, Wubed keni, kinde m’aci rwo kuca.
40026037	Man ecidho ku Petro giku wot Zebedayo ario, e can umake cwinye de ng’abre sok.
40026038	Elund ewacu igi kumae, Can unego ng’eyong’ec para apila, cil ni tho: wukowubed keni, wakuru de wakudu.
40026039	Ecidho yor i wang’gi nyanok, epodho de i wang’e, erwo, ewacu kumae, Vwa, tek ecopre, wek kikombe maeni kadh woko kud i bang’a: ento, calu ayenyo an ungo, endre calu iyenyo in.
40026040	Ebino de ba julubne, man enwang’u gibenindo, man ewacu ni Petro kumae, Ei, wacopo kuro wakudu ngo saa aceli?
40026041	Wukur wurwo de, kara kud wumond i abidhe: cwiny uyenyo andha, ento kum re bedo ng’ic.
40026042	Ecidho cen kendo mir arionde, erwo de, ewacu kumae, Vwa tek maeni copo kadhu woko ngo, tek amadhe ngo, dong’ etimbre kacwinyi.
40026043	Man ebino kendo, enwang’u gibenindo, kum wang’gi bedo pek.
40026044	E ewekogi kendo, man ecidho cen, erwo de mir adege, ewacu kendo lembe ma calacel.
40026045	Elund ebino ba julub, man ewacu igi kumae, Wunind asu kawono, wuyom mu: nen, saa ni ceng’ni, Wod dhanu de jucibe i cing’ judubo.
40026046	Wuai malu, wacidhu: nen, ng’atu m’uciba eni ceng’ni.
40026047	Kinde ma fodi ebeweco, nen, Yuda, ma ng’atu acel ma kind juapar wi ario, ubino kud udul dhanu ma dit ma gi weg palamularu ku dul de, ma giai ba julam ma dongo ku judongo mi dhanu.
40026048	Nwang’u ng’atu m’ucibe emio igi rieko, ewacu kumae, Ng’atu ma tek abicwio limbe, nwang’u en e en: wumake.
40026049	E ndhu ndhu nica ebino ba Yesu, man ewacu kumae, Moth iri, Japonji; e ecwio limbe.
40026050	Yesu wacu ire kumae, Jarimo, tim gin m’ibino pire. E gilund gibino giketho cing’gi kum Yesu, e gimake.
40026051	Nen, ng’atu acel ma kind ju ma gibedo giku Yesugi erieyo cinge, ewodho palamularu pare, egoyo jamiru pa jalam ma jadit, man etong’o ithe woko.
40026052	Yesu lund uwacu ire kumae, Dwok palamularu peri kendo kakare: kum dhanu ceke m’umaku palamularu gibitho ku palamularu.
40026053	Kadi iwacu nyo acopo kwayu Vwa ngo, man ebioro ira cil kawono nini udul malaika ma sagu apar wi ario ngo.
40026054	Ka kumeno lembagora pa Mungu bilund timbre kakare nenedi, nia ekoebed kumeno be.
40026055	I saa nica Yesu wacu ni udul dhanu kumae, Wubino calu kum won ayeki ku palamularu ku dul de nimaku ko ani? Abedo ku ba rupiny i hekalu abedaponjo, di wumaka ngo do.
40026056	Ento lembe nini ceke timbre, kara lembagora mi jubila timbre kakare. Julub ceke gilund giweke, giringo.
40026057	Man ju ma gimaku Yesu gitere ba Kayafa ma jalam ma dit, ka ma jugorcik ku judongo gicokri ie karacelo.
40026058	Ento Petro lubo ng’eye ku cen, ba pondot pa jalam ma jadit, emondo de i ie, gibedo kud asikari, nineno kajikne.
40026059	Nwang’u julam ma dongo man dilo ngung’ giyenyo lembacuka kum Yesu, kara ginege;
40026060	e ginwang’e ngo, kadok jumulembe mi ndra gibino dupa. Ento macen juario gibino,
40026061	giwacu kumae, Ng’atuni wacu kumae, Acopo nyotho hekalu pa Mungu, kan agome de ceng’ adek.
40026062	E jalam ma dit uai malu, ewacu ire kumae, Idwoko lembe moko ngo? girang’o ma joni benyutho piri?
40026063	Ento Yesu bedo pare ling’. Jalam ma dit de wacu ire kumae, Aketho ikwong’o ku Mungu ma kwo, ya iwac iwa tek in i Kristu, ma Wod Mungu.
40026064	Yesu wacu ire kumae, Iwacu: endre awacu iwu kumae, Ugambre kawono wubineno Wod dhanu ujany yo ku cing’ ma yor acwic mi Tego, kan ebebino de ku i afuru m’i polo.
40026065	Jalam ma dit ulund uyeco kendi pare, ewacu kumae, Eyero lembacidi kum Mungu: can jumulembe mange negowa nedi? nen, kawono wuwinjo lembacidi pare:
40026066	e iwu wacu nyo ang’o? Giloko lembe giwacu kumae, Eromo ku tho.
40026067	E gimaku ng’ulo lau i wang’e gipade de ku diecing’gi,
40026068	giwacu kumae, Eu iwa, in i Kristu: ng’a m’upedi?
40026069	Nwang’u Petro bedo woko i pondot: e nyaku bino i bang’e, ewacu kumae, In bende wubedo wuku Yesu ma Jagalilaya.
40026070	Ento ekwero i wang’gi ceke, ewacu kumae, Ang’eyo gin m’iwacu no ngo.
40026071	Kan ecidho woko i pondot, nyaku mange nene, ewacu kumae de ni ju m’ubedo keca, Ng’atuni bende gibedo giku Yesu ma Nazareti.
40026072	Ekwero de kendo ku kwong’ kumae, Ang’eyo ng’atuno ngo.
40026073	Yo ng’eye nyanok ju ma gicungo gikugi giwacu ni Petro kumae, Andha in bende in i acel m’i kindgi; kum jung’ei ni wec peri.
40026074	Elund emaku yanyu ayany ku kwong’o kwong’ de, ewacu kumae, Ang’eyo ng’atuno ngo. E ndhu ndhu nica kulok ukok.
40026075	E Petro poi kum lembe ma Yesu wacu kumae, Ka fodi kulok kukok ungo, ibikwera wang’ adek. E ewok woko, eywak ku can ma apila.
40027001	Nie kinde ma piny uru, julam ma dongo ceke ku judongo mi dhanu de giporo lembe kum Yesu kara ginege:
40027002	e gitwie, gicidho kude cen, man gimie ni Pilato ma jabim.
40027003	Ka Yuda, m’ucibe, neno nia jupoko lembe rac i wie, elund elokre, man edwoko kum mola ma tar pier adek ba julam ma dongo ku judongo,
40027004	ewacu kumae, Adubo kum acibo rimo m’umbe dubo. Ento giwacu kumae, En e ang’o iwa? cung i dhoge.
40027005	Man ekonjo kum mola ma tar i hekalu, eaine woko; ecidh edeire.
40027006	Man julam ma dongo gigamu kum mola ma tarne, giwacu kumae, Cik uyio ngo ya jukethgi i kakanpiny, kum en e wel piny mi rimo.
40027007	E giporo lembe, gidong’ ging’iewo kude podho mi yaca, ma juyiko ie welo.
40027008	Kum kumeno podho maeno julwong’o kumae, Podho mi rimo, cil i ceng’ maeni.
40027009	Lembe ma Yeremia ma jabila yero lund utimbre kakare, m’ewacu kumae, Gigamu sente mi mola ma tar pier adek, wel piny pa ng’atu ma juturo wel piny i kume, ma jumoko ma kind nyithi Israel gituro wel piny i kume;
40027010	man gimie ni podho yaca, calu Rwoth ung’olo ira.
40027011	Nie Yesu cungo wang’ jabim: jabim de penje, ewacu kumae, In i Ubimo mi Juyahudi? Yesu wacu ire kumae, Iyero.
40027012	E ka julam ma dongo ku judongo de gigobe, edwoko lembe moko ngo.
40027013	Pilato lund uwacu ire kumae, Iwinjo min lembe dupa ma giyero i kurni no ngo?
40027014	E eloko ire lembe moko ngo, ungo kadok lembe acel de ngo: ketho i jabim uwang’ lii apila.
40027015	Nwang’u en e kura pa jabim ya egony jakol acel i agba ni udul dhanu, ng’atu ma giyenyo.
40027016	I nindo maeni nwang’u jakol acel nuti kugi, ma pire yik, ma julwong’o Baraba.
40027017	Ka kumeno ka gicokri karacelo, Pilato wacu igi kumae, Wuyenyo ng’a m’agony iwu? Baraba, kadi Yesu ma julwong’o Kristu?
40027018	Kum eng’eyo nia gimie kum kumira.
40027019	E kinde m’ebedo wi kom mi pokolembe, e cege oro lembe ire, ewacu kumae, Kud irodhii i lembe pa ng’atu ma pwe; kum asendra ku giki dupa tin ku wang’ lek i kume.
40027020	Nwang’u julam ma dongo ku judongo giloko pido i udul dhanu kara gikwai Baraba, man ginyoth Yesu.
40027021	Ento jabim uloko lembe ewacu igi kumae, Ng’a ma wuyenyo agony iwu i kind juario maeni? E giwacu kumae, Baraba.
40027022	Pilato wacu igi kumae, Abilund timo ang’o kum Yesu ma julwong’o Kristu? Kagi ceke giwacu kumae, Wek jugure.
40027023	Man ewacu kumae, Nedi, etimo ang’o ma raci? Ento gikok apila kumae, Dong’ jugure.
40027024	Kum kumeno ka Pilato neno nia ecopo timo gin moko ngo, ento yakni re m’ubenyai, egamu pi, elogo ko cinge i wang’ udul dhanu, ewacu kumae, An ambe ku dubo kum rimb ng’atu ma pwe maeni; wucung i dhoge.
40027025	Dhanu ceke giloko lembe giwacu kumae, Rimbe bed i wiwa, ku nyithindho mwa de.
40027026	Elund egonyo igi Baraba; ento efodo Yesu emie de ya jugure.
40027027	Asikari pa jabim gilund gitero Yesu i Odtiti, man gicoko ungu asikari pet i wang’e.
40027028	E giwodho bongu pare, man gironye ku jabia ma kwar ngbo.
40027029	Man gikiedo jamkermiwic mir ukudho giroyo de i wie, giketho undodi de i cinge ma yor acwic; e girum i wang’e, gicaye ko, giwacu kumae, Moth iri, Ubimo mi Juyahudi!
40027030	Man ging’ulo lau i kume, gigamu undodi gigoyo ko wie.
40027031	E ka gidaru caye, giwodho jabia kud i kume, gironye de ku kendi pare, e gipeye gici gigure.
40027032	E ka giwok woko, ginwang’u ng’atu acel ma Jakurene, ma nyinge Simon: gicung’e ya gici gikugi, kara eyei yen m’athara pare.
40027033	E ka gibino ka ma julwong’o Golgotha, thelembene kumae, Karupokowic,
40027034	gimio ire pigulok m’ujebre kud ulecu ya emadhi: kan ebilo de, ekwero madhu.
40027035	E ka gidaru gure, gigoyo jara, gipoko ko kendi pare i kindgi;
40027036	e gibedo piny gikure keca.
40027037	Man giketho agobe pare malu i wie m’ugore kumae, MAENJ YESU M’UBIMO MI JUYAHUDI.
40027038	Julund juguro weg ayeki ario gikugi, acel yo ku cinge ma yor acwic, acel ke yor acam.
40027039	Ju m’ucikukadhu de gicaye, giyengo wigi,
40027040	giwacu kumae, In m’irungo hekalu, kan igome de ceng’ adek, bodhii giri: tek in i Wod Mungu, lor piny ku wi yen m’athara.
40027041	Julam ma dongo bende ma gicaye kumeca, ku jugorcik man judongo, giwacu kumae,
40027042	Elaru jumange; ecopo bodhie gire ngo. En e Ubimo mir Israel; wek elor piny kawono ku wi yen m’athara, e wabiyio ire.
40027043	Egeno ni Mungu; wek elare kawono, tek eyenye: kum ewacu kumae, An a Wod Mungu.
40027044	Weg ayeki bende ma jugurogi gikugi giredho cac ma kumeno i wie.
40027045	Nie ugambre i saa mir abusiende mudho yutho ng’om ngung’ cil i saa mir abung’wende.
40027046	Ceng’ni saa mir abung’wende Yesu kok ku dwande ma tek, ewacu kumae, Eli, Eli, lama sabakithani? thelembene kumae, Munguna, Munguna, ikuna nedi?
40027047	Jumoko m’i kindgi m’ucungo keca, ka giwinje, giwacu kumae, Ng’atuni lwong’o Elia.
40027048	E ndhu ndhu nica ng’atu acel m’i kindgi uringo, man egamu ucoi, epiko ie picwa, ekethe de wi undodi, man emio ire emadhi.
40027049	Juwagi giwacu kumae, Weki; dong’ wanenu tek Elia bino lare.
40027050	E Yesu kok kendo ku dwande ma tek, man eweko tipone kadhu.
40027051	Man nen, kusika mi bongu m’i hekalu kak dra ugambre i wie cik piny; ng’om de yengre; cana de ng’eny;
40027052	odliel de yabre; avu dupa de mi jumaleng’ ma ginindo gicer;
40027053	E giai woko kud i odliel yo ng’ei cer pare gimondo de i adhura ma leng’ man ginyuthri ni dhanu dupa.
40027054	Nwang’u jego, ku ju ma gibedo gikugi m’ubekuro Yesu, ka gineno digidi, ku gin m’utimbre de, lworo negogi dit apila, giwacu kumae, Andha ng’atuni en e Wod Mungu.
40027055	Mon de dupa ginuti kakeca ma ginene ku cen, ma gigamu lubo ng’ei Yesu kud i Galilaya, ma gitimo ire:
40027056	Mariamu Magdalene, ku Mariamu ma meg Yakobo ku Yose, ma min wot Zebedayo gini i kindgi.
40027057	Ka piny udoko uthieno, ng’atu acei ma jalonyo m’uai Arimathaya bino, ma nyinge Yusuf, ma en bende e jalub Yesu:
40027058	ng’atuni cidho ba Pilato, ekwayu avuj Yesu de. Pilato lund ung’olo ya jumie.
40027059	E Yusuf ugamu avuje, eboye de i bongu ma leng’ ma nwang’,
40027060	man ekethe i liel m’aroka i cana ma nyen ma pare gire, m’eroko i cana: eng’ielo kidi ma dit de dhugola mi liende, e ecidho.
40027061	Nwang’u Mariamu Magdalene, ku Mariamu mange, gini keca, gibedo kum liel m’aroka i cana.
40027062	Nie urwone, ma en e yo ng’ei Yikopiny, julam ma dongo ku Jufarisayo gicokri karacelo ba Pilato,
40027063	giwacu kumae, Rwoth, wapoi ya jabombi maeno wacu kumae, ma fodi ekwo, Yo ng’ei ceng’ adek abicer kendo.
40027064	Ka kumeno ng’ol ya jukur liel m’aroka i cana krr cil i ceng’ adek, julubne maru bino kwale, gimaru wacu ni dhanu kumae, Ecer ku kind ju m’utho: e awondi ma cen bibedo rac ma sagu ma kwong’a.
40027065	Pilato wacu igi kumae, Wutie ku jukur: wuci wukethe bed krr calu wucopo.
40027066	Ka kumeno gicidho, man giketho liende bedo krr, gimwono ayi kum kidi, jukur de ginuti gikugi.
40028001	Nwang’u ka ceng’ sabatu dhingo thum, ka piny umaku thumo i ceng’ ma kwong’a ma yenga, Mariamu Magdalene ku Mariamu mucelo de gibino neno liel m’aroka i cana.
40028002	Man nen, digidi ma dit ubino; kum malaika pa Rwoth uai i polo loro piny, ebino eng’ielo kidi cen, ebedo de i wie.
40028003	Malaikane ayine ve lukoth, kendi pare de bedo tar calu vuru:
40028004	e kum jukur ubemiel ni lworone, man gidoko calu avu dhanu.
40028005	Malaika loko lembe ewacu de ni mon kumae, Lworo kud unegwu: kum ang’eyo nia wuyenyo Yesu, ma jugure.
40028006	Embe keni; kum ecer, cil calu ewacu. Wubin, wunen ka ma Rwoth ukouvuto i ie.
40028007	E wuci tho tho, wuwac ni julubne kumae, Ecer ku kind ju m’utho; man nen, etelo yo i weng’wu i Galilaya; wubinene kuca: nen, awacu iwu.
40028008	E giai tho ku kum liel m’aroka i cana ku lworo man mutoro ma dit, e giringo gitero lembe ni julubne.
40028009	Man nen, girombo giku Yesugi, ewacu kumae, Moth iwu. E gibino gimaku tiende, girwo ire.
40028010	Yesu lund uwacu igi kumae, Kud wulwor: wucidh wuyer ni utumira ya gicidh i Galilaya man gibicinena kuca.
40028011	Nie kinde ma gibecidho, nen, kind jukur gibino i adhura, giyero gin ceke m’utimbre de ni julam ma dongo.
40028012	Ka gicokri giku judongo, man giporo lembe, gimio sente dupa ni asikari,
40028013	giwacu kumae, Wuwac kumae, Julubne gibino ku diewor, gikwale nwang’u wanindo.
40028014	Man tek lembene tuc i ith jabim, wabiloko pidoie, kara iwu kud upidi.
40028015	Ka kumeno gigamu sente, gitimo de calu juponjogi: man lembe maeni yik tir i kind Juyahudi, cil i ceng’ maeni.
40028016	Ento julubne apar wi acel gicidho i Galilaya, ba got ka ma Yesu ng’olo igi.
40028017	E ka ginene, girwo ire; ento jumoko cwinygi bedo jiji.
40028018	Man Yesu bino i bang’gi eweco i bang’gi, ewacu kumae, Ng’ol ceke mire ira m’i polo ku m’i ng’om bende.
40028019	Ka kumeno wucidhi, wuketh thek ceke dok julub, wumi igi baputisi ku nying Wego ku Wod man Tipo Maleng’:
40028020	wuponjgi ya giwor gin ceke m’ang’olo iwu: man nen, wanuti wakudu thiri thiri, cil i kajik mi ng’om.
41001001	Thangambere mi lembanyong’a ma juboth ko pa Yesu Kristu, ma Wod Mungu.
41001002	Cil calu egore i Isaya ma jabila kumae, Nen, aoro jakwenda para i weng’i, Ma biyiko yo peri;
41001003	Dwand ng’atu m’ubekok akoka i yamba kumae, Wuyik yo pa Rwoth, Wutir yo pare;
41001004	Yohana bino, m’umio baputisi i yamba man eyero pi baputisi mi lokocwiny mi wekodubo.
41001005	Ng’ommiYahudi ngung’ gicidho i bang’e, ku ju ma Yerusalem ceke; man emio igi baputisi i kulo Yordan, ma gituco ko dubo migi.
41001006	Yohana kendo kendi mi yuk ngamia, ku foto mir adila i piere, man ebedecamu bonyo ku kic m’i thim.
41001007	Man eyero, ewacu kumae, Ng’atu m’ubino i ng’eya e tek ma saga, ma an aromo ngo ya agung’ agony wara pare.
41001008	Amio baputisi iwu i pi; ento en re ebimio baputisi iwu i Tipo Maleng’.
41001009	Man etimbre i ceng’ maeno, nia Yesu ai Nazareti mi Galilaya, e Yohana mio ire baputisi i Yordan.
41001010	E ndhu ndhu nica kinde m’eai kud i pi, eneno polo kak dra, man Tipo ma calu akuru beloro i wie:
41001011	e dwal uai kud i polo kumae, In i Woda ma jamerna, ma mutoro nega i kumi.
41001012	E aruca ruca nica Tipo cwale i yamba.
41001013	Ebedo i yamba ceng’ pier ang’wen ma Jok ubedubidhe ko; man ebedo karacelo ku yedi m’i thim; e malaika gitimo ire.
41001014	Nie yo ng’ei maku Yohana, Yesu bino Galilaya, m’ebeyero lembanyong’a pa Mungu ma juboth ko,
41001015	ewacu kumae, Nindo timbre kakare, ker pa Mungu de ni ceng’ni: wulok cwinywu, wuyi lembanyong’a ma juboth ko.
41001016	Nie kan eberobo nam mi Galilaya, eneno Simon gikud Andrea m’umin Simon ma gibebolo voi i nam; kum gi junam.
41001017	Yesu wacu igi kumae, Wubin wulub ng’eya, man abidwokowu ni junam mi dhanu.
41001018	E ndhu ndhu nica giweko voi migi, gilubo ng’eye.
41001019	Man ecidho nyangba, e eneno Yakobo ma wod Zebedayo, man Yohana m’umin mire, gin de gini i yei gibeyiko voi.
41001020	E ndhu ndhu nica elwong’ogi: e giweko weggi ma Zebedayo dong’ i yei ku jutic mi sukulia, man gilubo ng’eye.
41001021	Gicidho de i Kapernaum; e aruca ruca nica i ceng’ sabatu emondo i kacokri eponjo de.
41001022	E igi wang’ lii kum ponji pare: kum eponjogi calu ebedo ku ng’ol, calu jugorcik de ngo.
41001023	E ndhu ndhu nica jalacel nuti i kacokri migi ma won tipo m’ucido; ekok akoka,
41001024	ewacu kumae, Lembe mwa ang’o wakudu, in i Yesu ma Janazareti? ibino ninyothowa? ang’ei in i ng’adi, ma Ng’atu Maleng’ pa Mungu.
41001025	Yesu juke, ewacu kumae, Bed ling’, ai woko kud i ie.
41001026	E tipo m’ucido, kan ekaku ie ekok de ku dwande ma tek, eai woko kud i ie.
41001027	E kagi ceke igi wang’ lii, ketho gipenjri gigi, giwacu kumae, Maeni ang’o? ponji ma nyen! ku ng’ol ejuko cil tipo m’ucido, e giwore.
41001028	E ndhu ndhu nica pire yik mba mba i ng’om Galilaya ceke.
41001029	E eni eni, ka giai kud i kacokri, gibino i ot pa Simon gikud Andrea, ku Yakobo man Yohana.
41001030	Nwang’u dhamaru Simon uvuto ku tho ma cego kum; e pio pio giyero pire ire:
41001031	man ebino, eting’e malu ku cinge; e kume m’ucek uweke, en de etimo igi.
41001032	Kud uthieno, ka ceng’ upodho, gikelo ju ma kumgi lith ceke i bang’e, ku weg pajogi bende.
41001033	Dhanu ceke ma i adhura de gicokri karacelo dhugola.
41001034	E ekeyo kum dhanu dupa ma thoje tung’ tung’, ewodho pajogi de dupa; eyio ngo ya pajogi giweci, kum ging’eye.
41001035	Kugweno, ma fodi piny nyambiambia, eai malu ewok woko, ecidho ka ma ngele, e erwo keca.
41001036	Simon ku ju ma gibedo kugi gilubo ng’eye;
41001037	e ginwang’e, giwacu ire kumae, Dhanu ceke gi beyenyi.
41001038	Ewacu igi kumae, Wek waci kamange i pacu ma ceng’ni, kara ayer kuca bende; kum abino kum lembe nini.
41001039	Man emondo i kacokri migi cil i Galilaya ndri ndri, m’eyero ewodho ko pajogi bende.
41001040	Ng’atu acel ubino i bang’e ma won joi, erum piny i bang’e, ekwaye, ewacu ire kumae, Tek iyenyo, icopo dwoka leng’.
41001041	E en ma ngisi nege, erieyo cinge, emulo ko kume, ewacu ire kumae, Ayenyo; kumi dok leng’.
41001042	E kadhoge nica joi weke, man edoko leng’.
41001043	E eng’olo ire lembe ngili ngili, e ndhu ndhu nica ecore woko,
41001044	ewacu ire kumae, Nen kud iyer gin moko ni ng’atu moko: ento cidhi inyuthri ni jalam, ithier gin mi dwokoleng’ peri ma Musa ng’olo, ni lembatuca igi.
41001045	Ento ewok woko, emaku rweyo pire dit, ketho lembene yik tir, ketho ya Yesu copo mondo ngbeng’ kendo ngo i adhura, ento ebedo cen i ka ma ngele: man giai kun ku kun ceke gibino i bang’e.
41002001	Yo ng’ei ceng’ moko kan emondo i Kapernaum kendo, juwinjo nia eni i ot.
41002002	Dupa gicokri karacelo, ketho kabedo mbe igi kendo cil dhugola de mbe: man eyero igi lembe.
41002003	E gibino, ma gikelo ng’atu ma won tho ma nego kum nding’ i bang’e, ma juang’wen giyeye.
41002004	E ka gicopo tundo ceng’ni i bang’e ngo ni njuru dhanu, e giyeco wi ot kpa ka wie: ka giyeco, giluro ng’atu ma won tho ma nego kum nding’ ku kavuto m’evuto i wie.
41002005	Ka Yesu neno yioyic migi ewacu ni won tho ma nego kum nding’ kumae, Wodo, dubo peri juweko woko.
41002006	Ento jumoko ma kind jugorcik nuti ma gibedo keca, ma giporo lembe i adundegi kumae,
41002007	Ng’atuni weco kumeno nedi? eyero lembacidi kum Mungu: ng’a ma copo weko dubo woko ndhu ng’atu acel, en e Mungu?
41002008	E eni eni Yesu, m’eng’eyo i cwinye nia giporo lembe i igi gigi, ewacu igi kumae, Wuporo lembe maeni i adundewu nedi?
41002009	Makani ma yot ma sagu, wacu ni won tho ma nego kum nding’ kumae, Dubo peri juweko woko; kadi wacu kumae, Ai malu, ting’ kavuto peri iwothi?
41002010	Ento kara wung’ei nia Wod dhanu bedo ku ng’ol wi ng’om mi wekodubo woko (ewacu ni won tho ma nego kum nding’ kumae),
41002011	Awacu iri kumae, Ai malu ting’ kavuto peri, icidh i ot peri.
41002012	Man eai malu, eting’o kavuto tho, e ewok woko i wang’gi ceke; ketho kagi ceke igi wang’ lii, man giyungo Mungu, giwacu kumae, Naka fodi waneno wagi eni ki ngo.
41002013	E ecidho kendo dhu nam; udul dhanu ceke gicidho i bang’e de, e eponjogi.
41002014	Kinde m’ebekadhu, eneno Lawi ma wod Alfayo m’ubedo ka ma jujoko ie ajok, man ewacu ire kumae, Lub ng’eya. E eai malu elubo ng’eye.
41002015	E etimbre, nia ebedo dhu cam i ot pare man weg ajok ku judubo dupa gibedo piny giku Yesugi man julubne: kum gi dupa, man gilubo ng’eye.
41002016	Jugorcik mi Jufarisayo ka gineno nia gibecamu ku judubo ku weg ajok de, giwacu ni julubne kumae, Nedi ecamu emadhu de ku weg ajok ku judubo de?
41002017	Ka Yesu winjo maeni, ewacu igi kumae, Ju ma kumgi leng’ can jakeikum negogi ngo, ento ju ma kumgi lith re: abino lwong’o weg bedopwe ngo, ento judubo re.
41002018	Julub Yohana ku Jufarisayo de gibekwiro cam: e gibino giwacu ire kumae, Julub Yohana ku julub Jufarisayo gikwiro cam nedi, ka julubni ke gikwiro cam ungo e?
41002019	Yesu wacu igi kumae, Wot won ambadha gicopo kwiro cam, ma fodi won ambadha ginuti gikugi? ma fodi ginuti giku won ambadhagi, gicopo kwiro cam ungo.
41002020	Ento ceng’ bibino, ma jubikabu ie won ambadha woko kud i bang’gi, e gibilund kwiro cam i ceng’ maeno.
41002021	Ng’atu moko mbe ma kwoyo wang’ kendi m’uti ku kurembo ma nyen: kara kurembo bongu ma nyen nica ma juthube ko kud elund eyec m’uti, edwoke rac ma sagu.
41002022	Ng’atu moko mbe de ma piko pigulok ma nyasa i usaupigulok m’uti; kara pigulok kud ung’eny usaupigulok, pigulok de kud uoi, usaupigulok kud unyothre: ento pigulok ma nyasa jupiko i usaupigulok ma nyen.
41002023	Man etimbre, nia ebekadhu ku kind podhocam i ceng’ sabatu; e julubne, ka gibecidho, gimaku jaku jang cam.
41002024	Jufarisayo giwacu ire kumae, Nen, nedi gitimo maeno ma cik uyio ngo ceng’ sabatu?
41002025	Man ewacu igi kumae, Fodi wusomo ngo gin ma Daudi timo, ka canpiny unege, ku kec de, en, ku ju ma ginuti gikugi de?
41002026	Maram emondo ko i ot pa Mungu kende ma Abiathar en e jalam ma dit, ecamu kwen mir anyutha, ma cik uyio ngo ya jucam ndhu ni julam, man emio de ni ju ma ginuti gikugi?
41002027	Man ewacu igi kumae, Jutimo ceng’ sabatu ni dhianu, jutimo dhanu ngo ni ceng’ sabatu:
41002028	kum kumeno Wod dhanu en e rwoth cil mi ceng’ sabatu.
41003001	Man emondo kendo i kacokri: e ng’atu moko ni keca ma cinge lindre.
41003002	E gikie, tek ebicange i ceng’ sabatu: kara gidote.
41003003	Man ewacu ni ng’atu ma cinge lindre kumae, Cung i diere.
41003004	Ewacu ni joca kumae, Cik uyio i ceng’ sabatu ya jutim beri, kadi raci? bodho kwo, kadi nego? Ento giling’.
41003005	E kan eng’iogi gbe ma ng’ecwiny unege, ma can de nege kum adundegi m’udoko nwang’, ewacu ni ng’atuno kumae, Riei cingi. E erieye; man cinge dok kakare.
41003006	Jufarisayo de giwok woko, man aringa ringa nica gimaku poro lembe giku Juherodiano i kume, rama gicopo nyothe ko.
41003007	E Yesu giku julubne giai gicidho dhu nam: man udul dhanu ma dit giai i Galilaya gilubo ng’eye; ku i Yahudi de,
41003008	ku i Yerusalem de, man ku i Idumaya, ku ma loka Yordan, ku ma ng’et Turo ku Sidon de, udul dhanu ma dit ma giwinjo gin ma dit m’etimo, gibino i bang’e.
41003009	Man eyero ni julubne, nia nyathi yei ubed ayika ire ni njuru dhanu, kara ku gidie:
41003010	kum ekeyo kum dhanu dupa; ketho dhanu ceke ma gi weg tho gicungri i kume kara gimul kume.
41003011	Tipo m’ucido de, ka ginene, gipodho piny i wang’e, gikok akoka, giwacu kumae, In i Wod Mungu.
41003012	Man eng’olo igi ma tek ya ku giketh jung’eye.
41003013	Man eidho malu wi got, e elwong’o ju ma ie yenyo en i bang’e; e gicidho i bang’e.
41003014	Eketho juapar wi ario de kara gibed gikugi, kara eorgi gicigiyer,
41003015	man gibed ku ng’ol ma giwodh ko pajogi:
41003016	Simon ecaku nyinge Petro;
41003017	Yakobo ma wod Zebedayo, ku Yohana m’umin Yakobo; e ecaku nying’ joni Boanerge, thelembene kumae, Wot morpolo:
41003018	man ke Andrea, ku Filipo, ku Bartolomayo, man Matayo, man Thoma, man Yakobo, wod Alfayo, man Thadayo, ku Simon ma Jakanani.
41003019	man Yuda Iskariote, m’ucibe bende. Man emondo i ot.
41003020	E udul dhanu gicokri karacelo kendo, ketho nia kadok kwen de gicopo camu ngo.
41003021	Ka jurimbe giwinjo maeni, giwok gicimake: kum giwacu kumae, Abelu make.
41003022	E jugorcik ma giai Yerusalem giloro piny giwacu kumae, Wie ju Beelzebul, man ke kumae, Ebewodho pajogi ni kum jadit mi pajogi.
41003023	Man elwong’ogi i bang’e, ewacu igi ku lembabola kumae, Jok copo wodho Jok nenedi?
41003024	Man tek ker upokre i kume gire, kerne copo cungo ngo.
41003025	Man tek ot upokre i kume gire, ode bicopo cungo ngo.
41003026	Man tek Jok uai i kume gire, epokre de, ecopo cungo ngo, ento ejik.
41003027	Ento ng’atu moko copo mondo ngo i ot pa ng’atu ma tek, enyoth piny pare de, ma k’elar etwio ng’atu ma tek ungo; kan ebilund nyotho ot pare.
41003028	Andha awacu iwu kumae, Dubo mi wot dhanu ceke, jubiweko woko igi, man lembacidi migi ma gicido ko Mungu de:
41003029	ento ng’atu ma tek biyero lembacidi kum Tipo Maleng’ dubo pare jubiweko woko ire ki ngo, ento dubo ma rondo ku rondo ni i wie:
41003030	kum giwacu kumae, E won tipo m’ucido.
41003031	E min mire ku utumin de gibino; man gicungo woko, gioro lembe i bang’e, ma gilwong’e ko.
41003032	Udul dhanu de gibedo gitieke; giwacu ire kumae, Nen, meru ku utumeru gini woko giyenyi.
41003033	E eloko lembe igi ewacu kumae, Ma ku utumira de gi ng’agi?
41003034	Kan eng’io ju ma gibedo gikugi, ewacu kumae, Nen, ma ku utumira de!
41003035	Kum ng’atu ma tek bitimo yeny ma i Mungu yenyo, ng’atuca en e umira, ku nyamira, ku ma de.
41004001	Man emaku ponjo dhu nam kendo. Udul dhanu ma dit apila de gicokri i bang’e, ketho eidho i yei, man ebedo i pi; udul dhanu ceke bedo dhu pi i ng’om.
41004002	E eponjogi ku lembe dupa m’abola, ewacu igi kumae, i ponji pare,
41004003	Wuwinji: Nen, jacoikodhi cidho nicoyo:
41004004	etimbre de, kan ecoyo, nia kodhi moko podho dhu yo, winyo de bino gicame.
41004005	Mange de podho i ng’om ma ie ju kidi, ka ma ng’om dit ungo i ie; e eni eni ecobo, kum dhu ng’om thuth ungo:
41004006	man ka ceng’ uidho, erewe; kum ulage mbe, ener woko.
41004007	Mange ke podho kind ukudho, ukudho dongo, e edeye, man ecego nyinge ngo.
41004008	Mange ke podho i ng’om ma ber, ecego nyinge de, edongo enyai de; man ecego nyinge, acel bang’ pier adek, man acel bang’ pier abusiel, man ke acel bang’ dak.
41004009	Man ewacu kumae, Ng’atu ma ithe nuti m’ewinjo ko, wek ewinji.
41004010	E kan ebedo kende, ju ma gibedo i vute ku juapar wi ario gipenje kum lembabolane.
41004011	Man ewacu igi kumae, Giramung’a mi ker pa Mungu jumio iwu: ento ni ju ma gini woko, gin ceke timbre ku lembabola:
41004012	kara anena gicopo neno, endre ging’ei ngo; awinja de gicopo winjo, endre ging’ei ngo; kara ku gilokri kendo, man ku juwek dubo migi woko.
41004013	Ewacu igi kumae, Wung’eyo lembabola maeni ngo? wubing’eyo lembabola ceke nenedi?
41004014	Jacoikodhi coyo lembe.
41004015	Ju maeni gi ju ma gibedo dhu yo, ka ma jucoyo ie lembe; ka giwinjo de, e ndhu ndhu nica Jok ubino, ekabu lembe majucoyo i igi woko.
41004016	Ju maeni de kumeno gi ju ma jucoyo ka ma ie ju kidi, ma, ka giwinjo lembe, ndhu ndhu nica gijole ku mutoro;
41004017	e gibedo umbe ulaggi i igi gigi, ento gibedo nyangba; macen, ka masendi kadi ragedo wok kum lembe, e eni eni gikier.
41004018	Jumange ke gi ju ma jucoyogi kind ukudho; joni gi ju m’uwinjo lembe,
41004019	e pidoic mi giki mi ng’om, kud awondi mi lonyo, kud awanya ma rac mi gin mange m’umondo i igi, gideyo lembene, man ecego nyinge ngo.
41004020	Ju maeni ke gi ju ma jucoyogi i ng’om ma ber; gi wagi ju m’uwinjo lembe, gijole de, man gicego nying’gi, acel bang’ pier adek, acel bang’ pier abusiel, acel bang’ dak.
41004021	Man ewacu igi kumae, Jukelo thala ya juum the katoko, kadi the kavuto, ma jukukethe wi kathere ngo?
41004022	Kum gin moko mbe ma pandre, ento kara enyuthre, kadok ma mungre de, ento kara ewok ka ma leng’.
41004023	Tek ng’atu moko ithe nuti m’ewinjo ko, wek ewinji.
41004024	Ewacu igi kumae, Wubed ku weng’wu kum gin ma wuwinjo: ku mukero ma wuporo ko e ma jubiporo ko iwu bende: jubimedo iwu mange de.
41004025	Kum ng’atu ma tek ubedo ko, jubimio ire: man ng’atu ma kubedo ko ngo re, jubikabu woko i bang’e cil maeno m’ebedo ko.
41004026	Man ewacu kumae, Ker pa Mungu de bedo kumeno, calu tek ng’atu moko bolo kodhi i ng’om;
41004027	man enindo eai de diewor ku dieceng’, e kodhi cobo etwi de, eng’eyo ngo maram etwi ko.
41004028	Ng’om ucego nyinge gire; elar etwi, macen eng’ok, e kan ecego nyinge thur.
41004029	Ento ka nyinge cek, e eni eni eketho pala i kume, kum palacam uwok.
41004030	Man ewacu kumae, Wabiporo ker pa Mungu kud ang’o? kadi wabinyuthe ku lembabola manedi?
41004031	E calu nying atingli, ma ka jucoyo i ng’om, kadok ebedo nok ma sagu kodhi ceke m’i ng’om,
41004032	ento ka jucoye, edongo de, man edoko dit ma sagu uboko ceke, elodho jange ma dit de; ketho nia winyo ma kor polo gicopo bedo the tipone.
41004033	Eyero lembe igi ku wagi lembabola ma kumeni dupa, calu ma winjre igi;
41004034	man eyero igi ngo ma ku lembabola ngo: ento ni julubne ekoro igi there ceke nyalwe.
41004035	Ceng’ nica, ka piny udoko uthieno, ewacu igi kumae, Wakedhu lokaca.
41004036	E giweko udul dhanu, gicidho kugi ku rambe nica i combo. Nwang’u combo mange de ni i bang’e.
41004037	E wavuvu ma dit utuk, mukura de maku core i combo, ketho ya combo maku pong’.
41004038	En ebedo yo the combo, enindo de wi usau: e gicewe, giwacu ire kumae, Japonji, en e lem moko ngo iri ya warwinyi?
41004039	E eceu, ejuko yamu, ewacu de ni nam kumae, Cungi, bed ling’. E yamu cungo. piny de cungo ti.
41004040	Ewacu igi kumae, Lworo negowu nedi? fodi yioyic umbe kudu?
41004041	E lworo negogi dit apila, man giwacu gigi kumae, Ka kumeno ng’atuni ng’a, ma cil yamu ku nam de giwore e?
41005001	Man giwok loka nam, i ng’om mi Jugadareni.
41005002	E kinde m’eloro kud i combo, e aruca ruca nica girombo ku ng’atu m’uai i odliel ma wie ju tipo m’ucido,
41005003	ma kabedo pare ni i odliel: ng’atu moko mbe ma copo twie kendo, ungo, kadok ku nyoro de ngo;
41005004	kum jubejugoyo kongo i tiende jutwie ku nyoro de bang’ udul, e erwadu nyoro, eturo i kongo de nziki nziki: ng’atu moko mbe de ma tek ma dwoke mol.
41005005	Thiri thiri, diewor ku dieceng’ de, i odliel i gudi de ebedekok akoka, man ethumbre gire ku kidi.
41005006	E kan eneno Yesu ku bor, eringo aringa erwo de i bang’e:
41005007	ekok ku dwande ma tek, ewacu kumae, Lembe mwa ang’o wakudi, Yesu, in i Wod Mungu ma Malu Ngbir. Aketho ikwong’o ba Mungu, kud imi ira ndiba.
41005008	Kum ewacu ire kumae, Wok woko kud i ng’atuno, in i tipo m’ucido.
41005009	Man epenje kumae, Nyingi ng’a? En ke ewacu ire kumae, Nyinga Udul; kum wa dupa.
41005010	E epaku dhoge ire ma tek ya kud eriemgi woko kud i ng’ombuni.
41005011	Nwang’u udul kul ma dit ubecamu kor got.
41005012	E gikwaye, giwacu kumae, Orwa i kul, kara wamond i igi.
41005013	E eyio igi. Tipo m’ucido de giwok woko, gimondo i kul: e udul ukonjre kro ku ka ma lung’ i nam, welgi yenyo romo rubanga ario; man githung’ i pi.
41005014	E ju m’ukwayugi giringo giyero lembene i adhura, ku i thim de. E gibino nineno gin m’utimbre.
41005015	E gibino ba Yesu, gineno ng’atu ma naka wie ju pajogi de bedo, ekendo kendi pidoie de cu, en e ng’atu ma naka wie ju udul: e lworo negogi.
41005016	E ju ma gineno maeni giyero igi ram etimbre ko ni ng’atu ma naka wie ju pajogi, man pi kul.
41005017	E gimaku kwaye nia eai woko i kieu migi.
41005018	E kan ebeidho i combo, ng’atu ma naka wie ju pajogi kwaye ya gibed gikude.
41005019	Man eyio ire ngo, edong’ ewacu ire kumae, Dok i ot peri ba jurimbi, yer igi rama Rwoth utimo ko gin ma dit iri, man rama kisa nege ko i kumi de.
41005020	E ecidhone emaku rweyo i Dekapoli rama Yesu timo ko tic ma dit ire: e dhanu ceke igi wang’ lii.
41005021	E ka Yesu kadhu kendo lokaca ku combo, udul ma dit gicokri i bang’e; man ebedo dhu nam.
41005022	Nie ng’atu acel ma kind judongo m’i kacokri ma nyinge Yairo, bino; e kan enene de, epodho the tiende,
41005023	ekwaye de ma tek, ewacu kumae, Nyathi nyara dhingo tho: akwei, ya ibin iketh cingi i kume, kara kume kei, ebed kwo de.
41005024	E gicidho gikude; udul dhanu ma dit de gilubo ng’eye, man gicungri acung’a i kume.
41005025	Man dhaku moko, ma rimo mol i kume doko rundi apar wi ario,
41005026	man esendre dit ba jukeikum dupa edaru piny pare ceke de, ento eloko kamoko ngo, ento edoko rac ma sagu,
41005027	e kan ewinjo pi Yesu, ebino ku kind njuru dhanu ma yor i ng’eye, emulo kendi pare.
41005028	Kum ewacu kumae, Tek amulo kendi pare ci, e kuma bikei.
41005029	E ndhu ndhu nica dhu rimbe ng’ol ndhu; eng’eyo de kud i ie nia kume kei ni tho pare.
41005030	E aruca ruca nica Yesu, m’ung’eyo i ie gire ya tego ai i bang’e wok woko, elokre kind njuru dhanu, ewacu kumae, Ng’a mulo kendi para?
41005031	Julubne giwacu ire kumae, Ineno udul dhanu ma gicungri i kumi, man iwacu kumae, Ng’a mulo kuma?
41005032	E eneno kun ku kun kara enen ng’atu m’utimo gin maeno.
41005033	Ento dhaku ma lworo benege kume de bemiel, m’eng’eyo gin m’utimbre ire, ewok epodho piny i wang’e eyero ire lemandha ceke.
41005034	En ke ewacu ire kumae, Nyara, yioyic peri e m’ukeyo kumi; ci ma cwinyi kwio, kumi bed leng’ de ni tho peri.
41005035	Kinde ma fodi ebeweco, ju m’uai ba jadit mi kacokri, giwacu kumae, Nyeri tho: isendo Japonji nedi kendo?
41005036	Ento Yesu, m’uwinjo lembe ma juyero, ewacu ni jadit mi kacokri kumae, Lworo kud unegi, yi kende.
41005037	Man eyio ngo ya ng’atu moko lub ng’eye, ndhu Petro, man Yakobo, man Yohana m’umin Yakobo.
41005038	E gibino giwok ba ot pa jadit mi kacokri; man eneno yakni, ku dhanu dupa m’ubeywak m’ubewero wejawu de dit.
41005039	Kan emondo, ewacu igi kumae, Nedi wutimbru swa wuywak de? nyathinuno tho ngo, ento enindo aninda.
41005040	Gidong’ ging’iere ang’iera gicaye ko. Ento en kan ewodhogi ceke woko, egamu won nyathin ku min mire de ku ju ma gibedo gikugi bende, e gicidho ka ma nyathin ni ie.
41005041	Emaku nyathin ku cinge, ewacu ire kumae, Talitha kumi; thelembene, ka juloke edoko kumae, Nyane, awacu iri kumae, Ai malu.
41005042	E ka dhoge nica nyano ai malu, ewotho; kum nwang’u rundi pare doko apar wi ario. E eni eni igi wang’ lii ku wang’uic ma dit.
41005043	Man eng’olo igi ma tek nia ng’atu moko kud ung’ei maeni: e eng’olo ya jumi ire cam moko ecam.
41006001	Man eai woko ku keca; ewok i ng’om ma thugi ma dhe; julubne de gilubo ng’eye.
41006002	E ka ceng’ sabatu wok, emaku ponjo i kacokri: dupa ka giwinje igi wang’ lii, giwacu kumae, Ng’atuni nwang’u gin maeni kani? man, rieko ang’o ma jumio ni ng’atuni, ku tic ma tek ma kumeni m’ubetimbre ku cinge e?
41006003	Maeni jabodho mi bau ngo, ma wod Mariamu, umin mire ke Yakobo, ku Yose, man Yuda, ku Simon de? nyimin mire bende gini i bang’wa ngo? E gikier ni kume.
41006004	E Yesu wacu igi kumae, Jabila bedo umbe yung ungo ento i ng’om thugi ma dhe re, man i kind jupagi, kud i ot pare bende ma dhe.
41006005	Man tic ma mi tego copo timbre ire ngo keca, ento eketho cinge kum weg tho ma lam, man ekeyo kumgi.
41006006	E ie wang’ lii kum yioyic migi m’umbe. Man etieko pacu gbur ku ponji.
41006007	E elwong’o juapar wi ario i bang’e, emaku orogi de ario ario; emio igi ng’ol de kum tipo m’ucido;
41006008	eng’oio igi de ya ku giting’ gin moko mi woth migi, ndhu uluth kende; kadok kwen, kadi akpo, kadok sente de i gbethe migi;
41006009	wara re ma giroi: man, ewacu ya ku gikend kanzu ario.
41006010	Man ewacu igi kumae, Ka ma tek wumondo i ie i ot, wubed keca ram wuai ko woko.
41006011	Ka ma tek jujolowu i ie ngo, man giwinjowu ngo, ka wuai keca, wukir utur ma the tiendwu woko ni lembatuca igi.
41006012	E giai, giyero ya dhanu gilok cwinygi.
41006013	Giwodho pajogi dupa, giwiro mo de kum dhanu dupa ma kumgi lith, gikeyo kumgi de.
41006014	E ubimo Herode winjo pire; kum nyinge yik: e ewacu kumae, Yohana ma Jabaputisi cer ku kind ju m’utho, ka kumeno tego maeni betimbre i ie.
41006015	Ento jumange wacu kumae, En e Elia. Jumange wacu kumae, En e jabila calu acel ma kind jubila.
41006016	Ento Herode, kan ewinjo pire, ewacu kumae, Yohana, m’athumo wie, ecer.
41006017	Kum en e Herode eoro jucijumaku Yohana, jutwie de i odkol pi Herodia, ma ci umin mire ma Filipo: kum egome.
41006018	Kum Yohana wacu ni Herode kumae, Cik uyio ngo iri ya ibed ku ci umeru.
41006019	E Herodia kece, eyenyo enege; ento ecopo ngo;
41006020	kum Herode lworo Yohana, kum eng’eyo nia en e ng’atu ma pwe, ma leng’ de, man egwoke cu. Kan ewinje de, ie pido dit; ewinje de ku mutoro.
41006021	E ka ceng’ m’ubedo ber ni Herode wok, en e ceng’ ma yang’ junyole i ie etedo cemo mir uthieno ni judongo pare, ku jego pare ma dongo, ku judongo m’i ng’om Galilaya de;
41006022	e ka nya Herodiane mondo emiel de, enyayu mutoro i Herode ku ju ma gibedo gikugi dhu cam de; e ubimo wacu ni nyaku kumae, Kwai gin ma tek iyenyo, e abimio iri.
41006023	Man eyero ire ku kwong’ kumae, Gin ma tek ikwaya ko, abimie iri, kadok ng’et ker para.
41006024	E ewok woko, ewacu ni min mire kumae, Akwai ang’o? Ewacu kumae, Wi Yohana ma Jabaputisi.
41006025	E eni eni emondo tho bang’ ubimo, ekwayu, ewacu kumae, Ayenyo ya imi ira wi Yohana ma Jabaputisi kawono i atangla.
41006026	E can unego ubimo dit apila; ento kum kwong’ pare, ku ju ma gibedo dhu cam de, eyenyo ngo ekwere.
41006027	E sieu maeni ubimo oro asikari acel ma kind ju ma kuro kume, eng’olo de ya ecidh ekel wie: man ecidho ethumo wie i odkol,
41006028	man ekelo wiene i atangla, emie de ni nyaku; nyaku ke mie ni miu mire.
41006029	E ka julubne giwinjo pire, gibino giting’o avuje, man gikethe i odliel.
41006030	E jukwenda gicokri karacelo ba Yesu: e giyero ire pi gin ceke ma gitimo, ku gin ceke ma giponjo de.
41006031	Man ewacu igi kumae, Wun giwu wubin cen ka ma ngele, wuyom tundu. Kum dupa gicikubino gicidho de, e kinde moko mbe igi kadok ma gicam ie cam de.
41006032	E giai ku combo gicidho i ka ma ngele kakendgi.
41006033	Dhanu de neno gibecidho, dupa de ging’eyogi, man giringo karacelo kuca ku i adhura ku tiendgi, e gilar gitundo igi.
41006034	Eai woko eneno udul dhanu ma dit de, e ngisi nege i kumgi, kum gibedo calu rombe ma jakwac migi mbe: man emaku ponjogi ku gin dupa.
41006035	Kinde ma ceng’ uvoc, julubne gibino i bang’e, giwacu kumae, Kakeni bedo ng’om ngele, kawono ceng’ de voc;
41006036	lalgi, kara gicidh i thim man i pacu gbe gbe, ging’ieu giracama moko igi gigi.
41006037	Ento eloko lembe ewacu igi kumae, Wumi igi cam. Giwacu ire kumae, Waciwang’ieu igi kwen ku denarii dak ario, wami igi gicami?
41006038	Ewacu igi kumae, Lungu kwen adi ma ni i beng’wu? wuci wunen. Ka ging’eyo, giwacu kumae, Abic, ku rec ario.
41006039	Eng’olo igi nia kagi ceke gibed piny wi lum ma numu ni ungu ungu.
41006040	E gibedo piny ku thek, man dak, man pier abic.
41006041	Man eting’o lungu kwen abic ku rec ario de, e eneno malu i polo, emio mugisa, man eng’weko i kwen de; emio ni julub giketh i wang’gi; rec ario de epoko i kindgi ceke.
41006042	E kagi ceke gicamu, giyeng’ de.
41006043	Gikwanyu kodine, upong’o katoko apar wi ario, ku mi rec bende.
41006044	Ju ma gicamu lungu kwen gi jumaco rubanga abic.
41006045	E aruca ruca nica ecwalu julubne giidho i combo, gicidho lokaca i wang’e Bethsaida, kinde ma en ebelalu udul dhanu woko.
41006046	E kan ecikogi, eidho wi got nirwo.
41006047	E ka piny udoko uthieno, combo wok i die nam, edong’ e kende i ng’om.
41006048	Man kan eneno gibesendri ku kiewo, kum yamu beai yor i wang’gi, e ecidho i bang’gi ku diewor mi kur mir ang’wende, m’ebewotho ko ku wi pi; calu ebeyenyo kadhugi:
41006049	ento gin, ka ginene m’ebewotho ku wi pi; giwacu nyo en e ulelu, e gikok akoka;
41006050	kum kagi ceke ginene, e cwinygi ng’abre. Ento eni eni eweco i bang’gi, ewacu igi kumae, Cwinywu bed tek: meni an; lworo kud unegwu.
41006051	E eidho i bang’gi i combo; yamu de cungo: man igi wang’ hi yor i igi;
41006052	kum ging’eyo ngo pi lungu kwen, ento adundegi doko nwang’.
41006053	E ka gikadhu lokaca, giwok dhu wath i ng’om Genesareti, man ginyiko dhu wath.
41006054	E ka giai kud i combo, e ndhu ndhu nica dhanu ging’eye.
41006055	e giringo i ng’ombuno ceke gbe gbe, gimaku yeyo dhanu ma kumgi lith ku kavuto migi, ka ma giwinjo eni i ie.
41006056	Ka ma tek emondo i ie ceke, i pacu, kadi i adhura de, kadi i thim, gipielo ju ma kumgi lith i katali, man gikwaye ya gimul kadok dhu kendi pare ci: e ju m’umulo kume ceke kumgi kei kubang’gi kubang’gi.
41007001	E Jufarisayo, ku jumoko ma kind jugorcik ma giai Yerusalem, gicokri i bang’e,
41007002	ma gineno nia julubne moko camu kwen migi ku cing’gi ma ie ju cilo, thelembene, cing’gi ma aloga ngo.
41007003	(Kum Jufarisayo, ku Juyahudi ceke, tek gilogo cing’gi mii ngo, gicamu ngo, ma giworo ko lemkei mi judongo:
41007004	e ka giai i katali, tek gijom ungo, gicamu ngo; ku gin mange de dupa, ma gijolo ya giwor, lwoko kikombe, kud agulu, kud agulu mi mola.)
41007005	Jufarisayo ku jugorcik de gipenje kumae, Nedi julubni giwotho calku lemkei mi judongo ngo, ento gicamu kwen migi ku cilo i cing’gi?
41007006	Ewacu igi kumae, Isaya yang’ uewo piwu dre wu weg ambili, calu jugoro kumae, Dhanu maeni giyunga ku dendhoggi, Ento adundegi bor kuda.
41007007	Ento girwo ira mananu, Ma giponjo cik mi dhanu ni ponji migi.
41007008	Wuweko lembang’ola pa Mungu, wudong’ wubani wi lemkei mi dhanu.
41007009	Man ewacu igi kumae, Dre no yo, wukwero cik pa Mungu, kara wuwor lemkei mu.
41007010	Kum Musa wacu kumae, Yung wuru ku meru; man, ng’atu m’uyero rac kum won kadi min, wek etho athoa:
41007011	ento wun wuwacu kumae, Tek ng’atu moko biyero ni won kadi min kumae, Gin ma nwang’u ande acopi ko en e Korbani, thelembene, jumio ni Mungu;
41007012	wuyio ngo nia ng’atuno tim gin moko kendo ni won kadi min;
41007013	wuranju lembe pa Mungu ku lemkei mu, ma wuketho: man wutimo gin mange de dupa ma kumeno.
41007014	Man elwong’o udul dhanu kendo i bang’e, ewacu igi kumae, Kewu ceke wuwinj lem para, wung’ei de:
41007015	gin moko mbe ma yo woko ba dhanu, ma tek umondo i ie copo cide; ento gin ma ai yor i dhanu e ma cido i dhanu.
41007016	Ng’atu moko ma ithe nuti m’ewinjo ko, wek ewinji.
41007017	Kan eweko udul dhanu emondo i ot, julubne gipenje kum the lembabola nini.
41007018	Ewacu igi kumae, Wun bende ng’eyong’ec umbe kudu kumeno? Wung’eyo ngo, nia gin ma yo woko ma mondo i dhanu, copo cide ngo;
41007019	kum emondo i adunde ngo ento i cinoie, ewok woko de i odbari? Maeni ewacu, ma dwoko cemo ceke leng’.
41007020	Man ewacu kumae, Gin ma ai i dhanu, e ma cido dhanu.
41007021	Kum kud i ic, ku i adunde dhanu, pidoic ma rac wok, tarwang’, ku kwalukwo, ku negonek, ku gieri,
41007022	ku ketho cwiny hai kum piny, ku camuco, kud abombi, kud awanya ma rac, ku wang’ ma rac, ku cayucac, kud ahaye, man lemkasegu:
41007023	gin ma rac maeni ceke ai kud i ic, e ma cido dhanu.
41007024	Eai ku keca, man ecidho i kieu mi Turo ku Sidon. Emondo de i ot, eyenyo ngo ya ng’atu moko ng’ei maeni; ere ecopo pondo ngo.
41007025	Ento ndhu ndhu nica dhaku, ma nyathi nyare won tipo m’ucido, kan ewinjo pire, ebino epodho the tiende.
41007026	Nwang’u dhakune Dhayunani, ma Surufenisa. E ekwaye nia ewodh pajogi kud i nyare.
41007027	Ewacu ire kumae, Wek nyithindho gilar giyeng’: kum emaku piny ungo ya jugam kwen mi nyithindho jubole ni gwogi.
41007028	Ento eloko lembe ewacu ire kumae, Eyo, Rwoth; cil gwogi ma the mesa de gicamu kum ng’ili kwen mi nyithindho.
41007029	Ewacu ire kumae, Kum lembe maeni cidhi; pajogi daru wok kud i nyeri.
41007030	E edok i ot pare, enwang’u jupielo nyathin wi kavuto, pajogi de daru wok.
41007031	Eai kendo kud i kieu mi Turo, ekadhu ku i Sidon cil ku dhu nam mi Galilaya, ku kind kieu mi Dekapoli.
41007032	Man gikelo ng’atu ma ithe dhing’ i bang’e, ma jaragwong’o de; e gikwaye eketh cinge i kume.
41007033	Ecoro kude cen nyalwe ku kmd udul dhanu, eroyo lwete de i ithe, man eng’ulo lau, emulo ko lebe;
41007034	eng’ayu wang’e de malu i polo, egamu cwinye, man ewacu ire kumae, Efatha, thelembene kumae, Yebri.
41007035	E ithe yabre, twic mi lebe de gonjre, man eweco terere.
41007036	Eng’olo igi ya ku giyer ni ng’atu moko: ento ku ba ng’olo m’eng’olo ko igi hai, e girweyo lembene hai m’usagu.
41007037	E igi wang’ lii apila, giwacu kumae, Etimo gin ceke ber; eketho ju ma ithgi dhing’ giwinjo, man ajuba de giweco.
41008001	I ceng’ maeno, kan udul dhanu ma dit gicokri kendo, cam migi de mbe, elwong’o julubne i bang’e, man ewacu igi kumae,
41008002	Ngisi benega kum udul dhanu, kum gibedo i bang’a kawono doko ceng’ adek, ma cam umbe kugi:
41008003	tek alalugi ya gidok thugi ku kec, gibivoc i yo; jumoko m’i kindgi de giai bor.
41008004	Julubne giloko ire lembe kumae, I ka ma ngele keni jucopo nwang’u kwen m’ang’ina ma ci yeng’o dhanu maeni kani?
41008005	Epenjogi de kumae, Lungu kwen adi ma ni i beng’wu? Giwacu kumae, Abiro.
41008006	Man eng’olo ya udul dhanu gibed piny i ng’om: man eting’o lungu kwen abiro, kan emio foyofoc de, eng’weko ie, emio de ba julubne, giketh i wang’gi: e gikethogi i wang’ udul dhanu.
41008007	Nwang’u rec moko ma thindho ni i bang’gi: e kan emio mugisa i wie, eng’olo ya juketh maeni bende i wang’gi.
41008008	Gicamu de, giyeng’: man gicoko padune m’udong’, katoko abiro.
41008009	Man giyenyo romo rubanga ang’wen: e elalugi.
41008010	E eni eni eidho i combo ku iulubne de. man ebino i ng’et Dalmanu
41008011	E Jufarisayo giwok, man gimaku penjri gikugi, gibeyenyo giranyutha i polo i bang’e gibidhe ko.
41008012	Man egamu cwinye kwede kud i ie, ewacu kumae, Dhanum’utuk maeni gibeyenyo giranyutha nedi? andha awacu iwu kumae, Giranyutha moko mbe m’umire ni dhanum’utuk maeni.
41008013	E ewekogi, eidho i combo kendo ekadhu ko lokaca.
41008014	E wigi wil ku ting’o kwen; gimbe kude i combo ndhu lungu kwen acel pil.
41008015	Man eng’olo igi, ewacu kumae, Wubed ku weng’wu, wukuru ni thobi mi Jufarisayo ku thobi pa Herode.
41008016	E giporo lembe i kindgi, giwacu kumae, Kwen umbe kudwa.
41008017	E Yesu m’ung’eyo maeni ewacu igi kumae, Wuporo lembe nedi, kum kwen mu mbe? fodi wuneno ngo, kadok ang’eya de wung’eyo ngo? adundewu doko nwang’i?
41008018	Wubedo ku weng’wu, wuneno de ngo? man wubedo ku ithwu, wuwinjo de ngo? wupoi de ngo?
41008019	Kinde m’ang’weko i lungu kwen abic ni dhanu rubanga abic, wucoko padune m’udong’ upong’o katoko adi? Giwacu ire kumae, Apar wi ario.
41008020	Man abiro i kind rubanga ang’wen, wucoko padune katoko adi? Giwacu ire kumae, Abiro.
41008021	Man ewacu igi kumae, Fodi wukung’eyo ngo?
41008022	Giwok Bethsaida. Man jukelo ng’atu m’abinga i bang’e, gikwaye de emul kume.
41008023	E emaku cing’ ng’atu m’abinga, man ewodhe woko kud i pacu; e kan eng’ulo lau i wang’e, eketho cinge de i kume, epenje kumae, Ineno piny moko?
41008024	Eting’o wang’e malu, man ewacu kumae, Aneno dhanu; kum anenogi va yen, m’ubewotho.
41008025	E elund eketho cinge kendo i wang’e; ng’atuca de neno piny tel, man edok kakare, edong’ eneno gin ceke terere.
41008026	Man eore edok thugi, ewacu kumae, Kadok i pacu de kud imondi.
41008027	E Yesu ai, ku julubne, gicidho i pacu Kaisaria Filipi: i kinde ma gini i yo epenjo julubne, ewacu igi kumae, Dhanu giwacu ya an a ng’a?
41008028	E giyero ire, giwacu kumae, Yohana ma Jabaputisi; jumange de, Elia; ento jumange re, Acel ma kind jubila.
41008029	Man epenjogi kumae, Wun ke wuwacu ya an a ng’a? Petro dwoko lembe ewacu ire kumae, In i Kristu.
41008030	Man eng’olo igi ya ku giyer pire ni ng’atu moko.
41008031	Emaku ponjogi de, nia Wod dhanu bikosendre be ku gin dupa, judongo ku julam ma dongo ku jugorcik de gibikwere, jubinege de, man ka ceng’ adek ukadhu ebicer kendo.
41008032	Man eyero lembene igi kele. E Petro make, emaku kwere.
41008033	Ento elokre, e kan eneno julubne, ejuko Petro, ewacu kumae, Dok i ng’eya Jok; kum ii pido pi gin pa Mungu ngo, ento gin mi dhanu.
41008034	E elwong’o udul dhanu gibin i bang’e ku julubne, man ewacu igi kumae, Tek ng’atu moko yenyo elub ng’eya, wek ekwere gire, eting’ yen m’athara pare, elub ng’eya.
41008035	Kum ng’atu ma tek uyenyo ebodh kwo pare ebirwinye; ng’atu ma tek birwinyo kwo pare de pira ku lembanyong’a ma juboth ko de e ebibodhe.
41008036	Kum kuloka ang’o ni dhanu, kadok egam ng’om ngung’, ma kwo pare ke rwinyo?
41008037	Kum girang’o ma ng’atu moko biwilo ko kwo pare?
41008038	Kum ng’atu ma tek lewic binege i kuma kum lembe para de i kind dhanum’utuk maeni mi gier ku dubo de, Wod dhanu bende lewic binege i kume, kan ebino i dwong’ pa Won ku malaika maleng’ de.
41009001	Man ewacu igi kumae, Audha ayero iwu kumae, Jumoko nuti kind ju m’ucungo keni, ma gibibilo tho ki ngo, cil ma gineno ko ker pa Mungu bino ku tego.
41009002	Yo ng’ei ceng’ abusiel Yesu gamu Petro giku Yakobo, man Yohana, man eterogi kakendgi wi got ma wiu: e kite lokre i wang’gi;
41009003	e kendi pare rieny, udoko tar pr, ma jabodho moko mbe m’i ng’om ma copo dwoke tar kumeca.
41009004	E Elia giku Musa giwok i wang’gi: gibeweco giku Yesugi.
41009005	E Petro loko lembe ewacu ni Yesu kumae, Japonji, ber iwa kum wani keni: wek watim odbak adek; acel iri, acel ni Musa, acel ke ni Elia.
41009006	Kum eng’eyo ngo lem m’eloki, kum Iworo benegogi dit.
41009007	Afuru bino ketho tipo i wigi: dwal uai i afuru de wacu kumae, Maeni Woda ma jamerna: wuwinje.
41009008	E eni eni nik ginen kun ku kun, gineno ng’atu moko ngo kendo, ndhu Yesu kende re gikugi.
41009009	Kinde ma gibeloro got, eng’olo igi ya ku giyer pi gin ma gineno ni ng’atu moko, ento ka Wod dhanu bicer kendo ku kind ju m’utho.
41009010	E gikanu lembene, gipenjri gigi rama thelembe mi cer kendo ku kind ju m’utho bedo ko.
41009011	E gipenje, giwacu kumae, Ebedo nenedi ma jugorcik giwacu nia Elia bikolar bino be e?
41009012	Man ewacu igi kumae, Elia lar ubino andha, man edwoko gin ceke: pi Wod dhanu ke jugoro nenedi, nia ebisendre ku gin dupa jubidwoke doko mananu de?
41009013	Ento awacu iwu, nia Elia daru bino, man gitimo gin ceke ma giyenyo i kume, cil calu egore pire.
41009014	E ka gibino ba julub, gineno udul dhanu ma dit ung’ino i kumgi, jugorcik de ma gibepenjri gikugi.
41009015	Ndhu ndhu nica udul dhanu ceke, ka ginene, igi wang’ lii, man giringo aringa i bang’e gimothe.
41009016	Man epenjogi kumae, Wupenjru kugi ku lembang’o?
41009017	E ng’atu acel ma kind udul dhanu dwoko lembe ire kumae, Japonji, akelo woda i beng’i, m’ubedo ku tipo m’ajuba;
41009018	man ka ma tek tipo tere i ie ceke, eredhe piny: voyo de dhure i dhoge, man ekayu lake, emoge de: e awacu ni julubni ya giwodhe woko; e ecopre igi ngo.
41009019	Man cloko lembe igi ewacu kumae, E dlianmrrutuk ma yioyic umbe kugi, abibedo kudu rokani? abitwio cwinya i kumwu rokani? kele i bang’a.
41009020	Gikele de i bang’e: e kan enene, e eni eni tipone yece dit; man epodho i ng’om, emaku ng’iele voyo de wok.
41009021	E epenjo won kumae, Gin maeni make ugambre awene? Man ewacu ire kumae, Ma fodi e nyathin.
41009022	Ebederedhe i mac kud i pi bende wang’ udul, nik enyothe: ento tek icopo timo gin moko, bed ku ngisi i kumwa, ikonywa.
41009023	Yesu wacu ire kumae, Tek icopo! Gin ceke copre ni ng’atu m’uyio.
41009024	E ndhu ndhu nica won nyathin ukok, ewacu kumae, Ayio; konya ku yioyic para m’umbe.
41009025	E ka Yesu neno nia udul dhanu gibering’ni karacelo, ejuko tipo m’ucido, ewacu ire kumae, In i tipo ma weco ngo ma winjo de ngo, ang’olo iri wok woko kud i ie, kud i dong’ imond i ie kendo.
41009026	Kan ekok, ejake ma tek, e eai woko: man nyathin ubedo calu ng’atu m’utho; ketho nia dhanu kucel ma dit giwacu kumae, Etho.
41009027	Ento Yesu maku cinge, eting’e ko malu; e eai.
41009028	E kan emondo i ot, julubne gipenje nyalwe kumae, Nedi wacopo wodhe ngo?
41009029	ewacu igi kumae, Wagi gino wodhre ku gin moko ngo, ndhu ku rwo.
41009030	E giai kuca, gikadhu ku kind Galilaya; eyenyo ngo ya ng’atu moko ng’ei.
41009031	Kum eponjo julubne, ewacu igi kumae, Wod dhanu jumie i cing’ dhanu, man gibinege; ka junege de, yo ng’ei ceng’ adek ebicer kendo.
41009032	Ento ging’eyo thelembe nini ngo, lworo de cerogi ku penje.
41009033	E gibino Kapernaum: kan eni i ot epenjogi kumae, Ande wuporo lembang’o i gengi?
41009034	Ento gibedo ling’: kum ande gipiembri i yo, nia ng’a ma dit ma sagu.
41009035	Ebedo piny, man elwong’o juapar wi ario; ewacu igi kumae, Tek ng’atu moko yenyo ebed ma kwong’ane, ebibedo cen ma sagu ceke, man jatic mi ceke.
41009036	E egamu nyathin ma nyanok, ekethe i kindgi: e kan eting’e wi bote, ewacu igi kumae,
41009037	Ng’atu ma tek bijolo acel mi wagi nyithindho ma thindho ku nyinga, nwang’u ejolo an; man ng’atu ma tek ujolo an, nwang’u ejolo an ungo, ento ng’atu m’uora.
41009038	Yohana wacu ire kumae, Japonji, waneno ng’atu acel m’ubewodho pajogi ku nyingi; e wacere, kum elubowa ngo.
41009039	Ento Yesu wacu kumae, Kud wukwere: kum ng’atu moko mbe ma bitimo tic ma dit ku nyinga, ma bicopo yero pira rac pio pio.
41009040	Kum ng’atu ma tek ubedo jadhogwa ngo nwang’u en e jabang’wa.
41009041	Kum ng’atu ma tek bimio iwu pi i kikombe wumadhi, kum wu ju pa Kristu, andha ayero iwu, nia sukulia pare birwinyo ire ki ngo.
41009042	Man ke ng’atu ma tek biketho ng’atu acel ma kind nyithi ju maeni ma giyia ukier, ni ng’atuca cika jung’ab pom ma dit i ng’ute, jubaye ko i nam.
41009043	Man tek cingi ketho ikier, thume woko: cika imond i kwo kud abala, sagu ma tek icidho i gehena ku cingi ario, i mac ma negre ngo,
41009044	ka ma ukoko migi tho ngo, macne de negre ngo.
41009045	Man tek tiendi ketho ikier, thume woko: cika imond i kwo kud abala sagu ma tek ibedo ku tiendi ario ma jubibei ko i gehena,
41009046	ka ma ukoko migi tho ngo, macne de negre ngo.
41009047	Man ke tek weng’i ketho ikier, fudhe woko: cika imond i ker pa Mungu ku weng’i acel sagu ma tek ibedo ku weng’i ario ma jubei ko i gehena,
41009048	ka ma ukoko migi tho ngo, macne de negre ngo.
41009049	Kum ku ba dhanu jubimulogi ku kadu ku mac.
41009050	Kadu ber: ento tek kadu lake tho, wubidwoko lake kud ang’o? Wubed ku kadu i iwu giwu, cwinywu de kwi wuku juwedu.
41010001	Eai ku kuca, man ebino i kieu Yahudi ku mi loka Yordan: e udul dhanu gicoko dhoggi i bang’e kendo; man, eponjogi kendo calu ma naka ebedepo njogi.
41010002	E Jufarisayo gibino i bang’e, man gipenje kumae, Cik uyio ya ng’atu moko riem dhaku pare? gibidhe ko.
41010003	Edwoko lembe ewacu igi kumae, Yang’ Musa ng’olo iwu ang’o?
41010004	Giwacu kumae, Musa yio jugor waraga mi riem, man jurieme woko.
41010005	Ento Yesu wacu igi kumae, Kum nwang’ mir adundewu e m’uketho egoro lembang’ola maeni.
41010006	Ento ugambre i thangambere mi giracwia pa Mungu, etimogi nico ku dhaku.
41010007	Kum lembe runi nico biweko won ku min de, man ebimoko ndhu ba dhaku pare;
41010008	e gin ario de gibidoko ni kum acel: kum kumeno gibedo ario kendo ngo, ento kum acel.
41010009	Ka kumeno gin ma Mungu ribo karacelo dong’ dhanu kud upok kindgi.
41010010	Julubne gipenje kendo pi lembe nini i ot.
41010011	Man ewacu igi kumae, Ng’atu ma tek uriemo dhaku pare, egamu mange de, nwang’u egiere kude:
41010012	man tek enne de ecoro cware cen, egomo mange, nwang’u egiere swa.
41010013	Nwang’u gibekelo nyithindho ma thindho i bang’e, kara emul kumgi: e julubne gijukogi.
41010014	Ento ka Yesu neno maeni, lembene ton i ie, ewacu igi kumae, Wuwek nyithindho ma thindho gibin i bang’a; kud wukwergi: kum ker pa Mungu en e mi wagi joni.
41010015	Andha ayero iwu kumae, Ng’atu ma tek bijolo ker pa Mungu calu nyathin ma nyanok ungo, ebimondo i ie ki ngo.
41010016	E eting’ogi wi bote, emio igi mugisa, m’eketho ko cinge i wigi.
41010017	E kan eai ebecikucidho i yo, ng’atu moko ring’ni i bang’e, erum ire de, epenje de, Japonji ma ber, atim ang’o kara acam pacu mi kwo ma rondo ku rondo?
41010018	E Yesu wacu ire kumae, Ilwong’a ma ber nedi? ng’atu moko mbe ma ber, ndhu acel, en e Mungu.
41010019	Ing’eyo lembang’ola, Kud ineg nek, Kud igieri swa, kud ikwal kwo, Kud ibal abali, Kud ivug kuvuga, Yung wuru ku meru de.
41010020	Ewacu ire kumae, Japonji, gin maeni ceke agamu woro ma fodi a nyathin.
41010021	E ka Yesu nene emare, ewacu ire kumae, Gin acel urem iri: cidh, ilok piny ceke m’ibedo ko, imi ni jucan, man ibibedo ku piny m’akana i polo: man ibin, ilub ng’eya.
41010022	Ento wang’e cido kum lembene, edong’ ecidho ma can unege: kum en e ng’atu ma piny pare dit.
41010023	E Yesu neno piny gbe, ewacu de ni julubne kumae, Mondo i ker pa Mungu tek apila ni julonyo!
41010024	E julub igi wang’ lii kum lembe pare. Ento Yesu loko lembe kendo, ewacu igi kumae, Nyithindho, mondo i ker pa Mungu tek apila ni ju m’ugeno lonyo!
41010025	Kadhu ku wang’ sindani yot ni ngamia, ma sagu mondo i ker pa Mungu ni jalonyo.
41010026	E igi wang’ lii apila, giwacu ire kumae, Ka kumeno ng’a ma copo bothi?
41010027	Yesu nenogi ewacu igi kumae, Ni dhanu ecopre ngo, ento ku Mungu to ecopre: kum gin ceke copre ku Mungu.
41010028	Petro maku wacu ire kumae, Nen, waweko gin ceke, man walubo ng’ei.
41010029	Yesu wacu kumae, Andha awacu iri, Ng’atu moko mbe m’uweko ot, kadi umego, kadi nyimego, kadi mego, kadi wego, kadi nyithindho, kadi pothi, pira, ku pi lembanyong’a ma juboth ko de,
41010030	ma k’ebinwang’u acel bang’ dak ungo kawono i nindo maeni, udi, kud umego, ku nyimego, ku mego, ku nyithindho, ku pothi, karacelo ku ragedo; man i ng’om ma bibino kwo ma rondo ku rondo.
41010031	Ento dupa ma kwong’ane bidok ni ma cenne; man ma cenne bidok ni ma kwong’ane.
41010032	E gini i yo, ma gibeidho ko malu Yerusalem; man Yesu telo yo i wang’gi: e igi wang’ lii; ju m’ulubo ng’eye de lworo benegogi. E ecoko juapar wi ario kendo, man emaku yero igi pi gin ma bitimbre i kume,
41010033	ewacu kumae, Nen, waidho malu Yerusalem; e Wod dhanu jubiketho i cing’ julam ma dongo ku jugorcik e gibigonje ya etho, man gibikethe i cing’ Thekdhanumange:
41010034	e gibing’ale, gibing’ulo lau i kume, gibifode ma tek, gibinege de; ere yo ng’ei ceng’ adek ebicer kendo.
41010035	Yakobo giku Yohana, wot Zebedayo, gibino i bang’e, giwacu ire kumae, Japonji, wayenyo itim iwa gin ma tek wabikwei ko.
41010036	Ewacu igi kumae, Wuyenyo atim ang’o iwu?
41010037	E giwacu ire kumae, Ng’ol iwa ya wajany, acel yo ku cingi ma yor acwic, acel ke yo ku cingi ma yor acam, i dwong’ peri.
41010038	Ento Yesu wacu igi kumae, Wung’eyo ngo gin ma wukwayu. Wucopo madhu krkombe m’amadhu? kadi wucopo maku baputisi m’amaku?
41010039	Man giwacu ire kumae, Wacopo yo. Yesu wacu igi kumae, Kikombe m’amadhu wubimadhu; baputisi de m’amaku wubimaku bende:
41010040	ento jany yo ku cinga ma yor acwic kadi i cinga ma yor acam en e para ngo m’amio; ento en e ni ju ma juyike igi.
41010041	E ka juapar giwinjo maeni, gimaku bedo ku konda kum Yakobo giku Yohana.
41010042	E Yesu lwong’ogi i bang’e, ewacu igi kumae, Wung’eyo nia ju ma gibimo wi Thekdhanumange girwodho i wigi; judongo migi de gidhiro wigi.
41010043	Ento ebedo kumeno ngo i kindwu: ento ng’atu ma tek uyenyo edok dwong’ i kindwu, ebibedo jatim iwu;
41010044	man ng’atu ma tek uyenyo ebed ma kwong’a i kindwu, ebibedo ni jendwu kewu ceke.
41010045	Kum Wod dhanu bende bino ngo ya jutim ire, ento kara etim, emi kwo pare de ni gony mi dhanu dupa.
41010046	E gibino Yeriko: man kinde m’eai Yeriko, giku julubne man udul dhanu ma dit, wod Timayo, ma nyinge Bartimayo, en e jakwaipiny ma en e abinga, ebedo dhu yo.
41010047	Kan ewinjo nia en e Yesu ma Janazareti, emaku kok, ewacu kumae, Yesu, in i wod Daudi, bed ku kisa i kuma.
41010048	Dhanu dupa gijuke, nia ebed ling’: ento ekok ma sagu kumae, In i wod Daudi, bed ku kisa i kuma.
41010049	Yesu cungo gr, man ewacu kumae, Wulwong’e. E gilwong’o ng’atu m’abingane, giwacu ire kumae, Dong’ cwinyi bed tek: ai malu, ebelwong’i.
41010050	E en, m’ebayu kendi pare cen, epor malu, ebino ba Yesu.
41010051	Yesu loko ire lembe, ewacu kumae, Iyenyo atim ang’o iri? Ng’atu m’abinga wacu ire kumae, Japonji, ayenyo wang’a ler.
41010052	Yesu wacu ire kumae, Icidhi; yioyic peri e m’utito kumi. E ndhu ndhu nica wang’e lero, edong’ elubo ng’eye i wang’ayo.
41011001	Ka gidhingo Yerusalem, ba Bethfage ku Bethania de, ba got Zeituni, eoro kind julubne ario,
41011002	ewacu igi kumae, Wucidh i pacu ma i weng’wu: e pio pio ka wumondo i ie, wubinwang’u nyathi kana m’ubedo atwia, ma ng’atu moko fokubedo i wie ngo; wugonye, wukele.
41011003	Tek ng’atu moko wacu iwu kumae, Wutimo maeni nedi? wuwac kumae, Cande ni i kum Rwoth; e ndhu ndhu nica ebiore keni kendo.
41011004	E gicidho, ginwang’u nyathi kana bedo atwia dhugola yo woko i gengi; gigonye de.
41011005	Jumoko m’ucungo keca giwacu igi kumae, Wutimo ang’o, ma wubegonyo ko nyathi kana e?
41011006	Gin ke giwacu igi calu ma Yesu wacu: e giwekogi gicidho.
41011007	E gikelo nyathi kana ba Yesu, gipedho kendi migi de i wie; ebedo de i wie.
41011008	Dhanu dupa gipedho kendi migi i wang’ayo; jumange ke jangyen, ma gitong’o i thim.
41011009	Ju m’utelo yo, ku ju m’udong’ cen de, gikok akoka kumae, Hosana; mugisa ni ng’atu m’ubino ku nying Rwoth:
41011010	Mugisa ni ker m’ubino, ker pa wegwa ma Daudi: Hosana malu ngbir.
41011011	E emondo i Yerusalem, i hekalu; e kan eneno wi gin ceke ndri, nwang’u piny udoko uthieno, eai ecidho Bethania ku juapar wi ario.
41011012	Urwone, ka giai Bethania, kec unege.
41011013	E kan eneno ulam udinyo ku cen, ebino, nia nyo ebinwang’u gin moko i wie: man kan ebino i bang’e, enwang’u gin moko ngo ndhu ithe kende; kum kacek mir ulam fodutundo ngo.
41011014	Eloko lembe man ewacu ire kumae, Ng’atu moko kud ucam nyingi ugambre kawono cil nja ku nja. Julubne de giwinjo maeni.
41011015	Man gibino Yerusalem, emondo i hekalu, man emaku riemo ju ma giloko piny ku ju m’ung’iewo de ku i hekalu, eredho mesa de mi juwilsente, ku kom mi ju m’nioko akuru;
41011016	man eyio ngo ya ng’atu moko yei agulu kadh kudo ku i hekalu.
41011017	Eponjo, ewacu igi kumae, Egore ngo kumae, Ot para jubilwong’o ot mi rwo ni thek ceke? ento wudwoke ni kagonjo mi weg ayeki.
41011018	Julam ma dongo ku jugorcik giwinjo maeni, e giyenyo maram ginyothe ko: kum lworo negogi i kume, kum udul dhanu ceke igi wang’ lii kum ponji pare.
41011019	E ku bang’ uthieno ceke ebedeai kud i adhura.
41011020	Kugweno ka gikadhu, gineno ulam uner cil i ulage.
41011021	E Petro m’upoi kum lembene ewacu ire kumae, Japonji, nen, ulam m’ikwong’o ener woko.
41011022	Yesu loko lembe ewacu igi kumae, Wubed ku yioyic yo ba Mungu.
41011023	Andha awacu iwu kumae, Ng’atu ma tek biwacu ni got maeni kumae, Mugri iboli i nam, ma adundene kubedo jiji ngo, ento ebiyio nia gin m’eyero timbre, e gica bibedo ire.
41011024	Ka kumeno awacu iwu kumae, Gin ceke ma tek wurwo wupenjo pire de, wuyi nia wujologi, e wubibedo kugi.
41011025	E kinde ma tek wucungo wuberwo, tek wubedo ku lembe kum ng’atu moko, wuwek lembene rwiny; kara Wegwu bende ma ni i polo uwek kier mu woko.
41011026	Ento tek wuweko lembene rwinyo woko ngo, Wegwu ma ni i polo de biweko kier mu woko ngo.
41011027	E gibino kendo Yerusalem: kan ebewotho de i hekalu, julam ma dongo ku jugorcik ku judongo de gibino i bang’e;
41011028	e giwacu ire kumae, Itimo gin maeni ku ng’ol manedi? kadi ng’a m’umio iri ng’ol maeni m’itimo ko ginduni?
41011029	E Yesu wacu igi kumae, Abipenjo penji acel i beng’wu, wulok ira lembene de, kan abiyero iwu pi ng’ol m’atimo ko gin maeni.
41011030	Baputisi pa Yohana ai i polo, kadi ba dhanu? wulok ira lembe.
41011031	E giporo lembe gigi, giwacu kumae, Tek wabiwacu kumae, Uai i polo; ebiwacu kumae, Ka kumeno wuyie ngo nedi?
41011032	Ento tek wawacu kumae, Uai ba dhanu, gilworo dhanu: kum dhanu ceke gikwanu andha nia Yohana en e jabila.
41011033	E giloko lembe ni Yesu giwacu kumae, Wang’eyo ngo. E Yesu wacu igi kumae, Kadok an de ayero iwu ngo pi ng’ol m’atimo ko gin maeni.
41012001	Man emaku yero igi ku lembabola kumae, Ng’atu moko pidho podho mir ulok, epidho arara de i kume, ekunyo vur ma jubiyo ie nying ulok de, man egomo odtra, e emie ni sumba ba jutipodho, en ke ecidho i ng’om mange.
41012002	Ka kacekne tundo eoro jamiru ba jutipodho, kara egam kum nying ulok moko m’i podho mir ulok ba jutipodho.
41012003	E gigame, gifode de, giketho edok mananu.
41012004	Man eoro jamiru mange kendo i bang’gi; e gitong’o lero i wie, man gitime rac dit.
41012005	Man eoro mange; e ginege: ku mange de dupa; moko gifodo, moko ke ginego anega.
41012006	Udong’ ng’atu acel i bang’e, en e wode ma jamer: eore macen i bang’gi, ewacu kumae, Gibijwigri ni woda.
41012007	Ento jutipodho maeno giwacu i kindgi gigi kumae, Maeni jacampacu; wubin, wanegue, kara camupacu dong’ iwa.
41012008	E gimake, ginege de, man gibaye woko kud i podho mir ulok.
41012009	Ka kumeno rwoth ma won podho mir ulok bitimo ang’o? ebibino ebinyotho jutipodho, man ebimio podho mir ulok ni jumange.
41012010	Fodi wusomo lembagora pa Mungu maeni ngo ma kumae, Kidi ma jugomot gikwero, Kidine judwoke ni wi gul;
41012011	Maeni ai ba Rwoth, Man en e gin ma wang’u ijo i wang’wa?
41012012	E giyenyo gimake; ere gilworo udul dhanu; kum ging’eyo nia ebolo lembene i kumgi; e giweke, man gicidho.
41012013	Man gioro jumoko ma kind Jufarisayo ku m’i kind Juherodiano de i bang’e, kara gimake i wec.
41012014	E ka giwok, giwacu ire kumae, Japonji, wang’eyo nia in i andha, man iparu pi ng’atu moko ngo; kum ineno dhanu ni wang’gi ngo, ento andha iponjo yo pa Mungu: Cik uyio ya jumi ajok ni Kaisari, kadi ku jumi?
41012015	Wami, kadi ku wami? Ento en, m’eng’eyo ambili migi, ewacu igi kumae, Wumulo ia nedi? wukel denarius i bang’a, anen.
41012016	E gikele. Man epenjogi kumae, Meni ayi ng’a ku ramblembene de? Giwacu ire kumae, Pa Kaisari.
41012017	Yesu wacu igi kumae, Wumi ni Kaisari gin ma pa Kaisari, ni Mungu de gin ma pa Mungu. E igi wang’ lii i kume.
41012018	Man Jusadukayo, ma giwacu nia cer umbe, gibino i bang’e; gipenje, giwacu kumae,
41012019	Japonji, Musa goro iwa kumae, Tek ng’atu moko umin utho, ma cege ke dong’, m’eweko nyithindho de ngo, ya umin udong’ ulag dhakune, enyol kodhidhanu de ni umin mire.
41012020	Nwang’u utumego abiro nuti: ma kwong’ane gamu dhaku, etho de m’eweko kodhi ngo;
41012021	mir arionde lage, de etho, m’eweko kodhi ngo i ng’eye; mir adege de kumeca:
41012022	gin abiro de giweko kodhi ngo. Yo ng’eigi ceke dhaku de tho.
41012023	I cer ebidong’ bedo ci ng’a i kindgi? kum ebedo dhaku migi gin abiro.
41012024	Yesu wacu igi kumae, En e kum lembc nini ngo nia wukieri, kum wung’eyo lembagora pa Mungu ngo, kadi tego pa Mungu de?
41012025	Kum ka gibicer ku kind ju m’utho. gigambri ngo, jumio de ngo ya jugam; ento gibedo va malaika m’i polo.
41012026	Ento pi ju m’utho, ma nia gicer; fodi wusomo ngo i kitabu pa Musa, i ka m’uyere pi Yen m’udinyo, maram Mungu weco ko i bang’e, ewacu kumae, An a Mungu pa Ibrahim, man Mungu pa Isak, man Mungu pa Yakobo?
41012027	En e Mungu mi ju m’utho ngo, ento mi ju ma kwo: wukier dit.
41012028	Ng’atu acel ma kind jugorcik ubino, ewinjo gibepenjri i kindgi, eng’eyo de nia eloko igi lembe dre, e epenje kumae, Lembang’ola makani ma ma kwong’a ceke?
41012029	Yesu loko lembe kumae, Ma kwong’ane ende, Wuwinji, E Israel; Rwoth Mungu mwa, en e Rwoth acel:
41012030	man imar Rwoth Mungu peri kud adundeni ceke, ku ng’eyong’ec peri ceke de, ku pidoii ceke de, man ku tegoni ceke de.
41012031	Mir arionde ke e, Imar wedu calu in giri. Lembang’ola mange mbe ma dit ma sagu maeni.
41012032	Jagorcik uwacu ire kumae, Andha, Japonji, iwacu dre nia en e acel: man mange mbe ndhu en:
41012033	man mare kud adunde ceke, ku ng’eyong’ec ceke de, man ku tego ceke, man maru wadijo calu jogijo, esagu giramia m’awang’a ma bo ceke ku lam bende.
41012034	E ka Yesu neno nia edwoko lembe ku rieko, ewacu ire kumae, In i bor ungo ku ker pa Mungu. Yo ng’ei maeno ng’atu moko mbe ma cwinye tek m’epenje ko ku penji moko.
41012035	Yesu loko lembe ewacu kumae, kan eponjo i hekalu, Jugorcik giwacu nenedi nia Kristu en e wod Daudi?
41012036	Daudi en ewacu kumae, ku Tipo Maleng’, Rwoth uwacu ni Rwoth para kumae, Jany yo ku cinga ma yor acwic, Ram aketh ko jukwoji ni kom mi tiendi.
41012037	Daudi en elwong’e Rwoth; e kan ebedo wode nenedi? E dhanu ma sai giwinje ku mutoro.
41012038	Man eyero kumae, i ponji pare, Wukuru ni jugorcik, ma gimaru wotho ku kendi ma lor lor, ku bedo ku moth ma i katali de,
41012039	ku bedo wi kom ma sagu wadi i kacokri, ku ka ma sagu wagi i agba:
41012040	gi ju ma gicamu udi mi mon ma coggi tho, ni abombi migi de girwo ku rwo ma bor; joni gibinwang’u lembapoka ma dit m’usagu.
41012041	Man ebedo piny vut kakanpiny, man eneno rama udul dhanu gibolo ko sente i kakanpinyne: dupa de ma gi julonyo gibolo lwar i ie.
41012042	Nie dhaku ma cware tho ma jacan ubino ebolo sente ario i ie, ma romo gwilo acel.
41012043	Man elwong’o julubne i bang’e ewacu igi kumae, Andha awacu iwu kumae, Dhaku maeni ma cware tho ma jacan ebolo ma sagu ma dhanu ceke giboio i kakanpiny:
41012044	kum gin ceke gibolo i ie kum sagri migi; ento en kum canpiny pare ebolo i ie ceke m’ebedo ko, ma en e ceke m’etungre kudo.
41013001	E kan eai i hekalu, jalubne acel uwacu ire kumae, Japonji, nen, maram kidi ku udi de bedo ko!
41013002	E Yesu wacu ire kumae, Ineno udi ma dongo maeni? kidi acel de mbe ma bibedo wi wadi ma jubibolo piny ungo.
41013003	E kan ebedo piny wi got Zeituni yo ba hekalu, Petro giku Yakobo man Yohana kud Andrea gipenje nyalwe kumae,
41013004	Yer iwa, gin maeni bitimbre awene? ang’o ma bibedo ni giranyutha ka gin maeni ceke dhingo timbre?
41013005	E Yesu maku yero igi kumae, Wukuru, kara ng’atu moko kud uwingwu.
41013006	Dhanu dupa bibino i nyinga, gibiwacu kumae, An a en; man gibiwingo dhanu dupa.
41013007	E ka wubiwinjo pir ali ku rwong ali de cwinywu kud ung’abre: gin maeni bikotimbre be; ento kajikne fodi.
41013008	Kum thek bijai kum thek wadi, ker de kum ker wadi; digidi de bibedo nuti tak tak; ndru de bipodho: gin maeni en e landu wi can.
41013009	Ento dong’ wukuru giwu: kum jubikethowu i wang’ dilo i kacokri de jubifodowu; wubicungo i wang’ jubim ku ju m’ubimo de pira, ni lembatuca igi.
41013010	Man lembanyong’a ma juboth ko jubikolar yero be ni thek ceke.
41013011	E ka gipeyowu ba titi, gimiowu de, cwinywu kud ular uring kum lembe ma wubiyero: ento gin ma tek bimire iwu i saa maeno, wuyer maeno; kum en e wun ungo m’uyero, ento Tipo Maleng’.
41013012	Man umego biting’o umego wang’ tho, won nyathin de nyathin pare; nyithindho de bijai kum junyodo migi, man gibiketho juneggi.
41013013	E dhanu ceke gibidaguwu kum nyinga: ento ng’atu ma biciro cil i kajikne, ng’atuno e ma biboth.
41013014	Ento ka wuneno gin mir adegi mi nyoth ucungo ka ma maku kud ecung i ie (e dong’ ng’atu m’usomo ung’ei), i nindo maeni dong’ ju ma gini i Yahudi giring i got:
41013015	man ng’atu ma ni wi ot kud elor piny, kadi kud emond i ie, niwodho gin moko ma ni i ot pare:
41013016	man ng’atu ma ni i podho kud edwog nigamu kanzu pare.
41013017	Ento can wi mon ma igi nuti ku mon ma nyithindho dhodhogi i ceng’ maeno!
41013018	Wurwo de kara kud ebed i nindo mi koyo.
41013019	Kum masendi bibedo nuti i ceng’ maeno, ma wagi maeno ubedo umbe ugambre i thangambere mi giracwia ma Mungu cwio cil ku kawono nini de, man ebibedo nuti kendo de ngo.
41013020	Man tek Rwoth kujwigo ceng’ne ngo, kuno di kum moko mbe m’uboth; ento kum ju ma jugoyo nying’gi, m’efoyo, ejwigo ceng’ne.
41013021	I nindo maeno tek ng’atu moko biwacu iwu kumae, Nen, Kristu eni: kadi, Nen, kuca: kud wuyi:
41013022	kum ju ma Kristu mi ndra ku jubila mi ndra de gibiwok, gibinyutho giranyutha ku musana de, kara giwing ko ju ma jugoyo nying’gi de, tek ecopre.
41013023	Ento wukuru: nen, alar ayero iwu gin ceke.
41013024	Ento i ceng’ maeno, yo ng’ei masendi maeno, ceng’ biyutho, dwi de birieny ungo,
41013025	cero de bipodho kud i polo, tego mi polo de biyengre.
41013026	E i nindo maeno gibineno Wod dhanu bebino i afuru ku tego ma dit ku dwong’ bende.
41013027	Man i nindo maeno ebioro malaika, man ebicoko jupare ma jugoyo nying’gi karacelo ku yo the yamu ang’wen, kud i tung’ ng’om ku tung’ polo de.
41013028	Nie wumak ng’eyo lembabola mir ulam bang’ ulam: kinde ma jange doko yom, elodho ithe de, wung’eyo nia cwir udhingo:
41013029	e kumeno wun bende, ka wuneno gin maeni betimbre, wung’ei nia eni ceng’ni, cil dhugola.
41013030	Andha awacu iwu kumae, Dhanum’utuk maeni bikadhu woko ngo, ma fodi gin maeni ceke kutimbre kakare ngo:
41013031	polo ku ng’om de bikadhu woko: ento lembe para bikadhu woko ngo.
41013032	Ento ceng’ maeno kadi saa maeno ng’atu moko mbe m’ung’eyo, cil malaika mi polo, kadok Wod de, ento Wego re.
41013033	Wukuru, wuki man wurwo: kum wung’eyo kanindone ngo.
41013034	En e calu ng’atu moko, m’uci wotho i ng’om mange, m’eweko ot pare, m’emio ng’ol de ni jumiru pare, ni ng’atuman tic pare man tic pare, eng’olo ni jakurdhugola de nia eki.
41013035	Ka kumeno wuki: kum wung’eyo ngo kabino pa rwoth ma won ot, tek en e uthieno, kadi diewor ma ling’, kadi i kok pa gweno, kadi kugweno;
41013036	kara tek ebino pio kud enwang’ wunindo.
41013037	Man gin m’awacu iwu awacu ni dhanu ceke, Wuki.
41014001	Nie yo ng’ei ceng’ ario agba mi kadhukuwijo man kwen ma thobi mbe i ie wok: e julam ma dongo ku jugorcik giyenyo maram gimake ko ku rieko, ginege de:
41014002	kum giwacu kumae, I ceng’ mir agba ngo, rop umaru nyai i kind dhanu.
41014003	E kan eni i Bethania i ot pa Simon ma won joi, kinde m’ebedo dhu cam, dhaku moko bino ma won cupa ma ber ma ie ju mo ma ng’wice ng’ar ma ng’ieune tek dit; enego cupane, ekonjo moje de i wie.
41014004	Ento jumoko nuti ma ging’ur i kindgi gigi, giwacu kumae, Junyotho mo maeni nedi?
41014005	Kum mo maeni jucopo loko ku denarii ma sagu dak adek, jumio de ni jucan. E ging’ur i kume.
41014006	Ento Yesu wacu kumae, Wuweke; wunyayu can i ie nedi? etimo tic ma dre i kuma.
41014007	Kum wubedo ku jucan thiri thiri i beng’wu, man ka wuyenyo wucopo timo ber i bang’gi: ento an wabedo wakudu thiri thiri ngo.
41014008	Etimo gin m’ecopo: elar ewiro mo i kuma mi kuny.
41014009	Andha awacu iwu kumae, Ka ceke ma tek jubiyero ie lembanyong’a ma juboth ko i ng’om ngung’, maeno bende ma dhaku maeni timo biyere ni poi pare.
41014010	Yuda Iskariote, cn e ng’atu acel ma kind juapar wi ario, ecidho ba julam ma dongo, kara ecibe igi.
41014011	E ka giwinjo maeni, anyong’a negogi, man ging’olo ya gibimio ire sente. Man eyeuyo maram ecopo cibe ko igi lwe.
41014012	I ceng’ ma kwong’ane mi kwen ma thobi mbe i ie, kinde ma gilamu kadhukuwijo, julubne giwacu ire kumae, Iyenyo waci wayik ka m’ibicamu ie kadhukuwijo kani?
41014013	Man eoro julubne ario, ewacu igi kumae, Wuci i adhura, e wubirombo ku ng’atu acel m’uyeyo agulu pi: wulub ng’eye;
41014014	ka ma tek ebimondo i ie, wuyer ni won ode kumae, Japonji wacu kumae, Kusika mi welo ma ira, m’abicamu ie kadhukuwijo ku julubna, nikani?
41014015	E en ebinyutho iwu kusika ma malu m’ulwar m’ubedo ku gin ceke i ie, ayika de: wuyik iwa kakeca.
41014016	E julubne gicidho, giwok i adhurane, e ginwang’u calu ewacu igi: man giyiko kadhukuwijo.
41014017	E ka piny udoko uthieno ebino ku juapar wi ario.
41014018	E kinde ma gibedo gibecamu, Yesu wacu kumae, Ayero iwu andha, Acel m’i kindwu biciba, cil ng’atu ma wacamu wakude.
41014019	E can umaku negogi, man giwacu ire acel acel, En e ani?
41014020	Ewacu igi kumae, En e ng’atu acel m’i kind juapar wi ario, ma wagwio bwa wakude i tabu.
41014021	Kum Wod dhanu bicidho. cil calu ma nire gore: ento can ni ng’atu maeno ma Wod dhanu cibre ni kume! ber ni ng’atuca tek jukunyole ngo.
41014022	Man kinde ma gibecamu, eting’o kwen, e kan emio mugisa, eng’weko ie, emio igi de, ewacu kumae, Wugam: maeni kuma.
41014023	Man eting’o kikombe, e kan emio foc, emio igi: kagi ceke gimadhu kume moko.
41014024	Man ewacu igi kumae, Maeni rimba mi lembariba, m’uthwogre pi dhanu dupa.
41014025	Andha ayero iwu kumae, Abimadhu kum pigulok kendo ngo, cil i ceng’ m’abimadhe ie nyen i ker pa Mungu.
41014026	E ka giwero wer, gicidho ba got Zeituni.
41014027	E Yesu wacu igi kumae, Kewu ceke wubikier: kum egore kumae, Abigoyo jakwac, rombe de bilal mba.
41014028	Ento, yo ng’ei cer para, abicidho i weng’wu i Galilaya.
41014029	Ento Petro wacu ire kumae, Kadok ceke bikier, an re abikier ungo.
41014030	Yesu wacu ire kumae, Andha awacu iri, nia in tinuni, i diewor maeni, ka fodi kulok kukok wang’ ario ngo, ibikwera wang’ adek.
41014031	Ento eyero ma tek apila kumae, Kadok akotho be wakudi ngi, abikweri ngo. Kagi ceke de giwacu kumeno.
41014032	E gibino i ka ma nyinge Gethsemane: ewacu de ni julubne kumae, Wubed keni, ma fodi acirwo.
41014033	E ecoko Petro giku Yakobo man Yohana gicidho de gikugi, e ie maku wang’ lii, cwinye de ng’abre mumbe.
41014034	Man ewacu igi kumae, Can ubenego ng’eyong’ec para dit apila ceng’ni tho: wudong’ keni, wuki.
41014035	Man ecidho nyangba yor i wang’gi, epodho de i ng’om, man erwo nia, tek ecopre, saa maeni kabre woko ire.
41014036	Ewacu kumae, Abba, Vwa, gin ceke copre iri; kab kikombe maeni woko i bang’a: ento yeny ma ia yenyo re ngo, endre yeny ma ii yenyo.
41014037	Man ebino, enwaug’u ginindo, man ewacu ni Petro kumae, Simon, inindo? icopo kio ngo saa aceli?
41014038	Wuki wurwo de, kara kud wumond i abidhe: cwiny uyenyo andha, ento kum ubedo ng’ic.
41014039	E ecidho kendo, man erwo, eyero lembe ma cal acel.
41014040	Man ebino kendo, enwang’u ginindo, kum wang’gi bedo pek; e ging’eyo ngo maram gilok ko lembe ire.
41014041	Man ebino kendo mir adege, ewacu igi kumae, Kawono dong’ wunindi, wuyom de: eromo; saa tundo; nen, Wod dhanu jucibe i cing’ judubo.
41014042	Wuai, wacidhu: nen, ng’atu m’uciba eni ceng’ni.
41014043	E ndhu ndhu nica, kinde m’ebeyero, Yuda bino, en e ng’atu acel ma kind juapar wi ario, kud udul dhanu ma weg palamularu ku dul, ma giai ba julam ma dongo ku jugorcik ku judongo de.
41014044	Nwang’u ng’atu m’ucibe emio igi riekolembe, ewacu kumae, Ng’atu ma tek abicwio limbe, nwang’u en e en; wumake, wuci kude rut.
41014045	E kan ewok, ndhu ndhu nica ebino i bang’e, ewacu kumae, Japonji; man ecwio limbe.
41014046	E giketho cing’gi i kume, gimake ko.
41014047	Ento ng’atu acel ma kind ju m’ucungo keca ewodho palamularu pare, egoyo jamiru pa jalam ma dit, man etong’o ithe woko.
41014048	Man Yesu loko lembe ewacu igi kumae, Wubino, calu wubino kum jayek, ku palamularu ku dul de kara wumaka?
41014049	Abedaponjo ma wabedo wakudu i hekalu ku ba rupiny ku ba rupiny, wumaka de ngo: ento maeni timbre kara lembagora pa Mungu timbre kakare.
41014050	E kagi ceke giweke, giringo.
41014051	Jalawobi moko lubo toke, m’ebedo ku bongu ma nwang’ ma jubolo i kume, wi kume m’ubedo muneru: e gimake;
41014052	ento eweko bongu ma nwang’, man epiei muneru.
41014053	E gipeyo Yesu ba jalam ma dit: e julam ma dongo ku judongo ku jugorcik ceke gibino gikugi.
41014054	Nwang’u Petro lubo ng’eye ku bor cen, cil die pondot pa jalam ma dit; gibedo gikud asikari de, man emuro kume i der mac.
41014055	Nie julam ma dongo ku dilo ceke giyenyo mulembe kum Yesu ma giketh etho ko; e ginwang’u ngo.
41014056	Kum dhanu dupa gibale, lembabali migi de ribre acel ungo.
41014057	E jumoko gicungo, gibale, giwacu kumae,
41014058	Wawinjo ewacu kumae, Abinyotho hekalu maeni ma jugomo ku cing’, man i ceng’ adek abigomo mange ma jutimo ku cing’ ungo.
41014059	Kadok ku maeni de abali migi ribre acel ungo.
41014060	E jalam ma dit ucungo i kindgi, epenjo Yesu, ewacu kumae, Idwoko lembe moko ngo? en e ang’o ma joni benyutho i kumi?
41014061	Ento ebedo ling’, eloko lembe moko ngo. Jalam ma dit upenje kendo, ewacu ire kumae, In i Kristu, Wod Jamugisa?
41014062	E Yesu wacu kumae, An a en: man wubineno Wod dhanu jany yo ku cing’ ma yor acwic mi Tego, m’ebebino de ku i afuru mi polo.
41014063	Man jalam ma dit uyeco kendi pare, ewacu kumae, Can jumulembe benegowa ke mir ang’o?
41014064	Wuwinjo lembacidi ma kum Mungu: wuwacu ang’o? E kagi ceke gigonje ya eromo ku tho.
41014065	E jumoko maku ng’ulo lau i kume, giumo wang’e de, gipade, giwacu ire kumae, Eu: asikari de gijole ku cwany mi cing’gi.
41014066	E ka Petro bedo piny i pondot, jatic ma nyaku pa jalam ma drt ubino;
41014067	e kan eneno Petro m’ebeoyo mac, enene, ewacu kumae, In bende wubedo wuku Janazareti, ma Yesu.
41014068	Ento ekwero, ewacu kumae, Ang’eyo ngo, kadi lembe m’iyero de ang’eyo ngo: e ecidho woko pondot; e kulok ukok.
41014069	Jatic ma nyaku nene, e emaku yero ni ju m’ucungo i vutgi kendo kumae, Maeni en e ng’atu acel m’i kindgi.
41014070	Ento ekwero kendo. Man yo ku ng’eye nyangba ju m’ucungo i vute giwacu ni Petro kumae, Andha in i ng’atu acel m’i kindgi; kum in i Jagalilaya.
41014071	Ento emaku yanyu ayany, ku kwong’o kwong’ de, ewacu kumae, Ang’eyo ng’atuni ngo ma wuyero pire.
41014072	E ndhu ndhu nica kulok ukok mir arionde. Nie Petro poi kum lembe ma Yesu wacu ire kumae, Ka fodi kulok kukok wang’ ario ngo, ibikwera wang’ adek. E ka ie pido pire, eywak.
41015001	E pio pio kugweno julam ma dongo ku judongo man jugorcik, ku dilo ceke, gipido lembe, man gitwio Yesu, gitere, gimie ni Pilato.
41015002	E Pilato penje kumae, In i Ubimo mi Juyahudi? Man eloko lembe ewacu ire kumae, Iwacu.
41015003	Man julam ma dongo gidote kum gin dupa.
41015004	E Pilato penje kendo, ewacu kumae, Idwoko lembe moko ngo? nen maram gibedoti ko ku gin dupa.
41015005	Ento Yesu dwoko lembe moko kendo ngo; ketho i Pilato wang’ lii.
41015006	Nwang’u naka ebedegonyo igi jakol acel, ma gikwayu i bang’e i agba.
41015007	Nwang’u ng’atu acel nuti ma nyinge Baraba, m’evuto atwia ku ju m’uthubo ali, gi ju ma i aline ginego nek.
41015008	E udul dhanu gicidho malu man gimaku kwaye ya etim calu ma naka ebedetimo igi.
41015009	E Pilato dwoko lembe igi, ewacu kumae, Wuyenyo agony iwu Ubimo mi Juyahudi?
41015010	Kum eng’eyo nia kumira e m’uketho julam ma dongo gimie.
41015011	Ento julam ma dongo gicuno lembe i udul dhanu, ya maku egony Baraba igi.
41015012	Pilato loko lembe kendo ewacu igi kumae, Ka kumeno abitimo ang’o kum ng’atu ma wulwong’o Ubimo mi Juyahudi?
41015013	Gikok kendo kumae, Gure.
41015014	E Pilato wacu igi kumae, Nedi, etimo ang’o ma raci? Ento gikok apila kumae, Gure.
41015015	Man Pilato, m’eyenyo lembe cung ber i udul dhanu, egonyo igi Baraba, emio Yesu de, kan edaru fode ku del, ya jugure.
41015016	E asikari gipeye woko i katitlembe, ma en e Odtiti; e gilwong’o udul juwagi ceke karacelo.
41015017	Man gironye ku bongu m’uluga, gikiedo jamkermiwic mir ukudho de, gikethe i wie;
41015018	e gimaku mothe kumae, Moth iri, Ubimo mi Juyahudi!
41015019	E gigoyo wie kud undodi, ging’ulo lau i kume, girum wi cong’gi de girwo ire.
41015020	E ka gidaru ng’ale, giwodho kendi m’uluga, man gironye ku kendi pare. E gipeye woko, gicigigure.
41015021	Man gicung’o ng’atu acel m’ubekadhu akadha, Simon ma Jakurene, m’uai i thim, m’e won Iskander giku Rufo, ya gici gikugi, kara eyei yen m’athara pare.
41015022	E gikele ka ma julwong’o Golgotha, ma ka juloke edoko kumae, Karupokowic.
41015023	E gimio ire pigulok m’ujebre ku yath: ento egame ngo.
41015024	Man gigure, gipoko kendi pare i kindgi, gigoye ku jara, kara ginwang’ ju ma bigame.
41015025	E kinde ma saa doko adek, gigure.
41015026	E karamblembe mir adote pare jugoro yo malu kumae, UBIMO MI JUYAHUDI.
41015027	Man jugure karacelo ku weg ayeki ario; acel i cinge ma yor acwic, acel ke yor acam.
41015028	Man lembagora pa Mungu timbre kakare, m’uwacu kumae, Man jukwane karacelo ku judubo.
41015029	Ju ma gibecikukadhu de gicaye, giyengo wigi de, giwacu kumae, Euo! in m’inyotho hekalu, m’igome de ceng’ adek,
41015030	leri giri, ilor piny de ku wi yen m’athara.
41015031	Julam ma dongo de gicaye kumeca i kindgi gigi ku jugorcik, giwacu kumae, Elaru jumange; ecopo lare gire ngo.
41015032	Wek Kristu m’Ubimo pa Israel, ulor piny ku kor yen m’athara kawono, kara wanen wayi de. Ju ma jugurogi gikugi de gicaye.
41015033	E kinde ma saa mir abusiende wok, mudho yutho ng’om ceke cil i saa mir abung’wende.
41015034	E kinde ma saa doko abung’wen Yesu kok ku dwande ma dit kumae, Eloi, Eloi, lama sabakthani? ma, ka juloke edoko kumae, Munguna, Munguna, ikuna nedi?
41015035	Jumoko ma gicungo i vute, ka giwinjo maeni, giwacu kumae, Nen, elwong’o Elia.
41015036	E ng’atu acel uringo, epong’o ucoi pong’ ku picwa, ekethe de wi undodi, man emio ire emadhi, ewacu kumae, Wukowuweki; wanenu tek Elia bino wodhe piny.
41015037	E Yesu kok ku dwande ma dit, man eweko cwinye kadhu.
41015038	E kusika mi bongu m’i hekalu yec dra doko ario ugambre i wie cik i there.
41015039	E ka jego, m’ucungo keca i vute, uneno nia eweko cwinye kadhu kumeca, ewacu kumae, Andha ng’atuni en e Wod Mungu.
41015040	Nwang’u mon moko de nuti keca ma gibenene ku cen: Mariamu Magdalene, giku Mariamu ma min Yakobo ma nok ku Yose de, man Salome de gini i kindgi;
41015041	ma, kinde m’eni i Galilaya, gilubo ng’eye, gibegitimo ire bende; ku mon mange de dupa ma gibino kugi malu Yerusalem.
41015042	E ka piny udoko uthieno, kum en e Yikopiny, en e kumeni, ceng’ m’ular uwok ni ceng’ sabatu,
41015043	e Yusuf ma Arimathaya, en e ng’atu m’i dilo ma won yung, ma en bende ebekuro ker pa Mungu; emondo ba Pilato ku tegocwinye, man ekwayu avuj Yesu.
41015044	E Pilato ie wang’ lii tek edaru tho: man elwong’o jego i bang’e epenje tek etho ande con.
41015045	E kan eng’eyo maeni ba jego eyio avuje ni Yusuf.
41015046	Man eng’iewo bongu ma nwang’, man efudhe piny, eboye ku bongu ma nwang’ne, man ekethe i liel ma juroko i cana; man eng’ielo kidi kum dhugola mi liel ma juroko i cana.
41015047	E Mariamu Magdalene giku Mariamu ma min Yose gineno ka ma jukethe i ie.
41016001	E ka ceng’ sabatu kadhu, Mariamu Magdalene, giku Mariamu ma min Yakobo, man Salome, ging’iewo udok ma ng’wice ng’ar, kara gibin giwire ko.
41016002	E pir kugweno i ceng’ ma kwong’a ma yenga, gibino ba liel ma juroko i cana ka ceng’ uwok.
41016003	Man giwecri i kindgi kumae, Ng’a ma bing’ielo iwa kidi ku dhugola mi liel ma juroko i cana?
41016004	Man giting’o wang’gi, gineno nia kidi ng’iele cen: kum e dit apila.
41016005	E ka gimondo i liel ma juroko i cana, gineno jalawobi acel ubedo yo ku cing’ ma yor acwic, m’eronyo kendi ma tar; e igi wang’ lii.
41016006	Man ewacu igi kumae, Iwu kud uwang’ hi; wuyenyo Yesu, ma Janazareti, ma jugure: ecer, embe keni: nen ka ma jukethe i ie!
41016007	Ento wucidhi, wuyer ni julubne ku Petro de kumae, Ecidho i weng’wu i Galilaya: wubinene kuca, calu eyero iwu.
41016008	E giwok woko kud i liel ma juroko i cana, giringo: kum mielkum ku wang’uic umakugi: e giyero lembe moko ngo ni ng’atu moko; kum lworo negogi.
41016009	Nie kan ecer pir kugweno i ceng’ ma kwong’a ma yenga elar enyuthre ni Mariamu Magdalene, ma yang’ ewodho pajogi abiro i ie.
41016010	En de ecidho eyero ni ju ma naka gibedo gikugi, kinde ma can ubenegogi giywak de.
41016011	E gin de, ka giwinjo nia ebedo kwo, enen ire de, giyio ngo.
41016012	Yo ng’ei gin maeni enyuthie ni juario ku kite ma tung’, ka gibewotho, i yo migi i thim.
41016013	E gicidho giyero ni ju m’udong’: joca de giyio igi ngo.
41016014	Macen enyuthre ni juapar wi acel ka gibedo dhu cam; man edhau i wigi kum yioyic migi m’umbe kum nwang’ mir adundegi de, kum giyio ngo ni ju m’unene yo ng’ei cer pare.
41016015	Man ewacu igi kumae, Wucidh i ng’om yu, wuyer lembanyong’a ma juboth ko ni giracwia ceke.
41016016	E ng’atu m’uyio m’umaku baputisi de ebiboth; ento ng’atu m’uyio ngo jubipoko lembe pare rac.
41016017	Giranyutha maeni bilubo ju m’uyio: ku nyinga gibiwodho pajogi; gibiweco ku dhok ma nyen;
41016018	gibiting’o thwol, man tek gimadhu gin moko ma negojo, ebitimogi rac ki ngo; gibiketho cing’gi kum ju ma kumgi lith, e kumgi bikei.
41016019	Ka kumeno Rwoth Yesu, kan edaru yero igi, jujole malu i polo, ejany de yo ku cing’ Mungu ma yor acwic.
41016020	E gicidho, giyero i kaka ceke, Rwoth utimo kugi, eketho tego kum lembene ku giranyutha m’niube. Amen.
42001001	Kum dhanu dupa giketho cing’gi nigoro lembe pi gin maeno m’utimbre kakare i kindwa,
42001002	cil calu gimiogi iwa, ma kwong’a wa jumulembe ma ku wang’ man jutim mi lembe de,
42001003	e ebedo ber ira bende, kum abedo ku ng’eyong’ec mi gin ceke cu ugambre ku kwong’a, nia agor iri kubang’e kubang’e, Theofiio ma jabero;
42001004	kara ing’ei lemandha mi gin ma juponji kudo.
42001005	I nindo pa Herode, ubimo mi Yahudi, nwang’u jalam ma nyinge Zakaria nuti, i maka pa Abia: man ebedo ku dhaku ma kind nyir pa Harun, nyinge de Elisabeti.
42001006	Gin ario de gibedo pwe i wang’ Mungu, ma gibewotho i cik ku lembapoka ceke pa Rwoth umbe gin ma rac.
42001007	Man nyathin umbe kugi, kum Elisabeti mugumba, gin ario de rundi migi kadhu.
42001008	Nie etimbre, kinde m’etimo tic pa jalam maka pare kubang’e kubang’e i wang’ Mungu,
42001009	calu kura mi tic pa jalam, tic pare en e mondo i hekaiu niwang’u udok ma ng’wice ng’ar.
42001010	Udul ceke mi dhanu berwo woko i saa mir udok ma ng’wice ng’ar.
42001011	Malaika pa Rwoth uwok i bang’e ecungo yor acwic ba pemblam mir udok ma ng’wice ng’ar.
42001012	Zakaria de cwinye ng’abre kan enene, lworo de make.
42001013	Ento malaika wacu ire kumae, Lworo kud unegi, Zakaria: kum kwac peri winjre, cegi Elisabeti binyolo iri nyathin ma nico, man ibilwong’o nyinge Yohana.
42001014	Man mutoro kud anyong’a binegi; dhanu dupa de anyong’a binegogi i munyuru pare.
42001015	Kum ebibedo dwong’ i wang’ Rwoth, man ebimadhu pigulok kadi giramadha ma mero jo de ngo; man Tipo Maleng’ birome, ugambre kud i min.
42001016	Man dhanu dupa mi nyithindho pa Israel ebiloko ni Rwoth Mungu migi.
42001017	Man ebicidho i wang’e i tipo ku tego pa Elia, niloko adunde wego ni nyithindho, juco de niwotho i rieko mi weg bedopwe; niyau dhanu m’ubedo ayika ni Rwoth.
42001018	Zakaria wacu ni malaika kumae, Abing’eyo maeni nenedi? kum an a ng’atu m’uti, dhaku para de rundr pare kadhu.
42001019	Malaika dwoko lembe ewacu ire kumae, An a Gabriel, ma cungo i wang’ Mungu; man juora niyero iri, nikelo iri rwonglembe maeni de.
42001020	Nen, ibibedo ajuba ibicopo weco de ngo, cil i ceng’ ma gin maeni bitimbre i ie, kum iyio lem para ngo, ma bitimbre kakare i nindone.
42001021	Dhanu de gibekuro Zakaria, igi wang’ hi de kum egalu i hekalu.
42001022	Kan ewok woko de, ecopo weco i bang’gi ngo: e ging’eyo nia eneno ginmawokiwang’ i hekalu: man enyutho igi anyutha asu, ebedo ling’ de.
42001023	Etimbre ka ceng’ mi timotim pare timbre kakare, edok i ot pare.
42001024	E yo ng’ei ceng’ maeni Elisabeti ma dhaku pare gamu ie; epale de dwi abic, ewacu kumae,
42001025	Rwoth utimo kumeno ira i ceng’ m’enena i ie, nikabu lewic para woko i kind dhanu.
42001026	Nie i dwi mir abusiende juoro malaika Gabriel uai ba Mungu ucidho i adhura mi Galilaya, ma nyinge Nazareti,
42001027	ba nyaku ma sumba ma ng’atu ma nyinge Yusuf ubenyome, ma en e mi ot pa Daudi; nyaku ma sumbane nyinge Mariamu.
42001028	Emondo i bang’e, man ewacu kumae, Moth iri, in ma mugisa kwenyi, Rwoth ni kudi.
42001029	Ento ie pido dit kum lembe maeni, ie de bepido ya moth maeni manedi.
42001030	Malaika de wacu ire kumae, Lworo kud unegi, Mariamu: kum inwang’u bero ba Mungu.
42001031	Man nen, ibigamu ii, ibinyolo nyathin ma nico, man ibilwong’o nyinge Yesu.
42001032	Ebibedo dwong’, man jubilwong’e Wod Ng’atu ma Malu Ngbir: man Rwoth Mungu bimio ire komker pa kwarumire Daudi.
42001033	man ebicamu ker wi ot pa Yakobo mi nja; kajik mi ker pare de bibedo umbe.
42001034	Mariamu wacu ni malaika kumae, Maeni bitimbre nenedi, ma k’ang’eyo co ngo e?
42001035	Malaika dwoko lembe ewacu ire kumae, Tipo Maleng’ bibino i wii, man tego pa Ng’atu ma Malu Ngbir tipone biumi: kum kumeno bende gin maleng’ m’ibinyolo jubilwong’o Wod Mungu.
42001036	Man nen, wat peri, Elisabeti bende gamu ie mi wode kan eti; maeni de dwi mir abusiende pa ng’atu ma julwong’o mugumba.
42001037	Kum lembe moko mbe ma ai ba Mungu ma bibedo umbe tego.
42001038	E Mariamu wacu kumae, Nen, an a bong’ pa Rwoth; dong’ ebed ira calu lembe peri. E malaika weke.
42001039	E Mariamu ai i ceng’ maeno ecidho pio pio i ng’om gudi, i adhura mi Yahudi;
42001040	man emondo i ot pa Zakaria emotho Elisabeti de.
42001041	Etimbre de, nia kan Elisabeti winjo moth pa Mariamu, mukere por malu i ie; Elisabeti de pong’ ku Tipo Maleng’;
42001042	man eting’o dwande malu ku ba dwal ma dit, ewacu kumae, Mugisa kwenyi kind mon, man mugisa ni nyodo m’i ii de.
42001043	Man lembe m’unwang’a maeni ai kani, nia min Rwoth para bino i bang’a?
42001044	Kum nen, ka dwand moth peri mondo i itha, mukere por malu i ia ni mutoro.
42001045	Mugisa ni ng’atu m’uyio de; kum lembe m’uai ba Rwoth uyere ire bitimhie kakare.
42001046	Mariamu de wacu kumae, Ng’eyong’ec para beyungo Rwoth,
42001047	Man anyong’a nego cwinya kum Mu ngu Jalarna.
42001048	Kum eneno wi nok pa bong’ pare: Kum nen, ugambre kawono dhanum’ utuk ceke gibilwong’a jamugisa.
42001049	Kum ng’atu ma tek utimo ira gin ma dit; Nyinge de leng’.
42001050	Kisa pare de bedo ni dhanum’utuk ku dhanum’utuk Wi ju m’ulwore.
42001051	Enyutho tego ku bote; Elalu jukuhaya ku lembe ma igi pido ku i adundegi.
42001052	Ejwigo juker kud i komker migi, Eting’o dhanu ma kitgi mbe malu.
42001053	Eyeng’o ju ma kec unegogi ku gin ma ber; Man eketho julonyo gidok mananu.
42001054	Ekonyo jatic pare Israel, Kara epoi kum kisa
42001055	(Calu yang’ eyero ni kwaruwa) Ni Ibrahim ku nyikwaye rondo ku rondo.
42001056	Man Mariamu gibedo gikude ma yenyo romo dwi adek, kan edok i ot pare.
42001057	Nie nindo ma Elisabeti binyol i ie utimbre kakare: e enyolo nyathin ma nico.
42001058	Man judhugola pare ku wat pare giwinjo nia Rwoth uketho kisa pare dit i bang’e; e anyong’a negogi dit gikugi.
42001059	Etimbre i ceng’ mu aborane, nia gibino nitimo yaa kum nyathin; giyenyo gilwong’e Zakaria, calu nying won.
42001060	Man min uloko lembe ewacu kumae, Kumeno ngo; ento jubilwong’e Yohana.
42001061	E giwacu ire kumae, Nying’ maeni mbe i kind wat peri.
42001062	E gitimo ku giranyutha ni won, maram eyenyo julwong’ ko nyinge.
42001063	Man elwong’o waraga, egoro de kumae. Nyinge Yohana. E igi kpo wang’ lii.
42001064	Ndhu ndhu nica dhoge yabre, lebe de gonjre, man eyero, ku mio mugisa ni Mungu de.
42001065	E lworo maku dhanu ceke m’ubedo i vutgi: man lembe maeni ceke yik tir i ng’om gudi ceke mi Yahudi.
42001066	Dhanu ceke m’uwinjogi gikanu lembene i adundegi, giwacu kumae, Ka kumeno nyathin mae bibedo ni ang’o? Kum cing Rwoth ni i bang’e.
42001067	Zakaria ma won de Tipo Maleng’ urome ndhu, man eewo, ewacu kumae,
42001068	Mugisa ni Rwoth, Mungu pa Israel; Kum eliewo dhanu pare etimo war de igi,
42001069	Man eting’o tung mi both rwa I ot pa jatic pare Daudi
42001070	(Calu eyero ku dhu jubila pare ma leng’ m’ugambre por con),
42001071	Ebodhowa ni judegiwa, kud i cing’ dhanu ceke m’udaguwa de;
42001072	Mi nyutho kisa ni kwaruwa, Man mi poi kum lembariba pare ma leng’;
42001073	Kwong’ m’ekwong’o ni kwaruwa Ibra him,
42001074	Nia edwok iwa, wan ma waboth kud I cing’ judegiwa Ya watim ire ma lworo mbe,
42001075	I leng’cwiny man bedopwe i wang’e I ceng’ mwa ceke.
42001076	Eyo in de, nyathin, jubilwong’i jabila pa Ng’atu ma Malu Ngbir: Kum ibicidho i nyim wang’ Rwoth niyiko yo pare;
42001077	Nimio ng’eyong’ec mi both ni dhanu pare I wek mi dubo migi,
42001078	Kum kisa ma ng’ic pa Mungu mwa, Ni kum maeni rupiny m’uai malu biliewowa,
42001079	Nirieny wi ju m’ubedo i mudho ku tipo mi tho; Niketho tiendwa woth i yo mi kwiocwiny.
42001080	Nyathin udongo, cwinye de doko tek, ebedo i yamba de cil i ceng’ m’enyuthre ie ni Israel.
42002001	Nie etimbre i ceng’ maeno, nia ng’ol uai ba Kaisari Augusto, nia jugor nying’ dhanu ngung’ m’i ng’om.
42002002	Maeni en e goronying’ ma kwong’ane ma jular jugoro ka Kurenio bedo jabim mi Cami.
42002003	Dhanu ceke cidho kubang’gi nzu bang’ adhura migi ma dhe nigoro nying’gi gigi.
42002004	Yusuf bende idho malu m’eai i Galilaya, kud i adhura Nazareti, i Yahudi, ecidho bang’ adhura pa Daudi, ma julwong’o Bethlehem, kum en e mi ot man wat pa Daudi;
42002005	nigoro nying’gi gigi giku Mariamu ma cege, m’ebenyomo, ma ie teng’ni.
42002006	Etimbre, kinde ma gini keca, nia ceng’ uromo kakare m’ebinyol i ie.
42002007	Man enyolo wode ma kayu; eboye ku bongu mi mukere, man epiele i ka cemo mi dhiang’, kum kabedo mbe igi i odwelo.
42002008	I ng’ombuno jukwac nuti, ma gibedo i thim, man gibekuro udul rombe migi ku diewor.
42002009	Malaika pa Rwoth de cungo i bang’gi dwong’ pa Rwoth de caru piny i kumgi: Iworo de negogi dit.
42002010	Malaika wacu igi kumae, Lworo kud unegwu; kum nen, akelo iwu rwonglembe ma ber mir anyong’a ma dit ma bibedo ni dhanu ceke:
42002011	kum tinuni junyolo iwu i adhura pa Daudi Jalar, ma en e Kristu ma Rwoth.
42002012	Maeni en e giranyutha iwu: Wubinwang’u mukere ma juboyo ku bongu mi mukere, man evuto i ka ma juketho ie cam mi dhiang’.
42002013	E eni eni udul malaika m’i polo ginuti karacelo ku malaika maeno gibepaku Mungu, giwacu kumae,
42002014	Dwong’ ni Mungu ma malu ngbir, Kwiocwiny de wi ng’om kind dhanu ma mutoro nege i kumgi.
42002015	Man etimbre, kinde ma malaika ai i bang’gi gidok i polo, jukwac giwecri kumae, Dong’ wacidhu kawono i Bethiehem, wanenu gin maeni m’utimbre, ma Rwoth uketho wang’eyo.
42002016	Man gibino pio, ginwang’u Mariamu giku Yusuf, ku mukere de m’uvuto ka ma juketho ie cam mi dhiang’.
42002017	Ka ginene de, giketho jung’eyo pi lembe m’uyere igi pi nyathin maeni.
42002018	Dhanu ceke m’uwinjo maeni igi wang’ lii kum lembe ma jukwac uyero igi.
42002019	Ento Mariamu kanu lembe maeni ceke, epido pigi i adundene.
42002020	Jukwac gidok, ku yungo Mungu ku pake de pi gin ceke ma giwinjo ma gineno de, cil calu eyere igi.
42002021	Ka ceng’ abora romo mi timo yaa i kume, jucaku nyinge Yesu, calu malaika lwong’o ma fodi jukugamu icne ngo.
42002022	Ka ceng’ uromo mi dwokri leng migi calku cik pa Musa, gikele malu Yerusalem nithiere ba Rwoth
42002023	(calu egore i cik pa Rwoth kumae, Ku ba co ceke m’uyabu i min jubilwong’e leng’ ni Rwoth),
42002024	man niwodho lam calu cik pa Rwoth uwacu kumae, Akuru ario, kadi nyithindh akuru ario.
42002025	Man nen, ng’atu moko nuti Yerusalem, ma nyinge Simeon; ng’atu maeni ng’atu ma pwe ma lworo Mungu de, m’ebekio juk mir Israel: Tipo Maleng’ de ni i wie.
42002026	Man Tipo Maleng’ unyutho ire nia ebineno tho ngo, ma fokeneno Kristu pa Rwoth ungo.
42002027	Man ebino i hekalu m’eni i Tipo: ka junyodo pa Yesu gikelo nyathin Yesu i ie, kara gitim i kume calku kura cik,
42002028	elund ejole i bote, emio mugisa ni Mungu, ewacu kumae,
42002029	Rwoth, kawono iyio jamiru peri cidh, Calku lembe peri, i kwiocwiny;
42002030	Kum wang’a neno both peri,
42002031	M’iyiko i nyim wang’ kodhidhanu ceke;
42002032	En e der mi nyuthonyuth ni Thekdha numange, Man dwong’ mi dhanu peri Israel.
42002033	Man won ku min de igi wang’ lii kum gin m’uyere pire;
42002034	man Simeon umio mugisa igi, man ewacu ni Mariamu ma min kumae, Nen, nyathin maeni kethre ni podho ku ai mi dupa i Israel; man pi giranyutha ma juyero pire rac:
42002035	eyo man palamularu bicobo ng’eyong’ec peri giri; kara pidoic ma i adunde dupa nyuthie.
42002036	Jabila ma dhaku nuti ma nyinge Ana, e nya Fanueli, mi suru pa Acer (eti dit, m’ebedo ku nico oro abiro yo ng’ei bedo nyaku,
42002037	man ebedo umbe cware cil i oro pier abora wi ang’wen), m’eai ngo i hekalu, m’erwo ni Mungu diewor ku dieceng’ ku weko cam ku kwayukwac de.
42002038	Man ewok i saa nini emio foc ni Mungu, man eyero pire ni dhanu ceke m’ukuro war mi Yerusalem.
42002039	Man ka gidaru gin ceke calu cik pa Rwoth uwacu, gidok Galilaya, bang’ adhura migi ma dhe ma Nazareti.
42002040	Nyathin udongo, tego medre ire, rieko de pong’e: man bero pa Mungu ni i wie.
42002041	Junyodo pare gibegicidho Yerusalem ku ba rundi i agba mi kadhukuwijo.
42002042	Ka rundi pare doko apar wi ario, giidho malu calu kura mir agba;
42002043	man ka gidaru timo ceng’ne kakare, kinde ma gibedok, nyathin Yesu dong’ cen i Yerusalem; man junyodo pare ging’eyo ngo;
42002044	ento kum giwacu nyo enuti i piro migi, giwotho woth mi ceng’ acel; man giyenye i kind wat migi ku juwagi;
42002045	ka ginwang’e ngo, gidok Yerusalem, ku yenye.
42002046	Man etimbre, ka ceng’ adek ukadhu ginwang’e i hekalu, m’ebedo i kind jueuthecik, m’ewinjogi epenjogi ku lembe de:
42002047	dhanu ceke m’uwinje de igi wang’ lii kum ng’eyong’ec pare ku lembadwoka pare.
42002048	Ka ginene, igi wang’ lii; e min uwacu ire kumae, Woda, nedi itimo kumeno i bang’wa? nen, waku wuru wayenyi ku can kwa.
42002049	Ewacu igi kumae, Wuyenya nedi? wung’eyo ngo nia akoabed i tic pa Vwa be?
42002050	Ento ging’eyo lembe m’eyero igi ngo.
42002051	Man giloro gikugi, giwok Nazareti; man eworogi: e min ukanu lembe maeni ceke i adundene.
42002052	E Yesu dongo man ecikucidho i rieko, man i bero ni Mungu ku dhanu bende.
42003001	Nie i rundi mir apar wi abije mi camuker pa Tiberio Kaisari, nwang’u Pontio Pilato bedo jabim mi Yahudi, Herode de bedo jabim mi Galilaya, Filipo m’umin ke jabim mi ng’om Itureya man Trakoniti, man Lusania ke jabim mir Abilene,
42003002	i nindo mi lamulam ma dit pa Ana ku Kayafa, e lem pa Mungu bino ba Yohana ma wod Zakaria i yamba.
42003003	Man ebino i ng’om ceke ma ng’et Yordan, ku yero baputisi mi lokocwiny ni wek mi dubo;
42003004	calu egore i kitabu mi lembe pa jabila Isaya kumae, Dwand ng’atu acel m’ukok i yamba kumae, Wuyik yo pa Rwoth Wutir yo pare.
42003005	Ora ceke bipong’ kubang’e kubang’e, Man ku ba gudi ceke kud ungulu got de jubidwoko piny; Man gin m’ugondre bidoko atira, Man yo ma ie ju gei bidoko ndaba;
42003006	Man kum ceke de bineno both pa Mungu.
42003007	Ka kumeno ewacu ni udul dhanu m’ubino maku baputisi i bang’e kumae, Wu nyikwai thwol, ng’a m’upoyowu nik wupiei ni kwinyo ma bibino?
42003008	Ka kumeno dong’ wuceg nyingwu ma biromo ku lokocwiny, man kud wumak wacu kud i iwu giwu kumae, Wabedo kud Ibrahim ni kwaruwa; kum awacu iwu, nia Mungu copo ting’o nyithindho ni Ibrahim ku kidi maeni.
42003009	Cil kawono de lei ubedo ther ulag yedhi: ka kumeno ku ba yen ceke m’ucego nyinge ma ber ungo jung’ole piny, jubole i mac de.
42003010	Udul dhanu gipenje, giwacu kumae, Ka kumeno ang’o ma wakowatim be?
42003011	Man edwoko lembe ewacu igi kumae, Ng’atu ma won kanzu ario, emi ni ng’atu ma pare mbe; ng’atu ma won cam, etim kumeno bende.
42003012	Weg ajok de gibino maku baputisi, man giwacu ire kumae, Japonji, ang’o ma wakowatim be?
42003013	Ewacu igi kumae, Kud wumed wi ajok m’usag ma jung’olo iwu.
42003014	Asikari bende gipenje, giwacu kumae, Wan ke, ang’o ma wakowatim be? Man ewacu igi kumae, Kud wuvug ng’atu moko ku tego, kadi kud wubal ng’atu moko de; man sukulia mu de rom weng’wu.
42003015	Kum dhanu gibedo ku genogen, dhanu ceke de giporo lembe i adundegi pi Yohana, tek kuno nyo en e Kristu;
42003016	Yohana loko lembe ewacu igi kumae, Amio baputisi iwu andha ku pi; ento ng’atu m’ubebino e tek ma sagu an, ma thondh wara pare aromo ngo ya agony: ebimio iwu baputisi ku Tipo Maleng’ ku mac:
42003017	man udheru pare ni i cinge, m’elilo ko laru pare cu, m’ecoko ko nganu de i dero pare; ento ebiwang’u cunge ku mac ma negre ngo.
42003018	Ka kumeno ku lemjuk mange de dupa eyero lembanyong’a ma juboth ko ni dhanu;
42003019	ento kan ejuko Herode ma jabim, kum Herodias ma ci umin mire man kum gin ceke ma rac ma Herode timo,
42003020	e emedo maeni kum wadi ceke, nia eciko ba Yohana i odkol.
42003021	Nie etimbre, ka jumio baputisi ni dhanu ceke, nia Yesu bende jumio ire baputisi, man kan eberwo, polo yabre,
42003022	man Tipo Maleng’ uloro i wie ku kum, calu mir akuru, dwal de ai i polo kumae, In i Woda ma jamerna; ma anyong’a nega i kumi.
42003023	En e Yesune, kan emaku ponjo, nwang’u rundi pare yenyo romo pier adek, (ma juwacu nyo) en e wod Yusuf, ma wod Eli,
42003024	ma wod Matati, ma wod Lawi, ma wod Melki, ma wod Yanai, ma wod Yusuf,
42003025	ma wod Matathia, ma wod Amos, ma wod Nahun, ma wod Esli, ma wod Nagai,
42003026	ma wod Maathi, ma wod Matathia, ma wod Simein, ma wod Yosek, ma wod Yoda,
42003027	ma wod Yohana, ma wod Resa, ma wod Zorobabel, ma wod Salathiel, ma wod Neri,
42003028	ma wod Melki, ma wod Adi, ma wod Kosem, ma wod Elmadem, ma wod Eri,
42003029	ma wod Yesua, ma wod Eliezer, ma wod Yorim, ma wod Matati, ma wod Lawi,
42003030	ma wod Simeon, ma wod Yuda, ma wod Yusuf, ma wod Yonam, ma wod Eliakim,
42003031	ma wod Meleya, ma wod Mena, ma wod Matatha, ma wod Nasan, ma wod Daudi,
42003032	ma wod Yese, ma wod Obedi, ma wod Boaz, ma wod Salmon, ma wod Nahason,
42003033	ma wod Aminadab, ma wod Aram, ma wod Hezron, ma wod Perez, ma wod Yuda,
42003034	ma wod Yakobo, ma wod Isak, ma wod Ibrahim, ma wod Tara, ma wod Nahor,
42003035	ma wod Saruhu, ma wod Ragau, ma wod Faleg, ma wod Eber, ma wod Sala,
42003036	ma wod Kainan, ma wod Arfakasad, ma wod Cem, ma wod Noa, ma wod Lamek,
42003037	ma wod Methusala, ma wod Enok, ma wod Yaredi, ma wod Mahaleel, ma wod Kainan,
42003038	ma wod Enos, ma wod Seti, ma wod Adamu, ma wod Mungu.
42004001	Yesu ai Yordan, edwogo m’epong’ ku Tipo Maleng’, Tipo de telo wie i yamba
42004002	wonabali de bidhe nindo pier ang’wen. Ecamu gin moko ngo i ceng’ maeno: ka githum, kec unege.
42004003	E wonabali wacu ire kumae, Tek in i Wod Mungu, wac ni kidi maeni nia edok ni kwen.
42004004	Yesu loko lembe ire kumae, Egore kumae, Dhanu bibedo ni kum kwen kende ngo.
42004005	Man etelo wie malu, enyutho ire ker ceke m’i ng’om i kinde ma nyathigi ci.
42004006	Wonabali wacu ire kumae, Abimio ng’ol maeni ceke iri, ku dwong’ne de: kum jumie ira; man ke amie ni ng’atu ma tek ayenyo.
42004007	Ka kumeno tek ibirwo i bang’a, ceke bibedo peri.
42004008	Yesu dwoko lembe ewacu ire kumae, Egore kumae, Rwo ni Rwoth Mungu peri, man itim ire kende.
42004009	Man etelo wie Yerusalem ekethe de wi usimbru mi hekalu, man ewacu ire kumae, Tek in i Wod Mungu, ai ku kuno iredhri piny:
42004010	kum egore kumae, Ebing’olo lembe ni malaika piri ya gikuri:
42004011	man, Gibitheng’i malu i cing’gi, Kara kud icwany tiendi kum kidi.
42004012	Yesu loko lembe ewacu ire kumae, Egore kumae, Kud imul i Rwoth Mungu peri.
42004013	Ka wonabali daru abidhe kubang’e ceke, eweke mi nindo moko.
42004014	E Yesu dwogo Galilaya ku tego mi Tipo: man pire yik cil i ng’om ma ceng’ni ceke.
42004015	Man eponjo i kacokri migi, dhanu ceke de giyunge.
42004016	Ebino Nazareti, ka ma jutunge i ie: man emondo i kacokri i ceng’ sabatu, calu kurane, man ecungo malu nisomo.
42004017	Jumio ire kitabu pa jabila Isaya. Man eyabu kitabune, enwang’u ka ma lembe gore i ie kumae,
42004018	Tipo pa Rwoth ni i wia, Kum ewira kara ayer lembanyong’a ni jucan: Eora niyero pi gony ni ju ma juyakugi, Man pi dwoko nenopiny ni abinga, Nigonyo ju ma kumgi dhuth,
42004019	Niyero pi rundi pa Rwoth ma yire.
42004020	Man edolo kitabu, edwoke ba jatic, man ebedo piny: wang’ dhanu ceke ma i kacokri de konjri i kume.
42004021	E emaku yero igi kumae, Tinuni lembagora pa Mungu maeni timbre kakare i ithwu.
42004022	Dhanu ceke gi jumulembe pare, man igi wang’ lii kum lembe mi bero m’uai i dhoge: giwacu kumae, Maeni wod Yusuf ungo?
42004023	Man ewacu igi kumae, Wubiwacu ira lembabola maeni andha, Jakeikum cengri giri: gin ceke ma wawinjo utimbre Kapernaum, tim keni i ng’om ma thu ma dhe bende.
42004024	Man ewacu kumae, Andha ayero iwu kumae, Jabila moko mbe ma yire i ng’om ma thugi ma dhe.
42004025	Ento andha awacu iwu kumae, Mon ma coggi tho dupa nuti i Israel i ceng’ pa Elia, i nindo ma polo twire rundi adek ku dwi abusiel, ka ndru ma dit upodho i ng’om ngung’;
42004026	man juoro Elia ba ng’atu moko m’i kindgi ngo, ento ba dhaku ma cware tho kende ma i Sarepta, i ng’om Sidon.
42004027	Man weg joi de dupa nuti i Israel i nindo pa Elia ma jabila; ng’atu moko mbe i kindgi de ma julonyo kume, ento Naman kende ma Jacami.
42004028	Ka giwinjo gin maeni kwinyo pong’o i dhanu ceke ma i kacokri;
42004029	giai malu, man giwodhe woko ku i adhura, gitere wi ungulu got ma jugomo adhura migi I wie, kara gikul wie giredhe ko piny.
42004030	Ento ekadhu kud i kindgi ecidho i yo pare.
42004031	Eloro piny Kapernaum, ma adhura mi Galilaya. Eponjogi de i ceng’ sabatu:
42004032	e igi wang’ lii kum ponji pare; kum lembe pare bedo ku ng’ol.
42004033	Man i kacokri ng’atu acel nuti ma won tipo mi pajogi m’ucido; man ekok ku dwande ma tek kumae,
42004034	Ha! Yesu in ma Janazareti, wabedo ku lembang’o wakudi? ibino nyothowa? Ang’ei in i ng’adi, Ng’atu Maleng’ pa Mungu.
42004035	Yesu juke ewacu kumae, Bed ling’, wok kud i ie. Ka pajogi redhe piny i kindgi, ewok kud i ie ma k’etime rac ungo.
42004036	E igi ceke wang’ lii, giwecri gigi, giwacu kumae, Maeni lembang’o? kum ku ng’ol man tego eng’olo lembe ni tipo m’ucido, e giwok woko.
42004037	E pire yik i kaka ceke m’i ng’om ma ceng’ni.
42004038	Man eai kud i kacokri, emondo de i ot pa Simon. E dhamaru Petro kume cek lii; man gikwaye pire.
42004039	Man ecungo i wang’e ejuko cekkume; e eweke: e eni eni eai malu man etimo igi.
42004040	Man ka ceng’ umaku mwony, dhanu ceke m’ubedo ku dhanu ma kumgi lith ku tho ma kwonde tung’ tung’ gikelogi i bang’e; man eketho cinge i kumgi kubang’gi nzu, ecangugi.
42004041	Pajogi de wok woko kud i dhanu dupa, gibekok akoka, man giwacu kumae, In i Wod Mungu. Ejukogi, eyio ngo ya giyer, kum ging’eyo nia en e Kristu.
42004042	Ka piny uru, eai ecidho i ka ma ngele: man udul dhanu giyenye, gicidho i bang’e de, giyenyo gicere, nia kud ewekgi.
42004043	Ento ewacu igi kumae, Akociyero lembanyong’a mi ker pa Mungu bang’ adhura mange bende be: kum juora kum maeno.
42004044	Man ebedeyero i kacokri mi Galilaya.
42005001	Nie etimbre, kinde ma udul dhanu gicungri i kume giwinjo lem pa Mungu de, nwang’u ecungo dhu nam Genesareti;
42005002	man eneno yei ario bedo dhu nam: ento junam giai kud i igi, gibelwoko voi migi.
42005003	E emondo i yei acel, ma pa Simon, man epenje ya ecwal i pi nyanok dhu wath. Man ebedo piny eponjo udul dhanu de kud i yei.
42005004	Kan eweko weco lembe, ewacu ni Simon kumae, Cwal ka ma thuth, wulur voi i pi kara wutwom.
42005005	Simon uloko lembe ewacu kumae, Japonji, wamula ku tic ku diewor soro, e wakwanyu gin moko ngo: ento kum lem peri abiluro voi.
42005006	E ka gitimo maeni, gitwomo rec udul dupa; voi migi de maku cot:
42005007	man gigwelo jutic wagi ma ni i yei mange, ya gibin gikonygi. E gibino, gipong’o yei ario, ketho gimaku mwony.
42005008	Ento ka Simon Petro neno, epodho the cong Yesu, ewacu kumae, Koiweka, e Rwoth; kum an a jadubo.
42005009	Kum ie wang’ lii, ku ju ma ginuti gikugi de, kum udul rec ma gitwomo;
42005010	Yakobo ku Yohana, wot Zebedayo ma gi jutic wagi Simon, bende kumeno. Yesu wacu ni Simon kumae, Lworo kud unegi; ugambre kawono ibitwomo dhanu.
42005011	Ka gikelo yei migi dhu wath, giweko ceke, gilubo ng’eye de.
42005012	Nie etimbre, kinde m’enuti i adhura acel ma kind wagi, nen, ng’atu moko ma joi romo kume: man kan eneno Yesu, epodho arieba wang’e, man ekwaye, ewacu kumae, Rwoth, tek iyenyo, icopo dwoko kuma leng’.
42005013	Man erieyo cinge, emulo ko kume, ewacu kumae, Ayenyo; kumi dok leng’. E eni eni joi weke.
42005014	Man eng’olo ire ya kud eyer ni ng’atu moko: ento cidh i yo peri, man inyuthii ni jalam, man imi pi dwokoleng’ peri, calu Musa ng’olo, ni lembatuca igi.
42005015	Ento pire yik m’usagu dit: man udul dhanu ma dit gicokri niwinje, kara jukei tho migi de.
42005016	Ento eai ecidho ka ma ngele, man erwo.
42005017	E etimbre i ceng’ moko ma kind maeno, nwang’u ebeponjo; man Jufarisayo ku jueuthecik gibedo keca, ma giai ku ba pacu ceke mi Galilaya man Yahudi ku Yerusalem: man tego pa Rwoth ni i bang’e m’ecangu ko kum.
42005018	Man nen, dhanu kelo ng’atu ma kume tho nding’ wi kavuto: man giyenyo giroye, gikethe i wang’e.
42005019	Ka karoye mbe igi kum udul dhanu, giidho wi ot, gilure piny ku wang’ biriki ku kavuto pare i kindgi i wang’ Yesu.
42005020	Kan eneno yioyic migi, ewacu kumae, Nico, dubo peri wekre iri woko.
42005021	Man jugorcik ku Jufarisayo gimaku poro lembe, giwacu kumae, Maeni ng’a m’uyero lembacidi kum Mungu? Ng’a ma copo weko dubo woko, ma k’e Mungu kende ngo?
42005022	Ento Yesu m’ung’eyo porolembe migi, edwoko lembe igi ewacu kumae, Wuporo lembe i adundewu nedi?
42005023	Makani ma yot ma sagu, wacu kumae, Dubo peri juweko woko iri; kadi wacu kumae, Ai malu iwothi?
42005024	Ento kara wung’ei nia Wod dhanu bedo ku ng’ol wi ng’om mi weko dubo (ewacu ni ng’atu ma kume tho nding’ kumae), Awacu iri kumae, Ai malu, ting’ kavuto peri, man icidh i ot peri.
42005025	E ndhu ndhu nica eai malu kud i wang’gi, eting’o gin m’evuto i wie, ecidho i ot pare, ku yungo Mungu.
42005026	Kagi ceke igi wang’ lii, man giyungo Mungu: lworo de negogi dwanya, giwacu kumae, Tinuni waneno gin ma tung’.
42005027	Yo ng’ei gin maeni ecidho, man eneno won ajok, nyinge Lawi, m’ebedo ka ma jujoko ie ajok, man ewacu ire kumae, Lub ng’eya.
42005028	Man eweko ceke, eai malu elubo ng’eye.
42005029	Man Lawi timo ire agba ma dit i ot pare: weg ajok ku jumange ma gibedo dhu cam gikugi gin udul ma dit.
42005030	Jufarisayo ku jugorcik ging’ur kum julubne, giwacu kumae, Wucamu wumadhu de ku weg ajok man judubo nedi?
42005031	Man Yesu loko lembe ewacu igi kumae, Ju ma kumgi leng’ can jakeikum negogi ngo; ento ju ma kumgi lith re.
42005032	Abino ngo nilwong’o weg bedopwe ya gilok cwinygi ento judubo re.
42005033	Man giwacu ire kumae, Julub Yohana giweko cam wang’ udul, gikwayu kwac de; julub Jufarisayo bende; ento peri gicamu gimadhu de.
42005034	Yesu wacu igi kumae, Wucopo ketho wot won ambadha wek cam, kinde ma won ambadha ni i bang’gi?
42005035	Ento ceng’ bibino; man ka jubikabu won ambadha woko kud i bang’gi, e gibilund weko cam i ceng’ maeno.
42005036	Eyero lembabola bende igi kumae, Ng’atu moko mbe ma yeco kurembo kum kendi ma nyen man ekethe kum kendi m’uti; tek eketho, nwang’u eyeco kendi ma nyen, man kurembo de ma kum kendi ma nyen eribre ngo ku kendi m’uti.
42005037	Ng’atu moko mbe de ma ketho pigulok ma nyasa i usaupigulok m’uti; tek eketho, pigulok ma nyasa yeco usaune, e en gire ebioi, usaune binyothre.
42005038	Ento pigulok ma nyasa jukojuketho i usaupigulok ma nyen be.
42005039	Ng’atu moko mbe de ma madhu pigulok ma kudra ma yenyo ma nyasa; kum ewacu kumae, Ma kudra ber ma sagu.
42006001	Nie etimbre i ceng’ sabatu, nwang’u ebekadhu ku kind podho cam, julubne gijaku jang cam, gitinyo i cing’gi de, man gimwodo.
42006002	Ento jumoko ma kind Jufarisayo giwacu kumae, Nedi wutimo gin ma cik uyio ngo i ceng’ sabatu?
42006003	Yesu loko lembe ewacu igi kumae, Wusomo ngo cil maeni ma Daudi timo nwang’u kec ubenege, en, ku ju ma ginuti gikugi de;
42006004	maram emondo ko i ot pa Mungu, man eting’o ecamu kwen m’anyutha, emio de ni ju ma gini i bang’e; ma cik uyio ngo nia jucam ndhu ni julam kengi?
42006005	Ewacu igi kumae, Wod dhanu en e rwoth mi ceng’ sabatu.
42006006	Etimbre i ceng’ sabatu mange, nia emondo i kacokri eponjo de: ng’atu moko de ni keca, ma cinge ma yor acwic ulindre.
42006007	E jugorcik ku Jufarisayo de gilibe, tek ebikeyo kum ceng’ sabatu; kara ginwang’ maram gidote ko.
42006008	Ento eng’eyo pidoic migi; man ewacu ni ng’atu ma cinge lindre kumae, Ai malu, man icung i diere. E eai ecungo.
42006009	Yesu wacu igi kumae, Apenjowu, Cik uyio ya jutim beri, kadi rac i ceng’ sabatu? bodho kwo, kadi nyothe?
42006010	Enenogi ceke kun ku kun de, man ewacu ire kumae, Riei cingi. E etimo kumeno: man cinge dok kakare.
42006011	Ento gipong’ ku ng’ecwiny ma tek man giwecri gigi pi gin ma gitim kum Yesu.
42006012	Man etimbre i ceng’ maeni, nia ecidho i got nirwo; man ebedo diewor soro i rwo ni Mungu.
42006013	Man ka piny uru, elwong’o julubne; man egoyo nying’ juapar wi ario kud i kindgi, m’elwong’ogi jukwenda:
42006014	Simon, m’elwong’o nyinge Petro, man Andrea m’umin mire, man Yakobo ku Yohana, man Filipo giku Bartolomayo,
42006015	man Matayo giku Thoma, man Yakobo ma wod Alfayo, ku Simon ma julwong’o Zelote,
42006016	man Yuda ma wod Yakobo, man Yuda Iskariote, m’edoko jaganda.
42006017	Man eloro piny gikugi, man ecungo wi pambu, kud udul julubne ma dit, man udul dhanu dupa m’uai i Yahudi ku Yerusalem, man dhu wath mi Turo ku Sidon, ma gibino winje, kara jukei tho migi de;
42006018	man ju ma tipo m’ucido sendogi kumgi kei.
42006019	Udul dhanu ceke de giyenyo gimul kume; kum tego ai i bang’e m’ukeyo kumgi ceke.
42006020	Man eng’ayu wang’e malu ba julubne, ewacu kumae, Mugisa iwu wu ju ma jucan: kum ker pa Mungu en e mu.
42006021	Mugisa iwu wu ju ma kec unegowu kawono: kum wubiyeng’. Mugisa iwu wu ju m’uywak kawono: kum wubing’iero.
42006022	Mugisa iwu, ka dhanu bidaguwu, ka gibikoyowu kud i kindgi, gicayuwu de, man gibayu nyingwu woko calu gi rac, pi Wod dhanu.
42006023	Anyong’a negwu i ceng’ maeno, wupor malu de ni mutoro: kum nen, sukulia mu dit i polo; kum kwaru migi timo kumeno ba jubila.
42006024	Ento can i wiwu wu ju ma wulony! kum wumaku juk mu.
42006025	Can i wiwu, wun ma wuyeng’ kawono! kum kec binegowu. Can i wiwu, wun ma wung’iero kawono! kum can binegowu man wubiywak.
42006026	Can i wiwu, ka dhanu ceke biyero ber piwu! kum kwaru migi timo kumeno ba jubila mi ndra.
42006027	Ento awacu iwu kumae, wu ju m’uwinjo, Wumar judegiwu, wutim ber ba ju m’udaguwu,
42006028	wumi mugisa ni ju m’ulamuwu, wurwo pi ju m’uyenyowu ku rop.
42006029	Ng’atu m’upadu thengi acel lok kurucel bende; ng’atu m’umayu jabia peri mi ire semisi peri bende.
42006030	Mi ni dhanu ceke m’ukwei; ng’atu m’umayu piny peri de kud ilwong’ kendo.
42006031	Man calu wuyenyo nia dhanu gitim iwu, wutim igi bende kumeca.
42006032	Tek wumaru ju m’umaruwu, jufoyowu kum ang’o? kum cil judubo gimaru ju m’umarugi.
42006033	Man tek wutimo ber ni ju m’utimo ber i beng’wu, jufoyowu kum ang’o? kum cil judubo gitimo kumeno.
42006034	Man tek wumio banja ni ju ma wugeno nia wubigamu wang’e, jufoyowu kum ang’o? cil judubo mio banja ni judubo, kara gigam wang’e kendo.
42006035	Ento wumar judegiwu, wutimgi ber, wumi banja, kud wugen nia wang’e dwog iwu; man sukulia mu bibedo dit, wun de wubibedo wot Ng’atu ma Malu Ngbir: kum e ber ni ju m’umbe foyofoc ku judubo bende.
42006036	Kisa negwu, cil calu kisa nego Wegwu.
42006037	Kud wupok lembe, ka wun de jubipoko lembe mu ngo: kud wupok lembe rac, e ka wun de jubipoko lembe mu rac ungo: wuweki, e ka wun de jubiwekowu:
42006038	wumi, e ka jubimio iwu; mukero ma ber, ma jucung’o ie, ma juyenge de, ma jukonjo pong’ hau, gibimio i korwu. Kum ku mukero ma wuporo ko juhiporo ko iwu bende.
42006039	Man eyero lembabola bende igi kumae, Abinga copo telo wi abinga wadi? gin ario de gibipodho i vur ungo?
42006040	Jalub sagu japonji pare ngo: ento ku ba dhanu nzu ka judwoke ndhu cu ebibedo calu japonji pare.
42006041	Nedi ineno ng’ili m’i wang’ umeru, ento ii pido ngo pi riu ma ni i weng’i ini?
42006042	Kadi icopo wacu ni umeru nenedi kumae, Umira, wek akab ng’ili ma ni i weng’i, kan ineno riu ma ni i weng’i in ungo? I won ambili, ilar iwodh riu kud i weng’i in, kan ibilund neno cu m’ikabu ko ng’ili kud i wang’ umeru.
42006043	Kum yen ma ber umbe ma cego nyinge ma rac; kadok yen ma rac de mbe ma cego nyinge ma ber.
42006044	Kum ku ba yen ceke ng’eire ni nyinge. Kum jupono nying ulam ungo ku kum ukudho, kadok nying ulok de jupono ngo ku kum ucok.
42006045	Ng’atu ma ber kud i piny pare m’akana ma ber mir adunde ewodho maeno m’e ber; ng’atu ma rac de kud i piny pare m’akana ma rac ewodho maeno m’e rac: kum kud i sagri ma dit mir adunde dhoge yero.
42006046	Wulwong’a Rwoth, Rwoth, nedi ke wutimo gin m’awacu ngo?
42006047	Ku ba dhanu ceke m’ubino i bang’a, m’uwinjo lem para de, man m’utimogi, abinyutho iwu ng’atu m’e cal kude:
42006048	e calu dhanu m’ubegomo ot, m’ukunyo ng’om unyang’, man eporo kathere wi cana: man ka pi m’ucoro ng’om uwok, kulo dhongo ot maeno, man ecopo yenge ngo: kum ecungo wi cana.
42006049	Ento ng’atu m’uwinjo, etimo de ngo, e calu ng’atu m’ugomo ot wi ng’om ma kathere mbe; ma kulo dhonge, e eni eni ode rwombre; man rwombrene bedo dit.
42007001	Kan edaru lembe ceke i ith dhanu, emondo i Kapernaum.
42007002	Jamiru pa jego moko, en e ng’atu ma kacwinye, kume lith man eyenyo tho.
42007003	Kan ewinjo pi Yesu, eoro judong Juyahudi i bang’e, m’upenje nia ebin elar jamiru pare.
42007004	Gin de, ka gibino ba Yesu, gikwaye ma tek, giwacu kumae, Ng’atuno romo nia itim maeni ire;
42007005	kum emaru thek mwa, man egomo iwa kacokri mwa en.
42007006	E Yesu gicidho gikugi. Man kan ewok ceng’ni ot, jego oro jurimbe i bang’e, ma giwacu ire kumae, Rwoth, kud isendri giri; kum an aromo ngo nia imond i ot para:
42007007	kum kumeno ia pido nia aromo ngo m’abin ko i beng’i: ento yer lembe ci, e kum jamiru para bikei.
42007008	Kum an a ng’atu ma juketho the ng’ol, m’abedo kud asikari i tienda: awacu ba ng’atu maeni, Cidhi, e ecidho; ni mange de, Bin, e ebino; ni jamiru para de, Tim mae, e etime.
42007009	Ka Yesu winjo gin maeni, ie wang’ lii i kume, man elokre ewacu ni udul dhanu m’ulube kumae, Awacu iwu kumae, Fodi anwang’u yioyic ma dit ma kumeni ngo, ungo, i Israel de ngo.
42007010	E ju ma juorogi de, ka gidwogo ba ot, ginwang’u kum jamiru kei.
42007011	Man etimbre yo ku ng’ei maeni nyanok, nia ecidho bang’ adhura ma julwong’o Nain; julubne gicidho gikugi, kud udul dhanu ma dit.
42007012	Nie kan ewok ceng’ni dhugang’ mir adhura, nen, juyeyo avu dhanu, en e wod min kulong’, en de e dhaku ma cware tho: man dhanu dupa mir adhura ginuti gikugi.
42007013	Ka Rwoth unene, ngisi nege i kume, man ewacu ire kumae, Kud iywakr.
42007014	Man ecoro ceng’ni emulo kika de: e ju m’uyeye gicungo gr. Man ewacu kumae, Jalawobi, awacu iri, Ai malu.
42007015	E ng’atu m’utho uai malu, ebedo wi there, emaku weco. Man emie ni min.
42007016	Elworomakugi kagi ceke: man giyungo Mungu, giwacu kumae, Jabila ma dit uwok i kindwa: man, Mungu liewo dhanu pare.
42007017	Rwonglembe maeni yik pire i Yahudi ngung’, man i ng’om ceke ma ceng’ni.
42007018	Man julub Yohana giyero ire pi gin maeni ceke.
42007019	Man Yohana lwong’o kind julubne ario i bang’e eorogi de ba Rwoth, ewacu kumae, In i ng’atu m’ubebino, kadi wakur mange?
42007020	E ka dhanu wok i bang’e, giwacu kumae, Yohana ma Jabaputisi orowa i beng’i, epenjo kumae, In i ng’atu m’ubebino, kadi wakur mange?
42007021	I saa maeno ekeyo tho dupa m’unyang’ i kum, ku thong’om man tipo ma rac; ju ma abinga dupa de eketho gineno piny.
42007022	Edwoko lembe ewacu igi kumae, Wuciyer ni Yohana pi gin ma wuneno ma wuwinjo de; abinga neno piny, weg abala mi tielo de giwotho, weg joi kumgi doko leng’, ju ma ithgi dhing’ de giwinjo, ju m’utho ndhu de gicer, lembanyong’a ma juboth ko de yere ni jucan.
42007023	Mugisa ni ng’atu m’unwang’u lembe moko ngo m’ekier i wie ni kuma.
42007024	Ka jukwenda pa Yohana ai, emaku yero lembe pi Yohana ni udul dhanu kumae, Wucidho woko i yamba nineno ang’o? undodi m’uyengre ku yamu?
42007025	Ento wucidho woko nineno ang’o? ng’atu m’uronjre ku kendi ma yomi? Nen, ju m’ukendo kendi m’urieny, m’ubedo ku lonyo de, gini i udi mir ubimo.
42007026	Ento wucidho woko nineno ang’o? jabila? Eyo, awacu iwu, ma sagu jabila dit.
42007027	Maeni ng’atu ma jugoro pire kumae, Nen, aoro jakwenda para i weng’i, Ma biyiko yo peri i weng’i.
42007028	Ayero iwu kumae, I kind ju ma mon unyolo, ng’atu moko mbe ma sagu Yohana: ento ng’atu ma en e nok i ker pa Mungu re e m’usage.
42007029	Dhanu ceke de ka giwinjo, ku weg ajok de, gimio bedopwe ni Mungu, gi ju m’umaku baputisi ba Yohana.
42007030	Ento Jufarisayo ku jueuthecik gikwero lembapora pa Mungu igi gigi, gi ju ma gimaku baputisi ngo i bang’e.
42007031	Abilund poro dhanum’utuk maeni kud ang’o, man gi calu ang’o?
42007032	Gi calu nyithindho m’ubedo i katali, m’ulwongri i kindgi; m’uwacu kumae, Wakudho usegu iwu, man wumiel ungo; wawero wejawu, wuywak de ngo.
42007033	Kum Yohana ma Jabaputisi bino ku camu kwen ungo kadok ku madhu pigulok de ngo; wuwacu de kumae, E won pajogi.
42007034	Wod dhanu bino ku camu ku madhu de: man wuwacu kumae, Nen, ng’atu ma jambo, man andre pigulok, jarimb weg ajok ku judubo de!
42007035	E rieko nwang’u bedopwe ni kum nyithindhe ceke.
42007036	Kind Jufarisayo acel uyenyo ya gicam gikude. Man emondo i ot pa Jafarisayo, ebedo dhu cam de.
42007037	Nen, dhaku nuti i adhurane ma won dubo; man kan eng’eyo nia ebedo dhu cam i ot pa Jafarisayo, ekelo cupa mi kidi ma ber ma ie ju mo,
42007038	ecungo ko yor i ng’eye ba tiende, ku ywak, man emaku cwiro piwang’e wi tiende, eyweyogi de ku yukwie, man ecwio tiende, ewirogi de ku mo.
42007039	Nie ka Jafarisayo m’ulwong’e neno maeni, eyero kud i ie, ewacu kumae, Ng’atu maeni, tek en e jabila, kuno di eng’eyo nia dhaku maeni en e ng’a en e ng’atu manedi m’umulo kume, nia en e jadubo.
42007040	Yesu dwoko lembe ewacu ire kumae, Simon, abedo ku gin moko m’ayer iri. Eloko lembe kumae, Japonji, yer.
42007041	Ng’atu moko m’umio jupiny ni banja ebedo ku jubanja ario: acel banja pare denarii dak abic, mange ke pier abic.
42007042	Ka gimbe ku gin ma gicul ka wang’e, eweko igi gin ario. Ka kumeno makani ma kind juario maeni ma bimare ma sagu?
42007043	Simon uloko lembe ewacu kumae, Awacu nyo ng’atu m’eweko lem pare dit ma sagu. E ewacu ire kumae, Ipoko lembe pwe.
42007044	Elokre ba dhaku, man ewacu ni Simon kumae, Ineno dhaku maeni? Amondo i ot peri, imio pi ira ngo mi tienda: ento ecwiro piwang’e wi tienda, eyweyogi de ku yukwie.
42007045	Icwio limba ngo: ento en, ugambre i kinde m’amondo, eweko cwio tienda ngo.
42007046	Iwiro mo i wia ngo: ento ewiro tienda ku mo.
42007047	Kum kumeno awacu iri kumae, Dubo pare, m’ubedo dupa, uwekre woko; kum emaru dit: ento ng’atu ma juweko ire nyanok, ng’atuno maru nyanok.
42007048	Ewacu ire kumae, Dubo peri wekre woko.
42007049	Ju ma gibedo kugi dhu cam de gimaku wacu i igi gigi kumae, Ng’atu mae ma weko dubo woko en e ng’a?
42007050	Ewacu ni dhaku kumae, Yioyic peri e m’ubodhi; cidh ma cwinyi kwio.
42008001	Man etimbre yo ku ng’eye nyanok, nia ecidho ku bang’ adhura ku pacu de, m’ebeyero m’ebekelo ko lembanyong’a ma juboth ko mi ker pa Mungu, karacelo kude de juapar wi ario,
42008002	ku mon moko ma jukeyo kumgi kum tipo ma rac ku mulima bende: Mariamu ma julwong’o Magdalene, ma juwodho pajogi abiro kud i ie,
42008003	man Yoana ma ci Kuza ma jakurpiny pa Herode, man Susana, ku mange de dupa, ma gitimo ire ku piny migi.
42008004	Kan udul dhanu dupa gicokri karacelo i bang’e, ku dhanu m’uai ku bang’ adhura ceke de, eyero ku lembabola kumae:
42008005	Jacoikodhi cidho nicoyo kodhi pare; kan ecoye de, moko podho dhu yo; junyone de the tielo, winyo ma kor polo de gicame.
42008006	Mange ke podho wi cana; kan etwi de, ener woko, kum pi mbe i there.
42008007	Mange ke podho kind ukudho; ukudho de dongo karacelo kude, edeye de.
42008008	Mange ke podho i ng’om ma mio, etwi de, man ecego nyinge, acel bang’ dak. Kan eyero gin maeni, ekok akoka kumae, Ng’atu ma ithe nuti m’ewinjo ko, wek ewinji.
42008009	Julubne de gipenje nia the lembabola mae ang’o.
42008010	Ewacu kumae, Emire iwii ya wung’ei giramung’a mi ker pa Mungu: ento ni dong’ dhanu ku lembabola; kara kadok gineno ku ginen, kadok giwinjo de ku ging’ei.
42008011	Nie the lembabola e eni: Kodhi en e lem pa Mungu.
42008012	Ju ma dhu yo gi ju m’uwinjo; e wonabali lund ubino, man ekabu lembe woko kud i adundegi, kara ku giyi giboth de.
42008013	Ju ma wi cana ke, gi ju ma ka giwinjo, gijolo lembe ku mutoro; maeni de ulaggi mbe kugi, ma giyio mi nindo ma nyanok, i nindo mir abidhe de gikier.
42008014	Maeno m’upodho kind ukudho ke, maeni ju m’uwinjo, e ka gicidho i yo migi gideiri ku giki m’i ng’om ku lonyo man mutoro mi kwo maeni, e gicego nying’gi moko ngo ma cu.
42008015	Maeno m’i ng’om ma ber ke, joni gi calu ju m’uwinjo lembe i adunde ma ber ma cu de, ma ka giwinjo lembe, gimoko kume ki, man gicego nying’gi ku twiocwiny.
42008016	Ng’atu moko mbe, ma kan ecwinyo thala, eume kud agulu, kadi ekethe the kavuto; ento ekethe wi thethala, kara ju m’umondo ginen der.
42008017	Kum gin moko mbe ma pandre, ma binyuthre ngo; kadok gin m’amung’a de mbe, ma bing’eire ngo ma bibino ba der de ngo.
42008018	Ka kumeno wukuru maram wuwinjo ko: kum ng’atu ma tek ubedo ko, jubimio ire; man ng’atu ma tek ubedo ko ngo, kud i bang’e jubikabu woko cil maeno m’ewacu nyo ebedo ko.
42008019	Min mire ku utumin mire de gibino i bang’e, man gicopo tundo i bang’e ngo kum njuru dhanu.
42008020	Juyero ire kumae, Meru ku utumeru gicungo woko, giyenyo gineni.
42008021	Ento eloko lembe ewacu igi kumae, Ma ku utumira de gi maeni m’uwinjo lem pa Mungu, m’utime bende.
42008022	Nie etimbre i kind ceng’ acel maeno, nia emondo i yei, en ku julubne; man ewacu igi kumae, Wacidhu loka nam; e gimaku kiewo.
42008023	Ento ka gibecidho ku yo mi pi enindo: man wavuvu tuk i nam; e yei migi maku pong’ ku pi, e gi ceng’ni tho.
42008024	Man gibino i bang’e, gicewe de, giwacu kumae, Japonji, japonji, watho. E eceu, man ejuko yamu ku ngongo mi pi de: e gicungo, nam de nindo seble.
42008025	Man ewacu igi kumae, Yioyic mu nikani? Man lworo makugi igi de wang’ lii, giwecri de kumae, Ka kumeno ng’atu maeni en e ng’a, m’eng’olo lembe cil ni yamu ku pi de, man giwore e?
42008026	E gitundo i ng’om Jugadareni, m’ubedo ng’et ng’om Galilaya.
42008027	Kan eloro dhu wath, ng’atu acel m’uai i adhura, i yo migi gideiri ku giki m’i ng’om ku lonyo man mutoro mi kwo maeni, e gicego nying’gi moko ngo ma cu.
42008028	E kan eneno Yesu, ekok akoka, man epodho piny i wang’e, ewacu kumae ku dwande ma tek, Watim ang’o wakudi, Yesu, in i Wod Mungu ma Malu Ngbiri? Akwei, kud isenda.
42008029	Kum ebeng’olo ni tipo m’ucido ya eai kud i ng’atuno. Kum emake bang’ dupa: man jukuro kume, ebedo atwia de ku nyoro ku nyunyu de; kan ecodo gin ma jutwie ko woko, pajogi ringo kude i ng’om ngele.
42008030	Yesu penje kumae, Nyingi ng’a? Man ewacu kumae, Nyinga Udul; kum pajogi dupa mondo i ie.
42008031	Man gikwaye ya kud eng’ol gicidh i longro ma there mbe.
42008032	Nie udul kul dupa nuti keca gibecamu kor got; man gikwaye ya eyi igi nia gimond i igi. E eyio igi.
42008033	Pajogi giai i ng’atuno, gimondo i kul: man udul ukonjri piny ku ka ma lung’ i nam, e githung’.
42008034	Ka ju m’ukwayugi gineno gin m’utimbre, giringo, giyero lembene i adhura kud i thim de.
42008035	Man gicidho woko kara ginen gin m’utimbre; e gibino ba Yesu, man ginwang’u ng’atu ma pajogi ai i ie, ebedo the tiend Yesu m’ekendo bongu, pidoie de cu: e lworo makugi.
42008036	Ju ma gineno maeni maram kum won pajogi titre ko giyero igi.
42008037	E dhanu ceke m’i ng’et ng’om Jugadareni gipenje ya eai woko kud i bang’gi; kum lworo benegogi dit: e emondo i yei, edok.
42008038	Ento ng’atu ma pajogi ai woko kud i ie epenje nia gibed gikugi: ento eore ecidho, ewacu kumae,
42008039	Dok i ot peri, yer de pi gin ma dit ma Mungu timo iri. Man ecidho i yo pare, ku rweyo cil i adhura ceke maram Yesu timo ko gin ma dit ire.
42008040	Ka Yesu dwogo, udul dhanu jole ku mutoro; kum gin ceke gibekure.
42008041	Man nen, ng’atu ma nyinge Yairo, en de e jadit mi kacokri: epodho piny the tiend Yesu, ekwaye de ebin i ot pare;
42008042	kum ebedo ku nyare acel kulong’, m’ucamu rundi calu apar wi ario, edhingo tho. Ento kan ebecidho udul dhanu gicungri i kume.
42008043	Dhaku m’ubedo rundi apar wi ario ku tho ma rimo mol ko dit i kume, m’emio ceke m’etungre kudo ba jukeikum, man acel de mbe ma copo keyo kume.
42008044	ebino yor i ng’eye, emulo dhu kendi pare: e pio pio dhu rimo m’umol i kume cok.
42008045	Yesu wacu kumae, Ng’a m’umulo kuma? Ka gin ceke gikwero, Petro, giku ju ma gibedo gikugi giwacu kumae, Japonji, udul dhanu gicungri i kumi gidii.
42008046	Ento Yesu wacu kumae, Ng’atu moko mulo kuma; kum ang’eyo nia tego ai i bang’a.
42008047	Ka dhaku neno nia epondre ngo, ebino ma kume miel kpa kpa, epodho i wang’e, eyero de i vut dhanu ceke thelembe m’uketho emulo kume, maram kume kei ko ndhu ndhu nica.
42008048	Man ewacu ire kumae, Nyara, yioyic peri e m’ubodhi; ci ma cwinyi kwio.
42008049	Kinde m’ebeyero, e ng’atu acel ubino m’uai ba ot pa jadit mi kacokri ewacu kumae, Nyeri tho ndhu; kud inyai can i Japonji.
42008050	Ento Yesu m’uwinjo, edwoko lembe ire kumae, Lworo kud unegi: yi kende, e kume bititre.
42008051	Kan ebino ba ot, eyio ngo ng’atu moko mond gikugi, ndhu Petro, man Yohana, ku Yakobo, man won ku min nyathin kendgi.
42008052	Dhanu ceke giywak, gigoyo nduru i kume: ento ewacu kumae, Kud wuywaki: kum etho ngo, ento enindo.
42008053	E ging’iere hai, kum ging’eyo nia etho.
42008054	Ento en, m’emake ku cinge, elwong’o, ewacu kumae, Nyaku ai malu.
42008055	Man tipone dwogo, eai malu pio pio: e eng’olo nia jumi gin moko ire ecam.
42008056	Junyodo pare de igi wang’ lii: ento eng’olo igi nia ku giwac ni ng’atu moko pi gin m’utimbre.
42009001	Elwong’o juapar wi ario karacelo, emio igi tego ku ng’ol wi pajogi ceke, man kum keyo tho m’unyang’ i kum,
42009002	Man eorogi gici giyer pi ker pa Mungu, man gikei kum ju ma kumgi lith.
42009003	Man ewacu igi kumae, Kud wuting’ gin moko mi woth mu, kadok uluth, kadi gbethe, kadi kwen, kadi sente; kadok jabia ario de kud wubed kudo.
42009004	Man ot ma tek wumondo i ie, wubed keca, man wuai keca de wucidhi.
42009005	Dhanu ceke m’ujolowu ngo, ka wuai ku i adhura maeni, wukir utur woko kud i tiendwu ni lembatuca igi.
42009006	E giai, gicidho ku ba pacu, ku yero lembanyong’a ma juboth ko, ku keyo kum i kaka ceke.
42009007	Nie Herode ma jabim uwinjo pi gin ceke m’utimbre: e cwinye ng’abre, kum dhanu moko wacu nia Yohana cer ku kind ju m’utho;
42009008	man jumoko ke, nia Elia wok en; jumange ke, nia ng’atu acel ma kind jubila ma con ucer kendo.
42009009	E Herode wacu kumae, Yohana athumo wie: ento maeni ng’a, m’awinjo gin ma calu maeni pire? Man eyenyo enene.
42009010	Ka jukwenda gidok, giyero ire gin ceke ma gitimo. Man ecokogi, ecoro kugi cen i adhura ma julwong’o Bethsaida.
42009011	Ento udul dhanu m’ung’eyo maeni gilubo ng’eye: man ejologi, eyero igi de pi ker pa Mungu, man ekeyo kum ju ma can keyo kum unegogi.
42009012	Ceng’ udoko reto ma ng’ic; e juapar wi ario gibino, giwacu ire kumae, Lal udul dhanu woko, kara gicidh i pacu ma ceng’ni kud i thim de, gigonj, ginwang’ cam de: kum ka ma wani i ie e ng’om ngele.
42009013	Ento ewacu igi kumae, Wumi igi gicam. E giwacu kumae, Wabedo ku lungu kwen abic kende ku rec ario tek wakuciwang’iewo cemo ngo mir udul dhanu maeni ceke.
42009014	Kum jumaco giyenyo romo rubanga abic. Ewacu ni julubne kumae, Wuketh gibed piny ni thek ni thek, thek acel calu pier abic.
42009015	Gitimo kumeno de, giketho gibedo piny ceke.
42009016	Eting’o lungu kwen abic ku rec ario de, eneno malu i polo, man emio mugisa i wigi, eng’weko ie de: emio ba julubne giketh i wang’ udul dhanu.
42009017	E gicamu, kagi ceke de giyeng’: jucoko dong’ kodine m’udong’ katoko apar wi ario.
42009018	Man etimbre, kan eberwo katung’, julubne de ni i bang’e: man epenjogi, ewacu kumae, Udul dhanu giwacu nia an a ng’a?
42009019	Giloko lembe giwacu kumae, Yohana ma Jabaputisi; jumange ke, Elia; jumange ke, nia ng’atu acel ma kind jubila ma con ucer en.
42009020	Man ewacu igi kumae, Ento wun ke wuwacu nia an a ng’a? E Petro loko lembe ewacu kumae, In i Kristu pa Mungu.
42009021	Ento ejukogi, eng’olo igi lembe nia ku giyer maeni ni ng’atu moko;
42009022	ewacu kumae, Wod dhanu bikosendre ku gin dupa be, judongo ku julam ma dongo ku jugorcik gibikwere, man jubinege, man i ceng’ mir adege ebicer.
42009023	Man ewacu igi ceke kumae, Tek ng’atu moko yenyo elub ng’eya, dong’ ekwere gire, eting’ yen m’athara pare ku ba rupiny ku ba rupiny, elub ng’eya.
42009024	Kum ng’atu ma tek uyenyo ebodh kwo pare ebirwinye; ento ng’atu ma tek birwinyo kwo pare pira, e ng’atuni bibodhe.
42009025	Kum kuloka ang’o ni ng’atu moko, tek enwang’u kuloka ma ng’om bo, ma en ke erwinjre gire?
42009026	Kum ng’atu ma tek lewic binege i kuma kum lembe para de, Wod dhanu de lewic binege i kume, kan ebino i dwong’ pare, ku dwong’ pa Wego, ku mi malaika maleng’.
42009027	Ento ayero iwu mandha kumae, Kind ju m’ucungo kakeni, moko bibilo tho ki ngo, ma fo gikuneno ker pa Mungu ngo.
42009028	Man etimbre yo ng’ei lembe maeni calu ceng’ abora, nia ecoko Petro ku Yohana man Yakobo, e gicidho kugi wi got nirwo.
42009029	Kinde m’eberwo, ayi wang’e lokre tung’, kendi pare de doko tar erieny de.
42009030	Man nen dhanu ario giweco gikude, dhanune Musa gikud Elia;
42009031	ma giwok i dwong’, giyero de pi tho pare m’ebitimo kakare i Yerusalem.
42009032	Nie Petro giku ju ma ginuti gikugi nindo benurogi: ento ka giceu terere, gineno dwong’ pare ma dhe, ku juario ma gicungo gikugi.
42009033	Man etimbre, kinde ma gibeweke, nia Petro wacu ni Yesu kumae, Japonji, e ber iwa kum wanuti keni: dong’ wajiu otbak adek; acel iri, acel ni Musa, acel ke ni Elia: man eng’eyo ngo gin m’eyero.
42009034	Kinde m’ebeyero lem maeni, afuru bino, uketho tipo i wigi: lworo de negogi ka gimondo i afuru.
42009035	Dwal de ai i afuru m’uwacu kumae, Maeni Woda, ng’atu m’agoyo wie: wuwinje.
42009036	E ka dwal uwok, ginwang’u Yesu dong’ kende. E giling’, man giyero ni ng’atu moko ngo i ceng’ maeno gin moko mi gin ma gineno.
42009037	Man etimbre, urwone, ka giloro got, udul dhanu ma dit girombo kude.
42009038	Man nen, ng’atu acel m’uai bang’ udul dhanu kok akoka, ewacu kumae, Japonji, akwei inen kum woda; kum en e nyathin para kulong’:
42009039	man nen, tipo make, man ekok pio pio; emielo kume eketho voyo dhure, man eweke pio pio ngo, m’ebewanyu kume rac.
42009040	E akwayu julubni ya giwodhe woko: man gicopo ngo.
42009041	E Yesu dwoko lembe ewacu kumae, E dhanum’utuk m’umbe yioyic ma wu juco, abibedo kudu rokani, m’atwio ko cwinya i kumwu? kel wodi keni.
42009042	Kan ebino de, pajogi redhe piny, man emielo kume kr kr. Ento Yesu juko tipo m’ucido, man ekeyo kum nyathin ma nicone, edwoke de ni won.
42009043	E kagi ceke igi wang’ lii kum dwong’ pa Mungu. Ento ka i dhanu ceke wang’ lii kum gin ceke m’etimo, ewacu ni julubne kumae,
42009044	Wek lembe mae unyang’ i ithwu: kum Wod dhanu jubimie i cing’ dhanu.
42009045	Ento ging’eyo thelembe mae ngo, emungre igi, kara ku ging’eye; e lworo penje kum lembe maeni makugi.
42009046	E piem uwok i kindgi, nia ng’a ma dit ma sagu i kindgi.
42009047	Ento ka Yesu ng’eyo piem mir adundegi, egamu nyathin ma nok, ekethe de i ng’ete,
42009048	man ewacu igi kumae, Ng’atu ma tek bijolo nyathin ma nyanok maeni i nyinga nwang’u ejolo an: man ng’atu ma tek bijolo an nwang’u ejolo ng’atu m’uora: kum ng’atu ma nyathigi i kindwu ceke, ng’atuno en e dit.
42009049	Yohana loko lembe man ewacu kumae, Japonji, waneno ng’atu acel ubewodho pajogi ku nyingi; e wakwere, kum elubo ngo wakugi.
42009050	Ento Yesu wacu ire kumae, Kud wukwere; kum ng’atu ma jadhogwu ngo en e jabeng’wu.
42009051	Man etimbre, ka ceng’ ma jubijole ie malu dhingo, eketho wang’e ngili ngili kum cidho Yerusalem, man eoro jukwenda i wang’e:
42009052	e gicidho, man gimondo i pacu mi Jusamaria, kara giyik kaka ire.
42009053	Gijole de ngo, kum wang’e bedo calu ebecidho Yerusalem.
42009054	Ka julubne Yakobo ku Yohana gineno maeni, giwacu kumae, Rwoth, iyenyo walwong’ mac uai i polo lor piny, uwang’gi?
42009055	Ento elokre, man ejukogi.
42009056	E gicidho i pacu mange.
42009057	Ka gicidho i yo, ng’atu acel uwacu ire kumae, Abilubo ng’ei ka ma ibicidho i ie ceke.
42009058	Yesu wacu ire kumae, Kaki bedo ku odng’om, winyo m’i kor polo de bedo ku odgi; ento Wod dhanu bedo ku ka m’ejeng ie wie de ngo.
42009059	Ewacu ni ng’atu mange kumae, Lub ng’eya. Ento ewacu kumae, Rwoth, wek alar acidh ayik vwa.
42009060	Ento ewacu ire kumae, Wek ju m’utho gikuny ju m’utho migi; ento cidh iyer pi ker pa Mungu mba mba.
42009061	Ng’atu mange bende wacu kumae, Abilubo ng’ei, Rwoth; ento wek alar amoth ju ma ni i ot para.
42009062	Ento Yesu wacu ire kumae, Ng’atu moko mbe, m’uromo ku ker pa Mungu, ma ketho cinge kum kwej dhiang’, man eneno ng’eye.
42010001	Nie yo ng’ei gin maeni Rwoth uketho jumange pier abiro, eorogi ario ario i wang’e kubang’ adhura kubang’ adhura ceke, ka ma en gire eyenyo etund i ie.
42010002	Man ewacu igi kumae, Mwoka bedo dit andha, ento jutic e ma gi nok: ka kumeno wukwai Rwoth mi mwoka, nia eor jutic i mwoka pare.
42010003	Wucidhi; nen, aorowu calu nyithi rombe i kind urudi.
42010004	Kud wuting’ gbethe, ku mangala, ku wara, kud wumoth ng’atu moko i yo.
42010005	I ot de ma tek wumondo i ie, wular wuwac kumae, Kwiocwiny ubed ba ot maeni.
42010006	Man tek wod kwiocwiny ni i ie, kwiocwiny mu bibedo i kume: ento tek umbe i ie, ebidwogo i kumwu kendo.
42010007	Man wudong’ i ot maeno, ku camu ku madhu gin ma gimio: kum jatic romo ku sukulia pare. Kud wuci ku ba ot ku ba ot.
42010008	Man adhura ceke ma tek wumondo i ie, gijolowu de, wucam gin ma juketho i weng’wu:
42010009	wukei kum ju ma kumgi lith ma gini i ie, wuwac igi kumae, Ker pa Mungu bino ceng’ni i vutwu.
42010010	Ento adhura ceke ma tek wumondo i ie, gijolowu de ngo, wuwok woko i gengine wuwac kumae,
42010011	Cil utur m’uai i adhura mu, m’umoko kum tiendwa, wayweyo woko i kumwu: ento wung’ei maeni, nia ker pa Mungu bino ceng’ni.
42010012	Awacu iwu kumae, I ceng’ maeno Sodom bibedo ber ma sagu adhura maeno.
42010013	Can i wii, Korazin! can i wii, Bethsaida! kum tek tic ma tek m’utimbre i iwu utimbre i Turo ku Sidon, kuno di gilokri con, ku bedo i usuba man vuru.
42010014	Ento lembe mi Turo ku Sidon bibedo ber ma sagu mu, i ceng’ pokolembe.
42010015	In de, Kapernaum, jubidodi malu i polo? jubijwigi piny i Hadeya.
42010016	Ng’atu m’uwinjowu nwang’u ewinjo an; ng’atu m’ukwerowu nwang’u ekwero an; man ng’atu m’ukwero an nwang’u ekwero ng’atu m’uora.
42010017	Ju ma pier abiro gidwogo ku mutoro, giwacu kumae, Rwoth, cil pajogi gibedo wor iwa ni kum nyingi.
42010018	Man ewacu igi kumae, Aneno Jok upodho kud i polo calu lukoth.
42010019	Nen, amio iwu ng’ol ma wunyon ko thwol man ith, man wi tego ceke pa jakwor: gin moko de mbe ma hitimowu rac.
42010020	Ento anyong’a kud unegwu kum maeni, nia tipo gibedo wor iwu; ento anyong’a negwu kum nyingwu gore i polo.
42010021	I saa maeni anyong’a nege i Tipo Maleng’, ewacu kumae, Afoii, E Vwa, Rwoth m’i polo ku ng’om, kum imung’o gin maeni ni jurieko ku weg ng’eyong’ec, man inyuthogi ni mukere: eyo, Vwa; kum ebedo ni mutoro i weng’i kumeno.
42010022	Vwa mio ira gin ceke: ng’atu moko mbe de m’ung’eyo nia Wod en e ng’a, ndhu Wego kende; kadi m’ung’eyo nia Wego de en e ng’a, ndhu Wod kende, ku ng’atu ma Wod uyenyo enyuthe ire.
42010023	Elokre ba julubne, ewacu mung’ mung’ kumae, Mugisa ni wang’ m’uneno gin ma wuneno:
42010024	kum awacu iwu, nia jubila dupa ku ju m’ubimo bim giyenyo ginen gin ma wuneno, ere ginenogi ngo; man giyenyo giwinj gin ma wuwinjo, ere giwinjogi ngo.
42010025	Man nen, jaeuthecik acel ucungo malu emulo ie, epenje kumae, Japonji, atim ang’o kara acam pacu mi kwo ma rondo ku rondo?
42010026	E ewacu ire kumae, Ang’o m’ugore i ciki? isomo nenedi?
42010027	Eloko lembe ewacu kumae, Ibimaru Rwoth Mungu peri kud adundeni ceke, ku ng’eyong’ec peri ceke, man ku tegoni ceke, ku pidoii ceke de; man wedu calu in giri.
42010028	Man ewacu ire kumae, Idwoko lembe cu: tim maeni, e ibibedo kwo.
42010029	Ento en, m’eyenyo enyuthre nia e pwe, ewacu ni Yesu kumae, Wada en e ng’a?
42010030	Yesu dwoko lembe kumae, Ng’atu acel uai Yerusalem uloro piny Yeriko; epodho i kind jukwo, m’uwodho bongu pare man gifode, e gicidho, giweke ceng’ni tho.
42010031	Etimbre nia jalam acel ubeloro piny kud i yojuno: e kan enene, ekadhu ku ng’et yo kucel.
42010032	Jalawi bende kumeca, kan ewok kakeca, enene de, e ekadhu ku ng’et yo kucel.
42010033	Ento Jasamaria acel, i woth pare, ewok ka ma eni i ie: kan enene de, ngisi nege i kume,
42010034	ebino de i bang’e, ekonjo mo ku pigulok i wang’ rem pare, etwio de; man ekethe wi kana pare gire, etere de i odwelo, man egwoke.
42010035	Urwone ewodho denarii ario, ernio ni won ot, ewacu kumae, Gwoke; piny peri m’uoi ma sagu, kan adwogo, abiculo wang’e iri.
42010036	I kind juadek maeni, iwacu nyo, makani m’unyuthre nia en e wadi ng’atu m’upodho i kind jukwo?
42010037	Ewacu ire kumae, Ng’atu ma kisa nege i kume. E Yesu wacu ire kumae, Cidhi, itim kumeno.
42010038	Nie ka gicidho i yo migi, emondo i pacu acel: e dhaku acel ma nyinge Marsa jole i ot pare.
42010039	Nyamin mire nyinge Mariamu, m’ubedo the tiend Rwoth man ewinjo lem pare.
42010040	Ento Marsa besendre ku giratima dupa; e ebino i bang’e, ewacu kumae, Rwoth, lembe pido ii ngo nia nyamira weka atim tic akenda? ka kumeno wac ire nia ekonya.
42010041	Ento Rwoth udwoko lembe ewacu ire kumae, Marsa, Marsa, cwinyi pido edieng’ de kum giki dupa:
42010042	ento can lembe acel nuti: kum Mariamu foyo maka pare ma ber, ma jubimayu woko kud i bang’e ngo.
42011001	Man etimbre, kan eberwo i kar acel, nia kan eweko, kind julubne acel uwacu ire kumae, Rwoth, ponjwa ku rwo, cil calu Yohana bende ponjo julubne.
42011002	Man ewacu igi kumae, Ka wurwo, wuwac kumae, Wegwa, nyingi bed leng’. Ker peri bin. Yeny ma ii yenyo, utimbre i ng’om, calu m’i polo.
42011003	Mi iwa kwen m’uromwa ku ba rupiny.
42011004	Wek iwa dubo mwa woko; kum wan giwa bende waweko lem mi jubanja mwa kubang’gi kubang’gi. Kud iterwa i abidhe. Ento larwa ni ng’atu ma rac.
42011005	Man ewacu igi kumae, Ng’a m’i kindwu m’ubedo ku jarimbe, m’ebicidho i bang’e ku diewor ma ling’, ebiwacu ire kumae, Jarimba, mi ira lungu kwen adek ni banja;
42011006	kum jarimba m’uai i woth uwok i bang’a, man gin moko mbe kuda m’aketh i wang’e;
42011007	e ebidwoko lembe kud i ot ebiwacu kumae, Kud icanda: kawono dhugola bedo acika, nyithindo para de nuti i bang’a wi kavuto; acopo ai nimio iri ngo?
42011008	Awacu iwu kumae, Kadok aaia de ebiai ngo ebimio ire de ngo kum en e jarimbe, ento kum ekwayu asu ebiai ebimio ire calu ma cande ni i kume.
42011009	Man awacu iwu kumae, Wukwai, e ebimire iwu; wuyeny, e wubinwang’u; wudwong’, e ebiyabre iwu.
42011010	Kum ku ba dhanu ceke m’ukwayu gigamu; man ng’atu m’uyenyo enwang’u; ng’atu m’udwong’o de eyabre ire.
42011011	Kum makani m’i kindwu ma wego ma wode bikwaye ku lungu kwen, e ebimio ire kidi? kadi rec, kan ebimio ire thwoli?
42011012	Kadi tek ebikwaye ku tong’gweno, ebimio ire ithi?
42011013	Ka kumeno tek wun, ma wu rac, wung’eyo maram wumio ko giramia ma ber ni nyithindho mu, Wegwu ma ni i polo bimio Tipo Maleng’ m’usagu ngo ni ju m’upenje?
42011014	Ebewodho pajogi ma ajuba. Man etimbre, ka pajogi wok, ng’atu ma ajuba weco; man i udul dhanu wang’ lii.
42011015	Ento kindgi moko wacu kumae, Ewodho pajogi woko ni kum Beelzebul ma jadit mi pajogi.
42011016	Jumange, gimulo ie giyenyo giranyutha m’uai i polo i bang’e.
42011017	Ento en, m’eng’eyo pidoic migi, ewacu igi kumae, Ku ba ker ceke m’upokre gire e eng’eny; man ot de m’upokre kum ot wadi podho.
42011018	Man tek Jok bende pokre i kume gire, ker pare bicungo nenedi? kum wuwacu nia awodho pajogi woko ni kum Beelzebul.
42011019	Tek awodho pajogi woko ni kum Beelzebul, wotwu ke wodhogi woko ni kum ng’a? ka kumeno gibibedo jupoklembe mu.
42011020	Ento tek awodho pajogi woko ni kum lwet Mungu, e ker pa Mungu lund ubino i wiwu.
42011021	Ka ng’atu ma tek ukendo jamtho pare kpo ukuro ot pare gire, jamni pare bedo museme:
42011022	ento tek ng’atu ma tek ma sage bino i bang’e, eloye de, emayu woko jamtho pare ceke m’egeno, epoko ayeki pare de.
42011023	Ng’atu ma jabang’a ngo nwang’u en e jadhoga; man ng’atu ma wacoko wakude ngo nwang’u eketho.
42011024	Tipo m’ucido kan eai kud ii dhanu, ekadhu ku ka ma pi mbe i ie, ku yenyo yom, kan enwang’u ngo de, ewacu kumae, Abidok ba ot para m’aai i ie.
42011025	Kan ewok, enwang’u ot ubedo ayweya aruka de.
42011026	Elund ecidho egamu tipo abiro mange ma dubo migi sagu pare; man gimondo gibedo keno: bedo pa ng’atu maeno macen doko rac ma sagu ma kwong’a.
42011027	Man etimbre, kan eyero lembe maeni, dhaku acel ma kind udul dhanu ting’o dwande, ewacu ire kumae, Mugisa ni ic m’unyoli, ku thuno m’idhodho bende.
42011028	Ento ewacu kumae, Ma sagu, mugisa ni ju m’uwinjo lem pa Mungu, m’uwore de.
42011029	Kinde ma udul dhanu gibecokri karacelo i bang’e, emaku wacu kumae, dhanum’utuk maeni en e dhanum’utuk ma rac: eyenyo giranyutha; man giranyutha moko mbe ma bimire ire ento giranyutha pa Yona.
42011030	Kum calu Yona doko giranyutha ni Junineve, e Wod dhanu bende bibedo kumeno ni dhanum’utuk maeni,
42011031	Ubimo ma dhaku ma yor ariwa bicungo i pokolembe ku dhanum’utuk maeni, man ebipoko lembe i wigi rac: kum eai tung’ ng’om niwinjo rieko pa Suleman; man nen, ng’atu ma sagu Suleman ni keni.
42011032	Dhanu mi Nineve bicungo i pokolembe ku dhanum’utuk maeni, man gibipoko lembe i wigi rac: kum giloko cwinygi kum lembayera pa Yona; man nen, ng’atu ma sagu Yona ni keni.
42011033	Ng’atu moko mbe, ma kan ecwinyo thala, ekethe the ot, kadok the katoko, ento wi thethala, kara ju m’umondo ginen der.
42011034	Thala mi kumi en e weng’i: ka weng’i cungo acel, kumi dho bende pong’ ku der; ento kan ebedo rac, kumi bende pong’ ku mudho.
42011035	Ka kumeno nen tek der ma ni ii kud ubed ni mudho.
42011036	Ka kumeno tek kumi dho pong’ ku der, ma ng’ete kucel col ungo, nwang’u ebibedo pong’ ku der kwa, calu ka thala mio iri der ku rienyne ma ber.
42011037	Nie kan eyero, Jafarisayo penje nia gicam gikude: man emondo, ebedo dhu cam.
42011038	Man ka Jafarisayo neno maeni, ie wang’ lii kum elar ecamu cemo ma fokejom ungo.
42011039	E Rwoth uwacu ire kumae, Nie wun wu Jufarisayo wulwoko kikombe kud atangla ku yo woko; ento kud i iwu wupong’ ku kuvuga kud akece de.
42011040	Wu jukusegu, ng’atu m’utimo yo woko etimo yor i ie bende ngo?
42011041	Ento wumi gin ma ni i iwu ni giramia; e ka gin ceke bibedo leng’ iwu.
42011042	Ento can i wiwu, Jufarisayo! kum wumio apaje mir ukuju kud usiga man uboko ceke, e wuweko ng’olo lembe ma pwe ku mer pa Mungu: ento emaku wutim maeni, man kud wuwek timo wagi maeno.
42011043	Can i wiwu Jufarisayo! kum wumaru kom ma sagu ceke i kacokri, ku moth de i katali.
42011044	Can i wiwu! kum wubedo calu odliel ma nen ungo, ma ju m’ukadhu kud i wigi ging’eyo ngo.
42011045	Man ng’atu acel ma kind jueuthecik udwoko lembe ewacu ire kumae, Japonji, ku yero maeni ijuko wan bende.
42011046	Man ewacu kumae, Can i wiwu bende wu jueuthecik! kum wuketho ter ma yeyo tek wi dhanu, wun giwu de wumulo terne ku lwetwu acel de ngo.
42011047	Can i wiwu! kum wugomo odliel mi jubila, man wegwu negogi.
42011048	Kum kumeno wu jumulembe man wuyio tic pa kwaruwu: kum ginegogi, man wugomo odliel migi.
42011049	Ka kumeno bende rieko pa Mungu wacu kumae, Abioro jubila ku jukwenda i bang’gi; gibinego kindgi moko gibinyayu ragedo i kumgi de;
42011050	kara jubin jupenj rimb jubila ceke, m’ugamu thwogre i thekri mi ng’om, ba dhanum’utuk maeni;
42011051	ugambre kum rimb Habil cil ku rimb Zakaria, m’utho i kind pemblam ku hekalu: eyo, awacu iwu, jubipenjo ba dhanum’utuk maeni.
42011052	Can i wiwu jueuthecik! kum wukabu kifungula mi ng’eyong’ec: wun giwu wumondo ngo, man wucero ju m’ubemondo.
42011053	Kan eai ku keca, jugorcik ku Jufarisayo gimaku yenye ku rop apila, man gicung’e kara eyer pi gin dupa;
42011054	gilibe ko, kara gimak lem moko m’uai i dhoge.
42012001	I kinde maeca, kan udul dhanu rubanga dupa gicokri karacelo, ketho ginyondri, elar emaku wacu ni julubne kumae, Wukuru ni thobi rni Jufarisayo, ma en e ambili.
42012002	Ento gin moko mbe ma umbre, ma ku binyuthre ngo; ma kandre de ma ku bing’eire ngo.
42012003	Kum kumeno gin ma tek wuwacu i mudho ebiwinjre i der; gin ma wuyero ku the ith i kusika biyere wi udi.
42012004	Man awacu iwu jurimba, Kud wulwor ju ma nego kum, ma yo ku ng’eye gin moko mbe ma gicopo timo.
42012005	Ento apoyowu kum ng’atu ma wubilworo: Wulwor ng’atu, ma tego pare nuti yo ng’ei nek m’enego m’ebolo ko i gehena; eyo, awacu iwu, Wulwore.
42012006	Juloko kira abic ku sente ario ngo? acel de mbe i kindgi m’urwinyo i wang’ Mungu.
42012007	Ento yukwiwu ceke kwandre. Kud wulwor: wu ber ma sagu kira dupa.
42012008	Man awacu iwu kumae, Ku ba dhanu ceke ma bituca i wang’ dhanu, Wod dhanu de bituce i wang’ malaika pa Mungu:
42012009	ento ng’atu ma bikwera i wang’ dhanu jubikwere bende i wang’ malaika pa Mungu.
42012010	Man ku ba dhanu ma biyero lembe kum Wod dhanu, jubiweko lembene ire woko: ento ng’atu m’uyero lembacidi kum Tipo Maleng’ ebiwekre woko ngo.
42012011	Ka gibiterowu de i wang’ cokri, ku jubim, ku weg ng’ol de, cwinywu kud uringi maram wubiloko ko lembe, kadi ang’o ma wubiloko, kadi ang’o ma wubiyero:
42012012	kum Tipo Maleng’ biponjowu i saa maeni nini ku gin ma maku wuyer.
42012013	Ng’atu acel ma kind udul dhanu wacu ire kumae, Japonji, wac ni umira nia epok camupacu wakude.
42012014	Ento ewacu ire kumae, Ng’atu e, ng’a m’uketha ni japoklembe kadi japokpiny i wiwu?
42012015	Ewacu igi kumae, Wubed ku weng’wu, man wukuru giwu ni gin ceke mi kethocwiny hai kum piny: kum kwo pa dhanu mbe i gin m’esagre kudo.
42012016	Man eyero lembabola igi, ewacu kumae, Podho pa jalonyo moko cego cam hai:
42012017	man eporo lembe i ie gire, ewacu kumae, Abitimo ang’o, kum kamoko mbe ira m’aketh ie cam para?
42012018	Ewacu kumae, Abitimo mae: Abimugo dero para, man abigoyo mange ma dit ma sagu; e abiketho cam para ceke ku piny para de keca.
42012019	Abiwacu ni kwo para kumae, Kwo, ibedo ku piny dit m’akana mi rundi dupa; yom, cam, madhi, anyong’a negi de.
42012020	Ento Mungu wacu ire kumae, In i jakasegu, diewor maeni jubilwong’o kwoni i beng’i; man gin m’iyiko, bidong’ ni ng’a?
42012021	Kum ng’atu m’ukanu piny m’akana ire gire bedo kumeni, m’elony ungo de ku ba Mungu.
42012022	Ewacu ni julubne kumae, Ka kumeno awacu iwu kumae, Cwinywu kud uring pi kwo mu, pi gin ma wubicamu; kadi pi kumwu, pi gin ma wubikendo.
42012023	Kum kwo sagu cam, kum de sagu kendi.
42012024	Iwu pid pi ngoro nia gicoyo ngo, gikayu de ngo; ma odkancam migi ku dero de mbe; ento Mungu mio igi cam: piwu sagu pi winyo dit apila!
42012025	Ng’a m’i kindwu ma copo medo kadongone bot acel ni cwinye m’uringo?
42012026	Ka kumeno tek wucopo timo gin maeno ngo ma nyathigi, nedi cwinywu ringo kum gin mange?
42012027	Iwu pid pi thiuboko, maram gidongo ko: gimuli ku tic ungo, gicwio de ngo; ento awacu iwu kumae, Cil Suleman i dwong’ pare ceke eronjre ngo calkud acel ma kind maeni.
42012028	Ento tek Mungu ronyo lum m’i thim kumeno, ma nuti tin, urwo de jubaye i mac; ebironyowu dit ma sagu ngo, E wun ma yioyic mu noki?
42012029	Man kud wuyeny gin ma wubicamu, ku gin ma wubimadhu, kadok pidoic mu de kud ubed jiji.
42012030	Kum gin maeni ceke thek m’i ng’om giyenyo: ento Wegwu ng’eyo nia can gin maeni ceke ni i kumwu.
42012031	Ento wuyeny ker pa Mungu, e giki maeni bimedre iwu.
42012032	Kud wulwor, wun udul ma nyanok; kum enyayu mutoro i Wegwu nimio iwu ker.
42012033	Wulok piny ma wubedo ko, man wumi giramia ni jucan; wukwoi gbethe ma biti ngo iwu giwu, piny m’akana ma thum ungo i polo, ka ma jakwo tundo ceng’ni i ie ngo, kadok ukoko de nyotho ngo i ie.
42012034	Kum ka ma piny m’akana mu ni ie, adundewu bibedo keca bende.
42012035	Dong’ pierwu bed atwia, thala mu de bed m’eliel;
42012036	wun giwu wubed calu dhanu m’ukio rwoth migi, kan ebiai i agba mir ambadha; kara, kan edwogo edwong’o de, giyab ire pio pio.
42012037	Mugisa ni jumiru maeno, ma ka rwoth migi bino ebinwang’u gibekuro: andha awacu iwu, nia ebitwire gire, e ebiketho gibed piny dhu cemo, man ebibino ebitimo igi.
42012038	Man tek ebino i kur mir arionde, man tek i mir adege de, enwang’ugi kumeno de, mugisa ni jumiru maeno.
42012039	Ento wung’ei maeni, nia tek won ot ung’eyo saa ma jakwo bino i ie kuno di ekuro, man eweko ot pare ngo ya jutur.
42012040	Wuyikru bende: kum i saa ma wuwacu nyo ngo e Wod dhanu bino.
42012041	Petro wacu kumae, Rwoth, iyero lembabola maeni iwa, kadi ni dhanu ceke?
42012042	Rwoth uwacu kumae, Ka kumeno ng’a ma jakurpiny mandha ma riek de, ma rwoth pare bikethe wi juode, nimio igi cemo maka migi ka nindone tundo?
42012043	Mugisa ni jamiru maeno, ma ka rwoth pare bino ebinwang’u etimo kumeno.
42012044	Andha awacu iwu, nia ebikethe wi gin ceke m’ebedo ko.
42012045	Ento tek jamiru maeno biwacu i adundene kumae, Rwoth para galu ku bino pare; man ebimaku fodo jutic wadi ma co ku ma nyir de, man ecamu emadhu de, emer de ku kong’o;
42012046	rwoth pa jamiru maeno bibino i ceng’ m’ewacu nyo ebibino i ie ngo, i saa de m’eng’eyo ngo, man ebigoye ma tek, ebiketho maka pare karacelo ku mi jumandha ngo.
42012047	Jamiru maeno, m’ung’eyo yeny ma ii rwoth pare yenyo, eyikre de ngo, etimo de ngo calu yeny ma ii rwodhe yenyo, jubigoye ku goc dupa;
42012048	ento ng’atu m’ung’eyo ngo, man etimo gin m’uromo ku goc de, jubigoye ku goc ma nok. Man ng’atu ma tek jumio ire dupa, jubilwong’o dupa i bang’e: man ng’atu ma tek juketho gin ma dit i kore, e jubikwayu ma sagu i bang’e.
42012049	Abino bolo mac wi ng’om; e ang’o m’ayenyo, tek edaru opo?
42012050	Ento baputisi para nuti ma jubimio ira; man cwinya ng’abre dit ma foketimbre kakare ngo!
42012051	Wuwacu nyo abino kelo kwiocwiny i ng’omi? Awacu iwu kumae, Ungo; ento ma sagu pokri:
42012052	kum ugambre kawono dhanu abic m’i ot acel bipokre, adek bijai ni ario, ario ke ni adek.
42012053	Gibipokri, wego kum wodo, wodo ke kum wego; mego ke ku nyare, nyaku ke ku min mire; wang’u ke ku ci wodo, ci wodo ke ku wang’u mire.
42012054	Ewacu ni udul dhanu bende kumae, Ka wuneno afuru jire yo reto, ndhu ndhu nica wuwacu kumae, Koth ubebino; e etimbre kumeno.
42012055	Man ka wuneno yamu m’uai yor ariwa bekoto, wuwacu kumae, Lietho ma kec bibino; e etimbre de.
42012056	Wu weg ambili, wung’eyo maram wung’io ko wang’ ng’om ku polo; ento nedi wung’eyo ngo maram wung’i ko nindo maeni?
42012057	Nedi wun giwu wuluro gin m’ubedo pwe ngo?
42012058	Kum kinde m’ibecidho i wang’ jabim wuku jadegini, wuyik lembe wukude mor mor ma fodi wuni i yo; emaru ywei ba japoklembe, japoklembe maru mii ni asikari, asikari de maru boli i odkol.
42012059	Awacu iri kumae, Ibiai kakeca ki ngo, ma fodi k’iculo wang’ sente pet kubang’e ngo.
42013001	Nie i nindo maeni nini dhanu moko nuti m’uyero ire pi Jugalilaya, ma Pilato ribo rimbgi ku lam migi.
42013002	Eloko lembe ewacu igi kumae, Wuwacu nyo Jugalilaya maeni gi judubo ma sagu Jugalilaya ceke? kum gisendri ku gin maeni?
42013003	Awacu iwu kumae, Ungo: ento, tek wuloko cwinywu ngo, wun ceke wubirwinyo kumeno.
42013004	Kadi juapar wi abora maeno, ma ot ma wiu m’i Siloam upodho i wigi, enegogi de, wuwacu nyo gi judubo ma sagu dhanu ceke m’ubedo i Yerusalemi?
42013005	Awacu iwu kumae, Ungo: ento, tek wuloko cwinywu ngo, wun ceke wubirwinyo kumeno.
42013006	Man eyero lembabola maeni kumae; Ng’atu moko bedo kud ulam m’epidho i podho pare mir ulok; e ebino yenyo nyinge i wie, enwang’u de ngo.
42013007	Man ewacu ni jatipodho mir ulok kumae, Nen, rundi adek maeni abino yenyo nying ulam wi yend ulam maeni, e anwang’u ngo; ng’ole piny; ecamu ng’om mananu de nedi?
42013008	Man eloko lembe ewacu ire kumae, Rwoth, weke kumeno rundi maeni bende, ma fodi abikofuro ng’om i there, abiketho weyo de:
42013009	man tek ecego nyinge macen, ber; ento tek ecego ngo, ibing’ole piny.
42013010	Nwang’u ebeponjo i kacokri acel i ceng’ sabatu.
42013011	Nen, dhaku nuti m’ubedo ku tipo mi mulima rundi apar wi abora; edole ngur, ecopo twinjre malu ngo.
42013012	E ka Yesu nene, e elwong’e, ewacu ire kumae, Dhaku, ibedo agonya ni mulima peri.
42013013	Man eketho cinge i kume: e eni eni erieire atira, man eyungo Mungu.
42013014	E jadit mi kacokri, ma lembe ton i ie kum Yesu keyo kum i ceng’ sabatu, eloko lembe ewacu ni udul dhanu kumae, Ceng’ abusiel nuti ma maku dhanu tim ie tic: ka kumeno wubin i maeno man jukei kumwu, i ceng’ sabatu re ngo.
42013015	Ento Rwoth uloko lembe ewacu ire kumae, Wu weg ambili, wun kubeng’wu kubeng’wu ng’atuman gonyo dhiang’ pare kadi kana pare kud i dwol, epeye ba pi de ngo?
42013016	Man emaku ngo nia dhaku mae, m’e nyar Ibrahim, ma Jok utwvie, rundi apar wi abora, ugonjre kud i twic maeni i ceng’ sabatu?
42013017	Kan eyero gin maeni, lewic umaku jupiem pare ceke: anyong’a nego udul dhanu ceke kum gin ceke mi dwong’ m’utimbre ni kume.
42013018	Ka kumeno ewacu kumae, Ker pa Mungu e calu ang’o? man abipore kud ang’o?
42013019	E calu nying atingli, ma ng’atu moko gamu, ebolo i podho pare ma dhe; edongo de, man edoko ni yen; winyo m’i polo de gigonjo wi jange.
42013020	Ewacu kendo kumae, Abiporo ker pa Mungu kud ang’o?
42013021	E calu thobi, ma dhaku gamu elutho i mogo asisa adek, maram thobi rome ko ceke.
42013022	Ecidho i yo pare cil i adhura ku pacu, ku ponjo, m’ewotho ko Yerusalem.
42013023	Ng’atu acel uwacu ire kumae, Rwoth, ju ma giboth gi noki? man ewacu ire kumae,
42013024	Ponj mondo ku dhugola ma diny: kum dupa, awacu iwu, biponjo mondo i ie, e gibicopo ngo,
42013025	ka won ot uai malu, eciko dhugola de, man wumaku cungo woko, wudwong’o dhugola de, wuwacu kumae, Rwoth, yab iwa; man ebidwoko lembe ebiwacu iwu kumae, Ang’eyowu ngo kadok ka ma wuai i ie de;
42013026	wubilund maku wacu kumae, Wacamu wamadhu i weng’i, iponjo de i gengi mwa;
42013027	e ebiwacu kumae, Awacu iwu, Ang’eyo ka ma wuai i ie ngo; wuai cen kud i vuta, wun ceke ma wu jutic mi camuco.
42013028	E ywak ku kayu lak bibedo nuti, ka wubineno Ibrahim, Isak, man Yakobo, ku jubila ceke, i ker pa Mungu, wun e ma jubayuwu woko.
42013029	Gibiai yo nyangu ku yo reto, man yor ariwa ma malu ku yor ariwa ma piny, e gibibedo piny i ker pa Mungu.
42013030	Man nen, moko m’udong’ cen bitelo yo, moko de m’utelo yo bidong’ cen.
42013031	I saa maeno Jufarisayo moko bino, wacu ire kumae, Ai kakeni, ci kamange: kum Herode yenyo enegi.
42013032	Man ewacu igi kumae, Ci yer ni kaki maeno, Nen, awodho pajogi man akeyo kum tin kud urwo, i ceng’ mir adege de adoko ndhu cu.
42013033	Ento akoacidh be i yo para tin kud urwo ku nyiceng’maca: kum ecopre ngo nia jabila rwiny woko kud i Yerusalem.
42013034	E Yerusalem, Yerusalem, m’unego jubila pa Mungu, man m’ucanyu ju ma juoro i bang’e ku kidi! ayenyo wang’ udul acok nyithindho peri karacelo, cil calu min gweno coko nyithindhe the bombe, ere wuyenyo ngo!
42013035	Nen, ot peri dong’ iri ni uvuru: man awacu iwu kumae, Wubinena ngo, cil ma wubiwacu kumae, Mugisa ni ng’atu m’ubino ku nying Rwoth.
42014001	Man etimbre, kan emondo i ot pa ng’atu acel ma kind jubim mi Jufarisayo i ceng’ sabatu nicamu kwen, nia gibekenge.
42014002	Man nen, ng’atu moko nuti i wang’e ma won tho mir ayidha mi pwe.
42014003	E Yesu loko lembe ewacu ni jueuthecik ku Jufarisayo, ewacu kumae, Cik uyio jukei kum i ceng’ sabatu, kadi ngo?
42014004	Ento giling’. Man egame, ekeyo kume, eweko ecidho.
42014005	E ewacu igi kumae, Ng’a m’i kindwu ma ka dhiang’ pare kadi kana podho i vur, ma k’ewodhe ngo ndhu ndhu nica i ceng’ sabatu?
42014006	E gicopo loko lembe ngo kum gin maeni.
42014007	Man eyero lembabola ni ju ma julwong’ogi kan eneno maram gifoyo ko kom m’usagu wagi; ewacu igi kumae,
42014008	Ka ng’atu moko lwong’i ni cemo mir ambadha, kud ijany wi kom ma sagu wagi; poinyo elwong’o ng’atu moko ma dwong’ ma segi,
42014009	e ng’atu m’ulwong’i ku ng’atuno de bibino biwacu iri kumae, Yikri ni ng’atuni; e kan ibimaku dok i ka ma nweng’ ku lewic.
42014010	Ento ka julwong’i, koicibed ka ma nweng’; kara ka ng’atu m’ulwong’i bino, ewac iri kumae, Jarimo, cidh i ka ma krr: kan ibibedo ku yung i wang’ dhanu ceke ma wubedo kugi dhu cam.
42014011	Kum ku ba dhanu nzu m’utingre gire jubijwige: man ng’atu m’ujwigre gire jubiyunge.
42014012	Man ewacu ni ng’atu m’ulwong’e de kumae, Kan itimo cam mi dieceng’ kadi mir uthieno, kud ilwong’ jurimbi, kadi utumeru, kadi wat peri, kadi judhugola peri ma julonyo; gin bende gimaru lwong’i ka wang’ maeni, e wang’e bicule iri.
42014013	Ento kan itimo agba, lwong’ jucan, ku weg abala mi bot, ku weg abala mi tielo ku ju ma abinga:
42014014	e mugisa bikwenyi: kum gin moko mbe kugi ma gicul kawang’e: kum ebicule iri i cer mi weg bedopwe.
42014015	Ka ng’atu acel m’i kind ju m’ubedo dhu cam karacelo kude winjo gin maeno, ewacu ire kumae, Mugisa ni ng’atu ma bicamu kwen i ker pa Mungu.
42014016	Ento ewacu ire kumae, Ng’atu moko timo cemo ma dit mir uthieno; man elwong’o dhanu dupa:
42014017	i kinde mi cemo mir uthieno eoro jamiru pare niwacu ni ju ma julwong’ogi kumae, Wubin; kum gin ceke bedo ayika kawono.
42014018	Kagi ceke ku pidoic acel gimaku yenyo lembe m’ugony lembe m’i wigi. Ma kwong’ane wacu ire kumae, Ang’iewo podho, akocinene be; akweii gony lembe m’i wia.
42014019	Mange wacu kumae, Ang’iewo koni dhiang’ ma ku mberembere abic, man acimulogi; akweii gony lembe m’i wia.
42014020	Ng’atu mange wacu kumae, Agamu dhaku, ka kumeno acopo bino ngo.
42014021	Jamiru bino, eyero gin maeni ni rwoth pare. E ng’ecwiny ulund umaku won ot, man ewacu ni jamiru pare kumae, Ci pio i gengi kud i yo ma i adhura de, ikel i ie kakeni jucan, ku weg abala mi bot, ku ju ma abinga, man weg abala mi tielo.
42014022	Jamiru wacu kumae, Rwoth, gin m’ing’olo timbre, kabedo re dong’.
42014023	Rwoth uwacu ni jamiru kumae, Ci woko i gengi ku dhugang’ de, man idhulgi gibin gimondi, kara ot para pong’.
42014024	Kum awacu iri, nia jumaco maeno ma julwong’o moko mbe ma bibilo cemo para mir uthieno.
42014025	Nie udul dhanu dupa gicidho gikugi; man elokre, ewacu igi kumae,
42014026	Tek ng’atu moko bino i bang’a, ma k’edagu won mire ngo, ku min mire, ku cege, ku nyithindhe, ku utumin, ku nyimin de, eyo, ku kwo pare bende, ecopo bedo jalubna ngo.
42014027	Ng’atu ma tek kuyeyo yen m’athara pare ngo, elubo ko ng’eya, ecopo bedo jalubna ngo.
42014028	Kum ng’a m’i kindwu, m’uyenyo egom ot ma wiu, ma k’elar ebed piny ungo ekwan wel piny, tek ebedo ku m’ecopo dare ko?
42014029	Marmoko, kan edaru ketho kathere, man ecopo dare ngo, dhanu ceke m’uneno gimaku caye,
42014030	giwacu kumae, Ng’atuni maku gomo, man daru loye.
42014031	Kadi ubimo ma kani, ma kan ecirombo kud ubimo wagi i lwiny, ma k’ebilar bedo piny ungo epor lembe tek ebicopo ku dhanu rubanga apar nirombo ku ng’atu m’ubino i bang’e ku dhanu rubanga pier ario?
42014032	Kadi tek ecopo ngo, e eoro kwenda ka fodi wadi ni bor, man epenjo lembe mi kwiocwiny.
42014033	Ka kumeno ng’atu ma tek ni i kindwu m’ukuno gin ceke m’ebedo ko ngo, ecopo bedo jalubna ngo.
42014034	Ka kumeno kadu bedo mit: ento tek kadu midone rwinyo, jubidwoko midone kud ang’o?
42014035	Eromo ngo ni ng’om kadi ni kaweyo de: jubaye woko. Ng’atu m’ubedo ku ithe m’ewinjo ko, wek ewinji.
42015001	Nie weg ajok ceke ku judubo bende gibecoro ceng’ni i bang’e kara giwinje.
42015002	Man Jufarisayo ku jugorcik ging’ur, giwacu kumae, Ng’atuni jolo judubo, ecamu kugi de.
42015003	Man eyero igi lembabola mae, ewacu kumae,
42015004	Ng’a ma ni i kindwu ma won rombe dak, ma kan acel m’i kindgi rwinyo ire, eweko pier abung’wen wi abung’wen ungo i yamba, ecidho de eyenyo maeni m’urwinyo ngo, maram enwang’e ko?
42015005	Man kan enwang’e, e ekethe wi goke, k’anyong’a.
42015006	Kan etundo i ot pare, elwong’o jurimbe ku judhugola pare karacelo, ewacu igi kumae, Anyong’a negwu wakudu, kum anwang’u rombo para m’urwinyo.
42015007	Awacu iwu, nia anyong’a bibedo nuti kumeno i polo kum jadubo acel m’uloko cwinye, ma sagu mi dhanu ma pwe pier abung’wen wi abung’wen, ma can loko cwiny umbe kugi.
42015008	Kadi dhaku makani ma won sente apar, tek ng’ete acel urwinyo ire, ecwinyo thala ngo, eyweyo ot de, eyenyo mor mor ungo maram enwang’e ko?
42015009	E kan enwang’e, elwong’o jurimbe ku judhugola pare karacelo, ewacu kumae, Anyong’a negwu wakudu, kum anwang’u ng’et sente m’urwinyo ira.
42015010	Cil kumeno, awacu iwu, Anyong’a nuti i wang’ malaika pa Mungu kum jadubo acel m’uloko cwinye.
42015011	Man ewacu kumae, Ng’atu moko bedo ku wote ario:
42015012	wode ma nok uwacu ni won kumae, Vwa, mi ira ng’et jupiny peri maka para. Man epoko igi piny pare.
42015013	Yo ng’ei ceng’ ma nyanok, wode ma nok ucoko piny pare ceke karacelo etugo woth ecidho i ng’om ma bor; man edhenyo piny pare ku bedo mir awagu.
42015014	E kan elalu ceke, ndru ma dit upodho i ng’om maeno; man emaku bedo ku can piny.
42015015	E ecidho eribre gire ba ng’atu acel ma kind dhanu m’i ng’ombuno; man eore i podho pare emi cam ni kul.
42015016	Man eyenyo eyeng’ ku cung’ cam ma kul ucamu: e ng’atu moko mbe m’umio ire.
42015017	Ento kan enwang’u rieko gire ewacu kumae, Jutic pa vwa mi sukulia adi m’ubedo ku kwen ma romogi donge dong’ de, ka an atho keni ku kec!
42015018	Abiai abicidho ba vwa, abiwacu ire kumae, Vwa, adubo ni polo man i weng’i de;
42015019	aromo ngo kendo nia julwong’a wodi; keth abed calu jatic peri acel mi sukulia.
42015020	E eai, ebino de ba won. Ento ka fodi eni bor, won unene, ngisi nege de, man eringo, egwaku ng’ute, ecwio limbe de.
42015021	Wode wacu ire kumae, Vwa, adubo ni polo, kud i weng’i de: aromo ngo kendo ya julwong’a wodi.
42015022	Ento won uwacu ni jumiru pare kumae, Wuwodh kendi ma sagu wagi pio, wurony i kume; wuroi lagith de i lwete, ku wara de i tiende:
42015023	man wukel nyathi dhiang’ m’ucwe, wuthume, man wek wacam, watim anyong’a de:
42015024	kum woda maeni ma nwang’u utho, ebedo kwo kendo; erwinyo, man enwangre. E gimaku bedo kud anyong’a.
42015025	Nwang’u wode ma jadit ni i thim: e kan ebino edhingo ot de, ewinjo bang’ adungu ku miel de.
42015026	E elwong’o ng’atu acel i bang’e ma kind jutic, man epenjo nia kuno nyo gin maeni ang’o.
42015027	Ewacu ire kumae, Umeru dwogo en; e wuru thumo nyathi dhiang’ m’ucwe, kum ejole museme bo de.
42015028	Ento ng’ecwiny umake, man eyio ngo emondi: e won uwok woko, man ecuke.
42015029	Ento eloko lembe ewacu ni won kumae, Nen, rundi maeni dupa atimo iri, man akadhu ku wi lembang’ola peri ki ngo; ento fodi imio ira nyathi diel de ngo, kara atim anyong’a ku jurimba:
42015030	ento ka wodi maeni dwogo, m’ecamu piny m’itungri kudo ku weg tarwang’ ithumo ire nyathi dhiang’ m’ucwe.
42015031	E ewacu ire kumae, Woda, ibedo i bang’a asu, gin ceke ma para en e peri.
42015032	Ento emaku jutim anyong’a jubed ku mutoro de: kum nwang’u umeru maeni tho, man ebedo kwo kendo; erwinyo, man enwangre.
42016001	Man ewacu ni julubne bende kumae, Jalonyo moko nuti m’ubedo ku jakurpiny; judoto ng’atuno i bang’e nia edhenyo piny pare.
42016002	Man elwong’e, ewacu ire kumae, Lem mae m’awinjo piri e ang’o? wodh wel mi kuropiny peri; kum icopo bedo jakurpiny kendo ngo.
42016003	Jakurpiny uwacu i ie gire kumae, Abitimo ang’o, kum rwoth para kabu tic mi kuropiny i bang’a? Tekra mbe mi furofur; lewic de nega kum kwayu piny.
42016004	Ang’eyo gin m’abitimo, nia, ka jukaba woko kud i tic mi kuropiny, gibin gijola i udigi.
42016005	E kan elwong’o jubanja pa rwodhe kubang’gi nzu i bang’e, ewacu ni ma kwong’ane kumae, Banja peri adi m’igamu ba rwoth para?
42016006	Ewacu kumae, Mo mukero dak. Man ewacu ire kumae, Gam waraga peri, ibed piny pio igor pier abic.
42016007	Elund ewacu ba ng’atu mange kumae, Tn ke banja peri adi? Ewacu kumae, Nganu mukero dak acel. Ewacu ire kumae, Gam waraga peri, igor pier abora.
42016008	Rwoth pare foyo jakurpiny m’ugondre kum etimo ku rieko: kum wot mi ng’om maeni i kind dhanum’utuk migi gi riek ma sagu wot mi der.
42016009	Man awacu iwu kumae, Wumak jurimo iwu giwu ku piny mi gondri; kara, kan ebithum, gibijolowu i hema ma nja.
42016010	Ng’atu ma en e mandha i gin ma nyathigi en e mandha bende i gin ma dit: man ng’atu m’ugondre i gin ma nyathigi egondre bende i gin ma dit.
42016011	Ka kumeno tek wubedo mandha ngo i piny mi gondri ng’a ma bimio iwu piny mandha ni sumba?
42016012	Tek wubedo mandha ngo i maeno ma pa ng’atu mange, ng’a ma bimio iwu ma mu ma dhe?
42016013	Jatic umbe ma copo timo ni judongo ario: kum kadi ebidagu acel, ebimaru mucelo; kadi ebimoko bang’ acel, man ebicayu mucelo. Wucopo timo ni Mungu ku lonyo de ngo.
42016014	E Jufarisayo, ma jumar sente, giwinjo gin maeni ceke; e gicaye.
42016015	Ewacu igi kumae, Wun wu ju ma wugonyo lembe m’i wiwu giwu i wang’ dhanu; ento Mungu ng’eyo adundewu: kum gin m’utingre ku ba dhanu en e gin mir adegi kud i wang’ Mungu.
42016016	Cik ku jubila ginuti cil kum Yohana: ugambre i nindo maeca lembanyong’a ma juboth ko mi ker pa Mungu juyero, man ku ba dhanu nzu gimondo i ie ku kero.
42016017	Ento kadhu woko mi polo ku ng’om e yot, ma sagu podho mi ng’et nyiguta acel mi cik.
42016018	Ku ba dhanu ndri ma tek uweko cege, man egamu mange, nwang’u egiero gier: ng’atu m’ugamu ng’atu ma cware weke nwang’u egiero gier.
42016019	Nwang’u jalonyo moko nuti, m’uronjre kud uluga ku bongu ma nwang’ ma ber, man ecamu cemo ma mit ceng’ ceke:
42016020	e jakwaipiny moko ma nyinge Lazaro nuti ma juketho dhugang’ pare, ma rem uromo kume ceke,
42016021	m’eyenyo eyeng’ ku ng’ili cam m’uoi ku dhu mesa pa jalonyo; eyo, cil gwogi gibino ginang’u wang’ rem pare.
42016022	Man etimbre, nia jakwaipiny utho, malaika de giyeye gitere kor Ibrahim: jalonyo bende tho, e juyike.
42016023	Man eng’ayu wang’e malu kud i Hadeya, ma eni i ndiba, e eneno Ibrahim ku bor, man Lazaro de ni kore.
42016024	E ekok ewacu kumae, Vwa Ibrahim, bed ku kisa i kuma, man ior Lazaro, kara eroi wi lwete i pi, ekwi ko leba; kum abedo i ndiba i lebmac maeni.
42016025	Ento Ibrahim wacu kumae, Woda, poi nia i rundi m’ibedo ie kwo inwang’u gin peri ma ber, Lazaro de kumeno enwang’u gin ma rac: ento kawono ejukre keni, in ke ini i ndiba.
42016026	M’umedo maeni ceke, i kindwa wakudu longro ma dit nuti, kara ju m’uyenyo giai kakeni gikadh i beng’i ku gicopi, kara jumoko ma kuno de kadhu i bang’wa kud ucopre igi.
42016027	Man ewacu kumae, Ka kumeno akweii, vwa, iore i ot pa vwa;
42016028	kum abedo ku utumira abic; kara eyer igi, kara gin bende ku gibin i ka ndiba maeni.
42016029	Ento Ibrahim wacu kumae, Gibedo ku Musa ku jubila de, wek giwinjgi.
42016030	Man ewacu kumae, Ungo, vwa Ibrahim: ento tek ng’atu acel ucidho i bang’gi m’uai i kind ju m’utho, e gibiloko cwinygi.
42016031	E ewacu ire kumae, Tek giwinjo Musa ku jubila de ngo, gibicukri ngo, kadok ng’atu moko ai ku kind ju m’utho.
42017001	Man ewacu ni julubne kumae, Gin ma ketho dhanu kier bikowok be: ento can wi ng’atu, m’ebiwok ni kume!
42017002	E ber ire ma tek jung’abu pom i ng’ute, jubaye ko i nam, sagu ma tek eketho kind nyithindho ma thindho maeni ukier.
42017003	Wukuru giwu: tek umeru dubo, juke; man tek eloko cwinye, wek lembene woko ire.
42017004	Man tek edubo iri wang’ abiro i ceng’ acel, elokre kendo i beng’i wang’ abiro, ewacu kumae, Aloko cwinya; wek lembene ire.
42017005	E jukwenda wacu ni Rwoth kumae, Med yioyic mwa.
42017006	E Rwoth uwacu kumae, Tek wubedo ku yioyic ma ro ku nying atingli, nwang’u wuwacu ni ulemo mae kumae, Fudhri woko, man icidh ipidhri i nam; kuno di eworowu.
42017007	Ento ng’a ma ni i kindwu, m’ubedo ku jamiru ma furo fur kadi m’ekwayu rombe, ma biwacu ire, kan eai i thim kumae, Bin pio ibed dhu cam;
42017008	ma sagu ebiwacu ire kumae ngo, Yik cam m’abicamu, man itwiri giri, itim ira, cil m’acamu amadhu de: e macen ibicamu ibimadhu de?
42017009	Emio foyofoc ni jatic kum etimo gin ma jung’olo ire?
42017010	E wun bende kumeno, ka wubidaru timo gin ceke ma jung’olo iwu, wuwac kumae, Wa jumiru ma kulokawa mbe; watimo gin ma maku watim.
42017011	Man etimbre, ka gini i yo ma gibecidho ko Yerusalem, nia ebekadhu ku kind Samaria ku Galilaya.
42017012	E kan emondo i pacu acel, erombo ku weg joi apar, m’ucungo bor cen:
42017013	e giting’o dwandgi malu, giwacu kumae, Yesu, Japonji; bed ku kisa i kumwa.
42017014	E kan enenogi, ewacu igi kumae, Wucinyuthiu ni julam. E etimbre, ka gicidho, kumgi doko leng’.
42017015	E ng’atu acel m’i kindgi, kan eneno nia kume kei, edok ku paku Mungu ku dwande ma tek;
42017016	epodho arieba wang’e the tiende, ku mio ire foc: man e Jasamaria.
42017017	E Yesu loko lembe ewacu kumae, Juapar kumgi doko leng’ ungo? ento juabung’wen gini kani?
42017018	Ng’atu moko mbe ma junwang’u udwogo nimio yung ni Mungu, ndhu jakamange maeni?
42017019	Egam ewacu ire kumae, Ai malu icidhi: yioyic peri e m’ubodhi.
42017020	Ka Jufarisayo gipenje, nia ker pa Mungu bino awene, eloko lembe igi ewacu kumae, Ker pa Mungu bino ndem ndem ungo:
42017021	kadok awaca de gibiwacu ngo kumae, Nen, keni! kadi, Kaca! kum nen, ker pa Mungu ni i iwu.
42017022	Ewacu ni julubne kumae, Ceng’ bibino, ka wubiyenyo wunen kind ceng’ acel pa Wod dhanu, ere wubinene ngo.
42017023	Gin de gibiwacu iwu kumae, Nen, kaca! Nen, keni! kud wuci kamoko, kadi kud wulub ng’eigi:
42017024	kum calu lukoth, kan emil yo the polo kurucel, eriedo de yo the polo ma kurucel; e Wod dhanu de bibedo kumeno i ceng’ pare.
42017025	Ento elar ekoesendre be ku gin dupa man dhanum’utuk maeni de ukwere.
42017026	Calu etimbre i rundi pa Noa, e ebibedo kumeno de i ceng’ pa Wod dhanu.
42017027	Gicamu, gimadhu, gigambri, giwodho mi nyom, cil i ceng’ ma Noa mondo ie i avur, e pi ma dit ucore, man enyothogi ceke.
42017028	Ebedo kumeno cil calu etimbre i ceng’ pa Lot; gicamu, gimadhu, ging’iewo, giloko, gipidho, gigomo:
42017029	ento i ceng’ ma Lot uai i ie ku i Sodom, mac ku muganga ai i polo ucwi, unyothogi ceke:
42017030	ebibedo kumeno i ceng’ ma Wod dhanu nyuthre i ie.
42017031	I ceng’ maeno, ng’atu m’ubedo wi ot, jamni pare ke ni i ot, kud elor piny nilabugi woko: ng’atu ma ni i thim de kumeno kud edok cen.
42017032	Wupoi kum ci Lot.
42017033	Ng’atu ma tek biyenyo egwok kwo pare ebirwinye: ento ng’atu ma tek birwinyo kwo pare ebigwoke.
42017034	Awacu iwu kumae, I diewor maeno jumaco ario bibedo wi kavuto acel; jubigamu acel, wadi ke jubiweko.
42017035	Mon ario birego karacelo; jubigamu acel wadi ke jubiweko.
42017036	Co ario bibedo i thim; acel bikabre, man wadi bidong’.
42017037	Gidwoko lembe giwacu ire kumae, Kakani, Rwoth? Man ewacu igi kumae, Ka ma kum ni i ie, acuth bicokri ie karacelo.
42018001	Man eyero lembabola igi nia dong’ girwo thiri thiri, cwinygi kud uai;
42018002	ewacu kumae, Japoklembe nuti i adhura, ma lworo Mungu ngo, eparu pi dhanu de ngo:
42018003	man dhaku ma cware tho nuti i adhura maeno; ebino i bang’e de wang’ udul, ewacu kumae, Cul wang’ lembe para kum jadegina.
42018004	E eyio ngo nindo moko: ento macen ewacu i ie gire kumae, Kadok alworo Mungu ngo, kadi aparu pi dhanu de ngo;
42018005	ento kum dhaku maeni besenda, abiculo wang’ lembe pare, kara kud eola ku bino pare ma thiri thiri.
42018006	Man Rwoth uwacu kumae, Wuwinj lembe ma japoklembe m’ugondre yero.
42018007	E Mungu biculo wang’ lembe mi ju m’egoyo wigi ngo m’uywak i bang’e dieceng’ ku diewor, ento fodi etwio cwinye i kumgi?
42018008	Awacu iwu, nia ebiculo wang’ lembe migi pio. Karacelo ku maeni, ka Wod dhanu bino, ebinwang’u yioyic i ng’omi?
42018009	Man eyero lembabola maeni ni ju m’ugendri gigi nia gi pwe, man gicayu jumange ceke:
42018010	ewacu kumae, Juario idho malu i hekalu nirwo; ng’atu acel en e Jafarisayo, jalwadi ke won ajok.
42018011	Jafarisayo cungo man erwo kumeno i ie gire, Mungu, afoii, kum a calu dhanu mange ngo, ma weg kuvuga, weg gondri, ma weg gier, kadi calu won ajok maeni de ngo.
42018012	Aweko cam wang’ ario i yenga acel, amio apaje mi gin ceke m’anwang’u.
42018013	Ento won ajok, ucungo bor cen, eyio ting’o wang’e malu i polo de ngo, endre edhongo kore, ewacu kumae, Mungu, dong’ kisa negi i kuma an a jadubo.
42018014	Awacu iwu kumae, Ng’atu maeni loro piny i ot pare ma lembe m’i wie gonjre ma sagu pa jalwadi: kum ku ba dhanu ceke m’uyungre gire jubijwige; ento ng’atu m’ujwigre gire jubiyunge.
42018015	Man gikelo mukere migi i bang’e bende, kara emul kumgi: ento ka julubne gineno, gijukogi.
42018016	Ento Yesu lwong’ogi i bang’e, ewacu kumae, Wuyi nyithindho ma thindho gibin i bang’a, kud wukwergi: kum ker pa Mungu en e mi wagi joni.
42018017	Andha awacu iwu kumae, Ng’atu ma tek bijolo ker pa Mungu calu nyathin ma nok ungo, ebimondo i ie ki ngo.
42018018	Jabim acel upenje, ewacu kumae, Japonji ma ber, abitimo ang’o kara acam pacu mi kwo ma rondo ku rondo?
42018019	E Yesu wacu ire kumae, Nedi ilwong’a ya a beri? ng’atu moko mbe ma ber, ndhu acel kende, en e Mungu.
42018020	Ing’eyo lembang’ola, Kud igier gier, Kud ineg nek, Kud ikwal kwo, Kud ibed jamulembe mi ndra, Yung wuru ku meru.
42018021	Ewacu kumae, Gin maeni ceke aworo ugambre m’a nyathin.
42018022	E ka Yesu winjo maeni, ewacu ire kumae, Lembe acel nuti m’irem i ie: lok gin ceke m’ibedo ko, pok ni jucan, e ibibedo ku piny m’akana i polo: man ibin, ilub ng’eya.
42018023	Ento kan ewinjo lem maeni, can umake dit; kum elony dit.
42018024	Ka Yesu nene ewacu kumae, Mondo i ker pa Mungu tek apila ni julonyo!
42018025	Kum mondo ku wang’ sindani e yot ni ngamia, ma sagu mondo i ker pa Mungu ni julonyo.
42018026	Ju m’uwinjo maeni giwacu kumae, Ka kumeno ng’a ma copo bothi?
42018027	Ento ewacu kumae, Gin ma copre ngo ni dhanu copre ni Mungu.
42018028	E Petro wacu kumae, Nen, waweko piny mwa ceke, walubo ng’ei.
42018029	Man ewacu igi kumae, Andha awacu iwu, Ng’atu moko mbe m’uweko ot, kadi dhaku, kadi umego, kadi junyodo, kadi nyithindho, pi ker pa Mungu,
42018030	m’ekebinwang’u wang’e bang’ dupa ngo i nindo maeni, man i ng’om m’ubino kwo ma rondo ku rondo.
42018031	Man egamu juapar wi ario i bang’e, ewacu igi kumae, Nen, wabeidho malu Yerusalem, man gin ceke m’ugore ni kum jubila bitimbre kakare kum Wod dhanu.
42018032	Kum jubicibe ni Thekdhanumange, e jubing’ale, man jubiyenye ku rop, jubing’ulo lau de i kume:
42018033	e jubifode man jubinege: man i ceng’ mir adege ebicer kendo.
42018034	Man ging’eyo gin maeni ngo; thelembe maeni de mungre igi, man ging’eyo ngo thelembe ma juyero.
42018035	Man etimbre, kan edhingo Yeriko, nwang’u ng’atu acel ma abinga bedo dhu yo ebekwayu piny:
42018036	e kan ewinjo udul dhanu bekadhu, epenjo nia mae ang’o.
42018037	Man giwacu ire, nia Yesu ma Nazareti bekadhu en.
42018038	Man ekok, ewacu kumae, Yesu, i wod Daudi, bed ku kisa i kuma.
42018039	E ju m’utelo yo gijuke, nia ebed ling’: ento ekok ma sagu dit kumae, I wod Daudi, bed ku kisa i kuma.
42018040	E Yesu cungo, man eng’olo ya jukele i bang’e: e kan ewok ceng’ni, epenje kumae,
42018041	Iyenyo atim ang’o iri? Ewacu kumae, Rwoth, kara nenopiny unendre ira.
42018042	E Yesu wacu ire kumae, Nenopiny udwog i beng’i: yioyic peri e m’ubodhi.
42018043	E eni eni emaku neno piny, elubo ng’eye de, ku yungo Mungu: man dhanu ceke, ka gineno maeni, gimio pak ni Mungu.
42019001	Man emondo i Yeriko ebekadhu akadha.
42019002	Man nen, ng’atu ma nyinge Zakayo nuti; en e jadit mi weg ajok, elony de.
42019003	Man eyenyo enen Yesu ya en e ng’a; ento ecopo ngo ni njuru dhanu, kum etwil.
42019004	Man etelo yo ku ng’wec, eidho malu wi ulemo kara enene: kum ebikadhu i yo maeno.
42019005	Ka Yesu wok kakeca, eng’ayu wang’e malu, man ewacu ire kumae, Zakayo, lor piny pio; kum tinuni akobedo i ot peri be.
42019006	Man etimo pio, eloro piny, ejole de ku mutoro.
42019007	Ka gineno maeni, kagi ceke ging’ur, giwacu kumae, Emondo nibedo ku ng’atu ma jadubo.
42019008	Zakayo cungo, man ewacu ni Rwoth kumae, Nen, Rwoth, ng’et piny para kucel amio ni jucan; man tek avugo ng’atu moko ku riu, adwoko wang’e wang’ ang’wen.
42019009	E Yesu wacu ire kumae, Tinuni both ubino ba ot maeni, kum en bende en e wod Ibrahim.
42019010	Kum Wod dhanu bino niyenyo nilaru de ju m’urwinyo.
42019011	E ka giwinjo gin maeni, emedo eyero de ku lembabola, kum eni ceng’ni Yerusalem, man kum giwacu nyo nia ker pa Mungu binyuthre pio.
42019012	Ka kumeno ewacu kumae, Jadit acel ucidho i ng’om ma bor, nigamu ker ire gire, kan edwogo.
42019013	E elwong’o jumiru pare apar, emio igi nyol mola apar, man ewacu igi kumae, Wulok maeni cil m’abino.
42019014	Ento dhanu pare gidage, gioro kwenda i toke, m’uwacu kumae, Wayenyo ngo nia ng’atu maeni bim wiwa.
42019015	Man etimbre, kan edwogo kendo, ma nwang’u emaku ker, nia eng’olo ya julwong’ jumiru maeni i bang’e, m’emio igi sente, kara eng’ei piny ma giloko.
42019016	Ma kwong’ane bino i bang’e, ewacu kumae, Rwoth, nyol mola peri tundo nyol mola apar mange.
42019017	Man ewacu ire kumae, Itimo dre, in i jamiru ma ber: kum junwang’u ibedo mandha i lem ma nyathigi, ibed ku ng’ol wi adhura apar.
42019018	E mir arionde bino, ewacu kumae, nyol mola peri, Rwoth, utundo nyol mola abic mange.
42019019	Ewacu ire bende kumae, In bende ibed wi adhura abic.
42019020	E mange bino, ewacu kumae, Rwoth, nen, nyol mola peri eni, m’akanu aboyo ku kitambala:
42019021	kum alwori, kum in i ng’atu ma tek: iting’o gin m’iketho piny in ungo, ikayu de gin m’icoyo in ungo.
42019022	Ewacu ire kumae, Abipoko lembe peri ku lembe m’uai i dhogi, in i jamiru ma rac. Ing’eyo nia an a dhanu ma tek, m’ating’o gin m’aketho piny an ungo, akayu de gin m’acoyo an ungo;
42019023	ka kumeno itero sente para i kakanpiny ungo nedi, man i bino para alwong’e ku kulokane de?
42019024	E ewacu ni ju m’ucungo ceng’ni kumae, Wugam nyol mola woko kud i bang’e, wumi ni won nyol mola apar.
42019025	Giwacu ire kumae, Rwoth, ebedo ku nyol mola apar.
42019026	Awacu iwu kumae, nia ku ba dhanu ceke m’ubedo ko jubimio ire; ento ng’atu m’ubedo ko ngo re, e ma jubimaye cil ku gin m’ebedo ko.
42019027	Ento jukwoja eni, ma giyio ngo nia abim wigi, wukelgi keni, wuneggi de i wang’a.
42019028	E kan edaru yero kumeni, etelo yo, m’eidho ko mahi Yerusalem.
42019029	Man etimbre, kan edhingo ceng’ni Bethfage ku Bethania, ba got ma julwong’o Zeituni, eoro julubne ario,
42019030	ewacu kumae, Wucidh, i yo mu i pacu ma yor i weng’wu; ka wumondo i ie wubinwang’u nyathi kana m’ubedo ang’aba, ma fodi ng’atu moko mbe m’ubedo i wie: wugonye, wukele.
42019031	Man tek ng’atu moko penjowu kumae, Wugonye nedi? wuwac kumae, Cande ni kum Rwoth.
42019032	E ju ma juorogi gicidho, man ginwang’u lembe bedo calu eyero igi.
42019033	E ka gibegonyo nyathi kana, wegi wacu igi kumae, Wugonyo nyathi kana nedi?
42019034	Giwacu kumae, Cande ni i kum Rwoth.
42019035	Man gikele ba Yesu: gipedho bongu migi de ng’ei nyathi kana, man giketho Yesu i wie.
42019036	E kan ecidho, gipedho bongu migi i yo.
42019037	Man kan edhingo, ka ma lung’ mi got Zeituni, udul julubne ceke anyong’a maku negogi man gipaku Mungu ku dwal ma tek kum tic mi tego ceke ma gineno;
42019038	giwacu kumae, Mugisa ni Ubimo m’ubino i nying’ Rwoth: kwiocwiny i polo, dwong’ de i ka ma malu ngbir.
42019039	E Jufarisayo moko ma kind udul dhanu giwacu ire kumae, Japonji, juk julubni.
42019040	Man eloko lembe ewacu kumae, Awacu iwu nia, tek joni giling’ kidi bikok akoka.
42019041	E kan edhingo ceng’ni, eneno adhura eywak de i kume,
42019042	ewacu kumae, E, tinuni tek nwang’u ing’eyo gin ma mi kwiocwiny peri! ento kawono gimungri i weng’i.
42019043	Kum ceng’ biwok i kumi, ka jukwoji bidhuro ng’om i theri, man gibitieki kingli, man gibikuri kun ku kun ceke,
42019044	man gibiredhi i ng’om, ku nyithindho peri ma ni ii; man gibiweko kidi acel de ngo wi wagi ii; kum ing’eyo ngo nindo mi lieu peri.
42019045	Emondo i hekalu, man emaku riemo ju m’ubeloko kuloka,
42019046	ewacu igi kumae, Egore kumae, Man ot para bibedo odrwo: ento wudwoke ni kagonjo mi weg ayeki.
42019047	Man eponjo ceng’ ku ceng’ i hekalu. Ento julam ma dongo ku jugorik de ku judongo mi dhanu giyenyo ginyothe:
42019048	e ginwang’u ngo gin ma gicopo timo: kum dhanu ceke gidikri i kume, niwinje.
42020001	Man etimbre, i ceng’ acel ma kind wadi, kan ebeponjo dhanu i hekalu, ebeyero lembanyong’a ma juboth ko, julam ma dongo ku jugorcik man judongo de gibino i bang’e;
42020002	man giyero, giwacu ire kumae, Wac iwa: Itimo gin maeni ku ng’ol manedi? Kadi en e ng’a m’umio iri ng’ol maeni?
42020003	Man eloko lembe ewacu igi kumae, An bende abipenjowu ku penji moko; man wuwac ira:
42020004	Baputisi pa Yohana, ai i polo kadi ba dhanu?
42020005	E giporo lembe i kindgi gigi, giwacu kumae, Tek wabiwacu kumae, Uai i polo; ebiwacu kumae, E ka nedi wuyie ngo?
42020006	Ento tek wabiwacu kumae, Uai ba dhanu; dhanu ceke bicanyuwa ku kidi: kum giyio nia Yohana en e jabila.
42020007	Gidwoko lembe, nia ging’eyo ngo ka m’eai i ie.
42020008	E Yesu wacu igi kumae, Kadok an de awacu iwu ngo nia ku ng’ol manedi m’atimo ko gin maeni.
42020009	Man emaku yero lembabola maeni ni dhanu: Ng’atu moko pidho podho mir ulok, emie de ni sumba ba jutipodho, man ecibedo i ng’om mange mi nindo dupa.
42020010	Man i nindo mi mwoka eoro jamiru ba jutipodho, kara gimi ire mwoka moko mi podho mir ulok: ento jutipodho gifode, giore edok mananu.
42020011	Fodi eoro jamiru mange de: en bende gifode, gitime rac dit, giore edok mananu.
42020012	Man eoro mir adege: en bende gitong’o lero i kume, e gibaye woko.
42020013	E rwoth mi podho mir ulok uwacu kumae, Abitimo ang’o? Abioro woda ma jamerna; kuno nyo gibijwigri ire.
42020014	Ento ka jutipodho ginene, giporo lembe i kindgi, giwacu kumae, Maeni jacampacu; dong’ wanegue, kara camupacu dong’ mwa.
42020015	E gibaye woko kud i podho mir ulok, ginege de. Ka kumeno rwoth mi podho mir ulok bitimo ang’o i kumgi?
42020016	Ebibino ebinyotho jutipodho maeni, ebimio podho mir ulok ba jumange. E ka giwinjo maeni, giwacu kumae, Kud ebed kumeno.
42020017	Ento eneno bang’gi, man ewacu kumae, Ka kumeno mae ang’o m’ugore kumae, Kidi ma jugomot ukwero, Eni jukethe wi guli?
42020018	Ku ba dhanu ceke m’upodho wi kidi maeno bitur nziki nziki; ento ng’atu ma tek ebipodlio i wie, ebikethe pamir utur.
42020019	Jugorcik ku julam ma dongo giyenyo giketh cing’gi i kume i saa maeno nino; man gilworo dhanu: kum ging’eyo nia eyero lembabola maeni i kumgi.
42020020	E gioro julib de i bang’e, ma gipali gigi nia gi pwe, kara gimak lembe m’i dhoge, kara gimie ni tego ku ng’ol pa jabim.
42020021	Man gipenje, giwacu kumae, Japonji, wang’eyo nia iweco iponjo de cu, man ijolo ayi dhanu ngo, ento andha iponjo yo pa Mungu:
42020022	Cik uyio wami ajok ni Kaisari, kadi ungo?
42020023	Ento eng’eyo riu migi, man ewacu igi kumae,
42020024	Wuleng’ denarius anen. Ayi ng’a ku ramblembene de? Giwacu kumae, Pa Kaisari.
42020025	E ewacu igi kumae, Ka kumeno, wumi ni Kaisari gin pa Kaisari, ni Mungu ke gin pa Mungu.
42020026	E gicopo maku lem moko ngo i wang’ dhanu: e igi wang’ lii kum lembadwoka pare, man giling’.
42020027	Man Jusadukayo moko gibino i bang’e, gi ju ma giwacu nia cer umbe:
42020028	gipenje, giwacu kumae, Japonji, Musa goro iwa, nia tek umin ng’atu moko tho, ma cege nuti, ma nyithindho de mbe kude, emaku ya umin ugam cege, man enyol nyithindho ni umin.
42020029	Ka kumeno umego abiro nuti: e ma kwong’ane gamu dhaku, etho de ma nyithindho mbe kude;
42020030	mir arionde de game:
42020031	mir adege de game; man gin abiro bende kumeno githo, ma giweko nyithindho ngo.
42020032	Yo ku ng’eye dhaku de tho.
42020033	Ka kumeno i cer ebidong’ bedo ci ng’a m’i kindgi? kum gin abiro gigame ni dhaku igi.
42020034	Yesu wacu igi kumae, Wot m’i ng’ombuni gigambri, jumio de mi nyom:
42020035	ento ju ma jukwanu ya giromo ma ginwang’ ko ng’om maeno, ku cer ma kind ju m’utho de, gigambri ngo, jumiogi de ngo mi nyom:
42020036	kum gicopo tho kendo ngo: kum girom rom ku malaika; man gi wot Mungu, ma gi wot mi cer.
42020037	Ento nia ju m’utho cer, cil Musa enyutho, i ka Yen m’udinyo, kan elwong’o Rwoth nia Mungu pa Ibrahim, man Mungu pa Isak, man Mungu pa Yakobo.
42020038	Nie en e Mungu mi ju m’utho ngo, ento mi ju ma kwo: kum dhanu ceke bedo ni kume.
42020039	Jumoko ma kind jugorcik giloko lembe kumae, Japonji, iwacu dre.
42020040	Kum tegocwiny umbe kugi ma gipenje ko ku penji mange.
42020041	Man ewacu igi kumae, Giwacu nenedi nia Kristu en e wod Daudi?
42020042	Kum Daudi wacu en i kitabu mi Zaburi kumae, Rwoth uwacu ni Rwoth para kumae, Jany yo ku cinga ma yor acwic,
42020043	Cil m’aketho ko jukwoji ni kom mi tiendi.
42020044	Ka kumeno Daudi lwong’e Rwoth e, en e wode nenedi?
42020045	Man i ith dhanu ceke ewacu ni julubne kumae,
42020046	Wukuru giwu ni jugorcik, ma gimaru woth ma ku kendi ma lor lor, man gimaru moth de i katali, ku bedo ma i ka m’usagu i kacokri, ku bedo ma i ka m’usagu i agba;
42020047	ma gicamu udi mi mon ma coggi tho, man gitimo rwo ma bor ni abombi: joni binwang’u lembapoka ma rac ma dit m’usagu.
42021001	E eng’ayu wang’e malu, man eneno julonyo m’ubolo giramia migi i kakanpiny.
42021002	Man eneno dhaku moko ma jacan ma cware tho ubolo sente ario i ie.
42021003	E ewacu kumae, Ayero iwu andha kumae, Dhaku maeni m’e jacan ma cware tho ebolo i ie ma sagugi ceke:
42021004	kum joni ceke gibolo i ie ni giramia migi kum gin ma gisagri ko; ento en kum can pare ebolo i ie gin ceke m’ecopre kudo.
42021005	E ka jumoko weco pi hekalu, maram erukre ko ku kidi ma ber ku giramia de, ewacu kumae,
42021006	Pi gin maeni ma wuneno, ceng’ bibmo, ma jubiweko ie kidi acel de ngo kakeni wi wagi, ma jukubibolo piny ungo.
42021007	E gipenje, giwacu kumae, Japonji, ka kumeno gin maeni biwok awene? man giranyutha bibedo ang’o ka gin maeni dhingo timbre?
42021008	Man ewacu igi kumae, Wubed ku weng’wu kara ku juwingwu. kum dhanu dupa bibino ku nyinga, ku wacu kumae, An a en; man, Nindo dhingo ceng’ni: kud wulub ng’eigi.
42021009	Man ka wubiwinjo pi lwiny kud ali de, ndiri kud umakwu: kum gin maeni bikolar timbre be; ento kajikne fodi kawono ngo.
42021010	E elund ewacu igi kumae, Thek bijai kum thek wagi, ker de kum ker;
42021011	digidi ma dit de bibedo nuti, ndru de bibedo nge nge ku thong’om bende; ndiri de bibedo nuti ku giranyutha ma dit m’uai i polo.
42021012	Ento ka gin maeni ceke fokutimbre ngo, e gibimakuwu ku cing’gi, man gibinyayu ragedo i kumwu, gibimiowu ba cokri ku otkol de, gibiterowu i wang’ ju m’ubimo man i wang’ jubim de pi nyinga.
42021013	Ebilokre edoko ni lembatuca iwu.
42021014	Ka kumeno wuketh adundewu cungi, nia iwu bilarpido ngo maram wulok ko lembe:
42021015	kum abimio iwu dhok man rieko, ma judegi mu ceke bicopo piemo ngo kadi ajaya de.
42021016	Ento junyodo, ku utumego, ku wat, ku jurimo gibicibowu; man moko m’i kindwu gibiketho nia juneggi.
42021017	Dhanu ceke de bidaguwu pi nyinga.
42021018	E yukwic mi wiwu acel de mbe ma birwinyo.
42021019	I twiocwiny mu wubibodho kwo mu.
42021020	Ento ka wuneno njuru asikari ubetieko Yerusalem wulund wung’ei nia nyoth pare dhingo ceng’ni.
42021021	I nindo maeno ju ma gini i Yahudi wek giring i gudi: man ju ma gini i kinde wek giai woko; man ju ma gini i thim ku gimond i ie.
42021022	Kum maeni ceng’ culokwor, kara gin ceke m’ugore timbre kakare.
42021023	Can wi ju ma igi nuti ku ju ma nyithindho dhodhogi i ceng’ maeno! kum lem ma tek hai bibedo nuti i ng’om, ku kwinyo de ni dhanu maeni.
42021024	Man gibipodho ku lak palamularu, jubipeyogi de ni ayeki i thek ceke: Yerusalem de Thekdhanumange binyone, maram nindo mi Thekdhanumange bitimbre ko kakare.
42021025	Giranyutha de bibedo nuti i ceng’ ku dwi ku cero; i ng’om de lem ma tek mi thek, i ang’abacwiny kum woi mi nam man mukura;
42021026	dhanu biyenyo tho ni lworo, man kum kuro gin m’ubebino i ng’om: kum tego mi polo biyengre.
42021027	E gibilund neno Wod dhanu bebino i afuru ku tego man dwong’ ma dit.
42021028	Ento ka gin maeni maku timbre, wung’ai weng’wu malu, wuting’ wiwu malu de; kum war mu dhingo ceng’ni.
42021029	Man eyero igi lembabola mae: Wunen ulam, ku yedhi ceke:
42021030	ka gimoc loth, wuneno maeni man wung’eyo giwu nia kawono cwir ni ceng’ni.
42021031	Cil kumeno wun bende, ka wuneno gin maeni maku timbre, wung’ei nia ker pa Mungu ni ceng’ni.
42021032	Andha ayero iwu kumae, dhanum’utuk maeni bikadhu woko ngo, ma fodi gin ceke kutimbre ngo.
42021033	Polo ku ng’om bikadhu woko: ento lembe para bikadhu woko ngo.
42021034	Ento wubed ku weng’wu giwu, kara adundewu kud ucid ku giracama, ku mer kong’o, man ku giki mi bedo maeni, e ceng’ maeno bino i kumwu pio pio pamir uwic:
42021035	kum ebibino kumeno wi dhanu ceke m’ubedo wi wang’ ng’om ngung’.
42021036	Ento wuki ku ba nindo ceke, ku kwayukwac de, kara wusegru ni both ni gin maeni ceke ma bitimbre, wucung de i wang’ Wod dhanu.
42021037	E ku ba ceng’ ceke eponjo i hekalu; man ku ba diewor ceke ecidho woko, man egonjo wi got ma julwong’o Zeituni.
42021038	Dhanuceke de bino i bang’e pir kugweno i hekalu niwinje.
42022001	NIE agba mi kwen ma thobi mbe i ie dhingo ceng’ni, ma julwong’o Kadhukuwijo.
42022002	E julam ma dongo ku jugorcik de giyenyo maram gicopo nege ko; kum gilworo dhanu.
42022003	E Jok umondo i Yuda ma julwong’o Iskariote, ma en e kind juapar wi ario.
42022004	E ecidho, giweco ku julam ma dongo ku jego, maram ecopo mie ko igi.
42022005	E anyong’a negogi, man giribo lembe gikugi ya gimie sente.
42022006	En de eyio, man eyenyo maram ecopo cibe ko igi kan udul dhanu mbe.
42022007	Ceng’ mi kwen ma thobi mbe i ie wok, ma jukojulamu ie lam mi kadhukuwijo be.
42022008	Man eoro Petro giku Yohana, ewacu kumae, Wuciyik iwa kadhukuwijo, kara wacam.
42022009	E giwacu ire kumae, Iyenyo wayik kani?
42022010	Man ewacu igi kumae, Nen, ka wumondo i adhura, wubirombo ku ng’atu m’uyeyo agulu pi; wulub ng’eye ka m’emondo i ie i ot.
42022011	E wubiwacu ni won ot kumae, Japonji wacu iri kumae, Odwelo nikani, ka ma wabicamu ie kadhukuwijo ku julubna?
42022012	E ebinyutho iwu ot ma dit ma malu m’ubedo ku piny i ie: e wuyik kakeno.
42022013	E gicidho, ginwang’u calu ewacu igi: e giyiko kadhukuwijo.
42022014	Ka saane tundo, ebedo piny, giku julubne.
42022015	Man ewacu igi kumae, Kadhukuwijo maeni ava camu wakudu nega dit ma fokasendra ngo:
42022016	kum awacu iwu kumae, Abicame ngo, ma foketimbre kakare ngo i ker pa Mungu.
42022017	Man egamu kikombe, kan emio foc, ewacu kumae, Wugam maeni, wupok i kindwu:
42022018	kum awacu iwu kumae, Ugambre kawono abimadhu pigolok ungo, ma fodi ker pa Mungu ku bino ngo.
42022019	E eting’o kwen, e kan emio foc, eng’wenyo ie, emio igi, ewacu kumae, Maeni en e kuma m’umire piwu: wutim mae wupoi ko pira.
42022020	Kikombe de kumeca yo ng’ei cemo mir uthieno, ewacu kumae, Kikombe maeni en e lembariba ma nyen i rimba, cil maeno m’uthwogre woko piwu.
42022021	Ento nen, cing’ ng’atu m’uciba ni wi mesa i bang’a.
42022022	Kum Wod dhanu cidho andha, calu lembe kethre: ento can wi ng’atu maeno m’ucibe!
42022023	E gimaku penjri i kindgi, nia ng’a m’i kindgi ma bitimo gin maeni?
42022024	Piem uwok i kindgi bende, nia ng’a m’i kindgi ma jukwanu ya e dit ma sagu.
42022025	E ewacu igi kumae, Ubimo mi Thekdhanumange gibimo wigi; ju m’ubedo ku ng’ol i wigi julwong’ogi Jutimber.
42022026	Ento wubibedo kumeno ngo: ento ng’atu m’usagu i kindwu, dong’ edok calu ng’atu ma nok; ng’atu ma jawipiro de, calu ng’atu ma timo.
42022027	Kum makani m’usagu, ng’atu m’ubedo dhu cemo, kadi ng’atu m’utimo? en e ng’atu m’ubedo dhu cam ungo? ento abedo i kindwu calu ng’atu m’utimo.
42022028	Ento wun wu ju ma wabedo asu wakudu i abidhe para;
42022029	man ang’olo iwu ker, cil calu Vwa ng’olo ira,
42022030	kara wucam wumadh de dhu mesa para i ker para; man wubijany wi komker ku poko lembe wi suru apar wi ario mir Israel.
42022031	Simon, Simon, nen, Jok upenjo nia ebed kudi, kara epiedhi pami nganu:
42022032	ento akwayu piri, kara yioyic peri kud urany; in de, kan ilokri kendo, iteng’ utumeru.
42022033	Man ewacu ire kumae, Rwoth, abedo ayika mi cidho kudi i odkol man i tho de.
42022034	E ewacu kumae, Awacu iri, Petro, kulok bikok ungo tinuni, ma fok’ikwero wang’ adek ungo nia ing’eya ngo.
42022035	Man ewacu igi kumae, Naka kan aorowu ma gbethe mbe kudu, ku mangala, ku wara de, nwang’u gin moko rem iwu? Giwacu kumae, Gin moko mbe.
42022036	Man ewacu igi kumae, Ento kawono, ng’atu ma won gbethe, wek eting’e, man won mangala bende kumeca; man ng’atu ma palamularu pare mbe, wek elok kanzu pare, eng’ieu ko.
42022037	Kum awacu iwu, nia maeni m’ugore bikotimbre kakare i kuma be kumae, E jukwane ku judubo: kum maeno ma pira timbre kakare.
42022038	E giwacu kumae, Rwoth, nen, palamularu ario ni keni. E ewacu igi kumae, Eromo.
42022039	Man ewok woko, ecidho de, wi got Zeituni, calu kura pare; e julubne bende gilubo ng’eye.
42022040	E kan ewok kakeca, ewacu igi kumae, Wurwo kara kud wumond i abidhe.
42022041	E kindgi liero kugi rom ku ma jucanyu ie kidi; man erum piny erwo,
42022042	ewacu kumae, Vwa, tek iyenyo, kab kikombe maeni kud i bang’a: ento yeny para ngo, ento peri, utimbre.
42022043	E malaika wok i bang’e kud i polo, m’udwoke tek.
42022044	E en m’eni i ndiba erwo ma tek m’usagu; kwok pare de doko pami ng’idho rimo m’uton i ng’om.
42022045	E kan eai malu kud i rwo pare, ebino ba julub, man enwang’u ginindo ni can,
42022046	man ewacu igi kumae, Wunindo nedi? wuai malu, wurwo, kara kud wumond i abidhe.
42022047	Kinde ma fodi eweco, nen, udul dhanu, ku ng’atu ma julwong’o Yuda, acel m’i kind juapar wi ario utelo wigi; man ecoro ceng’ni Yesu nicwio limbe.
42022048	Ento Yesu wacu ire kumae, Yuda, icibo Wod dhanu ku cwici?
42022049	E ka ju ma ginuti i vute gineno gin ma bilubo toke, e giwacu kumae, Rwoth, wabitong’o ku palamularu?
42022050	E ng’atu acel m’i kindgi tong’o jamiru pa jalam ma dit, man etong’o ithe ma yor acwic woko.
42022051	Ento Yesu loko lembe ewacu kumae, Wukowuwekgi tundu. Man emulo ithe, eketho ekei.
42022052	E Yesu wacu ni julam ma dongo, ku jego mi hekalu, man judongo, ma gibino i kume kumae, Wubino, calu kum won ayeki, ku palamularu ku duli?
42022053	Ka wanuti wakudu ceng’ ku ceng’ i hekalu, wuricyo cingwu ngo i kuma: ento maeni saa mu, ku tego mi mudho.
42022054	E gimake, man gipeye, gikele i ot pa jalam ma dit. Ento Petro lubo ng’eye ku cen.
42022055	E ka gikudho mac i die pondot, man gibedo piny karacelo, nwang’u Petro bedo i kindgi.
42022056	E nyaku moko m’enene kan ebedo i der mac, m’enene tel, ewacu kumae, Ng’atu maeni bende gibedo gikugi.
42022057	Ento ekwero, ewacu kumae, Nyane, ang’eye ngo.
42022058	Yo ku ng’eye nyanok ng’atu mange nene, ewacu de kumae, In bende in i ng’atu acel m’i kindgi. Ento Petro wacu kumae, Ng’atue, an ungo.
42022059	Yo ng’ei kinde ma calu saa acel ng’atu mange yero ku tegocwinye, ewacu kumae, Andha ng’atu maeni bende gibedo gikugi; kum en e Jagalilaya.
42022060	Ento Petro wacu kumae, Ng’atue, ang’eyo gin m’iyero ngo. E eni eni, kinde m’ebeyero, kulok ukok.
42022061	E Rwoth ulokre, man eneno Petro. E Petro poi kum lembe pa Rwoth, maram ewacu ko ire kumae, Tin ma fodi kulok kukok ungo ibikwera wang’ adek.
42022062	E ewok woko, eywak ku can m’apila.
42022063	E dhanu m’umaku Yesu gicaye, gicwanye.
42022064	Mau gitwio wang’e ku kita mbala, e gipenje, giwacu kumae, Eu: ng’a m’ucwenyi?
42022065	Man gin dupa mange giyero i kume, gicaye ko.
42022066	E ka piny uru, udul mi judongo mi dhanu gicokri karacelo, julam ma dongo ku jugorcik; e gipeye woko i dilo migi, giwacu kumae,
42022067	Tek in i Kristu, wac iwa. Ento ewacu igi kumae, Tek awacu iwu, wubiyio ngo:
42022068	man tek apenjowu, wubiloko lembe ngo.
42022069	Ento ugambre kawono Wod dhanu bijany yo ku cing’ ma yor acwic mi tego pa Mungu.
42022070	E kagi ceke giwacu kumae, Ka kumeno in i Wod Mungu? Man ewacu igi kumae, Wuwacu nia an a en.
42022071	Man giwacu kumae, Can jumulembe mange negowa nedi? kum wan giwa wawinjo lembe i dhoge en.
42023001	Man udulgi ceke ai malu, gikele i wang’ Pilato.
42023002	E gimaku dote, giwacu kumae, Wanwang’u ng’atu maeni beroco thek mwa, man ebekwero ya ku jumi ajok ni Kaisari, ewacu de nia en e m’e Kristu m’ubimo.
42023003	E Pilato penje, ewacu kumae, In i Ubimo mi Juyahudi? Man edwoko lembe ire ewacu kumae, Iwacu.
42023004	Man Pilato wacu ni julam ma dongo kud udul dhanu kumae, Anwang’u dubo ngo i ng’atu maeni.
42023005	Ento gijai ma sagu, giwacu kumae, Ethubo i dhanu, eponjo cil i Yahudi ceke, ugambre i Galilaya cil kakeni.
42023006	Ento ka Pilato winjo maeni, epenjo tek ng’atuni en e Jagalilaya.
42023007	E kan eng’eyo nia eni the pokolembe pa Herode, eore ba Herode, ma en bende eni i Yerusalem i ceng’ maeni.
42023008	Nie ka Herode neno Yesu, anyong’a nege dit: kum ava nene gamu time con, kum ewinjo pire; man egeno ya ebineno musana moko m’utimbre ni kume.
42023009	E epenje ku lembe dupa; ento eloko lembe ngo ire.
42023010	E julam ma dongo ku jugorcik gicungo, gibedote apila.
42023011	Herode de kud asikari pare ging’ale, gicaye de, man ka gironye ku kendi ma ber giore edok ba Pilato.
42023012	Man i ceng’ maeno Herode ku Pilato gicamu rimo: kum naka adegi nii kindgi.
42023013	E Pilato lwong’o julam ma dongo man jubim ku dhanu de karacelo i bang’e.
42023014	man ewacu igi kumae, Wukelo ng’atuni i bang’e calu ng’atu acel m’uroco dhanu: man nen, an, m’aluro i lembe pare i vutwu, anwang’u dubo ngo i ng’atu maeni pi gin maeno ma wudote pire:
42023015	ungo, kadok Herode: kum edwoke i bang’wa; man nen, etimo gin moko ngo m’uromo ku tho.
42023016	Ka kumeno abifode, man abigonye.
42023017	Nie ekoegony jakol acel igi be i agba.
42023018	Ento kagi ceke gikok karacelo, giwacu kumae, Ter ng’atu maeni cen, gony iwa Baraba:
42023019	en e ng’atu acel ma jubole i odkol kum ethubo ali i adhura, man kum negonek.
42023020	Pilato yero igi kendo, m’eyenyo egony Yesu;
42023021	ento gikok, giwacu kumae, Gure, gure.
42023022	E ewacu igi wang’ adege, Nedi, gin ma rac ang’o ma ng’atuni timo? Anwang’u lembe moko ngo i bang’e ma romo ku tho: ka kumeno abifode abigonye de.
42023023	Ento gijai giwoi ku dwandgi ma tek, ma gipenjo ko nia jugure. E dwandgi sagu.
42023024	Man Pilato ng’olo nia dong’ jutim gin ma gipenjo.
42023025	Man egonyo ng’atu ma jubole i odkol kum athube ku nek, en e ng’atu ma gikwaye; ento Yesu emie ni yeny migi.
42023026	E ka gipeye woko, gimaku ng’atu acel ma nyinge Simon ma Jakurene, m’uai i thim, e giketho yen m’athara i wie, kara eyei elub ko ng’ei Yesu.
42023027	E udul dhanu ma dit ulubo ng’eye, ku mon m’ugoyo nduru m’uywak de i kume.
42023028	Ento Yesu lokre i bang’gi ewacu kumae, Nyig Yerusalem, kud wuywak i kuma, ento wuywak i kumwu giwu, man pi nyithindho mu.
42023029	Kum nen, ceng’ bibino, ma gibiwacu i ie kumae, Mugisa ni mugumba, ku ic ma fodunyol ungo de, man thuno ma fodi judhodho ngo.
42023030	I nindo maeno gibimaku wacu ni gudi kumae, Podh i wiwa; ni ungulu got ke kumae, Umwa.
42023031	Kum tek gitimo gin maeni i yen ma numu, ang’o ma bitimbre i yen m’uthwo?
42023032	Juario mange bende ginuti, ma gi judubo, ma jupeyogi, gikugi jubecinegogi.
42023033	E ka giwok i ka ma julwong’o Upokowic, gigure keca, ku judubo de, acel yo ku cing’ ma yor acwic acel ke yo ku cing’ ma yor acam.
42023034	E Yesu wacu kumae, Vwa, wek lem migi rwiny; kum ging’eyo ngo gin ma gitimo. Man gipoko kendi pare i kindgi, gigoyo ku jara.
42023035	Dhanu de cungo gibeneno. Jubim de ging’ale, giwacu kumae, Ebodho jumange; wek ebodhre gire, tek en e Kristu pa Mungu, m’egoyo nyinge.
42023036	E asikari bende gicaye, ma gibino i bang’e, gimio picwa ire,
42023037	giwacu de kumae, Tek in i Ubimo mi Juyahudi, bodhri giri.
42023038	Ramblembe bende ni yor i wie kumae, MAENI UBIMO MI JUYAHUDI.
42023039	E jadubo acel ma julierogi ecaye, ewacu kumae, In i Kristu ngo? bodhri giri ku wan de.
42023040	Ento wadi dwoko lembe, ejuke, ewacu kumae, E ilworo cil Mungu de ngo, in m’ini i lembapoka ma rac ma cal aceli?
42023041	E wan ebedo iwa pwe andha; kum wanwang’u sukulia m’uromo ku tic mwa: ento ng’atuni timo gin moko ngo ma rac.
42023042	Man ewacu kumae, Yesu, poi pira kan imondo i ker peri.
42023043	E ewacu ire kumae, Andha awacu iri kumae, Tin wabibedo wakudi i Paradis.
42023044	I kinde maeno e calu saa mir abusiende, e mudho yutho wi ng’om ceke cil i saa mir abung’wende,
42023045	der ceng’ de jik: kusika mi bongu m’i hekalu de kak dra.
42023046	Man Yesu, m’ukok ku dwande ma tek, ewacu kumae, Vwa, aketho tipona i cingi: e kan ewacu maeni, eweko cwinye kadhu.
42023047	E ka jego neno gin m’utimbre, eyungo Mungu, ewacu kumae, Andha ng’atu maeni e ng’atu ma pwe.
42023048	E udul dhanu ceke cokri karacelo kum neno maeni, e ka gineno gin m’utimbre, gidok ku dhongo korgi.
42023049	E dhanu ceke ma ging’io kugi, ku mon m’ulubo ng’eye kud i Galilaya, gicungo ku cen, gineno gin maeni.
42023050	Man nen, ng’atu ma nyinge Yusuf, m’e ng’atu acel ma kind dilo, en e ng’atu ma ber ma pwe de
42023051	(eyio lembapora migi ku tic migi de ngo), en e ng’atu ma Arimathaya, adhura mi Juyahudi, m’ebekio ker pa Mungu:
42023052	ng’atu maeni cidho ba Pilato, man ekwayu avuj Yesu.
42023053	Man efudhe piny, eboye de i bongu ma nwang’, ekethe de i liel ma juroko i cana, ka ma avu dhanu fokuvuto i ie ngo.
42023054	Man en e ceng’ Yikopiny, ceng’ sabatu de dhingo.
42023055	E mon, m’ubino kugi kud i Galilaya, gilubo ng’eye, man gineno liel ma juroko i cana, man maram juketho ko avuje.
42023056	E gidwogo, giyiko udok ma ng’wice ng’ar ku mo de. I ceng’ sabatu de giyom calku lembang’ola.
42024001	Ento i ceng’ ma kwong’a ma yenga, ka mombwa thumo, gibino ba liel ma juroko i cana, ma gikelo ko udok ma giyiko.
42024002	E ginwang’u jung’ielo kidi woko ku dhu liel ma juroko i cana.
42024003	Gimondo de, ginwang’u avuj Rwoth Yesu de ngo.
42024004	E etimbre, kinde ma cwinygi ng’abre kum lembene, nen, juario cungo i vutgi ku kendi m’urieny:
42024005	man ka lworo makugi gikulo wang’gi de i ng’om, giwacu igi kumae, Nedi wuyenyo ng’atu ma kwo i kind ju m’utho?
42024006	Embe keni, ento ecer: wupoi maram eyero ko iwu ma fodi eni i Galilaya,
42024007	m’ewacu ko nia Wod dhanu jubikomie be i cing’ judubo, man jubigure, ebicer kendo de i ceng’ mir adege.
42024008	E gipoi kum lembe pare,
42024009	giai de ku ba liel ma juroko i cana gidok, giyero gin maeni ceke ni juapar wi acel, ku juwadi ceke bende.
42024010	Nie gin gi Mariamu Magdalene, ku Yoana, man Mariamu ma min Yakobo: ku mon wadi mange de gikugi giyero gin maeni ni jukwenda.
42024011	E lembe maeni nen i wang’gi calu wec mananu; e giyiogi ngo.
42024012	Ento Petro ai, eringo ba liel ma juroko i cana; man egung’ eneno i ie, eneno kitambala ma nwang’ ubedo katung’; man edok i ot pare, ma ie wang’ lii kum gin m’utimbre.
42024013	Man nen, ceng’ nino juario m’i kindgi gicidho i pacu ma julwong’o Emao, ma en e ungolo apar wi abusiel ku Yerusalem.
42024014	E giweco i kindgi pi gin maeni ceke m’utimbre.
42024015	Man etimbre, kinde ma giweco gipenjri de i kindgi, nia Yesu ku kite coro ceng’ni, giwotho gikugi de.
42024016	Ento wang’gi umbre kara ku ging’eye.
42024017	Man ewacu igi kumae, Lembang’o ma wuwotho ku weco i kindwu? E gicungo ling’, ma wang’gi cido ku can.
42024018	Man ng’atu acel m’i kindgi, ma nyinge Kleopa, uloko lembe wacu ire kumae, Ibedo i kendi i Yerusalem man ing’eyo gin m’utimbre kuca i ceng’ maeni ngo?
42024019	Man ewacu igi kumae, E girang’o? Man giwacu ire kumae, Gin m’utimbre kum Yesu ma Janazareti, ma en e jabila ma tek i tic ku lembe de i wang’ Mungu i wang’ dhanu ceke bende:
42024020	man maram julam ma dongo ku jubim mwa de gimie ko kara jupok lembe i wie rac ni tho, man gigure.
42024021	Ento wageno nia en e ng’atu ma biwaru Israel. Eyo m’umedre kum maeni ceke, kawono en e ceng’ mir adege yo ng’ei gin maeni m’utimbre.
42024022	Man kendo mon moko m’i kindwa ketho iwa wang’ lii, ma gicidho pir kugweno ba liel ma juroko i cana;
42024023	ka ginwang’u avuje ngo, gibino, giwacu nia gineno ginmawokiwang’ mi malaika, m’uwacu nia ebedo kwo.
42024024	E jumoko ma ni i bang’wa de gicidho ba liel ma juroko i cana, e ginwang’u ebedo kumeno calu mon uwacu: ento en re ginene ngo.
42024025	Man ewacu igi kumae, E wun ma wun adhura, ma adundewu galu ku yio lembe ceke ma jubila yero!
42024026	Kristu kousendre be ku gin maeni ngo kan emond i dwong’ pare?
42024027	Man etheko kum lem pa Musa ku jubila ceke de, ekoro igi i lem pa Mungu ceke gin ma pire gire.
42024028	E gidhingo pacu, ka ma gibecidho i ie: man etimo calu eyenyo ecidh i wang’e.
42024029	Man gicere, giwacu kumae, Dong’ wabed wakudu; kum uthieno dhingo, ceng’ de doko ng’ic. E emondo gibed gikugi.
42024030	Man etimbre, ka gibedo gikugi dhu cam, eting’o kwen emio mugisa de; e kan eng’wenyo ie emio igi.
42024031	E wang’gi yabre, man ging’eye; e erwinyo woko kud i wang’gi.
42024032	Man giwecri i kindgi kumae, Adundewa wang’ lii ngo i iwa, kan eyero iwa i yo, kan ekoro iwa lembagora pa Mungu?
42024033	E i saa maeno giai malu, man gidok Yerusalem, e ginwang’u juapar wi acel ucoko dhoggi karacelo, ku ju ma gini i bang’gi,
42024034	giwacu kumae, Rwoth ucer andha, man enyuthie ni Simon.
42024035	E giyero gin m’utimbre i yo, man maram eng’eire ko igi i ng’wenyo i kwen.
42024036	E ka giyero gin maeni, en ku kite ecungo i kindgi, ewacu igi kumae, Kwiocwiny ubed i beng’wu.
42024037	Ento ndiri makugi man lworo, e giwacu nyo gineno ripo.
42024038	Man ewacu igi kumae, Cwinywu ng’abre nedi? penji de wok i adundewu nedi?
42024039	Wunen cinga ku tienda, nia en e an ku kita: wumul kuma, wunen; kum tipo mbe ku ring’o man cogo, calu ma wuneno abedo ko.
42024040	E kan eyero maeni, enyutho igi cinge ku tiende.
42024041	E ka fodi giyio ngo ni mutoro m’unegogi, ku igi de m’uwang’ lii, ewacu igi kumae, Gin moko nuti beng’wu keni mir acama?
42024042	E gimio ire ng’et rec m’athola.
42024043	Man eting’e, ecamu de i wang’gi.
42024044	Man ewacu igi kumae, Maeni en e lembe para m’ayero iwu, ma fodi ani i beng’wu, nia gin ceke koutimbre be kakare, m’ugore pira i cik pa Musa, ku jubila, ku i zaburi de.
42024045	Elund eyabu pidoigi, kara ging’ei lembagora pa Mungu;
42024046	man ewacu igi kumae, Egore kumeno, nia maku Kristu sendre, ecer kendo de ku kind ju m’utho i ceng’ mir adege;
42024047	man kara juyer pi lokocwiny ku rucodubo i nyinge ni thek ceke, ugambre Yerusalem.
42024048	Wun wu jumulembe mi gin maeni.
42024049	Man nen, aoro lembang’ola pa Vwa i wiwu; ento wubed i adhura, ram wurony ko tego m’uai malu.
42024050	Man etelo wigi woko i ng’et Bethania: man eting’o cinge malu, emio igi mugisa.
42024051	Man etimbre, kan emio igi mugisa, epokre gikugi, e juting’e malu i polo.
42024052	E girwo ire, man gidok Yerusalem ku mutoro ma dit:
42024053	man gibedo thiri thiri i hekalu, ku mio mugisa ni Mungu.
43001001	Ku kwong’a Lembe nuti, Lembe de bedo ku Mungu, Lembene de en e Mungu.
43001002	Ku kwong’a eni ba Mungu.
43001003	Gin ceke cwire ni kume; man gin moko mbe m’ucwire ma kucwire ni kume ngo.
43001004	Kwo bedo i ie; man kwone en e der mi dhanu.
43001005	Der urieny i mudho; mudho de ng’eye ngo.
43001006	Ng’atu acel, ma Mungu oro ubino, ma nyinge Yohana.
43001007	Ng’atuni bino pi nyuth, kara enyuth lembe mi der, kara dhanu ceke giyi ni kume.
43001008	En e der ungo, endre ebino kara enyuth lembe mi der.
43001009	Maeni en e der andha, ma menyo dhanu ceke kubang’gi m’ubino i ng’om.
43001010	Yang’ eni i ng’om, ng’om de cwire ni kume, e ng’om re ma kung’eye ngo.
43001011	Ebino ba pare ma dhe, man ju ma gi pare ma dhene re gijole ngo.
43001012	Ento ju m’ujole ceke, emio igi tego ma gidoko ko nyithindho pa Mungu, ni ju ma giyio nyinge:
43001013	m’unyole, ku rimo ngo, kadok ku yeny mi kum, kadok ku yeny mi dhanu de ngo, endre pa Mungu.
43001014	Man Lembe doko kum, ebedo de i kindwa (man waneno dwong’ne, dwong’ ma calu pa nyodo ma kulong’ pa Wego), m’epong’ ku bero ku lemandha de.
43001015	Yohana nyutho lembe pire, ekok akoka, ewacu kumae, Maeni en e ng’atu m’ayero pire kumae, Ng’atu m’ubino i ng’eya esaga: kum en e ng’atu ma kwong’a ira,
43001016	kum wan ceke wagamu kum gin m’epong’ ko, man bero wi bero.
43001017	Kum cik umire ni kum Musa; bero ku lemandha bino ni kum Yesu Kristu.
43001018	Ng’atu moko mbe ma foduneno Mungu nindo moko; Wode kulong’, m’eni i kor Wego, enyuthe.
43001019	Maeni lembanyutha pa Yohana, kinde ma Juyahudi gioro julam ku Julawi m’uai Yerusalem i bang’e nipenje kumae, In i ng’a?
43001020	Man etuco, ekwero ngo: etuco kumae, An a Kristu ngo.
43001021	Gipenje de kumae, Ka kumeno ang’o? In i Elia? E ewacu kumae, An a en ungo. Die in i jabila? Edwoko lembe kumae, Ungo.
43001022	Ka kumeno giwacu ire kumae, In i ng’a? kara wadwok lembene ni ju m’uorowa. Iwacu ang’o piri giri?
43001023	Ewacu kumae, An a dwand ng’atu moko m’ukok akoka i yamba kumae, Wutir yo pa Rwoth, calu Isaya ma jabila wacu.
43001024	Man joni gi ju ma Jufarisayo giorogi.
43001025	Gipenje de, man giwacu ire kumae, Ka kumeno tek in i Kristu ngo, kadok Elia de ngo, kadok jabila de ngo, imio baputisi nedi?
43001026	Yohana dwoko lembe igi, ewacu kumae, Amio baputisi i pi: ng’atu acel ucungo i kindwu ma wung’eyo ngo,
43001027	ma en e ng’atu m’ubino i ng’eya, ma thondh wara pare an aromo ngo ya agony.
43001028	Gin maeni timbre i Bethabara, ma loka Yordan, ka ma Yohana mio ie baputisi.
43001029	Urwone eneno Yesu bebino i bang’e, man ewacu kumae, Nen, Nyathi Rombo pa Mungu, ma kabu dubo m’i ng’om woko!
43001030	Maeni en e ng’atu m’ayero pire kumae, Ng’atu m’ubino i ng’eya juketho esaga: kum en e ng’atu ma kwong’a ira.
43001031	Man ang’eye ngo; ento kara enyuthre ni Israel, kum lembe nini abino ku mio baputisi i pi.
43001032	Yohana de nyutho lembe, ewacu kumae, Aneno Tipo ai i polo loro piny pamir akuru; ebedo de i wie.
43001033	Man ang’eye ngo: ento ng’atu m’uora nimio baputisi i pi, ewacu ira kumae, Ng’atu ma tek ibineno Tipo beloro i wie man ebedo i wie, en e ng’atu m’umio baputisi i Tipo Maleng’.
43001034	E aneno, man anyutho nia maeni en e Wod Mungu.
43001035	Urwone kendo Yohana cungo, ku juario ma kind julubne;
43001036	man eneno Yesu kan ewotho, ewacu kumae, Nen, Nyathi Rombo pa Mungu!
43001037	Man julubne ario giwinjo kan eyero, e gilubo ng’ei Yesu.
43001038	Yesu lokre de, man eneno gilubo ng’eye, man ewacu igi kumae, Wuyenyo ang’o? E giwacu ire kumae, Rabbi, (thelembene, ka juloke, Japonji,) ibedo kani?
43001039	Ewacu igi kumae, Wubin, e wubineno. Ka kumeno gibino gineno de ka m’ebedo i ie; man gibedo gikugi ceng’ maeno: nwang’u saa calu mir apaje.
43001040	Acel ma kind juarione m’uwinjo Yohana bewacu, m’ulubo ng’eye de, en e Andrea, m’umin Simon Petro.
43001041	Elar enwang’u umin ma dhe ma Simon, e ewacu ire kumae, Wanwang’u Masia (thelembene, ka juloke, Kristu).
43001042	Ekele ba Yesu. Yesu neno bang’e, man ewacu kumae, In i Simon ma wod Yona: jubilwong’i Kefa (thelembene ka juloke, Petro).
43001043	Urwone eyenyo ecidh i Galilaya, e enwang’u Filipo: man Yesu wacu ire kumae, Luba.
43001044	Nwang’u Filipone en e ng’atu ma Bethsaida, mir adhura ma thugi Andrea ku Petro.
43001045	Filipo nwang’u Nathanael, man ewacu ire kumae, Wanwang’u ng’atu ma Musa goro pire i cik ku jubila, en e Yesu ma Nazareti, ma wod Yusuf.
43001046	Nathanael uwacu ire kumae, Gin moko ma ber copo ai i Nazareti? Filipo wacu ire kumae, Bin inen.
43001047	Yesu neno Nathanael ubebino i bang’e, man ewacu pire kumae, Nen, Jaisraeli mandha ma abombi mbe i ie!
43001048	Nathanael uwacu ire kumae, Ing’eya nenedi? Yesu loko lembe ewacu ire kumae, Ka fodi Filipo kulwong’i ngo, m’ini ther ulam ca, nwang’u aneni.
43001049	Nathanael uloko lembe kumae, Japonji, in i Wod Mungu; in i Ubimo mir Israel.
43001050	Yesu loko lembe ewacu ire kumae, Kum awacu iri nia aneni ther ulam ni, iyio? ibineno giki ma dit ma sagu maeni.
43001051	Man ewacu ire kumae, Andhandha, awacu iwu, Wubineno polo yabre, man malaika pa Mungu m’ubeidho m’ubeloro de wi Wod dhanu.
43002001	Man i ceng’ mir adege ambadha nuti i Kana mi Galilaya; man min Yesu de ni kakeca:
43002002	julwong’o Yesu bende, giku julubne de i ambadhane.
43002003	Kinde ma pigulok uthum, min Yesu wacu ire kumae, Pigulok migi mbe.
43002004	Man Yesu wacu ire kumae, Dhaku, ang’o ma wabedo ko wakudi? saa para fokuwok ungo.
43002005	Min uwacu ni jutic kumae, Gin ceke ma tek ewacu iwu ci, wutime.
43002006	Nwang’u juketho agulu pi mi kidi abusiel keca calu kura logo mi Juyahudi, ma adekapi ario kadi adek ka pong’o agniune acel.
43002007	Yesu wacu igi kumae, Wupong’ agulune ku pi. E gipong’ogi thur.
43002008	Man ewacu igi kumae, Kawono wutwom, wuter ba jadit mir ambadha. Gitero de.
43002009	E ka jadit mir agba bilo pi m’udoko ni pigulok kawono, man eng’eyo ngo ka m’eai i ie (endre jutic ma gitwomo pige ging’eyo), jadit mir agba lwong’o won ambadha,
43002010	man ewacu ire kumae, Ku ba dhanu ceke gilar gikelo pigulok ma mit; man ka dhanu madhu hai, e gikelo maeno ma mit nyanok: in ikanu pigulok ma mit cil kawono.
43002011	Thekri mi giranyutha pare maeni Yesu timo i Kana mi Galilaya, man enyutho dwong’ pare; julubne de giyie.
43002012	Yo ng’ei maeni eloro piny i Kapernaum, en, ku min, ku utumin, man julubne; man gibedo kuca ceng’ dupa ngo.
43002013	Man kadhukuwijo mi Juyahudi ni ceng’ni, Yesu de idho malu Yerusalem.
43002014	Man enwang’u ju m’uloko koni dhiang’ ku rombe, kud akuru, man ju m’uwilo sente de gibedo i hekalu:
43002015	man ekiedo thol ni del, ewodho kogi kud i hekalu, rombe ku koni dhiang’ bende; man eoyo sente mi juwil sente, ebolo mesa migi de;
43002016	man ewacu kumae ni ju m’uloko akuru, Wuwodh giki maeni woko; kud wudwok ot pa Vwa ni odkuloka.
43002017	Julubne poi nia egore kumae, Ava ot peri bicama.
43002018	Ka kumeno Juyahudi giloko lembe giwacu ire kumae, Giranyutha ang’o m’inyutho iwa kum itimo gin maeni?
43002019	Yesu dwoko lembe ewacu igi kumae, Wuyak hekalu maeni, man i ceng’ adek abiting’e malu.
43002020	Ka kumeno Juyahudi wacu kumae, Jugomo hekalu maeni rundi pier ang’wen wi abusiel, in e m’ibiting’e malu ceng’ adeki?
43002021	endre eyero pi hekalu ma kume.
43002022	Ka kumeno ka juting’e ku kind ju m’utho, julubne gipoi nia yang’ eyero lembe maeni; e giyio lembagora pa Mungu, ku lembe ma Yesu yero de.
43002023	Nie kinde m’eni i Yerusalem i kadhukuwijo, i nindo mir agba, dhanu dupa giyio nyinge, ma gineno giranyutha pare m’etimo.
43002024	Ento Yesu nyebre gire ngo i bang’gi, kum eng’eyo dhanu ceke,
43002025	kum eyenyo ngo nia ng’atu moko nyuth lembe pi dhanu; kum eng’eyo en lembe ma nuti i dhanu.
43003001	Nie ng’atu acel nuti mi Jufarisayo, ma nyinge Nikodemo, en e jabim mi Juyahudi:
43003002	ng’atuni bino i bang’e ku diewor, ewacu ire kumae, Japonji, wang’eyo nia in i japonji m’uai ba Mungu: kum ng’atu acel de mbe ma copo timo giranyutha maeni m’itimo, tek Mungu mbe kude.
43003003	Yesu dwoko lembe ewacu ire kumae, Andhandha, awacu iri kumae, Tek junyolo dhanu nyen ungo, ecopo neno ker pa Mungu ngo.
43003004	Nikodemo wacu ire kumae, Jucopo nyolo dhanu kan eti nenedi? ecopo mondo i min wang’ arionde, kan enyole?
43003005	Yesu dwoko lembe kumae, Andhandha, awacu iri kumae, Tek jukunyolo dhanu ku pi ku Tipo de ngo, ecopo mondo i ker pa Mungu ngo.
43003006	Gin ma junyolo ku kum en e kum; man gin ma junyolo ku Tipo de en e tipo.
43003007	Ii kud uwang’ lii kum awacu iri kumae, Jubikonyolowu kendo be.
43003008	Yamu koto yo ku m’eyenyo, man iwinjo dwande de ento ing’eyo ngo ka m’eai i ie, ing’eyo de ngo ka m’ecidho i ie, dhanu ceke kubang’gi ma junyolo ku Tipo bedo kumeno.
43003009	Nikodemo dwoko lembe man ewacu ire kumae, Gin maeni copo timbre nenedi?
43003010	Yesu loko lembe man ewacu ire kumae, In i japonji mir Israel, man ing’eyo gin maeni ngo?
43003011	Andhandha, awacu iri kumae, Wayero pi gin ma wang’eyo, man wanyutho pi gin ma waneno; wun re wujolo lembanyutha mwa ngo.
43003012	Tek ayero iwu pi gin m’i ng’om man wuyio ngo, wubiyio nenedi tek ayero iwu pi gin m’i polo?
43003013	Ng’atu moko mbe m’uidho i polo, ndhu ng’atu m’uloro kud i polo, en e Wod dhanu, ma eni i polo.
43003014	Man calu yang’ Musa ting’o thwol malu i yamba, e kumeno jubikoting’o Wod dhanu malu be;
43003015	kara ng’atu ma tek uyio ubed ku kwo ma rondo ku rondo ni kume.
43003016	Kum Mungu maru ng’om mumbe, ketho emio Wode kulong’, kara ng’atu ma tek uyie kud erwiny ki, endre ebed ku kwo ma rondo ku rondo.
43003017	Kum Mungu oro Wode i ng’om ungo ya upok lembe m’i ng’om rac; endre kara ng’om uboth ni kume.
43003018	Ng’atu m’uyie lem pare pokre ngo: ng’atu m’uyio ngo lem pare daru pokre rac, kum eyio nying Wod Mungu kulong’ ungo.
43003019	Maeni de lembapoka, ya der ubino i ng’om, man dhanu gimaru mudho ma sagu der; kum tic migi rac.
43003020	Kum dhanu ceke kubang’gi ma gitimo rac gidagu der, gibino de ngo ba der, kara kujujuke kum ric pare.
43003021	Endre ng’atu m’utimo lemandha bino ba der, kara tic pare nyuthie, nia gitimbri i Mungu.
43003022	Yo ng’ei gin maeni Yesu ku julubne gibino i ng’om Yahudi; erio keca gikugi, man emio baputisi.
43003023	Yohana bende bemio baputisi i Ainon ma kago ku Salim, kum pi dupa nuti keca: e gibino, gimaku baputisi.
43003024	Kum fodi jukubolo Yohana i odkol ungo.
43003025	Ka kumeno penji nyai i kind julub Yohana ku Juyahudi pi logo.
43003026	Gibino de ba Yohana, giwacu ire kumae, Japonji, en ma naka wubedo wukude loka Yordan, m’inyutho pire, nen, ng’atuni mio baputisi, dhanu ceke de gibino i bang’e.
43003027	Yohana loko lembe ewacu kumae, Ng’atu moko copo jolo gin moko ngo, tek emire ire kud i polo ngo.
43003028	Wun giwu wunyutho pira, nia awacu kumae, An a Kristu ngo, ento, ya juora i wang’e.
43003029	Ng’atu m’ubedo ku mugole en e cwar mugole: ento jarim cwar mugole, m’ucungo m’uwinje de, anyong’a kwa nege kum dwand cwar mugole: ka kumeno anyong’a maeni timbre kakare.
43003030	Ebikosagre be, ento an abikojwik be.
43003031	Ng’atu m’uai malu esagu ceke; ng’atu m’i ng’om en e m’i ng’om, man eyero pi gin m’i ng’om: ng’atu m’uai i polo esagu ceke.
43003032	Gin maeni m’eneno m’ewinjo de, mi maeno enyutho; ng’atu moko mbe de ma jolo lembanyutha pare.
43003033	Ng’atu m’ujolo lembanyutha pare emwono ayine kum maeni nia Mungu en e andha.
43003034	Kum ng’atu ma Mungu oro yero lembe pa Mungu: kum Mungu mio Tipo pa Mungu: kum Mungu mio Tipo ku mukero ngo.
43003035	Wego maru Wod, man emio gin ceke i cinge.
43003036	Ng’atu m’uyio Wod ebedo ku kwo ma rondo ku rondo; ento ng’atu m’uworo Wod ungo bineno kwo ngo, ento kwinyo pa Mungu ni i wie.
43004001	Ka kumeno ka Rwoth ung’eyo nia Jufarisayo giwinjo ya Yesu ketho julubne ma sagu pa Yohana emio igi baputisi de.
43004002	(kadok Yesu en emio baputisi ngo, endre julubne),
43004003	eweko Yahudi, man ecidho kendo Galilaya.
43004004	Man nia ekoekadh ku i Samaria be.
43004005	Ka kumeno ewok i adhura acel mi Samaria, ma julwong’o Sukar, ceng’ni ng’om ma Yakobo mio ni wode ma Yusuf:
43004006	man kulo pa Yakobo de ni kakeno. Ka kumeno, Yesu m’uol ku woth pare, ubedo kumeno dhu kulo. Nwang’u saa yenyo romo mir abusiende.
43004007	Dhaku ma Samaria bino twomo pi: Yesu wacu ire kumae, Mi ira amadhi.
43004008	Kum julubne ci ng’iewo cam i adhura.
43004009	Ka kumeno dhaku ma Samaria wacu ire kumae, Ebedo nenedi ma in m’i Jayahudi, e m’idong’ ikwayu pi i bang’a e, ma an ke a dhaku mi Samaria? (Kum Juyahudi giribri ngo ku Jusamaria).
43004010	Yesu dwoko lembe ewacu ire kumae, Tek ing’eyo giramia pa Mungu, ku ng’atu m’uwacu iri kumae, Mi ira amadhi; kuno di ipenje, man kuno di emio iri pi mi kwo.
43004011	Dhakune wacu ire kumae, Rwoth, gin moko mbe i beng’i m’itwom ko, man kulone de thuth: ka kumeno inwang’u pi mi kwo maeni kani?
43004012	I dit ma sagu kwaruwa ma Yakobo, m’emio iwa kulo, ma en de emadhu pige, ku wote, man lim pare?
43004013	Yesu dwoko lembe ewacu ire kumae, Ku ba dhanu ceke m’umadhu pi maeni rieu binege kendo:
43004014	ento ng’atu ma tek umadhu pi m’amio ire rieu binege kendo ki ngo; ento pi m’abimio ire bidoko ni kulo ma dhenyni i ie ni kwo ma rondo ku rondo.
43004015	Dhaku wacu ire kumae, Rwoth, mi ira piguno, kara rieu kud unega, kadi kud abin atwom bor kuni.
43004016	Yesu wacu ire kumae, Cidhi, ilwong’ cweri, e kan idwog keni.
43004017	Dhakune dwoko lembe ewacu ire kumae, Cwara mbe. Yesu wacu ire kumae, Iwacu dre kumae, Cwara mbe:
43004018	kum naka ibedo ku cogi abic; man ng’atu m’ibedo kude kawono de en e cweri ngo: maeni iwacu andha.
43004019	Dhakune wacu ire kumae, Rwoth, aneno in i jabila.
43004020	Naka kwaruwa girwo wi goduni; enke wuwacu, nia Yerusalem e ma ka ma maku jurwo i ie.
43004021	Yesu wacu ire kumae, Dhaku, yia, saa bino, ma wubirwo ie ni Wego wi goduni ngo, kadok i Yerusalem de ngo.
43004022	Wurwo ni gin ma wung’eyo ngo: wan re warwo ni gin ma wang’eyo; kum both uai ba Juyahudi.
43004023	Ento saa bino, man enuti kawono, ma ju ma jurwo mandha gibirwo ni Wego i tipo man i lemandha: kum Wego yenyo wagi ju maeni e ma gibed jurwo ire.
43004024	Mungu en e Tipo: man ju m’urwo ire gikogirwo be i tipo man i lemandha.
43004025	Dhakune wacu ire kumae, Ang’eyo ya Masia bebino (ng’atu ma julwong’e Kristu): kan ebino, ebiyero iwa pi gin ceke.
43004026	Yesu wacu ire kumae, An m’ayero iri nini an a en.
43004027	I wi maeni julubne gibino; e igi wang’ lii kum ebeweco ku dhakune; ento ng’atu moko mbe m’uwacu kumae, Iyenyo ang’o? kadi, Nedi wuweco kude?
43004028	Kum kumeno dhakune weko agulu pare, man eai ecidho i adhura, ewacu de ni dhanu kumae,
43004029	Wubin, wunen ng’atu m’uyero ira pi gin ceke ma naka atimo: maeni copo bedo Kristu?
43004030	Giai i adhura ma gibino ko i bang’e.
43004031	I kinde maeni julubne gikwaye, giwacu kumae, Japonji, cam cemo.
43004032	Ento ewacu igi kumae, Cam para nuti mir acama ma wung’eyo ngo.
43004033	Ka kumeno julubne giweco i kindgi kumae, Ng’atu moko kelo ire giracama moko?
43004034	Yesu wacu igi kumae, Cemo para en e timo yeny ma i ng’atu m’uora yenyo, ku daru tic pare bende.
43004035	Wuwacu ngo, Fodi dwi dong’ ang’wen, ka kakaicam biwoki? nen, awacu iwu kumae, Wung’ai weng’wu malu, wunen pothi, ya gidaru thwo mir akaya.
43004036	Ng’atu m’ukayu enwang’u sukulia, man ecoko nying’ ni kwo ma rondo ku rondo; kara ng’atu m’ucoyo ku ng’atu m’ukayu de anyong’a neggi karacelo.
43004037	Kum i maeni lembawaca en e andha kumae, Ng’atu acel ucoyo, ng’atu mange ke kayu.
43004038	Aorowu nikayu maeno ma wumulu ku tic i kume ngo: jumange gimuli ku tije, wun de wumondo i muli mi tic migi.
43004039	Man dhanu mi Jusamaria dupa ma i adhura maeni giyie ni kum lembe pa dhakune, m’etuco kumae, Eyero ira gin ceke ma naka atimo.
43004040	Kum kumeno ka Jusamaria bino i bang’e, gikwaye ya gibed gikugi: man erio keca ceng’ ario.
43004041	Dhanu mange de dupa giyio kum lem pare;
43004042	e giwacu ni dhakune kumae, Kawono wayio ni kum wec peri ngo: kum wawinjo giwa, e wang’eyo nia maeni en e Jabodh mi ng’om andha.
43004043	Yo ng’ei ceng’ ario eai kuca ecidho i Galilaya.
43004044	Kum Yesu en etuco ya jabila mbe ku yung i ng’om pare gire.
43004045	Kum kumeno kan ebino i Galilaya, Jugalilaya gijole, ma gidaru neno gin ceke m’etimo i Yerusalem i agba kum gin bende gicidho i agba.
43004046	Elund ebino kendo i Kana mi Galilaya, ka m’eloko ie pi doko ni pigulok. Nwang’u jakal moko p’ubimo nuti ma kum wode lith i Kapernaum.
43004047	Kan ewinjo nia Yesu ai iYahudi ebino i Galilaya ecidho i bang’e, man ekwaye ya elor piny, ekei kum wode; kum e ceng’ni tho.
43004048	E Yesu wacu ire kumae, Tek wuneno giranyutha ku musana de ngo, wubiyio ki ngo.
43004049	Jakal p’ubimo wacu ire kumae, Rwoth, lor piny ma fodi nyathin para ku tho ngo.
43004050	Yesu wacu ire kumae, Cidh i yo peri; wodi bedo kwo. Ng’atuno yio lembe ma Yesu wacu ire, man ecidho i yo pare.
43004051	Kan ebeloro piny, erombo ku jumiru pare, ma giwacu ire nia wode bedo kwo.
43004052	Kum kumeno epenjogi pi saa ma kume maku kei i ie. Giwacu ire kumae, Nyaworo i saa mir abirone e kume m’ucek uweke.
43004053	Kum kumeno won ung’eyo nia en e saa ma Yesu wacu ie lembe ire kumae, Wodi bedo kwo: e en gire eyio, ku juode kpo.
43004054	Maeni giranyutha mir arionde kendo ma Yesu timo, kan eai i Yahudi ecidho Galilaya.
43005001	Yo ng’ei gin maeni agba mi Juyahudi nuti; man Yesu idho malu Yerusalem.
43005002	Nwang’u kut nuti Yerusalem ceng’ni dhu gang’ mi rombe, ma julwong’o ku dhu Juebrania Bethesda, ma pondode abic.
43005003	Udul ju ma kumgi lith uvuto i maeni, ku ju ma wang’gi cor, ku ju ma weg abala mi tielo, ku ju m’ulindri, ma gibekuro dhenyni mi pi:
43005004	kum nindo moko malaika pa Rwoth loro piny i kut, man eketho pi dhenyni: e ng’atu ma tek ular umondo yo ng’ei dhenyni mi pi e tho ceke m’unyang’ i kume kei ndhu.
43005005	Nwang’u ng’atu acel nuti keca, m’ebedo ku mulima rundi pier adek wi abora.
43005006	Ka Yesu nene m’ebevuto, eng’eyo de nia ebedo kumeno hai, ewacu ire kumae, Iyenyo kumi titre?
43005007	Ng’atu ma kume lith udwoko ire lembe kumae, Rwoth, ng’atu moko mbe ira, m’uketha i kut kinde ma pi bedhenyni: ento kinde ma abebino ng’atu mange lar loro ira.
43005008	Yesu wacu ire kumae, Ai malu ting’ kavuto peri, iwothi.
43005009	E ndhu ndhu nica kum ng’atuno titre, man eting’o kavuto pare ewotho. Nwang’u ceng’ nino ceng’ sabatu.
43005010	Kum kumeno Juyahudi wacu ni ng’atu ma kume kei nino kumae, Maeni ceng’ sabatu, man cik uyio ngo nik iting’ kavuto peri.
43005011	Ento edwoko lembe igi kumae, Ng’atu m’utito kuma, e m’uwacu ira kumae, Ting’ kavuto peri, iwothi.
43005012	Gipenje kumae, Ng’atu m’uwacu iri, Ting’ kavuto peri wothine en e ng’a?
43005013	Ento ng’atu ma kume kei ung’eyo ngo nia en e ng’a; kum Yesu wodhre cen, udul dhanu de ni kakeca.
43005014	Yo ku ng’ei gin maeni Yesu nwang’e i hekalu, ewacu ire de kumae, Nen, kumi titre ndhu: kud idong’ idub kendo ba, gin ma rac ma sagu maru wok i kumi.
43005015	Ng’atuno cidho ewacu de ni Juyahudi nia en e Yesu m’utito kume.
43005016	Man kum lembe nini Juyahudi ginyayu ragedo kum Yesu, kum etimo gin maeno i ceng’ sabatu.
43005017	Ento Yesu loko lembe igi kumae, Vwa ubetimo tic cil ku kawono de, man an de atimo tic.
43005018	Kum lembe nini Juyahudi yenyo kanege m’usagu, kum ekadhu ku wi cik mi ceng’ sabatu kende ngo, ento elwong’o Mungu ngi ya Won ma dhe, m’ekethre gire ro ku Mungu.
43005019	Yesu lund uloko lembe ewacu igi kumae, Andhandha, awacu iwu, Wod copo timo gin moko gire ngo ma k’eneno Wego betimo ngo: kum gin ma tek etimo, e Wod bende timo ginde kumeca.
43005020	Kum Wego maru Wod, man enyutho ire gin ceke m’etimo en: man ebinyutho ire tic ma sagu maeni, kara iwu wang’.
43005021	Kum calu Wego ting’o ju m’utho, man emio igi kwo, e Wod bende mio kwo ni ju m’eyenyo kumeno.
43005022	Kum kadok Wego de poko lembe wi ng’atu moko ngo, endre emio lembapoka ceke ni Wod;
43005023	kara dhanu ceke giyung Wod cil calu giyungo Wego. Ng’atu m’uyungo Wod ungo eyungo Wego m’uore de ngo.
43005024	Andhaandha, awacu iwu kumae, Ng’atu m’uwinjo lem para, m’uyio ng’atu m’uora de, kwo ma rondo ku rondo ni kude, man ebino ngo i pokolembe, ento ekadhu kud i tho emondo i kwo.
43005025	Andhandha awacu iwu kumae, Saa bebino, man enuti kawono, ma ju m’utho biwinjo ie dwand Wod Mungu; man ju m’uwinjo gibibedo kwo.
43005026	Kum calu Wego bedo ku kwo i ie gire, cil kumeno emio ni Wod bende ku kwo i ie gire:
43005027	man emio ire ng’ol m’etim ko lembapoka, kum en e Wod dhanu.
43005028	Iwu kud uwang’ kum lembe maeni: kum saa bebino, ma ju m’i liel ceke biwinjo ie dwande,
43005029	man gibiwok woko; ju m’utimo ber, ni cer mi kwo; ju m’utimo rac ke, ni cer mi pokolembe.
43005030	Acopo timo gin moko gira ngo: calu awinjo, e apoko lembe: man pokolembe para de pwe; kum asayu yeny ma ia yenyo ngo, ento yeny ma i ng’atu m’uora yenyo re.
43005031	Tek anyutho lembe pira gira, nyutholembe para en e andha ngo.
43005032	Ng’atu mange e m’unyutho pira, e ang’eyo ya gin m’enyutho pira, en e andha.
43005033	Wuoro kwenda ba Yohana, en de enyutho nia en e lemandha.
43005034	Ento nyutholembe m’ajolo ai ba dhanu ngo: ento awacu gin maeni, kara wubothi.
43005035	En e thala m’uliel m’urieny de; man wuyio ya anyong’a negwu mi nindo moko i der pare.
43005036	Ento nyutholembe m’abedo ko e dit ma sagu Yohana; kum tic ma Wego mio ira adar, tic maeni m’atimo enyutho pira, nia Wego ora.
43005037	Man Wego m’uora, enyutho pira. Fodi wuwinjo dwande ngo nindo moko, kadi kite de fodi wuneno ngo.
43005038	Man wumbe ku lem pare m’ubedo i iwu: kum ng’atu m’eoro, wuyie ngo.
43005039	Wuyenyo i lembagora pa Mungu, kum wuwacu nia nyo wubedo ku kwo ma rondo ku rondo i igi; maeni de gi gin m’unyutho lembe pira;
43005040	man wuyenyo ngo wubin i bang’a, kara wubed ku kwo.
43005041	Agamu dwong’ ungo ba dhanu.
43005042	Ento ang’eyowu ya wumbe ku mer pa Mungu i iwu giwu.
43005043	Abino i nying’ Vwa, man wujola ngo: tek ng’atu mange bino i nyinge gire, wubijole.
43005044	Wucopo yio nenedi ma wujolo dwong’ ng’atuman ba wadi man ba wadi, man wuyenyo dwong’ ungo m’uai ba Mungu m’e kende?
43005045	Kud wuwac nyo nia abidotowu ba Wego: ng’atu m’udotowu nuti, en e Musa, ma wuketho genogen mu i kume.
43005046	Kum tek wuyio Musa, kuno di wuyio an; kum egoro pira.
43005047	Ento yek wuyio lembagora pare ngo, wubiyio lem para nenedi?
43006001	Yo ng’ei gin maeni Yesu cidho loka nam mi Galilaya, ma en e nam mi Tiberia.
43006002	Udul dhanu ma dit de lubo ng’eye, kum gineno giranyutha m’etimo kum ju ma kumgi lith.
43006003	E Yesu idho got malu, man ebedo kuca ku julubne.
43006004	Nwang’u kadhukuwijo ma en e agba mi Juyahudi, udhingo.
43006005	Ka kumeno Yesu m’uting’o wang’e malu, m’eneno de udul dhanu ma dit ubebino i bang’e, ewacu ni Filipo kumae, Wabing’iewo kwen kani, kara joni gicami?
43006006	Ewacu lembe maeni m’emulo ko ie: kum eng’eyo en gin m’ebitimo.
43006007	Filipo loko lembe ire kumae, Kwen mi denarii dak ario de ciromo kugi ngo, ma ka kubang’gi nzu ging’wenyo nyanok nyanok.
43006008	Acel m’i kind julubne, en e Andrea, m’umin Simon Petro, uwacu ire kumae,
43006009	Nyathinyir acel ni keni, ma lungu kwend nganu abic ni kude, ku rec ario: ento maeni ang’o i kind adhudhe ma kumeni?
43006010	Yesu wacu kumae, Wuketh dhanu bed piny. Nwang’u kakeca lum dit i ie. Kum kumeno jumaco gibedo piny, welgi yenyo romo rubanga abic.
43006011	E Yesu ting’o lungu kwen; e kan efoyo pire, epoko ni ju m’ubedo piny; rec bende kumeno calu ma giyenyo.
43006012	E ka giyeng’, ewacu ni julubne kumae, Wucok kodine m’udong’, kara gin moko kud urwiny.
43006013	E gicokogi, man gipong’o katoko apar wi ario ku kodi lungu kwend nganu abic m’udong’ ni ju m’ucamu.
43006014	Nie ka dhanu neno giranyutha m’etimo, giwacu kumae, Maeni jabila andha m’ubebino i ng’om.
43006015	Ka kumeno Yesu m’ung’eyo ya giyenyo bino make ku tego, ya gikethe ni ubimo, eai kendo ecidho wi got e kende.
43006016	Ka piny udoko uthieno julubne giloro piny dhu nam;
43006017	e giidho i combo, man gibecidho Kapernaum loka nam. E i kinde maeni piny uyutho, Yesu de fodi ubino i bang’gi ngo.
43006018	E wang’ nam de maku tuk kum yamu ma dit m’ukoto.
43006019	Ka kumeno ka gikiewo ma yenyo romo ungolo abic kadi abiro, gineno Yesu m’ubewotho ku wi nam, ebedhingo combo de: e lworo makugi.
43006020	Ento ewacu igi kumae, En e an; lworo kud unegwu.
43006021	Ka kumeno giyenyo gijole i combo: e eni eni combo tundo i ng’om ka ma gibecidho i ie.
43006022	Urwone udul dhanu m’ucungo loka nam uneno nia yei mange mbe kakeca, ento acel, nia Yesu de mondo ngo ku julubne i combo, ento ya julubne gicidho kendgi
43006023	(ento yei moko ai i Tiberia ubino ceng’ni ka ma gicamu ie kwen yo ng’ei foyofoc ma Rwoth ufoyo):
43006024	e kan udul dhanu neno nia Yesu mbe kakeca, kadok julubne de, gin gigi gimondo i yei, man gibino Kapernaum, ma gibeyenyo ko ka Yesu.
43006025	Ka ginwang’e de loka nam, giwacu ire kumae, Japonji, ibino kakeni awene?
43006026	Yesu dwoko lembe igi ewacu kumae, Andhandha, awacu iwu, Wuyenya ngo kum wuneno giranyutha, ento kum wucamu lungu kwen wuyeng’.
43006027	Kud wutim pi cam ma nyothre, endre pi cemo m’ubedo mi kwo ma rondo ku rondo ma Wod dhanu bimio iwu: kum Wego, ma Mungu, mwono ayi i kume.
43006028	Ka kumeno giwacu ire kumae, Wabitimo ang’o, kara watim tic pa Mungu?
43006029	Yesu loko lembe ewacu igi kumae, Maeni tic pa Mungu ya wuyi ng’atu m’eoro.
43006030	E giwacu ire kumae, Ka kumeno itimo giranyutha ang’o kara wanen, e wayii bende? itimo ang’o?
43006031	Yang’ wegwa gicamu mana i yamba; calu egore kumae, Emio igi kwen m’uai i polo gicam.
43006032	Ka kumeno Yesu wacu igi kumae, Andhandha, ayero iwu, Kwen m’uai i polo Musa mio iwu en ungo; ento Vwa e m’umio iwu kwen mandha m’uai i polo.
43006033	Kum kwen pa Mungu en e maeno m’uai i polo loro piny, man emio kwo de ni ng’om.
43006034	E giwacu ire kumae, Rwoth, bedimi iwa kwen maeni thiri thiri.
43006035	Yesu wacu igi kumae, An a kwen mi kwo: ng’atu m’ubino i bang’a kec binege ngo, ng’atu m’uyia de rieu binege ki ngo.
43006036	Ento awacu iwu, nia wunena, ere fodi wuyio ngo.
43006037	Ceke ma Wego mio ira gibibino i bang’a: ng’atu m’ubino i bang’a de abibaye woko ki ngo.
43006038	Kum aloro kud i polo piny, nitimo yeny ma ia yenyo an ungo, ento yeny ma i ng’atu m’uora yenyo re.
43006039	Man maeni en e yeny ma i ng’atu m’uora yenyo re, ya kum ceke m’emio ira moko kud urwiny ira, endre aketh ecung i kajikceng’.
43006040	Kum maeni en e yeny ma i Vwa yenyo nia ceke kubang’gi m’uneno Wod, m’uyie de, ubed ku kwo ma rondo ku rondo; man abiting’e malu i kajikceng’.
43006041	Ka kumeno Juyahudi ging’ur i kume, kum ewacu kumae, An a kwen m’uai i polo loro piny.
43006042	Man giwacu kumae, Maeni Yesu ngo, ma wod Yusuf, ma wang’eyo won ku mini? kawono ewacu nenedi kumae, Aai i polo aloro pinyi?
43006043	Yesu loko lembe ewacu igi kumae, Kud wung’ur i kindwu giwu.
43006044	Ng’atu moko mbe ma copo bino i bang’a, tek Wego m’uora kupeye ngo: man abiketho ecungo i kajikceng’.
43006045	Egore i lem jubila kumae, Gin ceke gibinwang’u ponji ba Mungu. Dhanu ceke kubang’gi m’uwinjo ba Wego, m’ugamu ng’eyo de gibino i bang’a.
43006046	En e nia ng’atu moko neno Wego ngo, ndhu ng’atu m’uai ba Mungu, e m’uneno Wego.
43006047	Andhandha, ayero iwu kumae, Ng’atu m’uyio ebedo ku kwo ma rondo ku rondo.
43006048	An a kwen mi kwo.
43006049	Yang’ wegwu camu mana i yamba, man githo.
43006050	Maeni kwen m’uai i polo loro piuy, kara ng’atu m’ucamu kume moko kud etho.
43006051	An a kwen mi kwo m’uai i polo loro piny: tek ng’atu moko camu kwen maeni, ebibedo rondo ku rondo: eyo kwen de m’abimio en e ring’ kuma, pi kwo mi ng’om.
43006052	Ka kumeno Juyahudi gipiembri i kindgi, giwacu kumae, Ng’atu maeni copo mio ring’ kume iwa ya wacam nenedi?
43006053	Ka kumeno Yesu wacu igi kumae, Andhandha, awacu iwu, Tek wucamu ring’ kum Wod dhanu ngo, wumadhu rimbe de ngo, wumbe ku kwo i iwu giwu.
43006054	Ng’atu m’ucamu ring’ kuma m’umadhu rimba de ebedo ku kwo ma rondo ku rondo; man abiketho ecungo i kajikceng’.
43006055	Kum ring’ kuma en e cemo mandha, rimba de en e giramadha mandha.
43006056	Ng’atu m’ucamu ring’ kuma m’umadhu rimba de ebedo i ia, an de abedo i ie.
43006057	Calu Wego ma kwo ora, man abedo de ni kum Wego; kumeno ng’atu m’ucama en bende ebibedo ni kuma.
43006058	Maeni kwen m’uai i polo loro piny: calu ma yang’ wego camu ngo, man githo; ng’atu m’ucamu kwen maeni re bibedo rondo ku rondo.
43006059	Eyero lem maeni i kacokri, kinde m’eponjo i Kapernaum.
43006060	Ka kumeno kind julubne dupa, ka giwinjo maeni, giwacu kumae, Maeni lembe ma tek ng’a ma copo winje?
43006061	Ento Yesu m’ung’eyo i ie gire ya julubne ging’ur kum maeni, ewacu igi kumae, Maeni ketho wukieri?
43006062	Ka kumeno ang’o tek wubineno Wod dhanu beidho ka m’elar ebedo i ie?
43006063	En e tipo ma mio kwo; kum kulokane mbe: lembe m’adaru yero iwu gi tipo, gi kwo de.
43006064	Ento jumoko nuti i kindwu m’uyio ngo. Kum Yesu ng’eyo ku kwong’a ju m’uyio ngo, man ng’atu ma bicibe.
43006065	Man ewacu kumae, Kum lembe nini awacu iwu nia ng’atu moko mbe ma copo bino i bang’a, tek emire ire ku ba Wego ngo.
43006066	Kum maeni kind julubne dupa gidok cen, man giwotho kugi kendo ngo.
43006067	Ka kumeno Yesu wacu ni ju apar wi ario kumae, Wun bendewuyenyo wucidhi?
43006068	Simon Petro loko lembe ire kumae, Rwoth, wabicidho ba ng’a? In i won lembe mi kwo ma rondo ku rondo.
43006069	E wadaru yio wang’eyo de nia in i Ng’atu Maleng’ pa Mungu.
43006070	Yesu loko lembe igi kumae, Agoyo wiwu an ungo wun apar wi ario, man kindwu acel en e wonabali?
43006071	Karaman eyero pi Yuda ma wod Simon Iskariote, kum en e ng’atu ma bicibe, en e acel m’i kind juapar wi ario.
43007001	Yo ng’ei gin maeni Yesu wotho i Galilaya kum eyenyo ngo ewoth i Yahudi, kum Juyahudi giyenyo nege.
43007002	Nwang’u agba mi Juyahudi, ma en e agba mi otbak, udhingo ceng’ni.
43007003	E utumin uwacu ire kumae, Ai kakeni, icidh i Yahudi, kara julubni bende ginen tic peri m’itimo.
43007004	Kum ng’atu moko mbe ma rimo gin moko ling’, ma en ebeyenyo jung’eye ngbeng’. Tek itimo gin maeni, nyuthri giri ni ng’om.
43007005	Kum cil utumin de giyie ngo.
43007006	Ka kumeno Yesu wacu igi kumae, Nindo para foduwok ungo; ento nindo mu nuti thiri thiri.
43007007	Ng’om copo daguwu ngo; ento an edagu, kum atuco pire, nia tic pare rac.
43007008	Wuidh malu i agba: aidho malu i agba maeni ngo, kum nindo para foduromo ngo.
43007009	E kan edaru yero lembe maeni igi ebedo asu i Gahiaya.
43007010	Ento ka utumin uidho malu i agba, elund eidho malu bende, kele re ngo, ento calu lwe.
43007011	Ka kumeno Juyahudi giyenye i agba, e giwacu kumae, Eni kani?
43007012	Man ng’ur dit ni i kind udul dhanu pire: jumoko wacu kumae, En e ng’atu ma ber: jumange ke wacu kumae, Kumeno ngo, ento erwinyo udul dhanu arwinya.
43007013	Ento ng’atu moko mbe m’uyero pire kele ni lworo mi Juyahudi.
43007014	Ento kan agba tundo i diere Yesu idho malu i hekalu, man eponjo.
43007015	Ka kumeno Juyahudi igi wang’ lii, giwacu kumae, Ng’atuni ng’eyo nyiguta nenedi ma fokeponjo ngo e?
43007016	Ka kumeno Yesu dwoko igi lembe ewacu kumae, Ponji para en e para ngo, endre pa ng’atu m’uora.
43007017	Tek ng’atu moko yenyo etim yeny ma ie yenyo, ebing’eyo pi ponjine, tek en e pa Mungu, kadi ayero gira.
43007018	Ng’atu m’uyero lembe m’uai i bang’e gire eyenyo dwong’ ire gire: ento ng’atu m’uyenyo dwong’ pa ng’atu m’uore, ng’atuno en e andha, gondri de moko mbe i ie.
43007019	Musa mio iwu cik ungo, ere ng’atu moko mbe i kindwu m’utimo cikne? Nedi wuyenyo wunega?
43007020	Udul dhanu loko lembe kumae, Pajogi ni ii: ng’a m’uyenyo enegi?
43007021	Yesu loko lembe ewacu igi kumae, Atimo tic acel, e wun ceke iwu wang’ lii pire.
43007022	Musa yang’ umio iwu yaa (ma nia en e pa Musa re ngo, endre mi wego); man wutimo yaa i kum dhanu ceng’ sabatu.
43007023	Tek dhanu jolo yaa i ceng’ sabatu, kara ku jukadh ku wi cik pa Musa; kwinyo negowu i kuma, kum atito kum ng’atu moko i ceng’ sabatu?
43007024	Kud wupok lembe calu m’anena, endre wupok lembapoka ma pwe.
43007025	Ka kumeno jukucel m’uai Yerusalem giwacu kumae, maeni en e ng’atu ma gibeyenyo gineg ungo?
43007026	Nen, ebeyero kele, giyero ire lem moko ngo. Nyo jubim ging’eyo andha nia maeni en e Kristu?
43007027	Ento wang’eyo ng’atu maeni ka m’eai i ie: ento ka Kristu bino, ng’atu moko mbe ma bing’eyo ka m’eai i ie.
43007028	E ka Yesu kok akoka i hekalu, m’ebeponjo ewacu de kumae, Wung’eya, wung’eyo de ka m’aai i ie; abino de gira ngo, ento ng’atu m’uora en e andha, ma wung’eyo ngo.
43007029	Ang’eye, kum aai i bang’e, man eora.
43007030	Ka kumeno giyenyo kamake: man ng’atu moko mbe m’uketho cinge i kume, kum saa pare fokuwok ungo.
43007031	Ento kind udul dhanu dupa giyie; man giwacu kumae, Ka Kristu bibino, ebitimo giranyutha ma sagu maeni ma ng’atuni timo?
43007032	Jufarisayo giwinjo udul dhanu beng’uro gin maeni pire: e julam ma dongo ku Jufarisayo gioro asikari nimake.
43007033	Ka kumeno Yesu wacu kumae, Nindo ma nok wanuti wakudu, man acidho ba ng’atu m’uora.
43007034	Wubiyenya, ere wubinwang’a ngo: e ka ma ani i ie, wucopo bino ngo.
43007035	Ka kumeno Juyahudi giweco i kindgi gigi kumae, Ng’atuni bicidho kani ma wakubinwang’e ngo e? ebicidho ba ju m’ulal i kind Juyunani, man ebiponjo Juyunani?
43007036	Lembe maeni m’eyero kumae lembang’o, Wubiyenya, ere wubinwang’a ngo; ka m’abedo i ie de wucopo bino ngo?
43007037	Nie i kajikceng’, ma en e ceng’ ma dwong’ mir agba Yesu cungo ekok akoka, ewacu kumae, Tek rieu nego ng’atu moko, dong’ ebin i bang’a emadhi.
43007038	Ng’atu m’uyia, kulo mi pi mi kwo bithwogre kud i ie, calu lembagora pa Mungu wacu.
43007039	Ento maeni eyero pi Tipo ma ju m’uyie bijolo: kum Tipo Maleng’ fodumire ngo; kum fodi jukuyungo Yesu ngo.
43007040	Ka kumeno jumoko ma kind udul dhanu ka giwinjo lembuni giwacu kumae, Maeni en e jabila andha.
43007041	Jumange giwacu kumae, Maeni Kristu. Ento jumoko wacu kumae, Ang’o, Kristu ai i Galilaya?
43007042	Lembagora pa Mungu wacu ngo nia Kristu ai ba kodhi Daudi, man i Bethlehem, pacu ma yang’ Daudi bedo i ie?
43007043	Kum kumeno pokri wok i kind udul dhanu pire.
43007044	Jumoko m’i kindgi giyenyo gimake; ento ng’atu moko mbe m’uketho cinge i kume.
43007045	Ka kumeno asikari gibino ba julam ma dongo ku Jufarisayo; e giwacu igi kumae, Wukele ngo nedi?
43007046	Asikari giloko lembe kumae, Ng’atu ma foduweco kumeca mbe.
43007047	Ka kumeno Jufarisayo loko igi lembe kumae, Wun bende wurwinyo?
43007048	Kind jubim moko nuti m’uyie, kadi kind Jufarisayo de?
43007049	Ento udul dhanu maeni m’ung’eyo cik ungo gibedo akwong’a.
43007050	Nikodemo (ma ng’atu acel m’i kindgi, m’ular ubino i bang’e), uwacu igi kumae,
43007051	Cik mwa poko lembe pa ng’atu moko, ma k’elar ewinje ngo, eng’eyo gin m’etimo de ngo?
43007052	Giloko lembe giwacu ire kumae, In bende in i ng’atu m’i Galilaya? Koiyeny, inen de jabila moko mbe m’uai i Galilaya.
43007053	(Man ku ba dhanu ceke ng’atuman udok i ot pare man i ot pare:
43008001	Ento Yesu cidho wi got Zeituni.
43008002	Pir kugweno ebino kendo i hekalu, dhanu ceke de gibino i bang’e; man ebedo piny eponjogi.
43008003	Jugorcik ku Jufarisayo de gikelo dhaku ma jurube m’ebegiere swa; e ka gikethe i diere,
43008004	giwacu ire kumae, Japonji, dhaku maeni jurube wi gier, kpa wi gier.
43008005	Nwang’u i cik re Musa ng’olo iwa ya waneg wagi ma kumeni acanya ku kidi; ka kumeno in ke iwacu ang’o pire?
43008006	E giwacu maeni, ma gibidhe ko, kara ginwang’ agobe i wie. Ento Yesu gung’ piny, man egoro wi ng’om ku lwete.
43008007	Ento ka gipenje asu, etingre malu, ewacu igi kumae, Ng’atu ma dubo mbe kude i kindwu ci, dong’ ekwong’ canye ku kidi.
43008008	Egung’ piny kendo, man egoro wi ng’om ku lwete.
43008009	E gin, ka giwinjo lembe maeni, giwok woko acel acel uthekre kum jadit, cil kum m’udong’ cen: man Yesu dong’ kende, ku dhaku, ma ni i diere.
43008010	E Yesu tingre malu, man ewacu ire kumae, Dhaku, gini kani? ng’atu moko mbe m’upoko lembe i wii raci?
43008011	E ewacu kumae, Ng’atu moko mbe Rwoth. E Yesu wacu kumae, An bende apoko lembe rac i wii ngo: cidh i yo peri; ugambre kawono kud idong’ idub kendo.)
43008012	Yesu lund uyero igi kendo, ewacu kumae, An a der m’i ng’om; ng’atu m’ulubo ng’eya biwotho i mudho ngo, ento ebibedo ku der mi kwo.
43008013	Ka kumeno Jufarisayo wacu ire kumae, Inyutho lembe piri giri; nyutholembe peri en e andha ngo.
43008014	Yesu dwoko lembe ewacu igi kumae, Kadok anyuth lembe pira gira, nyutholembe para en e andha; kum ang’eyo ka m’aai i ie, ku ka m’acidho i ie de; ento wun wung’eyo ngo ka m’aai i ie, kadi ka m’acidho i ie de.
43008015	Wupoko lembe calku kum; an apoko lembe kum ng’atu moko ngo.
43008016	Eyo tek apoko lembe, pokolembe para en e andha: kum an a kenda ngo, ento waku Wego m’uora.
43008017	Eyo man i cik mu egore kumae, ya nyutholembe mi juario en e andha.
43008018	An a ng’atu m’ubenyutho lembe pira gira, Wego m’uora de benyutho lembe pira.
43008019	Ka kumeno giwacu ire kumae, Wuru nikani? Yesu loko lembe kumae, Wung’eya ngo, kadok Vwa de: dok wung’eya kuno di wung’eyo Vwa bende.
43008020	Eyero lembuni i kakanpiny, kinde m’eponjo i hekalu: man ng’atu moko mbe m’umake; kum saa pare fokuwok ungo.
43008021	Ka kumeno ewacu igi kendo kumae, Aai woko man wubiyenya, e wubitho i dubo mu: ka m’acidho i ie wucopo bino ngo.
43008022	Ka kumeno Juyahudi giwacu kumae, Ebinegre gire, kum ewacu kumae, Ka m’acidho i ie, wucopo bino ngo?
43008023	E ewacu igi kumae, Wun wuai piny; an aai malu: wun wu mi ng’om maeni; an a mi ng’om maeni ngo.
43008024	Ketho awacu iwu nia wubitho i dubo mu: kum tek wuyio ngo nia an a en, wubitho i dubo mu.
43008025	Ka kumeno giwacu ire kumae, In i ng’a? Yesu wacu igi kumae, Cil maeno bende m’ayero iwu ku kwong’a.
43008026	Giki dupa ni kuda m’ayer apok de piwu: ento ng’atu m’uora en e andha; man gin m’awinjo i bang’e, e ayero ginde ni ng’om.
43008027	Ging’eyo ngo nia eyero igi pi Wego.
43008028	Ka kumeno Yesu wacu kumae, Ka wudaru ting’o Wod dhanu malu wubilund ng’eyo nia an a en man nia atimo gin moko gira ngo, endre ayero gin maeni calu Wego ponja ko.
43008029	Man ng’atu m’uora eni karacelo kuda; eweka kenda ngo, kum atimo gin maeno thiri thiri ma nyayu mutoro i ie.
43008030	Kan eyero gin maeni, dhanu dupa giyio ire.
43008031	Ka kumeno Yesu wacu ni Juyahudi maeno m’uyie kumae, Tek wubedo i lem para, nwang’u wu julubna mandha;
43008032	man wubing’eyo lemandha, e lemandhane bigonyowu.
43008033	Giloko lembe ire kumae, Wan wa kodhi Ibrahim, fodi wabedo ng’eca pa ng’atu moko ngo: iwacu nenedi, Wubigonjru?
43008034	Yesu loko lembe igi kumae, Andhandha awacu iwu, Ku ba dhanu ceke ma timo dubo en e jamiru mi dubo.
43008035	Man jamiru bedo i ot nja ngo: wod e ma bedo mi nja.
43008036	Ka kumeno tek Wod bigonyowu, wubibedo agonya andha.
43008037	Ang’eyo nia wu kodhi Ibrahim; ento wuyenyo ka nega, kum ka lembe para mbe i iwu.
43008038	Ayero gin m’aneno ba Vwa: wun bende wutimo gin ma wuneno ba wegwu.
43008039	Giloko lembe giwacu ire kumae, Wegwa en e Ibrahim. Yesu wacu igi kumae, Tek wu nyithindho pa Ibrahim kuno di wutimo tic pa Ibrahim.
43008040	Ento kawono wuyenyo ka nega an m’a ng’atu m’ayero iwu lemandha, m’awinjo ba Mungu: maeni Ibrahim utimo ngo.
43008041	Wutimo tic pa wegwu. Giwacu ire kumae, Junyolowa ku tarwang’ ungo; Wegwa acel, en e Mungu.
43008042	Yesu wacu igi kumae, Dok Mungu en e Wegwu, kuno di wumara: kum aai ba Mungu abino eni; kum abino gira ngo, ento eora en.
43008043	Nedi wung’eyo wec para ngo? en e kum wucopo winjo lembe para ngo.
43008044	Wun wu pa wegwu ma wonabali, e wuyenyo wutim awanya ma rac pa wegwu. Cil ku kwong’a en e janek, man ecungo ngo i lemandha, kum lemandha mbe i ie. Kan eyero ndra, eyero kum gin m’ebedo ko: kum en e jandra, man e won ndrane.
43008045	Ento kum ayero lemandha, wuyia ngo.
43008046	Ng’a ma ni i kindwu m’utuco wia kum dubo? Tek ayero lemandha wuyia ngo nedi?
43008047	Ng’atu ma en e pa Mungu ewinjo lembe pa Mungu: kum lembe nini wuwinjo ngo, kum wu pa Mungu ngo.
43008048	Juyahudi giloko lembe giwacu ire kumae, Wayero dre ngo nia i Jasamaria, man pajogi ni ii?
43008049	Yesu loko lembe kumae, Pajogi mbe i ia; ento ayungo Vwa, man wun re ma wuketho abedo umbe yung.
43008050	Ento ayenyo kadwong’ para gira ngo: ng’atu acel nuti m’ubeyenyo m’ubepoko lembe de.
43008051	Andhandha, ayero iwu kumae, Tek ng’atu moko woro lem para, ebineno tho ki ngo.
43008052	Juyahudi wacu ire kumae, Kawono wapoing’eyo nia pajogi ni ii. Ibrahim utho ku jubila bende; man iwacu kumae, Tek ng’atu moko woro lem para, ebibilo tho ki ngo.
43008053	In i dit ma sagu wegwa Ibrahim, m’utho? man jubila bende tho: ikethri ni ng’a?
43008054	Yesu loko lembe kumae, Tek ayungra gira, nwang’u dwong’ para en e gin moko ngo: en e Vwa e m’uyunga: ma wuwacu pire, nia en e Mungu mu;
43008055	man wung’eye ngo: ento ang’eye; man tek awacu ya ang’eye ngo, abibedo jandra calu wun: ento ang’eye, man aworo lem pare.
43008056	Wegwu ma Ibrahim anyong’a nege kum ebineno ceng’ para: man enene, anyong’a nege de.
43008057	Ka kumeno Juyahudi giwacu ire kumae, Rundi peri fodi pier abic ungo, man ineno Ibrahimu?
43008058	Yesu wacu igi kumae, Andhandha, awacu iwu, Ku kwong’a ma fodi jukunyolo Ibrahim ungo, nwang’u anuti.
43008059	Gilund giting’o kidi nik gicanye ko: ento Yesu pale gire, man ewok ku i hekalu.
43009001	Kan ebekadhu, eneno ng’atu ma wang’e cor ugambre i kanyol pare.
43009002	Man julubne gipenje, giwacu kumae, Japonji, ng’a m’udubo, ng’atuni, kadi junyodo pare, ketho junyole ma wang’e cori?
43009003	Yesu dwoko lembe kumae, Ng’atuni dubo ngo kadok junyodo pare de: ento kara tic pa Mungu nyuthre i kume.
43009004	Wakowatimu tic pa ng’atu m’uora be, ma fodi ceng’ nuti: diewor ubebino, ma ng’atu moko mbe ma copo timo ie tic.
43009005	Ma fodi ani i ng’om, an a der mi ng’om.
43009006	Kan eyero kumeno, eng’ulo lau i ng’om, man etimo ulobo ku laune, man ewiro ulobo i wang’ ng’atu ma wang’e cor,
43009007	ewacu ire kumae, Cidhi, ilog i kut mi Siloam (thelembene ka juloke, Or). Ka kumeno ecidho, elogo de, man ebino m’eneno.
43009008	Ka kumeno juwadi, ku ju ma yang’ ginene, nia en e jakwaipiny, giwacu kumae, Maeni en e ng’atu ma bedo bekwayu piny e ngo?
43009009	Jumange wacu kumae, En e en: jumange ke wacu kumae, Ungo, endre e calu en. Ewacu kumae, An a en.
43009010	Ka kumeno giwacu ire kumae, E ka weng’i yabre nenedi?
43009011	Eloko lembe kumae, Ng’atu ma julwong’o Yesu etimo ulobo ewiro i wang’a de, man ewacu ira kumae, Ci Siloam, ilogi: ka kumeno acidho alogo, e wang’a lero.
43009012	Giwacu ire kumae, Ng’atuno nikani? Ewacu kumae, Ang’eyo ngo.
43009013	Gitero ng’atu ma naka wang’e corne ba Jufarisayo.
43009014	Nwang’u ceng’ ma Yesu timo ie ulobone man eyabu wang’e de en e ceng’ sabatu.
43009015	Ka kumeno Jufarisayo bende gipenje kendo maram wang’e lero ko. Man ewacu igi kumae, Eketho ulobo i wang’a, man alogo, e aneno piny eni.
43009016	Ka kumeno jumoko ma kind Jufarisayo giwacu kumae, Ng’atuni ai ba Mungu ngo, kum ekwiro ceng’ sabatu ngo. Ento jumoko wacu kumae, Ng’atu ma jadubo copo timo giranyutha ma kumeni nenedi? E pokri ni i kindgi.
43009017	Ka kumeno giwacu kendo ni ng’atu ma wang’e cor, Iwacu ang’o pire, ni weng’i m’eyabu? E ewacu kumae, En e jabila.
43009018	Ka kumeno Juyahudi giyio pire ngo nia naka wang’e cor, ka wang’e lero kendo, ma fodi gikulwong’o junyodo pare ngo en e ng’atu ma wang’e lerone,
43009019	man gipenjogi giwacu kumae, Maeni wodwu, ma wuwacu nia junyole ma wang’e cori? e ka kawono ke eneno piny nenedi?
43009020	Junyodo pare gioko lembe giwacu kumae, Wang’eyo nia maeni en e wodwa, nia junyole de ma wang’e cor:
43009021	ento maram eneno ko piny kawono, wang’eyo ngo; kadi nia ng’a m’uyabu wang’e de wang’eyo ngo: wupenje; wang’e teng’ni, ebiyero gire.
43009022	Junyodo pare giyero lem maeni, kum gilworo Juyahudi: kum Juyahudi gidaru ripo lembe, nia tek ng’atu moko bituco ya en e Kristu, e jubikabe woko kud i kacokri.
43009023	Ka kumeno junyodo pare wacu kumae, Wang’e teng’ni; wupenje.
43009024	Ka kumeno gilwong’o ng’atu ma yang’ wang’e cor wang’ arionde, giwacu ire kumae, Mi yung ni Mungu: wang’eyo nia ng’atuni en e jadubo.
43009025	Ka kumeno eloko lembe kumae, Kadok en e jadubo, ang’eyo ngo: ang’eyo gin acel, nia, naka wang’a cor, kawono re aneno piny.
43009026	Gilund gipenje kumae, Etimi nenedi? eyabu weng’i nenedi?
43009027	Eloko lembe igi kumae, Ayero iwu kawono, e wuwinjo ngo; wuyenyo wuwinj lembene kendo nedi? wun bende wuyenyo wudok julubne?
43009028	Man gicaye, giwacu kumae, In i jalubne; ento wan wa julub Musa.
43009029	Wang’eyo nia yang’ Mungu weco ku Musa: ento pi ng’atuno, wang’eyo ngo ka m’eai i ie.
43009030	Ng’atuni dwoko lembe wacu igi kumae, Ei, maeni en e gin ma wang’u ijo, nia wung’eyo ngo ka m’eai i ie, enke eyabu wang’a.
43009031	Wang’eyo nia Mungu winjo weg dubo ngo: ento tek ng’atu moko jarwo ni Mungu, etimo yeny ma ie yenyo de, e ewinje.
43009032	Ugambre ma ng’om uthekre fodi juwinjo ngo nia ng’atu moko yabu wang’ ng’atu ma junyole ma wang’e cor.
43009033	Tek ng’atuno ai ba Mungu ngo, ecopo timo gin moko ngo.
43009034	Giloko lembe giwacu ire kumae, Junyoli ndhu i dubo, man iponjo wani? E girieme woko.
43009035	Yesu winjo nia girieme woko; kan enwang’e de, ewacu ire kumae, Iyio ni Wod Mungu?
43009036	Eloko lembe ewacu kumae, En e ng’a, Rwoth, kara ayi ire?
43009037	Yesu wacu ire kumae, Inene, man en e en ma wubeweco wukude nini.
43009038	Ewacu kumae, Rwoth, ayio. E erwo ire.
43009039	Yesu wacu kumae, Kum lembapoka abino i ng’ombuni, kara ju ma neno piny ungo ginen; man kara ju ma neno piny ke gidok ni abinga.
43009040	Jumoko mi Jufarisayo ma gibedo kugi giwinjo lembe maeni, man gipenje kumae, Wan bende wan abinga?
43009041	Yesu wacu igi kumae, Tek wun abinga, kuno di dubo mbe kudu: ento kawono wuwacu kumae, Waneno piny: kum kumeno dubo mu dong’.
43010001	Andhandha, ayero iwu kumae, ng’atu ma mondo i dwol mi rombe ku dhugola ngo, ento eidho ku yo ku mange, ng’atuca en e jakwo, man jayek.
43010002	Ento ng’atu ma mondo ku dhugola en e jakwac mi rombe.
43010003	Jakur dhugola yabu ire; rombe de winjo dwande: man elwong’o rombe pare ma dhe ku nying’gi, etelo wigi de woko.
43010004	Kan edaru wodho pare ma dhe ceke woko, etelo wigi, e rombe de gilubo ng’eye: kum ging’eyo dwande.
43010005	Man gibilubo ng’ei welo ngo, ento gibipiei ire: kum ging’eyo dwand welo ngo.
43010006	Yesu yero lembabola maeni igi: ento thelembe m’eyero igi ging’eyo ngo.
43010007	Ka kumeno Yesu wacu igi kendo kumae, Andhandha, awacu iwu, An a dhugola mi rombe.
43010008	Ju m’ular ubino ira ceke gi jukwo ku juyek: ento rombe winjogi ngo.
43010009	An a dhugola; tek ng’atu moko mondo yor i bang’a, ebiboth, man ebimondo ebiwok woko de, ebinwang’u arusi de.
43010010	Jakwo bino ngo, ndhu kara ekwal kwo, eneg nek, enyothi: an re abino kara gibed ku kwo, gibed kude dit apila.
43010011	An a jakwac ma ber: jakwac ma ber mio kwo pare pi rombe.
43010012	Ng’atu ma jatic, ma jakwac ungo, ma won rombe de ngo, kan eneno urudi bebino, eweko rombe, epiei, urudi de makugi, elalugi:
43010013	epiei kum en e jatic, man ie pido pi rombe ngo.
43010014	An a jakwac ma ber; man ang’eyo para ma dhe, para ma dhe de ging’eya,
43010015	cil calu Wego ng’eya, an de ang’eyo Vwa; man amio kwo para pi rombe.
43010016	Rombe para mange nuti, ma gi mi dwonduni ngo: gin bende akoakelgi be, man gibiwinjo dwanda; gibidoko udul acel de, ku jakwac acel.
43010017	Ka kumeno Vwa mara, kum amio kwo para, kara agame kendo.
43010018	Ng’atu moko mbe ma kabe kud i bang’a, ento amie gira. Abedo ku tego m’amie ko, man abedo ku tego m’agame ko kendo. Ajolo cik maeni ba Vwa.
43010019	Ka kumeno pokri nyai kendo kind Juyahudi kum lembe maeni.
43010020	Ju m’i kindgi dupa giwacu kumae, Pajogi ni i ie, abelu make; wuwinje nedi?
43010021	Jumange wacu kumae, Maeni lembe pa ng’atu ma pajogi ni i wie ngo. Pajogi copo yabu wang’ abinga?
43010022	Nwang’u agba mi lilo hekalu nuti Yerusalem:
43010023	nindo mi koyo nuti; Yesu de bewotho i hekalu i pondot pa Suleman.
43010024	Ka kumeno Juyahudi gibino gitieke, gipenje kumae, Ibiketho cwinywa bedo jiji rokani? Tek in i Kristu, yer iwa kele.
43010025	Yesu loko lembe igi kumae, Ayero iwu, man wuyio ngo: tic m’atimo i nying’ Vwa ginyutho pira.
43010026	Ento wuyio ngo, kum wuni i kind rombe para ngo.
43010027	Rombe para winjo dwanda, man ang’eyogi, gilubo ng’eya de:
43010028	amio igi kwo ma rondo ku rondo; man gibirwinyo ki ngo, ng’atu moko mbe de ma bimayugi kud i cinga.
43010029	Vwa, m’umiogi ira, esagu ceke: ng’atu moko mbe de, ma copo mayugi kud i cing’ Vwa.
43010030	An waku Vwa wan acel.
43010031	Juyahudi giting’o kidi kendo nik gicanye ko.
43010032	Yesu loko lembe igi kumae, Tic ma ber dupa m’uai ba Vwa adaru nyutho iwu; kum tic maeni ma kani ma wucanya ku kidi pire?
43010033	Juyahudi giloko ire lembe kumae, Wacenyi ngo ku kidi kum tic ma ber, ento kum icido Mungu; kum in, m’i dhanu, ikethri giri ni Mungu.
43010034	Yesu loko lembe igi kumae, Egore i cik mu kumae ngo, Awacu kumae, Wun wu mungugi?
43010035	Tek elwong’ogi mungugi, ma lem pa Mungu wok i bang’gi (lembagora pa Mungu de copo tur ungo),
43010036	wuwacu pire, ng’atu ma Wego dwoke leng’ eore de i ng’om kumae, Iyero lembacidi; kum awacu kumae, An a Wod Mungu?
43010037	Tek atimo tic pa Vwa ngo, kud wuyia.
43010038	Ento tek atimogi, kadok wuyia ngo, wuyi tic: kara wung’ei wuyi de ya Wego ni i ia, an de ani i Wego.
43010039	Giyenyo kamake kendo: ento ewok kud i cing’gi.
43010040	Man ecidho kendo loka Yordan i ka ma Yohana mio ie baputisi ku kwong’a; ebedo de kakeca.
43010041	Dhanu dupa de gibino i bang’e; giwacu kumae, Andha Yohana timo giranyutha moko ngo: ento gin ceke ma Yohana yero pi ng’atuni en e andha.
43010042	E dhanu dupa giyio ire keca.
43011001	Nwang’u ng’atu acel kume lith, en e Lazaro ma Bethania, ma pacu ma thugi Mariamu giku Marsa ma nyamin.
43011002	En e Mariamu maeno m’uwiro Rwoth ku mo ma ng’wice ng’ar, man eyweyo tiende ku yukwie, m’umin mire ma Lazaro kume lith.
43011003	Ka kumeno nyimin gioro kwenda i bang’e, giwacu kumae, Rwoth, nen, ng’atu m’imaru kume lith.
43011004	Ento ka Yesu winjo kumeni, ewacu kumae, Tho maeni en e mi nek ungo, ento pi dwong’ pa Mungu, kara Wod Mungu nwang’ dwong’ ni kume.
43011005	Nwang’u Yesu maru Marsa ku nyamin de man Lazaro.
43011006	Ka kumeno kan ewinjo nia kume lith erio nindo maeno ceng’ ario ka m’ebedo i ie.
43011007	Yo ng’ei maeni elund ewacu ni julubne kumae, Dong’ wacidhu kendo i Yahudi.
43011008	Julubne giwacu ire kumae, Japonji, kawono Juyahudi giyenyo gicenyi ku kidi; e icidho kuca kendo?
43011009	Yesu loko lembe kumae, Ceng’ saane apar wi ario ngo? Tek ng’atu moko wotho ku dieceng’, ekier ungo, kum eneno der mi ng’om maeni.
43011010	Ento tek ng’atu moko wotho ku diewor, ekier, kum der umbe i ie.
43011011	Eyero gin maeni: man yo ng’ei maeni ewacu igi kumae, Jarimbwa Lazaro nindo; ento acidho kara acewe ku wang’ nindo.
43011012	Ka kumeno julub giwacu ire kumae, Rwoth, tek enindo, ebiboth.
43011013	Nwang’u Yesu yero pi tho pare: ento giwacu nyo eyero pi yom ma juyom ko ku wang’ nindo.
43011014	Yesu lund uwacu igi kele kumae, Lazaro tho.
43011015	Anyong’a nega piwu kum ani kuca ngo, kara wuyi; ento dong’ wacidhu i bang’e.
43011016	Ka kumeno Thoma, ma julwong’e Didumo, uwacu ni julub wadi kumae, Wan bende wacidhu kara wathou wakugi.
43011017	Ka kumeno ka Yesu wok, enwang’u nia edaru vuto i liel udoko ceng’ ang’wen.
43011018	Nwang’u Bethania ni kago ku Yerusalem, ma yenyo romo ungolo ang’wen;
43011019	dhanu mi Juyahudi de dupa gibino ba Marsa giku Mariamu, kara gijukgi pir umeggi.
43011020	Ka kumeno ka Marsa winjo nia Yesu bebino, ecidho erombo kude: ento Mariamu bedo asu i ot.
43011021	Marsa lund uwacu ni Yesu kumae, Rwoth tek ande ini keni, kuno di umira tho ngo.
43011022	Cil kawono de ang’eyo nia gin ceke ma tek ibipenjo ba Mungu, Mungu bimio iri.
43011023	Yesu wacu ire kumae, Umeru bicer kendo.
43011024	Marsa wacu ire kumae, Ang’eyo nia ebicer kendo i cer mi kajikceng’.
43011025	Yesu wacu ire kumae, An a cer, ku kwo de: ng’atu m’uyio ira kadok etho ento ebibedo kwo;
43011026	man ng’atu ma tek ubedo kwo en ke eyio ira ebitho ki ngo. Iyio maeni?
43011027	Ewacu ire kumae, Eyo, Rwoth: adaru yio nia in i Kristu ma Wod Mungu, ma ng’atu m’ubebino i ng’om.
43011028	E kan edaru yero maeni, ecidho, man elwong’o Mariamu ma nyamin mung’ mung’, ewacu kumae, Japonji ni keni, man ebelwong’i.
43011029	E en, kan ewinjo maeni, eai pio pio, ecidho i bang’e de.
43011030	(Nwang’u Yesu fodutundo pacu ngo, ento fodi eni ka ma girombo ie giku Marsa.)
43011031	Juyahudi ma gini kude i ot, ma gibejuke de, ka gineno nia Mariamu ai tho wok woko, gilund gilubo ng’eye, ma giwacu nyo eciywak wi liel.
43011032	Ka kumeno ka Mariamu bino ka ma Yesu ni ie enene de, epodho piny the tiende, ewacu ire kumae, Rwoth, tek ini keni, kuno di umira kutho ngo.
43011033	Ka kumeno ka Yesu nene m’ebeywak, ku Juyahudi bende ma gibino kugi gibeywak, ecur kud i ie cwinye de pido,
43011034	man ewacu kumae, Wukethe kani? Giwacu ire kumae, Rwoth, bin inen.
43011035	Yesu ywak.
43011036	Juyahudi gilund giwacu kumae, Wunen maram emare ko!
43011037	Ento jumoko m’i kindgi wacu kumae, Ng’atu m’uyabu wang’ ng’atu ma abinga e, ecopo ketho ng’atuni bende kud utho ngo?
43011038	Ka kumeno Yesu m’ucur kendo kud i ie ebino ba odliel. Nwang’u en e odcana, man jujengo kidi i dhoge.
43011039	Yesu wacu kumae, Wung’iel kidi woko. Marsa, ma nyamin ng’atu m’utho, uwacu ire kumae, Rwoth, kawono ng’wic kume beng’wi; kum etho cenge doko ang’wen.
43011040	Yesu wacu ire kumae, Awacu iri ngo, nia, tek iyio, ibineno dwong’ pa Mungu?
43011041	Ka kumeno ging’ielo kidi cen. E Yesu ting’o wang’e malu ewacu kumae, Vwa, afoii kum iwinja.
43011042	Man ang’eyo nia iwinja thiri thiri: ento kum udul dhanu m’ucungo i vuta ayero, kara giyi nia iora.
43011043	Man kan edaru yero kumeno, ekok ku dwande ma dit kumae, Lazaro, wok woko.
43011044	E ng’atu m’utho wok woko, ma cinge ku tiende bedo ariwa ku bongu mi kuny; wang’e de bedo ariwa ku kitambala. Yesu wacu igi kumae, Wugonye, wek ecidhi.
43011045	Ka kumeno dhanu mi Juyahudi dupa ma gibino ba Mariamu, ma gineno gin m’etimo de giyio ire.
43011046	Ento jumoko m’i kindgi gicidho ba Jufarisayo, man giyero igi pi gin ma Yesu timo.
43011047	Ka kumeno julam ma dongo ku Jufarisayo gicoko dilo, giwacu kumae, Watimu ang’o? kum ng’atuno timo giranyutha dupa.
43011048	Tek waweke kumeno, dhanu ceke biyio ire: Jurumi de bibino kabu kakawa woko ku thek mwa.
43011049	Ento ng’atu acel m’i kindgi, ma en e Kayafa, en e jalam ma dit i rundi maeno, ewacu igi kumae, Wung’eyo gin moko ki ngo,
43011050	kadi wukwanu ngo nia maeni en e ber iwa ya ng’atu acel utho pi dhanu, man kara thek dho kud urwiny.
43011051	Man eyero maeni gire ngo: ento kum en e jalam ma dit i rundi maeno, eewo nia Yesu bitho pi thek;
43011052	man pi thek kende ngo, ento kara ecok nyithindho pa Mungu m’ulal mba bende i acel.
43011053	Kum kumeno ugambre i ceng’ maeno giporo lembe kara ginege.
43011054	Ka kumeno Yesu wotho kele kendo ngo kind Juyahudi, ento eai keca ecidho i ng’om ma ceng’ni yamba, i adhura ma julwong’o Efraim; erio de kakeca giku julub.
43011055	Nwang’u kadhukuwijo mi Juyahudi ni ceng’ni: e dhanu dupa giai i ng’om giidho malu Yerusalem ma fodi kadhukuwijo kuwok ungo, gicidwokri leng’.
43011056	Ka kumeno giyenyo ka Yesu man giwecri i kindgi, ma gicungo i hekalu kumae, Wuwacu ang’o? Ya ebibino i agba ngo?
43011057	Nwang’u julam ma dongo ku Jufarisayo ging’olo, nia, tek ng’atu moko ng’eyo kakare, enyuthe, kara gi make.
43012001	Ka kumeno ka ceng’ mi kadhukuwijo fodi udong’ abusiel Yesu bino Bethania, ka ma Lazaro ni ie, en e ng’atu ma Yesu ting’e ku kind ju m’utho.
43012002	Kum kumeno gitedo ire cam mir uthieno keca: Marsa de poko cam; ento Lazaro en e ng’atu acel ma kind ju ma gibedo dhu cam gikugi.
43012003	Mariamu lund uting’o mo ma liu ma ng’wice ng’ar, ma pire tek, ma romo ng’et mukero acel, ewiro ko tiend Yesu, eyweyo tiende de ku yukwie: e ng’wic mone romo ot ceke.
43012004	Ento jalub acel, ma Yuda Iskariote, ma ng’atu ma bicibe, uwacu kumae,
43012005	Nedi jukwero loko mo maeni ku denarii dak adeki, jumi de ni jucani?
43012006	Eyero maeni ngo, kum can m’unege kum jucan; ento kum en e jakwo, usau de ni i bang’e man ewodho gin ma juroyo i ie.
43012007	Ka kumeno Yesu wacu kumae, Wuweke, kum ekane kum ceng’ kuny para.
43012008	Kum jucan wubedo kugi thiri thiri; an re wabedo kudu thiri thiri ngo.
43012009	Ka kumeno dhanu ma sai m’i kind Juyahudi giwinjo nia Yesu ni keca: e gibino, pi Yesu kende ngo ento kara ginen Lazaro bende, m’eting’e ku kind ju m’utho.
43012010	Ento julam ma dongo giporo lembe kara gineg Lazaro bende;
43012011	kum dhanu dupa mi Juyahudi giwekogi, giyio ni Yesu de ni kume.
43012012	Urwone udul dhanu ma dit ma gibino i agba, ka giwinjo nia Yesu bebino Yerusalem,
43012013	gimaku jang thith, gicirombo ko kude man gikok kumae, Hosana: Mugisa ni ng’atu m’ubebino ku nying Rwoth, en e Ubimo mir Israel.
43012014	Yesu de, kan enwang’u nyathi kana, ebedo i wie; calu egore kumae,
43012015	Lworo kud unegi, nya Sayuni: nen, Ubimo peri bebino, ebedo wi nyathi kana.
43012016	Julub ular ung’eyo gin maeni ngo: ento ka Yesu daru doko dwong’, e gilund gipoi nia gin maeni yang’ ugore pire, man nia gitimo gin maeni ire.
43012017	Ka kumeno udul dhanu ma ginuti gikugi kinde m’elwong’o Lazaro kud i odliel, m’eting’e de ku kind ju m’utho, ginyutho pire.
43012018	Kum lembe nini udul dhanu bende gicidho nirombo kude, kum giwinjo nia etimo giranyutha maeni.
43012019	Ka kumeno Jufarisayo giwecri kumae, Wunen gin moko ma wutimo mbe; nen, ng’om ubelubo ng’eye.
43012020	Nwang’u Juyunani moko ni kind ju m’ucirwo malu i agba:
43012021	ka kumeno joni gibino ba Filipo, ma en e ng’atu ma Bethsaida mi Galilaya, man gipenje, giwacu kumae, Rwoth, wayenyo wanen Yesu.
43012022	Filipo bino eyero de ni Andrea: Andrea giku Filipo gibino, giyero de ni Yesu.
43012023	Yesu loko lembe igi, ewacu kumae, Saa wok, ma jubiyungo ie Wod dhanu.
43012024	Andhandha, ayero iwu, Tek nying’ nganu kupodho i ng’om ungo etho de ngo, ebedo e kende; ento tek etho, ecego nyinge dupa.
43012025	Ng’atu m’umaru kwo pare erwinye; man ng’atu m’udagu kwo pare i ng’ombuni ebigwoke ni kwo ma rondo ku rondo.
43012026	Tek ng’atu moko timo ira, wek elub ng’eya; man ka m’ani ie, jatic para bende bibedo keca: tek ng’atu moko timo ira, Vwa biyunge.
43012027	Kawono cwinya ng’abre; e abiwacu ang’o? Vwa, lara ni saa maeni. Ento kum lembe nini abino ni saa maeni.
43012028	Vwa, yung nyingi. E dwal ulund ubino uai i polo kumae, Adaru yunge, man abiyunge kendo.
43012029	Ka kumeno udul dhanu, m’ucungo ceng’ni, giwinjo de, giwacu nia polo mor: jumange wacu kumae, Malaika weco kude en.
43012030	Yesu dwoko lembe ewacu kumae, Dwal maeni wok pira ngo, endre piwu.
43012031	Kawono pokolembe mi ng’ombuni nuti: kawono jubibayu jadit mi ng’ombuni woko.
43012032	Man an, tek juting’a malu kud i ng’om, abipeyo dhanu ceke i bang’a.
43012033	Ento maeni eyero m’enyutho ko maram ebitho ko.
43012034	Ka kumeno udul dhanu loko lembe ire kumae, Wawinjo i cik nia Kristu bedo rondo ku rondo: ka in iwacu nenedi kumae, Jubikoting’o Wod dhanu malu be? Wod dhanune en e ng’a?
43012035	Ka kumeno Yesu wacu igi kumae, Fodi der ni i kindwu nindo ma nok. Wuwoth ma fodi der ni i beng’wu, kara mudho kud urubwu: man ng’atu ma wotho i mudho ng’eyo ka m’ecidho i ie ngo.
43012036	Ma fodi der ni i beng’wu, wuyi ni der, kara wudok wot der. Yesu yero gin maeni, man eai ecidh epale igi.
43012037	Ento kadok edaru timo giranyutha dupa kumeni i wang’gi, ere giyio ire ngo:
43012038	kara lembe ma Isaya ma jabila yero utimbre kakare kumae, Rwoth, ng’a m’uyio rwongwa? Bot Rwoth de nyuthre ni ng’a?
43012039	Kum lembe maeni gicopo yio ngo, kum Isaya wacu kendo kumae,
43012040	Ecido wang’gi, edwoko adundegi nwa ng’, Kara ku ginen ku wang’gi, ku ging’ei kud adundegi, Ku gilokri de, an de kud acanggi.
43012041	Isaya wacu gin maeni kum eneno dwong’ pare; man eyero pire.
43012042	Ento cil kind jubim ma dongo bende dupa giyio ire; ento gituce ngo kum Jufarisayo, gimaru wodhogi kud i kacokri:
43012043	kum gimaru dwong’ mi dhanu ma sagu dwong’ pa Mungu.
43012044	Yesu kok akoka ewacu kumae, Ng’atu m’uyio ira, meca eyio ira ngo, ento ni ng’atu m’uora.
43012045	Ng’atu m’ubenena, meca ebeneno ng’atu m’uora.
43012046	Abino i ng’om ni der, kara ng’atu ma tek uyio ira kud ebed i mudho.
43012047	Man tek ng’atu moko winjo lembe para, eworogi de ngo, apoko lembe pare ngo: kum abino nipoko lembe mi ng’om ungo, ento kara alar ng’om.
43012048	Ng’atu m’ukwera, man ejolo lem para ngo, gin acel ni i bang’e m’upoko lembe pare: lembe m’ayero, lembene bipoko lembe pare i kajikceng’.
43012049	Kum ayero gira ngo; ento Wego m’uora, emio ira lembang’ola, m’ayer, ku m’awec de.
43012050	Man ang’eyo nia lembang’ola pare en e kwo ma rondo ku rondo; ka kumeno gin m’ayero, ayero kumeno calu Wego wacu ira.
43013001	Nwang’u kan agba mi kadhukuwijo fokutundo ngo, Yesu m’ung’eyo nia saa pare tundo m’ebiai ko i ng’ombuni ecidho ba Wego, m’edaru maru pare ma dhe ma gini i ng’om, emarugi cil i kajikne.
43013002	Man i kinde mi cam mir uthieno, ma nwang’u wonabali daru ketho lembe i adunde Yuda Iskariote, ma wod Simon, nicibe,
43013003	e Yesu, m’eng’eyo nia Wego mio gin ceke i cinge nia eai ba Mungu, ebecidho de ba Mungu,
43013004	eai malu ku dhu cam mir uthieno, eketho kendi pare cen; man egamu bongu mi logo, etwio i piere.
43013005	Elund ekonjo pi i alibi, man emaku lwoko tiend julubne, eyweyogi de ku bongu logo m’etwio i piere.
43013006	Elund ebino ba Simon Petro; Ewacu ire kumae, Rwoth, ilwoko tienda?
43013007	Yesu dwoko lembe ewacu ire kumae, Gin m’atimo ing’eyo ngo kawono; ento ibing’eyo macen.
43013008	Petro wacu ire kumae, Ibilwoko tienda ki ngo. Yesu loko lembe ire kumae, Tek alwoki ngo, nwang’u maka peri mbe i bang’a.
43013009	Simon Petro wacu ire kumae, Rwoth, tienda kende ngo, ento cinga ku wia bende.
43013010	Yesu wacu ire kumae, Ng’atu m’ujom can logo nege ngo ento mi lwoko tiende kende, endre e leng’ ceke; wun de wu leng’, ento ceke re ngo.
43013011	Kum eng’eyo ng’atu ma bicibe; kum kumeno ewacu kumae, Wun ceke wu leng’ ungo.
43013012	Kum kumeno kan edaru lwoko tiendgi, egamu kendi pare de, man ebedo piny kendo, ewacu igi kumae, Wung’eyo gin m’atimo iwu?
43013013	Wulwong’a Japonji, man Rwoth: e wuyero dre; kum an a kumeno.
43013014	Kumeno tek an, m’a Rwoth man Japonji, alwoko tiendwu, maku wun bende wulwok tiendwu man pa wadi man pa wadi.
43013015	Kum amio iwu por, kara wun bende wutim calu atimo i beng’wu.
43013016	Andhandha, awacu iwu kumae, Jamiru sagu jadit pare ngo; kadok jakwenda de sagu ng’atu m’uore ngo.
43013017	Tek wung’eyo gin maeni, mugisa iwu tek wutimogi.
43013018	Ayero piwu ceke ngo; ang’eyo ju m’alwong’o: ento kara lembagora pa Mungu timbre kakare kumae, Ng’atu m’ucamu kwen para eting’o ufunytiende i kuma.
43013019	Ugambre kawono ayero iwu ma foketimbre ngo, kara, kan etimbre, wubin wuyi nia an a en.
43013020	Andhandha, awacu iwu, ng’atu m’ujolo ng’atu m’aoro nwang’u ejolo an; man ng’atu m’ujolo an nwang’u ejolo ng’atu m’uora.
43013021	Ka Yesu daru yero kumeno, e cwinye ng’abre, man etuco, ewacu kumae, Andhandha, ayero iwu, nia ng’atu acel m’i kindwu biciba.
43013022	Julub ginendri, kum cwinygi ni jiji kum ng’atu m’eyero pire.
43013023	Nwang’u ng’atu acel ma Yesu maru ma kind julub ubedo dhu mesa, m’ejeng’ ajeng’a kor Yesu.
43013024	Ka kumeno Simon Petro gwele, man ewacu ire kumae, Wac iwa ng’atu m’eyero pire en e ng’a.
43013025	Kan ejeng’ kumeno kor Yesu ewacu ire kumae, Rwoth, en e ng’a?
43013026	Ka kumeno Yesu loko lembe kumae, En e ng’atu, m’abigwio ire kwen, abimio ire de. E kan egwio kwen, eting’e emie ni Yuda, ma wod Simon Iskariote.
43013027	Yo ng’ei gamu kwende, e Jok umondo i ie. Ka kumeno Yesu wacu ire kumae, Gin m’itimo, tim pio.
43013028	Nwang’u ng’atu moko mbe dhu mesa m’ung’eyo nia pirang’o eyero ire kumeni.
43013029	Kum jumoko wacu nyo, kum usau ni ba Yuda, Yesu wacu ire kumae, Ng’ieu gin ma cande ni kumwa mir agba; kadi nia emi gin moko ni jucan.
43013030	E kan edaru gamu kwen, ewok woko ndhu ndhu nica: nwang’u en e diewor.
43013031	Ka kumeno kan edaru wok woko, Yesu wacu kumae, Kawono juketho Wod dhanu doko dwong’, Mungu de doko dwong’ i ie;
43013032	man Mungu bidwoke dwong’ i ie gire, e ebidoko dwong’ de pio.
43013033	Nyithindho ma thindho, fodi wabedo kudu nindo ma nok. Wubiyenya: man calu awacu ni Juyahudi kumae, Ka m’acidho i ie, wucopo bino ngo; kawono de ayero iwu kumeno.
43013034	Amio iwu cik ma nyen, ya wumeru; cil calu amaruwu, nia wun bende wumeru.
43013035	Kum kumeni dhanu ceke bing’eyo nia wu julubna tek wumeru.
43013036	Simon Petro penje kumae, Rwoth, icidho kani? Yesu loko lembe kumae, Ka m’acidho i ie, icopo lubo ng’eya ngo kawono; ento ibilubo ng’eya macen.
43013037	Petro wacu ire kumae, Rwoth, nedi acopo lubo ng’ei ngo kawono? Abimio kwo para piri.
43013038	Yesu loko lembe kumae, Ibimio kwo peri pira? Andhandha, awacu iri kumae, Kulok bikok ungo, ma fodi k’ikwera wang’ adek ungo.
43014001	Adnndewu knd upidi: wuyi Mungu, wuyi an bende.
43014002	I ot pa Vwa udi ma beco dupa nuti; dok ebedo kumeno ngo, kuno di ayero iwu; kum acidho niyiko kabedo iwu.
43014003	Man tek acidho niyiko kabedo iwu, abibino kendo, abijolowu de i bang’a gira; kara ka m’ani ie, wun bende wubed keca.
43014004	Man ka m’acidho i ie, wung’eyo yoje.
43014005	Thoma wacu ire kumae, Rwoth, wang’eyo ngo ka m’icidho i ie; wang’eyo yoje nenedi?
43014006	Yesu wacu ire kumae, An a yo ku lemandha, ku kwo de: Ng’atu acel de mbe ma bino ba Wego, ndhu ni kuma re.
43014007	Tek nwang’u wung’eya, kuno di wung’eyo Vwa bende: ugambre kawono wung’eye, wunene de.
43014008	Filipo wacu ire kumae, Rwoth, nyuth iwa Wego, e eromowa.
43014009	Yesu wacu ire kumae, Nindo ma wabedo wakudu ie hai ngi e, fodi ing’eya ngo, Filipo? ng’atu m’uneno an nwang’u eneno Wego; nedi iwacu kumae, Nyuth iwa Wego?
43014010	Iyio ngo nia ani i Wego, man Wego de ni i ia? lembe m’ayero iwu ayero gira ngo: ento Wego m’ubedo i ia etimo tic pare.
43014011	Wuyia nia ani i Wego, Wego de ni i ia: kadi wuyia ni kum tic m’atimo.
43014012	Andhandha, awacu iwu kumae, Ng’atu m’uyio ira, tic m’atimo ebitimo bende; ebitimo tic ma sagu maeni de; kum acidho ba Wego.
43014013	Man gin ma tek wubikwayu ku nyinga e abitimo ginde, kara Wego dok dwong’ i Wod;
43014014	Tek wubikwaya ku gin moko ku nyinga, abitimo ginde.
43014015	Tek wumara wubiworo cik para.
43014016	Man abikwayu Wego, e ebimio iwu Jajuk mange, kara wubed wukugi nja ku nja,
43014017	en e Tipo mi lemandha: ma ng’om copo jolo ngo; kum enene ngo, kadok ang’eya de eng’eye ngo; wun re wung’eye; kum ebedo i beng’wu, man ebibedo i iwu.
43014018	Abiwekowu rwa ngo: abino i beng’wu.
43014019	Fodi nyanok, e ng’om binena kendo ngo; ento wun wunena: kum abedo kwo, wun bende wubibedo kwo.
43014020	I ceng’ maeno wubing’eyo nia ani i Vwa, wun de wuni i ia, an de ani i iwu.
43014021	Ng’atu m’ubedo ku cik para, m’uworogi de, en e ng’atu m’umara: ng’atu m’umara de Vwa de bimare, man abimare, abinyuthra de ire.
43014022	Yuda (Iskariote ngo) uwacu ire kumae, Rwoth, ebedo nenedi nia ibinyuthii iwa, ni ng’om ke ngo e?
43014023	Yesu loko lembe ewacu ire kumae, Tek ng’atu moko mara, ebiworo lem para: Vwa de bimare, man wabibino i bang’e wabitimo kabedo mwa de i bang’e.
43014024	Ng’atu m’umara ngo eworo lembe para ngo: lembe de ma wuwinjo en e para ngo, ento pa Vwa m’uora.
43014025	Giki maeni ayero iwu, ma fodi wabedo wakudu.
43014026	Ento Jajuk, ma Tipo Maleng’, ma Wego bioro ku nyinga, ebiponjowu ku gin ceke, man ebipoyowu kum lembe ceke m’ayero iwu.
43014027	Aweko kwiocwiny i beng’wu; amio iwu kwiocwiny para: amio iwu calu ma ng’om mio ngo. Adundewu kud upidi, kadok lworo de kud unege.
43014028	Wuwinjo maram ayero ko iwu kumae, Acidho, man adwogo i beng’wu. Tek wumara, kuno di anyong’a negowu, kum acidho ba Wego: kum Vwa saga.
43014029	Kawono de ayero iwu ma foketimbre ngo, kara, kan etimbre, wuyi.
43014030	Wabiweco wakudu hai ngo, kum jadit mi ng’om ubebino: gin moko m’ebedo ko mbe i ia;
43014031	ento kara ng’om ung’ei nia amaru Wego, man calu Wego mio ira cik, e an bende atimo kumeno. Wuai, wacidhu.
43015001	An a tiend ulok mandha, Vwa ke jatipodho.
43015002	Ku ba janga ceke ma ni i ia ma cego nyinge ngo, ekabe woko: man ku ba janga ceke ma cego nyinge, elonye, kara eceg nyinge ma sagu.
43015003	Kawono wu leng’ ni kum lembe m’ayero iwu.
43015004	Wubed i ia, an de i iwu. Calu jange copo cego nyinge gire ngo, tek ebedo kum tiende ngo; wun de kumeno wucopo ngo, tek wubedo i ia ngo.
43015005	An a tiend ulok, wun wu jange: Ng’atu m’ubedo i ia, an de i ie, ng’atuno cego nyinge dupa: kum wucopo timo gin moko ngo nge kuda.
43015006	Tek ng’atu moko bedo i ia ngo, jubaye woko calu jange, ener de; e jucokogi, jubologi de i mac, man giwang’.
43015007	Tek wubedo i ia, lem para de bedo i iwu, wupenj gin ma tek wuyenyo, manebitimbre iwu.
43015008	I maeni Vwa doko dwong’ ya wucego nyingwu dupa; man wubibedo julubna.
43015009	Cil calu Wego mara, e an bende amaruwu: wubed i merna.
43015010	Tek wuworo cik para, wubibedo i merna; cil calu aworo cik pa Vwa, abedo de i merne.
43015011	Giki maeni ayero iwu, kara anyong’a para bed i iwu, kara anyong’a mu de’pong’.
43015012	Maeni cik para, nia wumeru, cil calu amaruwu.
43015013	Ng’atu moko mbe m’ubedo ku mer ma sagu maeni, nia ng’atu moko mi kwo pare pi jurimbe.
43015014	Wun wu jurimba, tek wutimo gin m’ang’olo iwu.
43015015	Ugambre kawono alwong’owu jumiru ngo; kum jamiru ng’eyo ngo gin ma Rwoth pare timo: ento alwong’owu jurimo; kum gin ceke m’awinjo ba Vwa aketho wung’eyo.
43015016	Wugoyo wia ngo, ento an e m’agoyo wiwu, akethowu de, kara wucidh wuceg nyingwu, nyingwune de dong’: kara gin ma tek wukwayu ba Wego ku nyinga, emi ginde iwu.
43015017	Ang’olo gin maeni iwu, kara wumeru.
43015018	Tek ng’om udaguwu, wung’eyo nia edaga ma fodi k’edaguwu ngo.
43015019	Dok wun wu mi ng’om, kuno di ng’om umaru ma pare: ento kum wun wu mi ng’om ungo, ento agoyo wiwu kud i ng’om, kum kumeno ng’om udaguwu.
43015020	Wupoi kum lembe m’ayero iwu kumae, Jamiru sagu rwodhe ngo. Tek ginyayu ragedo i kuma, gibinyayu ragedo i kumwu bende; tek giworo lembe para, gibiworo mu bende.
43015021	Ento gin maeni ceke gibitimo i kumwu pi nyinga, kum ging’eyo ng’atu m’uora ngo.
43015022	Tek abino ayero igLde ngo, kuno di dubo migi mbe: ento kawono gimbe ku gin ma gilok wie lembe kum dubo migi.
43015023	Ng’atu m’udagu an nwang’u edagu Vwa bende.
43015024	Tek atimo tic i kindgi ngo ma ng’atu mange mbe ma fodutimo, kuno di dubo migi mbe: ento kawono gidaru nena gidaga de waku Vwa.
43015025	Ento maeni timbre, kara lembe m’ugore i cik migi kumae, utimbre kakare, Gidaga mananu.
43015026	Ento ka Jajuk ubino, m’abioro i beng’wu m’uai ba Wego, en e Tipo mi lemandha, m’uai ba Wego, ebinyutho lembe pira:
43015027	e wun bende wubinyutho lembe, kum wubedo i bang’a ugambre ku kwong’a.
43016001	Giki maeni ayero iwu, kara ku juketh wukier.
43016002	Gibiwodhowu woko kud i cokri: eyo, saa bebino, nia ng’atu m’unegowu biwacu nyo ethiero rwo ni Mungu.
43016003	Man giki maeni gibitimo, kum ging’eyo Wego ngo, kadok an.
43016004	Ento ayero giki maeni iwu, kara ka saa migi bino, wupoi pigi, nia ayero iwu. Gin maeni ayero iwu ku kwong’a ug, kum wanuti wakudu.
43016005	Ento kawono acidho ba ng’atu m’uora; ng’atu moko de mbe i kindwu m’upenja kumae, Icidho kani?
43016006	Ento kum ayero giki maeni iwu, can upong’ i adundewu.
43016007	Ento ayero iwu lemandha: en e ber iwu nia acidhi; kum tek acidho ngo, Jajuk bibino i beng’wu ngo; ento tek acidho, abiore i beng’wu.
43016008	En de, kan ebino, ebituco wi ng’om pi dubo, man pi bedopwe, pi pokoiembe de:
43016009	pi dubo, kum giyio ira ngo;
43016010	pi bedopwe, kum acidho ba Wego, wun de wunena kendo ngo;
43016011	pi pokolembe, kum lem pa jadit mi ng’ombuni daru pokre.
43016012	Giki dupa ni kuda m’ayer iwu, ento wucopo jologi ngo kawono.
43016013	Ento kan ebibino, en e Tipo mi lemandha, ebitelo wiwu i lemandha ceke: kum ebiyero gire ngo; ento gin ma tek ewinjo, e ebiyero ginde: man ebiyero iwu pi gin ma bibino.
43016014	Ebiyunga: kum ebigamu kum gin ma para, man ebiyero iwu.
43016015	Gin ceke ma tek Wego bedo ko en e para: ketho awacu, nia ebigamu kum gin ma para man ebiyero iwu.
43016016	Fodi nyanok, e wunena kendo ngo: fodi nyanok kendo de, ka wubinena.
43016017	Ka kumeno kind julubne moko wacu kumae i kindgi, Maeni ang’o m’eyero iwa kumae, Fodi nyanok, e wubinena ngo; fodi nyanok kendo de e wubinena: man, Kum acidho ba Wego?
43016018	Ka kumeno giwacu kumae, Maeni m’eyero kumae, Fodi nyanokni en e ang’o? Wang’eyo gin m’eyero ngo.
43016019	Yesu ng’eyo nia giyenyo gipenje, e ewacu igi kumae, Wupenjru i kindwu pi lembe maeni nia awacu kumae, Fodi nyanok, e wunena ngo, fodi nyanok kendo, e wubinena?
43016020	Andhandha, ayero iwu, nia wubiywak ku goyo nduru de, ento anyong’a binego ng’om: can binegowu, ento can mu bilokre ni anyong’a.
43016021	Ka moc ugoyo dhaku can nege, kum saa pare wok: ento kan edaru nyolo nyathin epoi pi ndiba kendo ngo, ni anyong’a m’unege nia enyolo dhanu wok i ng’om.
43016022	Kumeno wun bende kawono can unegowu: ento abinenowu kendo, kan anyong’a binego adundewu, anyong’a mu de ng’atu moko mbe ma kabu kud i beng’wu.
43016023	I ceng’ maeno wubipenja ku penji moko ngo. Andhandha, ayero iwu kumae, Tek wubikwayu gin moko ba Wego, ebimie iwu ku nyinga.
43016024	Fodi wupenjo gin moko ngo ku nyinga: wupenji, man wubijolo kara juketh anyong’a mu pong’.
43016025	Ayero gin maeni iwu ku lembabola: saa bebino, kan abiyero iwu kendo ngo ku lembabola, ento abiyero pi Wego kele.
43016026	I ceng’ maeni wubikwayu ku nyinga: man awacu iwu ngo, nia abikwayu Wego piwu;
43016027	kum Wego maruwu gire, kum wumara, man wuyio nia aai ba Wego.
43016028	Aai ba Wego, man abinoi ng’om kendo, aweko ng’om, man acidho ba Wego.
43016029	Julubne giwacu kumae, Nen, kawono iyero kele, man iyero ku lembabola ngo.
43016030	Kawono wang’eyo nia ing’eyo gin ceke, man can penji ma nia ng’atu moko penji ko negi ngo: kum lembe nini wayio nia iai ba Mungu.
43016031	Yesu loko igi lembe kumae, Kawono dong’ wuyio?
43016032	Nen, saa bebino, eyo, edaru wok, ma jubilaluwu i ie, ng’atuman thugi man thugi, man wubiweka dong’ kenda; ere abedo kenda ngo, kum Wego ni i bang’a.
43016033	Ayero giki maeni iwu, kara wubed ku kwiocwiny ni kuma. Masendi ni i beng’wu i ng’om: ento dong’ cwinywu bed tek; avoyo ng’om.
43017001	Yesu yero gin maeni; e eng’ayu wang’e malu de i polo, ewacu kumae, Vwa, saa daru wok; yung Wodi, kara Wodi de yungi:
43017002	cil calu imio ire ng’ol wi kum nzu, kara emi kwo ma rondo ku rondo ni ceke m’imio ire.
43017003	E kwo ma rondo ku rondone e eni, nia ging’ei in m’i Mungu mandha i kendi, ku ng’atu m’ioro, ma Yesu Kristu.
43017004	Ayungi i ng’om, adaru timo tic m’imio ira atim.
43017005	Vwa, kawono keth abed dwong’ karacelo kudi ku dwong’ ma yang’ abedo ko karacelo kudi ma fodi ng’om de mbe.
43017006	Anyutho nyingi ni ju m’imio ira kud i ng’om: gi peri, man imiogi ira: man gidaru woro lembe peri.
43017007	Kawono ging’eyo nia gin ceke ma tek imio ira uai i beng’i:
43017008	kum amio igi lembe m’imio ira; man gijologi, man ging’eyo andha nia aai i beng’i, giyio de nia iora.
43017009	Akwayu pigi: akwayu pi ng’om ungo, ento pi ju m’imio ira; kum gi peri:
43017010	man gin ceke ma para gi peri, man ma peri de gi para: abedo dwong’ de ni kumgi.
43017011	Anuti i ng’om kendo ngo, gin re gini i ng’om, man abino i beng’i. Vwa Maleng’, gwok ju m’imio ira i nyingi, kara gibed acel, calu wan.
43017012	Kinde ma fodi wani karacelo kugi, agwoko ju m’imio ira i nyingi: akurogi de, ng’atu acel de mbe i kindgi m’urwinyo, ndhu wod nyoth kende; kara lembagora pa Mungu timbre kakare.
43017013	Ento kawono abino i beng’i; e gin maeni ayero i ng’om, kara gibed kud anyong’a para m’upong’ i igi.
43017014	Adaru mio igi lem peri; ng’om de dagugi, kum gi mi ng’om ungo, cil calu an a mi ng’om ungo.
43017015	Akwayu ngo nia ikabgi kud i ng’om, ento nia igwokgi ni ng’atu ma rac.
43017016	Gi mi ng’om ungo cil calu an de a mi ng’om ungo.
43017017	Dwokgi leng’ ku lemandha: lembe peri en e lemandha.
43017018	Cli calu iora i ng’om, e kumeno an bende aorogi i ng’om.
43017019	Adwokra leng’ gira pigi, kara gin bende judwokgi leng’ i lemandha.
43017020	Joni kendgi ngo m’abekwayu pigi, endre pi ju m’ubeyio ira bende ni kum lem migi;
43017021	kara gin ceke gibed acel; cil calu in, Vwa, ini i ia, an de ani ii, kara gin de gibed i iwa: kara ng’om uyi nia iora.
43017022	Man dwong’ m’idaru mio ira amio igi; kara gibed acel, cil calu wan wan acel;
43017023	ani i igi, in de ini i ia, kara giteng’ni i acel; kara ng’om ung’ei nia iora, man imarugi de, cil calu imaru an.
43017024	Vwa, ayenyo nia gin bende m’imio ira wabed kugi karacelo ka m’ani ie, kara ginen dwong’ para, m’imio ira: kum imara ma fodi ng’om ku thekre ngo.
43017025	E Vwa ma pwe, ng’om ung’ei ngo, ento an ang’ei; joni bende ging’eyo nia iora;
43017026	man aketho ging’ei nyingi, man abiketho eng’eire: kara mer m’imara ko bed i igi, an de i igi.
43018001	Ka Yesu daru yero lembe maeni ecidho ku julubne loka kulo Kedron, ka ma podho ni i ie, m’emondo i ie, en ku julubne.
43018002	Nwang’u Yuda bende m’ucibe, eng’eyo kakeca: kum Yesu gibegicokri keca ku julubne wang’ udul.
43018003	Ka Yuda gamu udul asikari, kud asikari mange de m’uai ba julam ma dongo ku Jufarisayo de, elund ebino kakeca ku thala ku ridhio ku jamtho de.
43018004	Ka kumeno Yesu, m’ung’eyo gin ceke ma bibino i wie, ewok woko, man ewacu igi kumae, Wuyenyo ng’a?
43018005	Giloko ire lembe kumae, Yesu ma Nazareti. Yesu wacu igi kumae, An a en. Yuda bende, m’ucibe, gicungo gikugi.
43018006	Ka kumeno kan ewacu igi kumae, An a en, gidok ku ng’eigi, gipodho i ng’om.
43018007	Elund epenjogi kendo kumae, Wuyenyo ng’a? man giwacu kumae, Yesu ma Nazareti.
43018008	Yesu loko lembe kumae, Adaru wacu iwu nia an a en; ka kumeno tek wuyenyo an, wuwek joni gicidh migi:
43018009	kara lembe m’eyero timbre kakare kumae, Ju maeni m’imio ira acel de mbe m’i kindgi m’urwinyo ira.
43018010	Nwang’u Simon Petro m’e won palamularu ewodhe, egoyo ko jamiru pa jalam ma dit, ethumo ithe ma yor acwic bir cen. Nwang’u nying’ jamirune Malko.
43018011	Ka kumeno Yesu wacu ni Petro kumae, Roi palamularu i ukorone: kikombe ma Wego mio ira ni, kud amadhi?
43018012	Ka kumeno udul asikari ku jego ma dit, man asikari mi Juyahudi, gimaku Yesu gitwie de,
43018013	gilar gipeye ba Ana; kum en e jalkwaru Kayafa, ma en e jalam ma dit rundi maeno.
43018014	Nwang’u Kayafa en e ng’atu m’umio poro thelembe ni Juyahudi, nia en e ber ya ng’atu acel utho pi dhanu.
43018015	Nwang’u Simon Petro lubo ng’ei Yesu, ku jalub mange de. Nwang’u jalub maeni ging’eiri ku jalam ma dit, man gimondo giku Yesugi i pondot pa jalam ma dit;
43018016	ento Petro cungo yo woko dhugola. Kum kumeno jalub mange, ma ging’eiri ku jalam ma dit, ecidho woko eweco ba ng’atu ma kuro dhugola, man ekelo Petro i ie.
43018017	Nyaku ma kuro dhugola lund uwacu ni Petro kumae, In bende in i ng’atu ma kind julub ng’atuni? Ewacu kumae, An ungo.
43018018	Nwang’u jumiru kud asikari de gicungo keca, ma gidaru vuko mac mi cukmac; kum koyo nuti; gioyo mac de: man Petro bende gicungo gikugi ebemuro kume.
43018019	Jalam ma dit ulund upenjo Yesu pi julubne, ku ponji pare de.
43018020	Yesu loko lembe ire kumae, Adaru yero kele ni ng’om; abedaponjo i kacokri, i hekalu de, ka ma Juyahudi ceke gibegicokri i ie; man ayero gin moko lwe ngo.
43018021	Ipenja nedi? penj ju m’uwinja, pi lembe m’ayero igi; nen, joni ging’eyo lembe m’ayero.
43018022	E kan edaru yero maeni, ng’atu acel m’i kind asikari m’ucungo keca epadu Yesu ku cinge, ewacu kumae, Iloko lembe kumeno ni jalam ma diti?
43018023	Yesu loko lembe ire kumae, Tek adaru yero raci, nyuth karacne: ento tek dre ke, ipada nedi?
43018024	Ka kumeno Ana ore atwia ba Kayafa ma jalam ma dit.
43018025	Nwang’u Simon Petro cungo acunga ebemuro kume. Ka kumeno giwacu ire kumae, In bende i ng’atu acel m’i kind julubne? Ekwero, ewacu de kumae, An ungo.
43018026	Ng’atu acel ma kind jumiru pa jalam ma dit, ma wadi ng’atu ma Petro thumo ithe, uwacu kumae, Aneni wukude ngo i podho?
43018027	Petro lund ukwero kendo: e ndhu ndhu nino kulok ukok.
43018028	Gilund gipeyo Yesu ku ba Kayafa gicidho kude Odtiti: man en e pir kugweno; ento gin re gimondo ngo i Odtiti, kara ku gicidri, endre gicam kadhukuwijo.
43018029	Ka kumeno Pilato wok woko i bang’gi, ewacu kumae, Wukelo adote ang’o kum ng’atuni?
43018030	Giloko lembe giwacu ire kumae, Tek ng’atuni jadub lembe ngo, kuno di jukele ngo i beng’i.
43018031	Ka kumeno Pilato wacu igi kumae, Wugame wun, wupok lembe i wie calku cik mu. Juyahudi wacu ire kumae, Cik uyio iwa ngo ya waneg ng’atu moko:
43018032	kara lembe pa Yesu timbre kakare, m’eyero, m’enyutho ko maram ebitho ko.
43018033	Ka kumeno Pilato mondo kendo i Odtiti, man elwong’o Yesu, epenje de kumae, In i Ubimo mi Juyahudi?
43018034	Yesu loko lembe kumae, Iwacu lembuni giri, kadi jumange yero pira iri?
43018035	Pilato loko lembe kumae, An a Jayahudi? Thek mu giwu ku julam ma dongo gikeli i bang’a: itimo ang’o?
43018036	Yesu dwoko lembe kumae, Ker para en e mi ng’ombuni ngo: tek ker para en e mi ng’ombuni, kuno di jumiru para gikiedo, kara ku jumia ni Juyahudi: ento kawono ker para en e ma keni ngo.
43018037	Pilato lund uwacu ire kumae, Kara in i ubimo? Yesu loko lembe kumae, Iyero dhe nia an a ubimo. Junyola pi maeni, man abino i ng’om de pi maeni, kara anyuth pi lemandha. Ku ba dhanu ceke ma mi lemandha winjo dwanda.
43018038	Pilato penje kumae, Lemandha en e ang’o? Kan edaru yero lembe maeni, ewok woko kendo ba Juyahudi, man ewacu igi kumae, Anwang’u dubo moko ngo i ie.
43018039	Ento en e kurawu, ya agony iwu ng’atu acel i kadhukuwijo: ka kumeno wuyenyo agony iwu Ubimo mi Juyahudi?
43018040	Gilund gikok kendo, giwacu kumae, Ng’atuni ngo, ento Baraba. Nwang’u Barabane en e jayek.
43019001	Pilato lund ugamu Yesu, efode de.
43019002	Asikari de kiedo jamkermiwic mir ukudho, giroyo i wie, gironye de ku kendi m’uluga;
43019003	man gibino i bang’e, giwacu kumae, Moth iri Ubimo mi Juyahudi! Gipade de ku cing’gi.
43019004	Pilato wok woko kendo man ewacu igi kumae, Nen, akele woko i beng’wu, kara wung’ei nia anwang’u dubo moko ngo i ie.
43019005	Yesu lund uwok woko, m’ekendo jamkermiwic mir ukudho ku kendi m’uluga. Pilato wacu igi kumae, Wunen ng’atuni!
43019006	Ka kumeno ka julam ma dongo kud asikari ginene, gikok, giwacu kumae, Gure, gure! Pilato wacu igi kumae, Wugame wun, wugure: kum anwang’u dubo moko ngo i ie.
43019007	Juyahudi giloko lembe ire kumae, Cik mwa nuti, man ku cik maeno maku etho, kum ekethre gire ni Wod Mungu.
43019008	Ka kumeno ka Pilato winjo lembe maeni, lworo nege m’usagu;
43019009	man emondo i Odtiti kendo, epenjo Yesu kumae, Iai kani? Ento Yesu loko ire lembe moko ngo.
43019010	Ka kumeno Pilato wacu ire kumae, Iweco i bang’a ngo? ing’eyo ngo nia tego para nuti m’agonyi ko, man tego para nuti de m’aguri ko?
43019011	Yesu loko lembe ire kumae, Tego peri mbe m’itimo ko gin moko i kuma, tek emire iri ku malu ngo: ka kumeno ng’atu m’uciba iri dubo pare sagu.
43019012	Kum lembuni Pilato yenyo kagonye: ento Juyahudi giwoi, giwacu kumae, Tek igonyo ng’atuni, nwang’u i jarim Kaisari ngo: ku ba dhanu ceke ma kethie gire ni ubimo nwang’u ejai ni Kaisari.
43019013	Ka kumeno ka Pilato winjo lembe maeni, ewodho Yesu woko, ejany de wi kom mi pokolembe i ka ma julwong’o Ng’omathora, ento ku dhu Juebrania en e Gabatha.
43019014	Nwang’u en e ceng’ mi Yikopiny mi kadhukuwijo: eyenyo bedo calu en e saa mir abusiende. Man ewacu ni Juyahudi kumae, Nen, Ubimo mu!
43019015	Ka kumeno gikok kumae, Tere cen, tere cen, gure! Pilato wacu igi kumae, Agur Ubimo mu? Julam ma dongo giloko lembe kumae, Ubimo mwa mbe ndhu Kaisari.
43019016	Elund emie igi ya gigure.
43019017	Ka kumeno gigamu Yesu: e ewok woko, m’ebielo yen m’athara ire gire, i ka ma julwong’o Karupokowic, ma julwong’o ku dhu Juebrania Golgotha:
43019018	gigure kakeca, ku jumange ario, acel yo ku, acel ke yo ku, man Yesu ke ni i diere.
43019019	Man Pilato goro ramblembe bende, man ekethe wi yen m’athara. Lembene gore kumae, YESU MA NAZARETI, UBIMO MI JUYAHUDI.
43019020	Ka ku meno dhanu dupa ma kind Juyahudi gisomo ramblembe maeni, kum ka ma juguro ie Yesune ni ceng’ni kud adhura; man egore ku dhu Juebrania, man ku dhu Jurumi, man ku dhu Juyunani.
43019021	Ka kumeno julam ma dongo mi Juyahudi giwacu ni Pilato kumae, Kud igor kumae, Ubimo mi Juyahudi: ento nia ewacu kumae, An a Ubimo mi Juyahudi.
43019022	Pilato loko lembe kumae, Gin m’adaru goro adaru goro ndhu.
43019023	E kan asikari gidaru guro Yesu, gigamu kendi pare gipoko ie ang’wen, ku bang’ asikari ceke ng’atuman ku maka pare; ku jabia bende: nwang’u jabiane kawang’ kwocne mbe, jutheko cwie i wie cik piny.
43019024	Ketho giwacu i kindgi kumae, Ku wayecue ayeca, ento dong’ wagoyue ku jara, ketho wanwang’ ka won: kara lembagora pa Mungu timbre kakare, m’uwacu kumae, Gipoko kendi para i kindgi, Man gigoyo jabia para de ku jara.
43019025	Asikari gilund gitimo gin maeni. Ento min mire cungo the yen m’athara pa Yesu, ku nyamin min de, ma Mariamu ma ci Klopa, giku Mariamu ma Magdalene.
43019026	Ka kumeno ka Yesu neno min mire, ku jalub m’emaru cungo, ewacu ni min kumae, Dhaku, nen wodi!
43019027	Elund ewacu ni jalub kumae, Nen meru! Ugambre i saa maeni jalub udwoke i ot pare.
43019028	Yo ng’ei maeni, Yesu m’ung’eyo nia kawono gin ceke thum, kara lembagora pa Mungu timbre kakare, ewacu kumae, Rieu unega.
43019029	Nwang’u juketho picwa pong’ tabu kakeca: e giketho ucoi pong’ ku picwa wi tiend alagi, gikethe kum dhoge.
43019030	Ka Yesu jolo picwa, ewacu kumae, Ethum: e ekulo wie, man eweko cwinye kadhu.
43019031	Ka kumeno, kum ceng’ maeni ceng’ mi Yikopiny, Juyahudi lund upenjo Pilato nia jutur tiendgi, jutergi cen, kara avujgi kud ubed kor yen m’athara ceng’ sabatu (kum ceng’ sabatu maeno ceng’ ma dit).
43019032	Ka kumeno asikari gibino gituro tiend ng’atu ma kwong’ane, ku pa wadi de ma jugurogi gikude;
43019033	ento ka gibino ba Yesu; gineno de nia edaru tho, gituro tiende ngo:
43019034	ento acel m’i kind asikari cobo ng’ete ku tong’, e ndhu ndhu nica rimo ku pi de thwogre.
43019035	E ng’atu m’uneno enyutho lembe, nyutholembe pare de en e andha: eng’eyo de nia eyero andha kara wun bende wuyi.
43019036	Kum gin maeni timbre, kara lembagora pa Mungu timbre kakare kumae, Jubituro cogone acel de ngo.
43019037	Lembagora mange de pa Mungu wacu kumae, Gibineno ng’atu ma gicobo.
43019038	Yo ng’ei gin maeni Yusuf ma Arimathayo, ma jalub Yesu, ento nyalwe ni lworo mi Juyahudi, epenjo Pilato ya ekab avuj Yesu: Pilato de yio ire. Ka kumeno ebino ekabu avuje.
43019039	Nikodemo bende bino, en e ng’atu m’ubino i bang’e ku kwong’a ku diewor, m’ebekelo mo ma liu ma ng’wice ng’ar m’uribre kud udok, ma yenyo romo mukero pier ang’wen wi abic.
43019040	Kum kumeno giting’o kum Yesu, giriwo ku bongu ma nwang’ kud udok ma ng’wice ng’ar, calu kura kuny mi Juyahudi.
43019041	Nwang’u podho nuti ka ma jugure ie; man liel ma nyen m’aroka i cana nuti i podhone ma fodi juyiko ng’atu moko i ie ngo.
43019042	Gilund giyiko Yesu kakeca (kum liel m’aroka i cana ni ceng’ni) kum en e ceng’ Yikopiny mi Juyahudi.
43020001	Nwang’u i ceng’ ma kwong’ane ma yenga, Mariamu Magdalene cidho pir kugweno ba liel m’aroka i cana, kinde ma fodi piny col col, man eneno kidi ng’iele woko ku dhu liel m’aroka i cana.
43020002	Elund ekwanyu ng’wec, ebino de ba Simon Petro, giku jalub wadi ma Yesu maru, man ewacu igi kumae, Giwodho Rwoth kud i liel m’aroka i cana, wang’eyo de ngo ka ma gikethe i ie.
43020003	Ka kumeno Petro wok woko, giku jalub wadi, man gicidho yo ba liel m’aroka i cana.
43020004	Gin ario de giringo karacelo: jalub wadi de sagu Petro ku ng’wec, elar etundo ba liel m’aroka i cana;
43020005	man kan egung’ eneno i ie de, eneno bongu ma nwang’ uvuto; endre emondo i ie ngo.
43020006	Ka kumeno Simon Petro m’ubelubo ng’eye bende bino, man emondo i liel m’aroka i cana; man eneno bongu ma nwang’ uvuto,
43020007	man kitambala, m’ubedo i wie, evuto karacelo ngo ku bongu ma nwang’, ento ebedo adola ka kende,
43020008	Jalub wadi m’ular utundo ba liel m’aroka i cana, ulund umondo bende eneno, eyio de.
43020009	Kum fodi ging’eyo lembagora pa Mungu ngo, nia ebikoai kendo be ku kind ju m’utho.
43020010	Kum kumeno julub gidok thugi kendo.
43020011	Ento Mariamu cungo acunga yo woko kum liel m’aroka i cana ku ywak: e kumeno, kan ebeywak, egung’ eneno i liel m’aroka i cana;
43020012	man eneno malaika ario ku kendi ma tar gibedo abeda, acel yo ku wic, acel ke yo ku tielo, ka ma kum Yesu kouvuto i ie.
43020013	E giwacu ire kumae, Dhaku, iywak nedi? Ewacu igi kumae, Kum gikabu Rwoth para woko, ang’eyo de ngo ka ma gikethe i ie.
43020014	Kan eyero kumeno elokre yo ng’eye, man eneno Yesu cungo, ere eng’eyo ngo nia en e Yesu.
43020015	Yesu wacu ire kumae, Dhaku, iywak nedi? iyenyo ng’a? En m’ewacu nyo en e jatipodho, ewacu ire kumae, Rwoth, tek itere kamange, yer ira ka m’ikethe i ie, kan abitere kamange.
43020016	Yesu wacu ire kumae, Mariamu. Elokre, ewacu ire de ku dhu Juebrania, Raboni; ma juwacu kumae, Japonji.
43020017	Yesu wacu ire kumae, Kud imul kuma; kum fodi aidho ba Wego ngo; ento ci ba utumira, man iwac igi nia abecidho ba Vwa ba Wegwu de, ba Mungu para man Mungu mu.
43020018	Mariamu Magdalene ubino uwacu ni julub kumae, Aneno Rwoth; nia eyero ire lembe maeni de en.
43020019	Nwang’u ceng’ nica en e ceng’ ma kwong’a ma yenga, ka piny udoko uthieno, nwang’u dhugola de bedo acika ka ma julub ni i ie, ni lworo m’unegogi ni Juyahudi, e Yesu bino ecungo de i diere, ewacu igi kumae, Kwiocwiny ubed i beng’wu.
43020020	E kan edaru yero maeni, enyutho igi cinge ku ng’ete. Ka kumeno anyong’a nego julub ka gineno Rwoth.
43020021	Ka kumeno Yesu wacu igi kendo, Kwiocwiny ubed i beng’wu; calu Vwa ora, an de aorowu kumeno.
43020022	Kan eyero maeni, eyuyo i wigi, man ewacu igi kumae, Wujol Tipo Maleng’:
43020023	dhanu ma tek wuweko dubo migi woko, e dubo migi wekre igi; dhanu ma tek wucero dubo migi, e giceri igi.
43020024	Ento nwang’u Thoma, ma julwong’o Didumo, ma en e ng’atu acel ma kind apar wi ario, embe i bang’gi kinde ma Yesu bino.
43020025	Ka kumeno julub wadi giwacu ire kumae, Waneno Rwoth. Ento ewacu igi kumae, Tek aneno poyo musumali i cinge ngo, aroyo lweta de ngo i poyo musumali, aroyo cinga de ngo i wang’ ng’ete, abiyio ngo.
43020026	Yo ng’ei ceng’ abora julubne ginuti kendo i ie, man Thoma de gini karacelo kugi. Yesu bino, nwang’u dhugola bedo acika, man ecungo i diere, ewacu kumae, Kwiocwiny ubed i beng’wu.
43020027	Elund ewacu ni Thoma kumae, Riei lweti kakeni, inen cinga de; riei cingi de, iroi i wang’ ng’eta: man kud ibed ma yic umbe, ento ma yic nuti.
43020028	Thoma loko lembe ewacu ire kumae, Rwodha ku Munguna.
43020029	Yesu wacu ire kumae, Kum idaru nena, iyio: mugisa ni ju ma gineno ngo, ento giyio.
43020030	Ka kumeno Yesu timo giranyutha mange dupa i wang’ julub m’ugore i kitabu maeni ngo:
43020031	ento maeni gore kara wuyi nia Yesu en e Kristu, ma Wod Mungu; man kara ka wuyio wubed ku kwo i nyinge.
43021001	Yo ng’ei gin maeni Yesu nyuthie gire kendo ni julub dhu nam Tiberia; man enyuthre kumae,
43021002	Nwang’u Simon Petro man Thoma ma julwong’o Didumo, ku Nathanael ma Kana mi Galilaya, man wot Zebedayo, ku juario mange ma kind julubne gibedo karacelo.
43021003	Simon Petro wacu igi kumae, Acitwomo rec. Giwacu ire kumae, Wan bende wabino wakudu. Gitugo woth, giidho de i yei; ento diewor nino gikwanyu gin moko ngo.
43021004	Ento ka piny umaku ru, Yesu cungo dhu wath: ento julub ging’eyo ngo nia en e Yesu.
43021005	Yesu lund uwacu igi kumae, Nyithindho, giracama moko ni kudu? Giloko lembe ire kumae, Umbe.
43021006	Man ewacu igi kumae, Bol voi i ng’et yei ma yor acwic, e wubinwang’u. Ka kumeno gibolo, man kawono gicopo ywaye ngo ni udul rec.
43021007	Ka kumeno jalub maeno ma Yesu maru wacu ni Petro kumae, En e Rwoth. Kum kumeno ka Simon Petro winjo nia en e Rwoth, etwio kanzu pare i kume (kum nwang’u ekendo bongu ma yo the wagi kende), e epiei i nam.
43021008	Ento julub wadi gibino i yei ma nok (kum dhu wath udong’ bor uugo, ento eyenyo romo bol dak ario), gibeywayu voi pong’ ku rec i ie.
43021009	E ka gidaru loro dhu wath, gineno cukmac keca, ku rec ma juketho i wie, man kwen.
43021010	Yesu wacu igi kumae, Wukel kum rec moko ma wutwomo kawono.
43021011	Ka kumeno Simon Petro idho i yei man eywayu voi dhu wath, ku rec ma dongo pong’ i ie, dak acel ku pier abic wi adek: man kadok gi dupa kumeni de voine yec ungo.
43021012	Yesu wacu igi kumae, Wubin wucam. E ng’atu acel de mbe i kind julub ma cwinye tek m’epenje ko kumae, In i ng’a? kum ging’eyo nia en e Rwoth.
43021013	Yesu bino, eting’o kwen de, man emio igi, ku rec de kumeno.
43021014	Maeni doko wang’ adege ma Yesu nyuthie ie ni julub, yo ng’ei cer m’ecer ko ku kind ju m’utho.
43021015	Kum kumeno ka gidaru camu, Yesu wacu ni Simon Petro kumae, Simon, wod Yona, imara ma sagu joni? E eloko ire lembe kumae, Eyo, Rwoth; ing’eyo nia ameri. Ewacu ire kumae, Mi cam ni nyithi rombe para.
43021016	Ewacu ire kendo wang’ arionde, Simon, wod Yona, imara? Ewacu ire kumae, Eyo, Rwoth; ing’eyo nia ameri. Ewacu ire kumae, Kwai rombe para.
43021017	Ewacu ire wang’ adege kumae Simon, wod Yona, imara? Can unego Petro kum epenje wang’ adege kumae, Imara? Man ewacu ire kumae, Rwoth, ing’eyo gin ceke; ing’eyo nia ameri. Yesu wacu ire kumae, Mi cam ni rombe para.
43021018	Andhandha, ayero iri kumae, Ma fodi in i ayada, itwiri giri, iwotho de ka ma ii yenyo: endre kan ibiti, ibirieyo cingi, man ng’atu mange e ma bitwio iri, biteri de ka m’iyenyo ngo.
43021019	Karaman eyero maeni, m’enyutho ko maram tho m’ebiyungo ko Mungu bibedo ko. Man kan edaru yero lembuni, ewacu ire kumae, Lub ng’eya.
43021020	Petro, m’ulokre, eneno jalub ma Yesu maru belubo ng’eigi; en e ng’atu m’ujeng’ i kore bende dhu cemo mii uthieno, m’uwacu de kumae, Rwoth, ng’a m’ucibi?
43021021	E ka Petro nene ewacu ni Yesu kumae, Rwoth, ng’atu maeni ke bitimo ang’o?
43021022	Yesu wacu ire kumae, Tek ayenyo nia ebed cil m’abino, en e ang’o iri? ilub ng’eya.
43021023	Lembuni lund uyik kind umego, nia jalub maeno bitho ngo: ento Yesu wacu ire ngo, nia ebitho ngo; ento kumae, Tek ayenyo nia ebed cil m’abino, en e ang’o iri?
43021024	En e jalub maeni m’unyutho lembe pi gin maeni, m’ugoro gin maeni de: man wang’eyo nia nyutholembe pare en e andha.
43021025	Gin mange de dupa nuti ma Yesu timo, ma tek jugoro pigi kubang’gi kubang’gi, kud i bang’a cil ng’om dho ngi ciromo ngo ku buku ma jubigoro.
44001001	Lembagora ma kwong’a m’atimo, E Theofilo, pi gin ceke ma Yesu maku timo ku ponjo de,
44001002	cil i ceng’ ma jujole ie malu, yo ng’ei lembang’ola m’eng’olo ni kum Tipo Maleng’ ni jukwenda ma yang’ egoyo nying’gi:
44001003	man ku ng’ei masendi pare enyuthre gire igi ma kwo ku gin dupa ma piembre ngo, m’ewok ko i wang’gi nindo pier ang’wen, m’eyero ko pi gin mi ker pa Mungu de:
44001004	man, ka gicokri karacelo gikugi, eng’olo igi ya ku giwok kud i Yerusalem, ento dong’ gikur lembang’ola ma Wego ng’olo, ma, ewacu, yang’ wuwinjo i bang’a:
44001005	kum Yohana mio baputisi ku pi andha ento wun re wubimaku baputisi ku Tipo Maleng’ ma fodi nindo dupa kukadhu ngo.
44001006	Ka kumeno, ka gicokri karacelo, gipenje, giwacu kumae, Rwoth, idwoko ker ni Israel nindo maeni?
44001007	E ewacu igi kumae, Meni iwu ngo ma nia wung’ei nindone kadi orone, ma Wego ketho gire ka tegone.
44001008	Ento wun wubinwang’u tego, nwang’u Tipo Maleng’ uwok i wiwu: man wubibedo jumulembe para i Yerusalem, man i Yahudi ngung’ ku Samaria de, man cil i tung’ ng’om bende.
44001009	E kan edaru yero lembe maeni, kinde ma gibenene, e juting’e malu; afuru de jole kud i wang’gi.
44001010	E kinde ma gibeneno i polo tel nwang’u ebecidho, nen. dhanu ario gicungo i vutgi ku kendi ma tar;
44001011	ma giwacu bende kumae, Wu dhanu mi Galilaya, wucungo wubeneno i polo nedi? Yesu maeni, ma jujole kud i kindwu malu i polo no, ebibino kumeca calu ma wunene ram ecidho ko i polo.
44001012	Gilund gidok Yerusalem ma giai ko wi got Zeituni, m’e kago ku Yerusalem, woth ma juwotho ko mi ceng’ sabatu.
44001013	E ka gidaru mondo i ie, giidho i ot ma malu, ka ma gibedo i ie; Petro giku Yohana man Yakobo kud Andrea, Filipo giku Thoma, Bartolomayo giku Matayo, Yakobo wod Alfayo, man Simon Zelote, man Yuda wod Yakobo.
44001014	Joni ceke gibedo ru kum rwo ku cwinygi m’uripo acel, karacelo ku mon, man Mariamu ma min Yesu, ku utumin mire de.
44001015	Ceng’ nica Petro cungo malu i kind umego, (nwang’u udul dhanu gicoko dhoggi karacelo, giyenyo romo dak acel ku pier ario,) ewacu kumae,
44001016	Umego, meni lembagora pa Mungu ma yang’ Tipo Maleng’ uyero ku dhu Daudi pi Yuda, m’e jatel wi ju m’umaku Yesu, uol utimbre be kakare.
44001017	Kum jukwane wakugi, man enwang’u maka pare i tic maeni.
44001018	(Nie ng’atuni ng’iewo podho ku sukulia mi camuco pare, e egam epodho agura wie, e dieie kak, cindie ceke de ole woko.
44001019	Lembene meny ma dhanu ceke m’i Yerusalem ging’eyo; ketho julwong’o podho maeni ku dhu thugi kumae, Akeldama, thelembene kumae, Podho mi rimo.)
44001020	Kum egore kumae i kitabu mi Zaburi, Wek kabedo pare dong’ ndhu kende, Ng’atu moko kud ubed i ie: man, Tic pare dong’ ng’atu mange maki.
44001021	Ka kumeno kud i kind dhanu ma wabedo ru wakugi por ma Rwoth Yesu bedumondo man ebedewok ko woko kud i kindwa,
44001022	ugambre kum baputisi ma Yohana mio, rama ceng’ uwok ko ma juting’e ie malu kud i kindwa, i kind joni maku ng’atu acel wadok jumulembe wakugi be pi cer pare.
44001023	E giketho juario, Yusuf ma julwong’o Barsaba, ma won mire nyinge Yusto, man Matia.
44001024	E girwo, giwacu kumae, In, i Rwoth, m’ung’eyo adunde dhanu yu, nyuth ng’atu m’ifoyo ku kind juario maeni,
44001025	kara elag kaka i tic maeni ku mi kwenda bende ma Yuda podho i ie, kara eci gire kakare ma dhe.
44001026	E gituro wel i wigi; man wel upodho wi Matia; e jukwane ku jukwenda apar wi acel.
44002001	E ka ceng’ mi Pentekote tundo, kagi ceke gibedo karacelo i ka acel.
44002002	E aruca ruca nica ba gin moko ai i polo pami wavuvu m’ukoto, man epong’o ot ceke ka ma gibedo i ie.
44002003	E leb m’ukaru pami lebmac, uwok i wang’gi; man ebedo i wigi kubang’gi nzu.
44002004	E kagi ceke Tipo Maleng’ uromogi, man gimaku weco ku dhok ma nge nge, calu wec ma Tipo mio igi.
44002005	Nwang’u Juyahudi gibedo Yerusalem, gi dhanu ma lworo Mungu, ma giai kud i thek ceke ma the polo.
44002006	Man ka ba gin maeni winjre, udul dhanu gicoko dhoggi karacelo, e lembene loyogi, kum dhanu kubang’gi nzu giwinjo gibeweco ku dhu thugi ma dhe.
44002007	E kagi ceke gipoi igi de wang’ lii, giwacu kumae, Nen, joni ceke ma giweco gi Jugalilaya ngo?
44002008	Wawinjo ku dhu thuwa ma junyolo kowa kubang’wa ceke ngi nenedi?
44002009	Juparthi ku Jumedi man Juelemiti, ku ju m’ubedo i Mesopotamia, i Yahudi man Kapadokia, i Ponto man Asia,
44002010	i Frugia man Pamfulia, i Misiri man ng’et Libua ma yo ba Kurene, ku jubedo m’uai i Rumi, Juyahudi ku ju ma juloko wang’gi bende,
44002011	Jukrete man ju Arabi, wawinjo gibeweco ku dhu thuwa kwa pi tic ma dwong’ pa Mungu.
44002012	E kagi ceke igi wang’ lii, e igi pido kwe, giwacu gigi kumae, Thelembe maeni ang’o?
44002013	Ento jumange giyero ku cac kumae, Pigulok ma nyasa merogi en.
44002014	Ento Petro, m’ucungo giku juwagi apar wi acel, eting’o dwande malu, eyero igi kumae, Wu dhanu mi Yahudi, ku kewu ceke ma wubedo i Yerusalem de, dong’ wung’ei lembe nini, man wucik ithwu kum lem para.
44002015	Kum joni gimer amera ngo, calu ma wuwacu nyo; kum ceng’ udoko saa adek kende;
44002016	ento maeni en e lembe m’uyere ni kum jabila ma Yoel:
44002017	Mungu wacu kumae, Gini bitimbre i kajik ceng’, Abikonjo kum Tipo para moko wi weg kum ceke: Man wotu ku nyigu gibiewo, Awobi mu de gibineno ginmawokiwang’, Judongo mu m’uti ke gibileko lek:
44002018	Eyo i ceng’ maeno abikonjo kum Tipo para wi jumiru para ma co. Ku jumiru para ma nyir bende; e gibiewo.
44002019	Man abinyutho musana malu i polo, Ku giranyutha ma piny i ng’om de; Rimo, ku mac, ku lietho mi yiro de:
44002020	Ceng’ bilokre ni mudho, Dwi ke ni rimo, Ma fodi ceng’ pa Rwoth ku wok ungo, Cenguno m’e dwong’ pire de dit:
44002021	Gini bitimbre, nia ng’atu ma tek bilwo ng’o nying Rwoth ebiboth.
44002022	Wu dhanu pa Israel, wuwinj lembe maeni: Yesu ma Nazareti, en e ng’atu ma Mungu foye iwu ku tic ma dwong’ man musana ku giranyutha ma Mungu timo ni kume i kindwu, cil calu wun de wung’eyo giwu;
44002023	en, ma jumie ni kum lembagora m’ubedo aketha pa Mungu m’elar eng’eyo, wun de wudong’ wugure ku cing’ juco wunege de:
44002024	ma Mungu ketho ecer, m’egonye ko ku i masendi mi tho: kum ecopre ngo ya ebed kudo.
44002025	Kum yang’ Daudi yero pire kumae, Aneno Rwoth i wang’a thiri thiri; Kum eni yo ku cinga ma yor acwic, kara ia kud upidi:
44002026	Ka kumeno mutoro nego adundena, leba de anyong’a nege; Man ke ring’kuma bende bibedo m’egeno;
44002027	Kum ibiweko ng’eyong’ec para ni Hadeya ngo, Kadi ibimio Ng’atu Maleng’ peri ngo ya enen top.
44002028	Iketho ang’eyo yo mi kwo; Ibiyeng’a ku mutoro i weng’i.
44002029	Umego, acopo yero iwu dwe dwe pi Daudi ma kwaru, nia etho man juyike, man ke odliel pare ni i kindwa cil i ceng’ maeni.
44002030	Kum en e jabila, m’eng’eyo de nia Mungu ng’olo ire ku kwong’, nia kum kodhi mi kume ebiketho ng’atu acel wi komker pare:
44002031	en m’elar eneno maeni eyero pi cer ma Kristu bicer ko, nia juweke ni Hadeya ngo, kadi ring’kume de neno top ungo.
44002032	Yesu maeni Mungu ketho ecer, ma kawa ceke de wa jumniembene.
44002033	Ka kumeno en ma judode malu ba cing’ Mungu ma yor acwic, m’ejolo lembang’ola ma Wego ng’olo pi Tipo Maleng’, ekonjo gin maeni, ma wuneno wuwinjo de.
44002034	Kum Daudi idho i polo ngo: ento ewacu en kumae, Rwoth uwacu ni Rwoth para, Jany yo ku cinga ma yor acwic,
44002035	Maram abiketho ko jukwoji ni kom mi tiendi.
44002036	Dong’ juot pa Israel ceke ging’ei ma cwinygi kwio, nia Mungu ketho Yesu maeni ma wugure, ni Rwoth ku Kristu bende.
44002037	Nie ka giwinjo maeni, e ecobo adundegi, man giwacu ni Petro giku jukwenda wagi de kumae, Umego, wabitimo ang’o?
44002038	E Petro wacu igi kumae, Wulok cwinywu, wumak baputisi kubeng’wu kubeng’wu ku nying’ Yesu Kristu ni ruc mi dubo mu; man wubijolo giramia ma Tipo Maleng’.
44002039	Kum lembang’olane en e iwu, man ni nyithindho mu, man ni dhanu ceke ma gibedo bor cen, cil ku ju ma Rwoth Mungu mwa bilwong’o i bang’e.
44002040	Man etuco ku lembe mange de dupa, man ethokogi, ewacu kumae, Dong’ wubodhiu giwu ni dlianum’utuk maeni m’ugondri.
44002041	E ju m’ujolo lembe pare gilund gimaku baputisi: man ceng’ nica dhanu ma yenyo romo rubanga adek umedogi.
44002042	Man gibedo asu ku ponji mi jukwenda ku ripocwiny de, ku kwen m’angweka man ku rwo de.
44002043	Man Iworo makugi kubang’gi ceke: e musana ku giranyutha dupa rimbre ni kum jukwenda.
44002044	E ju m’uyio ceke gibedo karacelo, piny migi ceke de bedo ariba;
44002045	man giloko jupiny migi ku jamni migi de, gipoko de ku ba dhanu ceke, calku canpiny ma ni kum dhanu kubang’gi kubang’gi.
44002046	Man ku ba rupiny ku ba rupiny, ma gibedo asu ku cwinygi m’uripo acel i hekalu, ku kwen m’ang’weka de i udigi, gijolo cemo migi ku mutoro kwa kud adunde m’ucungo acel,
44002047	ma gipaku ko Mungu, ma gibedo ku bero de ku ba dhanu ceke. E Rwoth ucikumedo igi ju m’uboth ku ba rupiny ku ba rupiny.
44003001	Nie Petro giku Yohana gibeidho malu i hekalu i saa mi rwo ma en e saa mir abung’wende.
44003002	E ng’atu moko ma en e jarabala kud i min, jubejuyeye ku ba piny ku ba rupiny jukethe dhugola mi hekalu ma julwong’o Leng’ kara ekwai giramia ba ju m’ucikumondo i hekalu;
44003003	ma kan eneno Petro giku Yohana gidhingo mondo i hekalu, epenjo ya egam giramia.
44003004	E Petro giku Yohana, ma gitono wang’gi i kume, giwacu kumae, Nen bang’wa.
44003005	E eciko ithe i bang’gi, ewacu nyo ebigamu gin moko i bang’gi.
44003006	Ento Petro wacu kumae, Mola ma tar ku mola ma kwar de ambe ko; ento gin m’abedo ko, maeno amio iri. Ku nying Yesu Kristu ma Janazareti, wothi.
44003007	E emake ku cinge ma yor acwic, man eting’e malu: e aruca ruca nica tiende ku cogo ma ng’ut tiende de maku tego.
44003008	Egam epor malu, ecungo, emaku wotho; man emondo kugi i hekalu, m’ewotho, ku por malu, ku paku Mungu de.
44003009	Man dhanu ceke ginene m’ewotho ku paku Mungu de:
44003010	e ging’eyo, nia en e ng’atu ma naka bedo pi giramia Dhugola Maleng’ mi hekalu; e gipoi igi de wang’ lii kum gin m’utimbre i kume.
44003011	E kinde m’emaku kum Petro giku Yohana, dhanu ceke giring’ni karacelo i bang’gi ma igi wang’ lii, i pondot ma julwong’o pondot pa Suleman.
44003012	Man ka Petro neno maeni, edwoko lembe ni dhanu kumae, Wu dhanu pa Israel, iwu wang’ lii kum ng’atuni nedi? kadi wutono weng’wu i kumwa nedi, calu ya waketho ewotho wan ku tego mwa giwa kadi ni kum bedo mwa ma ayi Mungu ni i kume?
44003013	Mungu pa Ibrahim, ku pa Isak, ku pa Yakobo de, Mungu pa kwaruwa, eyungo Jatic pare Yesu; ma wumie, wukwere bende i wang’ Pilato, kan eyenyo egonye.
44003014	Ento wukwero Ng’atu Maleng’ ma Pwe de, wudong’ wulwong’o janek e ma jumi iwu,
44003015	man wunego Jathek kwo; ma Mungu ketho ecer ku kind ju m’utho; wa jumulembe de kum maeni.
44003016	Man ni kum yic mi nyinge e nyinge dwoko ng’atuni tek, ma wuneno wung’eyo de: eyo, yioyic ma ni kume e m’uketho ng’atuni doko cu ma ndhu i vutwu ceke.
44003017	Nie, umego, ang’eyo wutime cobo, calu ma jubim mu bende gitimo.
44003018	Ento gin ma Mungu lar unyutho ku dhu jubila ceke, nia Kristu pare bisendre, eketho etimbre kakare kumeno.
44003019	Ka kumeno wulok cwinywu, man wulokru kendo, kara dubo mu kabre woko, kara nindo mi yepocwiny uai i vut Rwoth;
44003020	man kara eor Kristu ma yang’ eketho iwu, en e Yesu:
44003021	ma polo kojole be cil i nindo mi dwoko gin ceke, ma yang’ Mungu yero pire ku dhu jubila pare maleng’ ma ginuti por eca ngi.
44003022	Musa wacu andha kumae, Rwoth Mungu biting’o jabila iwu kud i kind juwedu, ma calu an; wubiwinjo gin ceke de i bang’e ma tek eyero iwu.
44003023	E gini bitimbre, nia ku ba dhanu ceke ma biwinjo jabila maeno ngo, gibinyothri ndhu kud i kind dhanu.
44003024	Eyo jubila ceke m’ugambre kum Samwil ku ju ma gliubo ng’eye de, kagi ceke ma yang’ giyero, gin bende giyero pi cenguni.
44003025	Wun wu wot jubila, man mi lembariba ma Mungu timo ku kwaruwu, m’ewacu ko ni Ibrahim kumae, I kodhini thek ceke m’i ng’om binwang’u mugisa.
44003026	Mungu m’edaru ting’o Jatic pare malu, elar eore iwu kara emi iwu mugisa, ku lokowu kubeng’wu kubeng’wu kum camuco mu.
44004001	E ka gibeyero ni dhanu, julam man jadit mi hekalu ku Jusadukayo gibino i bang’gi,
44004002	ma cwinygi ng’abre dit kum joca ponjo dhanu, man giyero ni kum Yesu pi cer ku kind ju m’utho.
44004003	E giketho cing’gi i kumgi, man gikethogi i odkol tundu mir urwone: kum nwang’u piny udoko uthieno.
44004004	Ento dupa m’i kindgi m’uwinjo lembene giyio; e wel jumaco doko ve rubanga abic.
44004005	E urwone lembe timbre kumae, ya jubim migi ku judongo man jugorcik de gicoko dhoggi i Yerusalem;
44004006	e Ana ma jalam ma dit de nuti, ku Kayafa, man Yohana, man Iskander, ku dhanu ceke ma gi jupagi jalam ma dit de.
44004007	E ka giketho joca i diere, gipenjo kumae, Wutimo maeni ku tego ang’o, kadi ku nying’ ng’a?
44004008	E Petro, ma Tipo Maleng’ urome, elund ewacu igi kumae, Wu jubim mi dhanu, ku judongo de,
44004009	tinuni tek wubepenjowa pi tic ma ber m’utimbre kum ng’atu ma ng’ic, ya girang’o m’udwoko ng’atuni dho;
44004010	kewu ceke dong’ wung’ei, ku dhanu pa Israel ceke bende, nia ku nying’ Yesu Kristu ma Nazareti, ma wugure, ma Mungu ketho ecer ku kind ju m’utho, e ng’atuni cungo dho i vutwu kakeni ni kume.
44004011	En e kidi ma wun wu jugomot wudwoke ni gin mananu, ma judwoke ni wic mi gul.
44004012	Man ni kum ng’atu mange both umbe; kum nying’ mange mbe the polo, ma jumio i kind dhanu, ma wakowaboth be ni kume.
44004013	Nie ka gineno tegocwiny pa Petro giku Yohana, ging’eyo de ya gi dhanu ma sang’na ma cobo de, igi wang’ lii; e ging’eyo pigi, ya naka gibedo giku Yesugi.
44004014	E ka gineno ng’atu ma kume kei cungo i bang’gi gicopo yero gin moko ngo pire.
44004015	Ento ka ging’olo ya giai cen kud i dilo, gipido lembe i kindgi gigi,
44004016	giwacu kumae, Wabitimo ang’o kum joni? kum musana ma pire dwong’ utimbre ni kumgi andha, unyuthre ni dhanu ceke ma gibedo i Yerusalem; wan de piembe loyowa.
44004017	Ento kara kud eyik apila i kind dhanu, dong’ wacimugi, kara ku giyer nying’ maeni kendo ni ng’atu moko.
44004018	E gilwong’ogi, man gipoko igi ya ku giyer ku nying Yesu ki man ku giponj i nying Yesu.
44004019	Ento Petro giku Yohana gidwoko lembe giwacu igi kumae, Tek en e atira i wang’ Mungu ya wawinj i beng’wu ma sagu ma ba Mungu, wupok wun:
44004020	kum wacopo weko yero pi gin ma waneno ku ma wawinjo de ngo.
44004021	E gin, ka gicimogi kendo, gigonyogi ma ginwang’u gin moko ngo ma gisendgi i kume ni kum dhanu; kum dhanu ceke giyungo Mungu kum gin m’utimbre.
44004022	Kum ng’atu ma musana mi kum acanga timbre i kume, nwang’u rundi pare sagu pier ang’wen. Maleng’ uromogi, man giyero lem pa Mungu ku tegocwiny.
44004023	E ka jugonyogi, gibino ba juwagi, man gigonyo lembe ceke ma julam ma dongo ku judongo de giyero igi.
44004024	Gin de, ka giwinjo maeni, giting’o dwandgi malu ba Mungu ku cwinygi m’uripo acel, man giwacu kumae, E Rwoth, in m’icwio polo ku ng’om ngi ku nam de, ku gin ceke ma ni i igi bende:
44004025	In ma yang’ iwacu ku Tipo Maleng’, ku dhu wegwa ma Daudi ma jatic peri kumae, Thekdhanumange timo ng’ecwiny apila nedi, Kodhi dhanu de bepido pi gin ma kite mbe nedi?
44004026	Ju m’ubimo m’i ng’om girieri gigi, Jubim de coko dhoggi karacelo, Kum Rwoth, man kum Kristu pare:
44004027	kum andha i adhura nini Herode giku Pontio Pilato, karacelo ku Thekdhanumange ku kodhi dhanu pa Israel de, gicoko dhoggi kum Yesu ma Jatic peri maleng’, m’iwiro mo i wie,
44004028	ya gitim gin ma yang’ cingi ku lembapora peri gilar giketho ya bitimbre.
44004029	Kawono, Rwoth, nen cim migi: man dong’ imi ni jumiru peri ya giyer lembe peri ku tegocwiny kwa,
44004030	kan irieyo cingi m’ikeyo ko tho; man kara giranyutha ku musana de timbre ni kum nying’ Jatic peri maleng’ Yesu.
44004031	E ka gidaru rwo ka ma gicoko ie dhoggi karacelo yengre; e kagi ceke Tipo Maleng’ uromogi, man giyero lem pa Mungu ku tegocwiny.
44004032	Man udul mi ju m’uyio adundegi ripo acel ku ng’eyong’ec de: ng’atu acel de mbe m’uwacu ya ng’et kum gin m’ebedo ko ya pare gire; ento giribo gin ceke karacelo.
44004033	E jukwenda ginyutho pi cer pa Rwoth Yesu ku tego ma dit: e bero ma dit ubedo i wigi ceke.
44004034	Kum moko mbe m’i kindgi ma canpiny unegogi: kum ceke ma gi weg pothi kadi udi de giloko, man gikelo wel piny mi gin ma gilokone,
44004035	gikethogi de the tiend jukwenda: e jupoko pokne ku ba dhanu nzu, ma can pinje ni i kumgi.
44004036	Man Yusuf, ma jukwenda gilwong’e Barnaba (ma, ka juloke, en e Wodjuk), e Jalawi, dhanu ma thugi ni Kupro,
44004037	e won podho, eloke, ekelo sentene de eketho the tiend jukwenda.
44005001	Ento ng’atu moko ma nyinge Anania, giku Sahra ma cege, ging’iewo jupiny moko,
44005002	man ekanu wel jupiny kucel, cege de giribri kude i lembene, man ekelo kume kucel, ekethe the tiend jukwenda.
44005003	Ento Petro wacu kumae, Anania, Jok upong’o adunden inedi m’icwayu ko ndra ni Tipo Maleng’, m’ikanu ko kum welpiny mi ng’omi?
44005004	Kinde m’eni i beng’i, nwang’u en e peri ngo? man kan idaru loke, ebedo i tego peri ngo? Iyio gino wok i adundeni pirang’o? icwayu ndra ni dhanu ngo, ento ni Mungu.
44005005	E ka Anania winjo lembe nini epodho bir e cwinye kadhu ndhu; man lworo ma dit apila podho wi dhanu ceke ma giwinjo maeni.
44005006	E awobi giai giboye de, gitere woko gicigiyike.
44005007	Man eyenyo romo kinde mi saa adek yo ng’eye, ka cege, ma fokung’eyo gin m’utimbre ngo, umondo.
44005008	E Petro wacu ire kumae, Yer ira tek wuloko ng’om ku piny mae. Man ewacu kumae, Eyo, ku piny maeno.
44005009	Ento Petro wacu ire kumae, Wugewuripo lembe ya wumul ko Tipo Rwoth nedi? nen, tiend ju m’uyiko cweri gi ni dhugola, man gibiteri woko.
44005010	E ndhu ndhu nica epodho bir etho ndhu, man gitere woko gicigiyike ba cware.
44005011	E lworo ma dit upodho wi kanisa ceke, ku wi dhanu ceke de ma giwinjo gin maeni.
44005012	Man giranyutha ku musana dupa timbre kind dhanu ku cing’ jukwenda: kagi ceke de gibedo ku cwinygi m’uripo acel i pondot pa Suleman.
44005013	Ento i kind dong’ dhanu m’udong’ ng’atu moko mbe ma cwinye tek m’eribre ko kugi: ento ayunga re dhanu yungogi;
44005014	man juyic gimedri m’usagu ba Rwoth, udul jumaco ku jumamon bende:
44005015	ketho giwodho cil ju ma kumgi lith giterogi woko i gengi, gipielogi wi kavuto ku wi par bende, kara ka Petro bekadhu, kuno nyo tipone biumo ng’atu moko m’i kindgi.
44005016	Udul dhanu bende giai i adhura m’utieko Yerusalem, gicoko dhoggi ma gikelo ko ju ma kumgi lith, ku ju ma tipo m’ucido besendogi: e kumgi kei kubang’gi ndri.
44005017	Ento jalam ma dit uai malu, ku ju ma gibedo gikugi ceke (ma en e pokri mi Jusadukayo), e ngiri pong’ogi
44005018	e giketho cing’gi kum jukwenda, man gicwalugi i odkol.
44005019	Ento malaika pa Rwoth uyabu dhugola mi odkol ku diewor, ewodhogi woko, man ewacu kumae,
44005020	Wucidh wucung i hekalu wuyer lembe ceke ni dhanu pi Kwo maeni.
44005021	E ka giwinjo maeni, gimondo i hekalu ka mombwa maku thumo, giponjo de. Ento jalam ma dit uwok, ku ju ma gibedo gikugi de, man gicoko dhu dilo, ku judongo mi nyikwai Israel de, e gioro ya jugamgi i odkol jukelgi.
44005022	Ento asikari m’ucidho giwok ginwang’u gimbe i odkol; man giloko gidok, giyero kumae,
44005023	Wawok wanwang’u dhu odkol ubedo acika kubang’e, jukur de gicungo dhugola: ento ka wayabu, wanwang’u ng’atu moko mbe i ie.
44005024	Nie ka jadit mi hekalu ku julam ma dongo giwinjo lembe maeni, igi pido mumbe i kumgi maram lembene binyai ko.
44005025	E ng’atu acel ubino uyero igi kumae, Nen, dhanu ma wukethogi i odkol gini i hekalu gicungo gibeponjo dhanu.
44005026	E jadit mi hekalu kud asikari gilund gicidho, gikelogi, endre ku kero ngo; kum gilworo dhanu, gimaru canyugi ku kidi.
44005027	E ka gikelogi, gikethogi i wang’ dilo. E jalam ma dit upenjogi,
44005028	ewacu kumae, Wang’olo iwu ma tek ya kud wuponj ku nying’ maeni: nen, wuromo Yerusalem ceke ku ponji mu, wuyenyo wukel rimb ng’atuno i wiwa de.
44005029	Ento Petro giku jukwenda wagi de giloko lembe giwacu kumae, Wakoworo Mungu be ma sagu woro dhanu.
44005030	Mungu pa kwaruwa ting’o Yesu malu, ma nwang’u wunege, ma wuliere ko wi yen.
44005031	En Mungu dode ku cinge ma yor acwic ya ebed Jaker ku Jalar, kara emi lokocwiny ni Israel, ku ruco dubo.
44005032	Wan de wa jumulembe mi ginduni; man Tipo Maleng’ bende, ma Mungu mio ni ju m’uwore.
44005033	Ento joca, ka giwinjo maeni, ethumo adundegi, e giyenyo gineggi.
44005034	Ento ng’atu acel ma Jafarisayo ai malu i kind dilo, ma nyinge Gamaliel, m’e jaeuthecik, m’e ng’atu ma pire ber ni dhanu ceke, man eng’olo ya gikogiketh joca cen tundu.
44005035	Man ewacu igi kumae, Wu dhanu pa Israel, wubed ku weng’wu i kumwu giwu kum joni, ni gin ma wuyenyo timo.
44005036	Kum nwang’u ka fodi ceng’ maeni kuwok ungo Theuda wodhre, m’eketho pire yik ya en e m’e en; e dhanu moko, ma va dak ang’wen, ging’ino i kume: e junege; man ju m’uwore ceke, julalugi, e gidoko yaca.
44005037	Yo tok ng’atuni ke, Yuda ma Galilaya i ceng’ ma jugoro nying’ ewodhre, man ecoko dhanu kucel i kume: en bende erwinyo; e ju ma giwore ceke, julalugi nge nge.
44005038	E kawono abeyero iwu kumae, Kud wutim gin moko kum joni, wuwekgi: kum tek lembapora maeni kadi tic maeni ai ba dhanu, ebirany:
44005039	ento tek eai ba Mungu, wubicopo ranjugi ngo; kuno nyo jubinwang’u ya wubetimo ali cil kum Mungu.
44005040	Man giwinjo dwande: e ka gilwong’o jukwenda i bang’gi, gidong’ gifodogi afoda man ging’olo igi ya ku giyer ku nying’ Yesu, e giwekogi gicidho.
44005041	E ka kumeno giai kud i dilo, ma anyong’a negogi kum jukwanu ya giromo sendri ma jujwigo kogi kum Nying’ maeni.
44005042	E ku ba rupiny ku ba rupiny, i hekalu kud i udigi de, giweko ponjo ku yero de ki ngo ya Yesu en e Kristu.
44006001	Nie i ceng’ maeni, ma wel julub gicikumedri i ie, Juyahudi ma Juyunani gimaku ng’ur kum Juebrania, kum juweko mon migi bedo rwa i timotim ma ku ba rupiny.
44006002	E juapar wi ario gilwong’o udul julub wagi i bang’gi, man giwacu kumae, Maku ku wawek lem pa Mungu, ya watim tic mi mesa.
44006003	Umego, ka kumeno dong’ wunen dhanu abiro i kindwu ma pigi ber ma Tipo ku rieko de romogi, ma wakethgi kum ticne.
44006004	Ento wan re wabibedo mwa ru wi rwo, man i tic mi lembe bende.
44006005	E lembe nini maku i udul dhanu ceke: e gidong’ gigoyo wi Stefano, m’e ng’atu ma yioyic ku Tipo Maleng’ bende rome, man Filipo, ku Prokoro man Nikanor, ku Timoni, man Parmena, giku Nikolao ma ng’atu ma Antiokia ma juloko wang’e;
44006006	e juketho joni wang’ jukwenda: man ka gidaru rwo, giketho cing’gi i wigi.
44006007	E lembe pa Mungu nyai: wel mi julub de medre dit apila i Yerusalem; udul julam de giworo yic nini.
44006008	Man Stefano, ma bero ku tego de rome, etimo musana ma dit ku giranyutha de i kind dhanu.
44006009	Ento jukucel ma gi dhanu mi cokri ma julwong’o cokri mi Julibertino, man ke mi Jukurene, man ke mi Juiskanderia, man mi ju mi Kilikia kud Asia, joni giai gipiemo piem giku Stefanogi.
44006010	E dhoggi thwo kau kum rieko ku Tipo de m’eyero kudo.
44006011	Gidong’ gicuno i dhanu, ma giwacu kumae, Wawinjo eyero lembacidi kum Musa man kum Mungu.
44006012	Man githubo dhanu, ku judongo, man jugorcik, e gikonjri i kume, gimake, gikele de i wang’ dilo,
44006013	man giketho jumulembe mi ndra, m’uwacu kumae, Ng’atuni weko yero lembe ngo kum kakeni ma leng’, man kum cik de:
44006014	kum wawinjo ewacu ya Yesu maeni ma Nazareti binyotho kakeni, man ebiloko kura ma Musa mio iwa.
44006015	E kagi ceke ma gibedo i dilo, ma gikonjo wang’gi i kume, gineno wang’e calu en e wang’ malaika.
44007001	Man jalam ma dit uwacu kumae, Gin maeni kumeno?
44007002	Man eloko kumae, Umego ku wego de, wukowuwinji: Mungu mi dwong’ unyuthie ni wegwa ma Ibrahim, kan eni i Mesopotamia, ka fodi ebedo i Haran ungo,
44007003	man ewacu ire kumae, Dong’ iai woko kud i ng’om ma thu, kud i kind jupeu de, man ibin i ng’om m’abinyutho iri.
44007004	E elund eai kud i ng’om mi Jukaldayo, man ebedo i Haran: ku kuca, ka won utho, Mungu dake i ng’ombuni, ma wubedo i ie kawono:
44007005	man emio ire aba i ie ngo, ungo, ma romo tiende de ngo: man eng’olo ya ebimie ire ni jupiny pare, ni nyikwaye de yo ku ng’eye, ma fodi nyathin pare de mbe.
44007006	E Mungu wacu calu mae, nia nyikwaye bibedo i ng’om ma nyo ci, nia jubidwokogi de ni ng’eca, man jubitimogi rac rundi dak ang’wen.
44007007	E Mungu wacu kumae, Abipoko lembe mi thek ma gibedo ng’eca igi: e yo ng’eye gibiai woko, man gibitimo ira kakeni.
44007008	Man emio ire lembariba mi yaa: ka kumeno Ibrahim unyolo Isak, man i ceng’ mir aborane etimo yaa i kume; Isak de nyolo Yakobo, Yakobo ke nyolo kwaru apar wi ario.
44007009	Man kwaru, ma nyeko timogi kum Yusuf, ging’iewe i Misiri; e Mungu de ni i bang’e,
44007010	elare de kud i can pare ceke, man emio ire bero ku rieko i wang’ Farao m’ubimo mi Misiri; man edwoke ni jabim wi Misiri ku wi ot pare de ceke.
44007011	Nie ndru podho i Misiri ku Kanan ngung’, ku can ma dit. Giracama de kwaruwa nwang’u ngo.
44007012	Ento ka Yakobo winjo ya cam nuti i Misiri, elar eoro kwaruwa wang’ acel.
44007013	Mir arionde Yusuf ung’eire ni utumin; man thek pa Yusuf ung’eire ni Farao.
44007014	E Yusuf uoro, man elwong’o Yakobo ma won mire ubin i bang’e, ku jupagi ceke, dhanu pier abiro wi abic.
44007015	E Yakobo loro piny i Misiri; e egam etho, giku kwaruwa de;
44007016	man juyeyogi juterogi kuca i Cekem, e jukethogi i odliel ma Ibrahim ung’iewo ku jupiny mi mola ma tar ba wot Emor ma i Cekem.
44007017	Ento ka nindo ma lembang’ola ma yang’ Mungu ng’olo ni Ibrahim udhingo timbre, dhanune ginyai gimedri i Misiri,
44007018	rama ubimo mange camu ko ker i Misiri, m’ung’eyo Yusuf ungo.
44007019	Ng’atuca bombo thek mwa, man etimo rac kum kwaruwa, ya gibai mukere migi woko kara ku gibed kwo.
44007020	I nindo nica junyolo Musa, man kite leng’ mumbe; e jugwoke i ot pa won dwi adek:
44007021	e ka jubaye, nya Farao uting’e, man etunge ka wode ma dhe.
44007022	Man juponjo Musa ku rieko ceke mi Jumisiri; ebedo dwong’ de i lembe pare i tic pare de.
44007023	Ento kinde ma rundi pare maku doko pier ang’wen, lembe wok i adundene ya elieu jupagi ma gi nyithi Israel.
44007024	Man kan eneno ng’atu acel ma jutime rac, egam elare, man eculo kwor pi ng’atu ma jubesendo, egam enego Jamisiri:
44007025	e ie wacu ya jupagi ging’eyo nia Mungu bemio igi both ku cinge en e Musa; karaman ging’eyo ngo.
44007026	Urwone ewok i bang’gi kinde ma gibenyego, man eyenyo etheggi, ewacu kumae, Paco, wun umego; wutimo rac ba juwedu nedi ma ng’atuman utimo ba wadi man ba wadi e?
44007027	Ento ng’atu acel m’utimo rac kum wadi ucwale mire cen, ewacu kumae, Ng’a m’uketho idok jabim i wiwa ku japoklembe de?
44007028	Iyenyo inega, pami nyaworo inego Jamisiri?
44007029	E Musa piei kum lembe nini, man edoko jabedo i ng’om Midiani, ka m’enyolo ie wote ario.
44007030	E ka rundi pier ang’wen uthum malaika wok i bang’e i yamba mi got Sinai, i lebmac ma i yen m’udinyo.
44007031	E kinde ma Musa nene, ie wang’ lii kum giranena maeno: e kan ecoro ceng’ni nineno, dwand Rwoth ubino kumae,
44007032	An a Mungu pa kwaru, Mungu pa Ibrahim, man pa Isak, man pa Yakobo. E kum Musa miel, man ebedo ku tegocwiny ungo m’enen ko.
44007033	Man Rwoth uwacu ire kumae, Gony wara woko kud i tiendi: kum ka m’icungo i ie en e ng’om ma leng’.
44007034	Aneno can mi dhanu para andha ma gini i Misiri, man awinjo ba cur migi, e aloro piny nigonyogi: kawono koibin, abiori i Misiri.
44007035	Musa maeni ma gikwere, giwacu kumae, Ng’a m’uketho idok jabim ku japoklembe de? e en nini e ma Mungu ore nibedo jabim ku jalar bende ku cing’ malaika m’uwok i bang’e i yen m’udinyo.
44007036	Ng’atuni e m’utelo wigi woko, ku yo ng’ei musana ku giranyutha de m’etimo i Misiri, man i nam Makwar, kud i yamba de rundi pier ang’wen.
44007037	En e Musa maeno m’ewacu ni nyithindho pa Israel kumae, Mungu biting’o iwu jabila kud i kind juwedu, ma calu an.
44007038	Maeni en ma yang’ eni i kanisa i yamba giku malaika m’uweco i bang’e i got Sinai, man ku kwaruwa bende: m’egamu wec mi kwo ya emi iwa:
44007039	kwaruwa giyio ngo ya gibed wor ire, ento gicore cen, e gilokri ku i adundegi ni Misiri,
44007040	giwacu ni Harun kumae, Thiedh iwa mungu ma bitelo wiwa: kum Musa maeni, ma naka telo wiwa m’uwodhowa kud i ng’om Misiri, wang’eyo gin m’utimbre i kume ngo.
44007041	Man i ceng’ maeca githiedho nyathi dhiang’, e gikelo lam ni ayi gin m’acwia nica, man gifoiri kum tic mi cing’gi.
44007042	Ento Mungu lokre, man ekunogi ya gitim ni udul mi polo; calu jugoro i kitabu mi jubila kumae, Wumio ira lim m’anega ku lam de I yamba nindo pier ang’wen, E juot pa Israeli?
44007043	Man wuting’o hema pa Molok, Ku cero mi mungu ma Refan bende, Ayi gin ma wutimo ya wurwo i bang’gi: E abiterowu cen ng’ei Babeli.
44007044	Kwaruwa gibedo ku hema mi lembatuca i yamba, cil calu eng’olo m’ewacu ni Musa, ya etime calu ayi m’eneno.
44007045	Ma kwaruwa bende, i nindo migi, gikelo i ie giku Yocuwagi ka gimwonyo ng’om mi thek, ma Mungu riemo woko kud i wang’ kwaruwa, cil i ceng’ pa Daudi;
44007046	m’unwang’u bero i wang’ Mungu, man epenjo ya enwang’ kabedo ni Mungu pa Yakobo.
44007047	Ento Suleman e m’udong’ ugomo ot ire.
44007048	Ento Ng’atu ma Malu Ngbir bedo i udi ma jugomo ku cing’ ungo; calu yang’ jabila wacu kumae,
44007049	Polo en e komker para, Ng’om ke kom mi tienda: Ot manedi ma wubigomo ira? Rwoth uwacu: Kadi kani ma kayom para?
44007050	Cinga cwio gin maeni ceke en ungo?
44007051	Wun ma ng’utwu cikre ma wukuti mo yaa ngo kum adundewu kum ithwu de, wucero Tipo Maleng’ thiri thiri: calu ma yang’ kwaruwu gibegitimo, e wun bende wutimo kumeca.
44007052	Jubila makani ma yang’ kwaruwu gikunyayu ragedo i kumgi ngo? man ginego ju ma gilar ginyutho kabino pa Ng’atu ma Pwe; ng’atu ma kawono wudoko jucibne ku junekne;
44007053	wun ma wujolo cik calu malaika ng’olo, ere wuwore ngo.
44007054	E ka giwinjo gin maeni ethumo adundegi, man ging’enjo lakgi i kume.
44007055	Ento en, ma Tipo Maleng’ urome, eneno i polo tel, man eneno dwong’ pa Mungu, ku Yesu de m’ucungo yo ku cing’ Mungu ma yor acwic,
44007056	man ewacu kumae, Nen, aneno polo yabre, ku Wod dhanu m’ucungo acunga yo ku cing’ Mungu ma yor acwic.
44007057	Ento gin gikok ku dwandgi ma tek, giculo ithgi de, e gikonjri i kume vur;
44007058	e gibaye woko kud i adhura, man gicanye ku kidi: jumulembe de giketho kendi migi the tiend jalawobi ma nyinge Saul.
44007059	E gicanyu Stefano ku kidi, m’ebelwong’o Rwoth, ewacu kumae, Rwoth Yesu, jol tipona.
44007060	E erum piny, man ekok ku dwande ma tek kumae, Rwoth, kud iketh dubo maeni i kumgi. E kinde m’eyero maeni, enindo.
44008001	Saul de yio ya etho. Ceng’ nica ragedo ma dit uwok kum kanisa ma ni i Yerusalem; e kagi ceke julalugi nge nge i ng’om Yahudi man Samaria, jukwenda re m’udong’.
44008002	E dhanu ma lworo Mungu giyiko Stefano, man giketho ywak ma dit i wie.
44008003	Ento Saul unyotho kanisa, m’emondo ko ku ba udi ku ba udi, m’eywayu ko co ku mon de ekethogi i odkol.
44008004	Ka kumeno ju ma julalugi nge nge gicidho ku yero lembe nini.
44008005	E Filipo loro piny i adhura ma Samaria, man eyero igi pi Kristu.
44008006	E udul dhanu giciko ithgi ku cwinygi m’uripo acel ni lembe ma Filipo yero, ka giwinjo, gineno ku giranyutha m’etimo de.
44008007	Kum tipo m’ucido ma ni ii dhanu dupa, giwok woko kud i igi, ma gikok akoka ku dwandgi ma tek: ju ma kumgi tho nding’ de dupa, ku weg abala mi tielo, kumgi kei.
44008008	E mutoro ma dit ubedo nuti i adhura maeno.
44008009	Nwang’u ng’atu acel nuti, ma nyinge Simon, ma naka betimo ajoga i adhura nica, eketho i dhanu ma Samaria de wang’ lii, m’ekethie gire nia en e ng’atu ma dit:
44008010	ma dhanu ceke de giciko ithgi i bang’e, dhanu ma sai ku dhanu ma pigi yik de, giwacu kumae, Ng’atuni en e tego maeno pa Mungu ma julwong’o Dwong’.
44008011	E giciko ithgi i bang’e, kum nindo dupa eketho igi wang’ lii kud ajoga pare.
44008012	Ento ka giyio Filipo m’ubeyero lembanyong’a mi ker pa Mungu ku nying’ Yesu Kristu, e gimaku baputisi, co ku mon de.
44008013	Simonne bende eyio: e kan emaku baputisi, gidong’ gibedo giku Filipo; e kan ebeneno giranyutha ku musana ma dit de m’utimbre, ie wang’ lii.
44008014	Nie ka jukwenda ma ni i Yerusalem giwinjo nia Samaria jolo lembe pa Mungu, gioro Petro giku Yohana i bang’gi:
44008015	ma, ka giloro piny, girwo pigi, kara gijol Tipo Maleng’:
44008016	kum fodi epodho wi jumoko ngo m’i kindgi: fodi gimaku baputisi ku nying Rwoth Yesu kende.
44008017	E gilund giketho cing’gi i wigi, man gijolo Tipo Maleng’.
44008018	Nie ka Simon uneno ya Tipo Maleng’ umire ni kum cing’ ma jukwenda ketho, ewodho igi sente,
44008019	ewacu kumae, Mi tego maeni ira bende, kara ng’atu ma tek aketho cinga i kume ejol Tipo Maleng’.
44008020	Ento Petro wacu ire kumae, Mola ma tar peri nyothii ko giri, kum iwacu nyo giramia pa Mungu junwang’u ku sente.
44008021	Kaperi mbe kadok kume moko de i lembe maeni: kum adundeni bedo pwe ngo i wang’ Mungu.
44008022	Ka kumeno lok cwinyi kum dubo peri maeni, man irwo ni Rwoth, kuno nyo jubiweko pidoic mir adundeni woko iri.
44008023	Kum aneno nia ini i ulecu mi gin ma kec man i twic mi camuco.
44008024	E Simon udwoko lembe ewacu kumae, Wurwo pira ba Rwoth, kara gin ma wuwacu no moko kud uwok i kuma.
44008025	Ka kumeno joni, ka gidaru tuco man giyero lembe pa Rwoth, e gidok i Yerusalem, man giyero lembanyong’a ma juboth ko i pacu dupa mi Jusamaria.
44008026	Ento malaika pa Rwoth uyero ni Filipo, ewacu kumae, Ai malu, ici yor ariwa ma piny ba yo m’uai Yerusalem uloro Gaza: ng’ombe ng’om ngele.
44008027	E eai malu ecidho: nen, Jaethiopia, en e jamugumba ma won ng’ol ma dit the Kandake ma rwoth ma dhaku wi Juethiopia, m’ebedo wi piny m’akana pare ceke, m’ebino de nirwo i Yerusalem;
44008028	man ebedwogo adwoga ebedo de i magali pare, man ebesomo kitabu pa jabila ma Isaya.
44008029	E Tipo wacu ni Filipo kumae, Cor ceng’ni, man iwoth kum magali maeni.
44008030	E Filipo ringo i bang’e, ewinjo ebesomo Isaya ma jabila, e epenjo kumae, Ing’eyo gin m’isomo no?
44008031	Edwoko lembe kumae, Acopo nenedi, tek ng’atu moko kutelo wia ngo? E ekwayu Filipo idh gibed gikude.
44008032	Nwang’u kaka lembagora pa Mungu m’esomone e eni, Jupeye calu rombo ba kathum; Man calu nyathi rombo bedo ling’ i wang’ junyaryuke, En de kumeno ealu dhoge ngo:
44008033	I jwik pare pokolembe pare kabre woko: Ng’a bikoro pi dhanum’utuk i kume? Kum kwo pare jukabu woko kud i ng’om.
44008034	E jamugumba loko lembe ni Filipo ewacu kumae, Akwei, jabila yero maeni pi ng’a? pire gire, kadi pi ng’atu mange?
44008035	E Filipo alu dhoge, man etheko kum lembagora maeni, eyero ko ire pi Yesu.
44008036	Man ka gibecidho i yo, gitundo kum pi moko; e jamugumba wacu kumae, Nen, pi eni; girang’o m’ucera ku maku baputisi?
44008037	E Filipo wacu kumae, Tek iyio kud adundeni ceke icopo. Man eloko lembe ewacu kumae, Ayio nia Yesu Kristu en e Wod Mungu.
44008038	E eng’olo nia magali ukoucungi: e Filipo giloro i pi, giku jamugumba; man emie baputisi.
44008039	E kinde ma giai kud i pi, Tipo Rwoth urwinyo ku Filipo biti; e jamugumba dong’ unene kendo ngo, kum ecidho i yo pare ma anyong’a nege.
44008040	Ento judong’ junwang’u Filipo i Azoto: e kan ebekadhu akadha eyero lembanyong’a ma juboth ko i adhura ceke ram etundo ko Kaisaria.
44009001	Ento Saul, ma fodi ubewodho cim man nek kum julub Rwoth, ecidho ba jalam ma dit,
44009002	man ekwaye ku waraga m’ecidh ko Dameski ba kacokri, kara tek enwang’u jumoko ma gi mi Yojuni, kadok co kadi mon, ekelgi atwia Yerusalem.
44009003	E kan ebewotho, e etimbre nia edhingo Dameski: e aruca ruca nica der uai i polo ucare ngbeng’:
44009004	e epodho i ng’om, man ewinjo dwal uwacu ire kumae, Saul, Saul, inyayu ragedo i kuma nedi?
44009005	Man ewacu kumae, In i ng’a, Rwoth? Ewacu kumae, An a Yesu m’ibenyayu ragedo i kuma:
44009006	ento ai malu, imond i adhura, man jubiyero iri pi gin m’itim.
44009007	E dhanu ma giwotho gikugi dhoggi tal kau ka giwinjo dwal, ento gineno ng’atu moko ngo.
44009008	Saul uai malu kud i ng’om; e ka wang’e yabre, eneno gin moko ngo; judong’ jupeye apeya ku cinge, jutere ko Dameski.
44009009	Man ebedo ceng’ adek m’eneno ko piny ungo, m’ecamu de ngo kadok amadha de emadhu ngo.
44009010	Nwang’u jalub acel ni i Dameski, ma nyinge Anania; e Rwoth uwacu ire ku ginmawokiwang’ kumae, Anania. En de eloko lembe kumae, Nen, anuti, Rwoth.
44009011	E Rwoth uwacu ire kumae, Ai malu, icidh i gengi ma julwong’o Atira, ipenj ng’atu acel ma nyinge Saul, ma Jatarso, i ot pa Yuda: kum nen, eberwo;
44009012	man eneno ng’atu ma nyinge Anania bemondo, ubeketho cinge de i kume kara emak neno piny.
44009013	Ento Anania loko lembe kumae, Rwoth, awinjo pi ng’atuni ba dhanu dupa, maram etimo ko rac kum jumaleng’ peri ma ni i Yerusalem:
44009014	keni de ebedo ku ng’ol m’uai ba julam ma dongo m’etwi ko dhanu ceke m’ulwong’o nyingi.
44009015	Ento Rwoth uwacu ire kumae, Cidh miri: kum en e agulu m’agoyo wie ira, ya eter nyinga i wang’ Thekdhanumange ku ju m’ubimo ku nyithi Israeli bende:
44009016	kum abinyutho ire kwai gin dupa m’ebikosendre kudo be kum nyinga.
44009017	E Anania cidho, man emondo i ot; e kan eketho cinge i kume ewacu kumae, Umira Saul, Rwoth ma Yesu m’uwok i beng’i i yo kan ibino, eora kara imak neno piny, Tipo Maleng’ de uromi.
44009018	E ndhu ndhu nica gin moko ma calu apoka ai i wang’e podho piny, e emaku neno piny; man eai malu emaku baputisi;
44009019	e ecamu cemo man edoko tek. Man ebedo nindo moko ku julub ma gini i Dameski,
44009020	e pio pio eyero pi Kristu nia en e Wod Mungu.
44009021	E kagi ceke ka giwinjo igi wang’ lii, giwacu kumae, Ng’atuni en e ng’atu m’unyotho ju m’ulwong’o nying’ maeni ngo? m’ukele kuni de lembuni, kara etergi atwia wang’ julam ma dongo.
44009022	Ento Saul udoko tek m’usagu, man eloyo Juyahudi m’ubedo i Dameski, enyutho andha nia maeni en e Kristu.
44009023	E ka ceng’ dupa kadhu, Juyahudi giporo lembe karacelo nia ginege:
44009024	ento rieko migi ng’eire ni Saul. E gikuro dhugang’ dieceng’ ku diewor de kara ginege:
44009025	ento julub giting’e ku diewor, e gilure ku wi gang’ ku katoko.
44009026	E kan ewok Yerusalem, eponjo ya en de giribri ku julub: man kagi ceke gilwore, giyio de ngo nia en e jalub.
44009027	Ento Barnaba game, etere ba jukwenda, man eyero igi maram eneno ko Rwoth i yo, man nia eweco i bang’e, man maram eyero ko ku tegocwinye i Dameski ku nying Yesu.
44009028	Man gibedo gikugi Yerusalem m’ebedemondo ewok woko de,
44009029	m’ebeyero ku tegocwinye i nying Rwoth: man eyero epiemo piem de kum Juyahudi ma Juyunani; ento gibeyenyo ya ginege.
44009030	Ka utumego ging’eyo maeni, gikele piny i Kaisaria, e giore cidho Tarso.
44009031	Ka kumeno kanisa m’i ng’om ceke mi Yahudi ku mi Galilaya man Samaria de gibedo ma cwinygi kwio, e giteng’ni; e ka gibewotho i lworo pa Rwoth man i jukojuk pa Tipo Maleng’, gimedri.
44009032	Gini timbre, ka Petro cidho i ng’et ng’om ceke, eloro piny bende ba jumaleng’ ma gibedo i Luda.
44009033	Enwang’u ng’atu acel keca ma nyinge Ainea, m’uvuto ru avuta doko rundi abora; kum kume tho nding’.
44009034	E Petro wacu ire kumae, Ainea, Yesu Kristu keyo kumi: ai malu, ipedh kavuto peri. E eai malu tho.
44009035	Dhanu ceke m’ubedo i Luda ku Saron ginene, e giloko cwinygi ni Rwoth.
44009036	Nwang’u jalub acel ma nyinge Tabitha, ma ka juloke edoko Dorka, eni i Yopa: dhaku maeni pong’ ku tic ma ber ku tic ma ni jucan m’etimo bende.
44009037	Man etimbre i ceng’ maeno, nia kume make, man etho ndhu: e ka gijome, gikethe i ot ma malu.
44009038	Nwang’u Luda bedo kpengle ku Yopa, e julubne, ka giwinjo nia Petro ni keca, gioro dhanu ario i bang’e, gikwaye kumae, Kud igal ku bino i bang’wa.
44009039	E Petro ai malu gicidho gikugi de. E kan ewok, gitere i ot ma malu: man mon ma coggi tho ceke gicoro i vute gibeywak, gibenyutho ko kanzu ku kendi de ma Dorka ubedukwoyo ma fodi enuti i bang’gi.
44009040	Ento Petro wodhogi ceke woko, man erum piny, erwo de; man elokre bang’ avu, ewacu kumae, Tabitha, ai malu. E eyabu wang’e, e kan eneno Petro, eai wi there.
44009041	Man emio ire cinge, eting’e ko malu; e elwong’o jumaleng’ ku mon ma coggi tho de, man ethiere m’e kwo.
44009042	E lembene ng’eire cil i Yopa ceke: dhanu dupa de giyio ni Rwoth.
44009043	Man etimbre, nia Petro bedo ceng’ dupa i Yopa giku Simon ma jabodho mir adila.
44010001	Nwang’u ng’atu moko nuti i Kaisaria, ma nyinge Kornelio, en e jego mir ungu asikari ma julwong’o udul asikari mi Juitaliano,
44010002	en e jabero, en e ng’atu ma lworo Mungu de ku juode ceke, m’ebedemio giramia dit ni dhanu, ebederwo ni Mungu de thiri thiri.
44010003	Eneno ku ginmawokiwang’ ngbeng’, nwang’u ene calu saa mir abung’wen mi ceng’, malaika pa Mungu bino i bang’e, ewacu ire kumae, Kornelio.
44010004	En de, kan enene tel, e lworo make, ewacu kumae, Girang’o, Rwoth? Man ewacu ire kumae, Rwo peri ku giramia peri giidho malu gibedo ni poi i wang’ Mungu.
44010005	Kawono dong’ ior dhanu i Yopa, gici gigam Simon, ma j ulwong’o Petro:
44010006	ebedo ku Simon moko ma jabodho mir adila, ma ode ni dhu nam.
44010007	Ka malaika m’uweco i bang’e ai, elwong’o jutic pare ario m’i ot, kud asikari ma lworo Mungu ma kind ju ma kuro kume thiri thiri;
44010008	e kan eyero gin ceke igi, eorogi i Yopa.
44010009	Nie urwone, ka gibecidho i woth migi, man gidhingo adhura de, Petro idho malu i ot nirwo, calu saa mir abusiende:
44010010	e kec umaku nege, man eyenyo ecam: ento kinde ma gibeyiko cam, e piny urwinyo kude biti;
44010011	man eneno polo yabre, e gin moko beloro calu bongu ma dit, ma julure ku gunde ang’wen i ng’om:
44010012	ma ie ju kwond yedi ceke ma tiendgi ang’wen ang’wen ku gin ma lak i ng’om de ku winyo m’i lietho bende.
44010013	E dwai uwok i bang’e kumae, Ai malu, Petro; ineg icam.
44010014	Ento Petro wacu kumae, Kumeno ngo, Rwoth; kum gin ma swa ku m’ucido de fokacamu ki ngo.
44010015	Dwal uwok i bang’e kendo mir arionde kumae, Gin ma Mungu lonyo kud idwoke ni gin ma swa.
44010016	Gin maeni timbre wang’ adek: e ndhu ndhu nica jugamu jamblur nica i polo.
44010017	Nie kinde ma Petro ie pido dit pi ginmawokiwang’ nia nyo thelembene nik ang’o, nen, dhanu ma Kornelio oro, ma gipenjo ka ot pa Simon, gicungo dhugang’,
44010018	man gilwong’o gipenjo tek Simon ma julwong’o Petro bedo keca.
44010019	E kinde ma Petro bepido pi ginmawokiwang’, Tipo wacu ire kumae, Nen, dhanu adek gibeyenyi.
44010020	Ento ai malu, ilor piny, wuci wukugi, cwinyi kud ubed jiji: kum aorogi an.
44010021	E Petro loro ba joca, ewacu kumae, Nen, an a ng’atu ma wubeyenyo: kum kumeno wubino kum lembang’o?
44010022	Giwacu kumae, Kornelio ma jego, ng’atu ma pwe man ng’atu ma lworo Mungu, pire ber de ba thek dho mi Juyahudi, malaika ma leng’ upoye ya eor julwong’i ibin i ot pare, ewinj lembe i beng’i de.
44010023	E ka kumeno elwong’ogi i bang’e man emio igi kagonjo. E urwone eai malu gicidho gikugi, e umego kucel ma i Yopa de gicidho gikugi.
44010024	Urwone gimondo i Kaisaria. Nwang’u Kornelio bekurogi, ku jupagi ku jurimbe de m’elwong’ogi gicoko dhoggi karacelo.
44010025	E kan etimbre nia Petro mondo, Kornelio girombo gikude, e epodho piny the tiende, man erwo ire.
44010026	Ento Petro ting’e malu, ewacu kumae, Cungi; an de an a dhanu bende.
44010027	E ka gibeweco gikude emondo, enwang’u dhanu dupa de gicokri karacelo:
44010028	man ewacu igi kumae, Wun de wung’eyo giwu nia cik uyio ngo ya ng’atu ma Jayahudi ribre kadi ubin ba ng’atu ma Thekdhanumange; ento Mungu nyutho ira nia kud alwong’ ng’atu moko nia dhanu ma swa kadi m’ucido de:
44010029	kum kumeno abino ku piem ungo ka julwong’a. Die apenjowu pirang’o wuIwong’a.
44010030	E Kornelio wacu kumae, Ceng’ ang’wen m’ukadhu dre unyoni, abekwiro saa mir abung’wende mi rwo i ot para; nen, ng’atu moko cungo i wang’a ku kendi m’urieny,
44010031	man ewacu kumae, Kornelio, rwo peri winjre giramia peri de gibedo ni poi i wang’ Mungu.
44010032	Ka kumeno or juci i Yopa, julwong’ Simon, ma julwong’o Petro bin i beng’i; ebedo i ot pa Simon ma jabodho mir adila, dhu nam.
44010033	Ka kumeno aoro dhanu i beng’i mor mor; man itimo ber nia ibino. Nie ka kumeno wan ceke wanuti keni i wang’ Mungu, kara wawinj lembe ceke ma Rwoth ung’olo iri.
44010034	E Petro alu dhoge, ewacu kumae, Ang’eyo andha nia dhanu bedo tung’ tung’ ungo i wang’ Mungu:
44010035	ento i thek ceke ng’atu m’ulwore, m’utimo bedopwe de, e eyie.
44010036	Lembe ma yang’ eoro ni nyithindho pa Israel m’eyero lembanyong’a mi kwiocwiny kum Yesu Kristu (en e Rwoth mi ceke)
44010037	lembe nini wung’eyo giwu, ma jurweyo cil i Yahudi ceke, uthekre i Galilaya, yo ng’ei baputisi ma Yohana yero;
44010038	en e Yesu ma Nazareti, maram Mungu wire ko ku Tipo Maleng’ ku tego bende: m’ebedewotho ko awotha ku timo ber, ku keyo kum dhanu ceke ma wonabali voyogi; kum Mungu ni kude.
44010039	Wan de wa jumulembe mi gin ceke m’etimo i ng’om mi Juyahudi, kud i Yerusalem; en ma ginege bende, giliere kor yen.
44010040	En ma Mungu ting’e i ceng’ mir adege, emie ya junyuthe,
44010041	ni dhanu ceke re ngo, ento ni jumulembe ma Mungu lar ugoyo wigi, en e wan, ma wacamu wamadhu de wakugi ku yo ng’ei cer pare ma kind ju m’utho.
44010042	Man eng’olo iwa ya wayer ni dhanu, man watuc nia maeni en e ng’atu ma Mungu ketho ya ebed japoklembe mi ju ma kwo ku ju m’utho bende.
44010043	Jubila ceke ginyutho pire, nia ni kum nyinge ku ba dhanu ceke m’uyio ire ebinwang’u ruc mi dubo.
44010044	E kinde ma Petro beyero lembe nini, Tipo Maleng’ ucore wi dhanu ceke ma giwinjo lembe nini.
44010045	E ju ma weg yaa ma giyio igi wang’ lii, kagi ceke ma gibino giku Petrogi, kum giramia ma Tipo Maleng’ ukonjre wi Thekdhanumange bende.
44010046	Kum giwinjo gibeweco ku dhok mange, giyungo ko Mungu. E Petro lund uloko lembe kumae,
44010047	Ng’atu moko copo cero pi, nia ku jumi baputisi ni joni, ma gijolo Tipo Maleng’ calu wani?
44010048	E eng’olo ya jumi igi baputisi ku nying Yesu Kristu. E gilund gikwaye ya eri i bang’gi ceng’ moko.
44011001	Nie jukwenda kud umego ma ni i Yahudi giwinjo nia Thekdhanumange bende gijolo lem pa Mungu.
44011002	E ka Petro idho Yerusalem, ju ma gi weg yaa gipiemo gikugi,
44011003	giwacu kumae, Imondo ba dhanu ma weg yaango, wucamu wukugi de.
44011004	Ento Petro theko, man ekoro igi lembe ceke m’utimbre ku there, ewacu kumae,
44011005	Nwang’u ani i adhura rni Yopa aberwo: e ka piny urwinyo kuda biti aneno ginmawokiwang’, gin moko beloro, calu bongu ma dit ma julure kud i polo ku gunde ang’wen; ram etundo ko cil i bang’a:
44011006	e kan aneno gica tel, ia pido pire de, aneno lim m’i ng’om ma tiendgi ang’wen ang’wen ku yedi m’i thim ku gin ma lak i ng’om man winyo ma kor polo de.
44011007	E awinjo dwal bende m’uwacu ira kumae. Ai malu, Petro; ineg icam.
44011008	Ento awacu kumae, Kumeno ngo, Rwoth: kum fodi gin ma sai kadi gin m’ucido de kumondo i dhoga ngo.
44011009	Ento dwal udwoko lembe kud i polo wang’ arionde kumae, Gin ma Mungu lonyo, kud idwoke ni gin ma sai.
44011010	Gica timbre wang’ adek: e juywaye kendo pet i polo.
44011011	Man nen, ndhu ndhu nica dhanu adek gicungo nyim ot ma wabedo i ie, ma juoro i bang’a uai i Kaisaria.
44011012	E Tipo wacu ira ya waci wakugi, dhanu kud ubed tung’ tung’ i wang’a. E umego abusiel maeni de wacidho wakugi; wamondo de i ot pa ng’atuca wakugi:
44011013	man ewacu iwa maram eneno ko malaika m’ucungo i ot pare, m’uwacu kumae, Or kwenda cidh i Yopa, ulwong’ Simon, ma julwong’o Petro;
44011014	m’ebiyero iri lembe, m’ibiboth kudo, in ku juodi ceke.
44011015	E kan amaku yero, Tipo Maleng’ upodho i wigi, cil calu epodho i wiwa ku kwong’a.
44011016	E apoi pi lembe pa Rwoth, maram ewacu ko kumae, Yohana mio baputisi andha ku pi; ento wun re wubimaku baputisi ku Tipo Maleng’.
44011017	Ka kumeno tek Mungu mio igi giramia ma calku ma yang’ emio iwa bende, kinde ma wayio ni Rwoth Yesu Kristu, ka an ke an a ng’a, m’acopo jai ni Mungu e?
44011018	E ka giwinjo gin maeni, giling’, man giyungo Mungu, giwacu kumae, Kara Mungu mio lokocwiny ma ni kwo ni Thekdhanumange bende.
44011019	Ka kumeno ju ma julalugi nge nge kum masendi m’uwok kum Stefano gicidho cil i Foiniki, ku Kupro, rnan i Antiokia, ma giyero ko lembene ni jumange ngo ndhu ni Juyahudi kendgi.
44011020	Ento jukucel m’i kindgi, gi dhanu mi Kupro ku mi Kurene de, ma, ka gibino Antiokia, giyero ni Juyunani bende, e giponjogi ku pi Rwoth Yesu.
44011021	Cing Rwoth de ni i bang’gi: e udul mi ju m’uyio gilokri ba Rwoth.
44011022	E rwonglembe migi tuc i ith kanisa ma ni i Yerusalem: e gioro Barnaba agbele i Antiokia:
44011023	ma, kinde m’ewok, eneno bero pa Mungu de, mutoro nege; edong’ eponjogi ceke nia ku tego mir adundegi gimok ndhu kum Rwoth:
44011024	kum en e ng’atu ma ber, man Tipo Maleng’ urome ku yioyic bende: e dhanu dupa gimedri ba Rwoth.
44011025	E ecidho Tarso ku yenyo Saul;
44011026	e kan enwang’e edwogo kude Antiokia. Etimbre de, nia gibegicoko dhoggi karacelo ku jukanisa rundi acel bo, e giponjo dhanu dupa; e jular julwong’o julub Jukristu i Antiokia.
44011027	Nie ceng’ nica jubila giai i Yerusalem giloro piny Antiokia.
44011028	Ng’atu acel m’i kindgi ma nyinge Agabu ai malu, man eewo ku Tipo nia ndru ma dit bipodho i ng’om ngung’: etimbre de i ceng’ pa Klaudio.
44011029	E julub kubang’gi ceke gikeco ya gior piny ma kakorgi bang’ umego ma gini i Yahudi
44011030	ma gitimo bende, gioro ba judongo ku cing’ Barnaba giku Saul.
44012001	Nie calu nindo maeno Herode m’ubimo rieyo cinge esendo ko jumoko mi kanisa.
44012002	E enego Yakobo m’umin Yohana ku palamularu.
44012003	E kan eneno nia maeni nyayu mutoro i Juyahudi, eyenyo nik emak Petro bende. Ceng’ nino en e ceng’ kwen ma thobi mbe i ie.
44012004	E kan emake de, ekethe i odkol, emie de ni thek asikari ang’wen ang’wen ya gikure; ie wacu ya ebiwodhe ni dhanu yo ng’ei cemo mi Kadhukuwijo.
44012005	Ka kumeno jukuro Petro i odkol: ento kanisa giguro rwo ma tek ni Mungu pire.
44012006	E kinde ma Herode yenyo ewodhe woko, nie dieworne nwang’u Petro nindo kind asikari ario, m’ebedo atwia ku nyoro ario: jukur de ma nyim dhugola gikuro odkol.
44012007	Man nen, malaika pa Rwoth ucungo i vute, der de caru i kusika: man epadu Petro i ng’ete, ecewe ko, ewacu kumae, Ai malu pio. E nyoro gony lwany kum cinge.
44012008	Malaika wacu ire kumae, Twiri, roi wara peri de. E etimo kumeno. Man ewacu ire kumae, Bol kendi peri i kumi, man ilub ng’eya.
44012009	E ewok woko, elube de; ere eng’eyo ngo nia gin ma malaika timo e ya andha, ento ewacu nyo eneno ginmawokiwang’.
44012010	E ka gikadhu thek jukur ma kwong’ane ku mir arionde, giwok dhugang’ mi nyunyu ma mondo i adhura; m’uyabre igi gire kende: e giwok woko, gikadhu kud i yo acel: e eni eni malaika weke.
44012011	E ka wang’ Petro lero, ewacu kumae, Kawono apoi ng’eyo andha, nia Rwoth uoro malaika pare ulara kud i cing’ Herode, man kud i genogen ceke mi dhanu mi Juyahudi.
44012012	E ka ie pido pi lembene, ewok kum ot pa Mariamu ma min Yohana ma julwong’o Marko; ka ma dhanu dupa gicoko ie dhoggi giberwo.
44012013	E kinde m’ebedwong’o dhugola ma dhugang’, nyaku acel ma nyinge Roda ubino winjo.
44012014	E kan eng’io dwand Petro, eyabu dhugola ngo ni anyong’a m’unege, ento eringo emondo, ewacu ya Petro cungo dhugang’.
44012015	E giwacu ire kumae, In i avake. Ento eyero asu nia kumeni andha. Gidong’ giwacu kumae, En e malaika pare.
44012016	Ento Petro bedwong’o asu: e ka giyabu, ginene de, igi wang’ lii.
44012017	Ento en, m’ejukogi ku cinge nia gibed ling’, egonyo igi maram Rwoth uwodhe ko kud i odkol. Man ewacu kumae, Wuyer lembe maeni ni Yakobo, kud umego bende. E eai, ecidho kamange.
44012018	Nie kinde ma piny uru, asikari igi bepido dit kum Petro, ya eni kani.
44012019	E ka Herode yenye, enwang’e de ngo, erondo jukur, man eng’olo ya juneggi anega. Man eai i Yahudi eloro Kaisaria, ebedo kuca de.
44012020	Nie ebedo ku thungo kum dhanu mi Turo ku Sidon: e gibino i bang’e ku cwinygi m’uripo acel, man, ka gidaru camu rimo ku Blasto majakur kusika p’ubimo, gipenjo ya ng’om ukwi, kum ng’om ma thugi tungre ni kum ng’om p’ubimo.
44012021	Nie i ceng’ ma jung’olo Herode ronjre ku kendi mi ker, ejany ko wi komker de, man eting’o lembayera igi.
44012022	Dhanu gigoyo muzira, giwacu kumae, Meni dwand mungu, mi dhanu ngo.
44012023	E ndhu ndhu nica malaika pa Rwoth ugoye, kum emio dwong’ ni Mungu ngo: man ukoko came, cwinye de mwony ndhu.
44012024	Ento lembe pa Mungu meu man emedre.
44012025	E Barnaba giku Saul giai Yerusalem, kinde ma gidaru timotim migi kakare, e gigamu Yohana ma julwong’o Marko gidwogo gikugi.
44013001	Nwang’u i kanisa ma Antiokia, jubila pa Mungu ku juponji de ginuti, Barnaba, man Simeon ma julwong’o Niger, man Lukio ma Kurene, ku Manaen m’umin m’apidha pa Herode ma jabim, man Saul.
44013002	E kinde ma gibetimo ni Rwoth, ma giweko ko cam de, Tipo Maleng’ uwacu kumae, Koi ira Barnaba ku Saul kum tic m’alwong’ogi i kume.
44013003	E ka giweko cam girwo de giketho cing’gi i wigi, e giorogi.
44013004	Kum kumeno joca, ma Tipo Maleng’ uorogi, giloro piny Selukia; e giai keca gicidho Kupro ku yo mi pi.
44013005	Ka gini i Salamini, giyero lem pa Mungu i kacokri mi Juyahudi: gibedo ku Yohana bende ma jatim igi.
44013006	Ka gikadhu kud i cula ceke cil Pafo, ginwang’u ajoga moko, m’e jabila mi ndra, ma Jayahudi, ma nyinge BarYesu;
44013007	ma gibedo karacelo giku jabim, ma Sergio Paolo, e ng’atu m’ung’eyo girang’eya. Ng’atuno lwong’o Barnaba giku Saul i bang’e, man eyenyo ewinj lem pa Mungu.
44013008	Ento Eluma ma ajoga (kum nyinge kumeno ka juloke) ejai igi, m’eyenyo ewing jabim woko kum yioyic.
44013009	Ento Saul, ma julwong’o Paolo bende, ma Tipo Maleng’ urome, etono wang’e i bang’e,
44013010	ewacu kumae, In ma thwo ndra ku tic ma rac ceke pong’ ii, i wod wonabali, i jakwoj bedopwe ceke, ibiweko loko wang’ayo ma pwe pa Rwoth ungo?
44013011	Kawono, nen, cing’ Rwoth ni i kumi, in de ibibedo abinga, ma nindo moko ibineno ko ceng’ ungo. E ndhu ndhu nica utor ku mudho podho i wie; e emaku yenyo ka ng’atu m’upeye ku cinge.
44013012	E jabim, kan eneno gin m’utimbre, elund eyio, ma ie wang’ lii kum ponji pa Rwoth.
44013013	Nie, Paolo giku juwagi gitugo woth kud i Pafo ku yo mi pi, giwok Perga i Pamfulia: e Yohana wekogi edok Yerusalem.
44013014	Ento gin, ma giai Perga, giwok Antiokia m’i Pisidia; e ceng’ sabatu gimondo i kacokri, man gibedo piny.
44013015	E yo ng’ei somo cik ku jubila judongo mi kacokri gioro lembe i bang’gi, giwacu kumae, Umego, tek wubedo ku lembe moko mi juk ni dhanu, wuwaci.
44013016	E Paolo ai malu, eting’o cinge man ewacu kumae: Wu dhanu pa Israel, ku wun ma wulworo Mungu de, wuwinji.
44013017	Mungu mi dhanu pa Israel maeni ugoyo wi kwaruwa, eyungo dhanu de ka gibedo ni umondo i ng’om Misiri, man etelo wigi ewodho kogi woko kud i ie ku bote ma tek.
44013018	E i nindo ma yenyo romo pier ang’wen etwio cwinye kum tic migi ma i yamba.
44013019	E kan enyotho thek abiro m’i ng’om Kanan, emio igi ng’ombe ni aba, mi rundi ma yenyo romo dak ang’wen ku pier abic:
44013020	yo ng’ei gin maeni emio igi jupoklembe cil kum Samwil ma jabila.
44013021	Ku yo ng’eye gikwayu ubimo: e Mungu mio igi Saul ma wod Kic, en e dhanu mi suru pa Benyamin, mi nindo mi rundi pier ang’wen.
44013022	E kinde m’ekabe, eting’o Daudi ni ubimo migi; m’enyutho lembe pire bende ewacu kumae, Anwang’u Daudi ma wod Yese, e ng’atu ma ka cwinya, m’ebitimo ceke ma ia yenyo.
44013023	Nie Mungu kelo Jalar, Yesu, ni Israel ku kodhi ng’atuni calu eng’olo;
44013024	ka Yohana lar uyero pi baputisi mi lokocwiny ni dhanu pa Israel ceke ma fokewok ungo.
44013025	Man ka Yohana betimo tic maka pare, ewacu kumae, Iwu wacu nyo an a ng’a? An a en ungo. Ento nen, ng’atu acel ubebino i ng’eya ma wara pare gonjre ira ngo kum aromo ngo.
44013026	Umego, nyikwai kodhi Ibrahim, ku ju m’i kindwu ma lworo Mungu bende, lembe mi both maeni juoro iwa.
44013027	Kum ju ma gibedo Yerusalem, ku jubim migi de, kum ging’eye ngo, kadok dwand jubila ma jusomo ku ba ceng’ sabatu, giketho etimbre kakare ku gonje.
44013028	E kadok ginwang’u the nek ungo i ie, ento gikwayu Pilato ya junege.
44013029	E ka gidaru timo gin ceke ma jugoro pire kakare, e gifudhe piny ku kor yen, man gikethe i liel m’aroka i cana.
44013030	Ento Mungu ketho ecer ku kind ju m’utho:
44013031	ju ma giai kugi Galilaya ma giidho gikugi Yerusalem de ginene wang’ udul, ma kawono gi jumulembe pare ni dhanu.
44013032	E wakelo iwu rwonglembe ma ber mi lembang’ola ma jumio ni kwaru,
44013033	nia Mungu ketho lembene timbre kakare ni nyithindho mwa, kum eketho Yesu cer; calu egore i zaburi mir arionde kumae, In i Woda, tin anyoli.
44013034	Man pi lembe m’eketho ecer ko ku kind ju m’utho, ma kawono dong’ edwogo kendo ngo ba top, eyero kumae, Abimio iri mugisa pa Daudi ma leng’ mandha de.
44013035	Kum ewacu i zaburi mange bende kumae, Ibimio Ng’atu Maleng’ peri ngo nineno top.
44013036	Kum ka Daudi daru timo porolembe pa Mungu i kind dhanu m’i kume, enindo, jukethe ba kwaru mire de, man eneno top:
44013037	ento ng’atu ma Mungu ketho ecer re k’eneno top ungo.
44013038	Ka kumeno dong’ wung’ei, umego, nia ni kum ng’atuni jubeyero iwu pi ruc mi dubo:
44013039	man ku ba dhanu ceke ma giyio, lembe m’i wigi gonjre ni gin ceke, ma jucopo gonyo kowu ngo ku cik pa Musa.
44013040	Ka kumeno, wubed ku weng’wu, kara maeni m’uyere i kitabu mi jubila kud uwok i kumwu ma kumae:
44013041	Nen, wu jucac, iwu wang’ lii de, man wurwiny; Kum atimo tic i nindo mu, Tijuno ma wubiyio ki ngo, tek ng’atu moko yero iwu.
44013042	Man ka giwok woko, gikwayu ya juyer igi lembe maeni i ceng’ sabatu ma cen.
44013043	Nie ka cokri lal, Juyahudi dupa ku ju ma juloko wang’gi ma lworo Mungu gilubo ng’ei Paolo giku Barnaba; gin, ma giweco gikugi, gipiko lembe i igi de ya gibed asu i bero pa Mungu.
44013044	Ceng’ sabatu ma cen adhura ceke coko dhoge kpr kpr niwinjo lem pa Mungu.
44013045	Ento ka Juyahudi neno udul dhanu, ngiri negogi dwanya, e gipiemo lembe ma Paolo yero, giyanyu ayany de.
44013046	Man Paolo giku Barnaba giyero ku tegocwinygi, giwacu kumae, Maku wakowalar wayer iwu lembe pa Mungu be. Kum wucwale cen kud i kumwu, wupoko giwu ya wuromo ku kwo ma rondo ku rondo ngo, nen, walokra ba Thekdhanumange.
44013047	Kum Rwoth ung’olo iwa kumeno, ewacu kumae, Aketho in ni der mi Thekdhanumange, Kara ibed ni both cil i tung’ ng’om.
44013048	Ka Thekdhanumange giwinjo maeni, anyong’a negogi, e giyungo lembe pa Mungu: e dhanu ceke ma yang’ jukethogi mi kwo ma rondo ku rondo giyio.
44013049	E lembe pa Rwoth uyik tir i ng’ombuno ceke.
44013050	Ento Juyahudi gipiko lembe i mon ma dongo ma lworo Mungu, ku judongo mir adhurane de, e ginyayu ragedo kum Paolo giku Barnaba, man giriemogi woko kud i kieu migi.
44013051	Ento gikiro utur m’i tiendgi woko i kumgi, man gibino Ikonio.
44013052	E mutoro ku Tipo Maleng’ de pong’o julub.
44014001	Etimbre de i Ikonio nia gimondo karacelo i kacokri mi Juyahudi, man giyero, m’uketho udul dhanu ma dit mi Juyahudi ku mi Juyunani de giyio.
44014002	Ento Juyahudi ma giwor ungo gipiko lembe i pidoic mi Thekdhanumange, man giketho cwinygi doko kwar kum umego.
44014003	Ka kumeno gibedo kuca hai ma gibeyero ku tegocwiny i Rwoth m’enyutho lembe mi berone, m’eketho giranyutha ku musana de utimbre ku cing’gi.
44014004	Ento udul dhanu mir adhura kindgi pokre; jukucel udong’ ku Juyahudi, jukucel ke ku jukwenda.
44014005	E ka juoli i wigi gi ju ma Thekdhanumange ku Juyahudi ku jubim migi de, kara gitimgi rac dit gicanygi de ku kidi,
44014006	lembene tuc i ithgi, man giringo bang’ adhura mi Lukaonia, ku Lustra, ku Derbe de, cil i ng’om m’utwodogi bende:
44014007	e giyero lembanyong’a ma juboth ko kuca.
44014008	Nwang’u ng’atu moko bedo i Lustra, ma won abala i tiende, abalane gambre kud i min, ma fokewotho ki ngo.
44014009	Ng’atuno winjo ka Paolo beyero: ma, kan etono wang’e i bang’e, eng’eyo de nia yioyic pare nuti ma tito kume,
44014010	ewacu ku dwande ma dit kumae, Cung atira wi tiendi. Man epor malu emaku wotho.
44014011	E kan udul dhanu gineno gin ma Paolo timo, giting’o dwandgi malu, giwacu ku dhu Lukaonia kumae, Mungu giloro piny i bang’wa ni ayi dhanu.
44014012	E gilwong’o Barnaba ya Zeu; Paolo ke Herme, kum en e jadit mi lembayera.
44014013	E jalam mi Zeu ma hekalu pare ni i nyim adhura, ekelo koni dhiang’ ku thiuboko ma ber de dhugang’, man eyenyo etim lam karacelo kud udul dhanu.
44014014	Ento ka jukwenda, Barnaba giku Paolo, giwinjo maeni, giyeco kendi migi, e gipiei i kind udul dhanu, gikok akoka,
44014015	giwacu kumae, Paco, wutimo gin maeni nedi? Wan wa dhanu ma ku kum calu wun, man wakelo iwu lembe ma ber, kara wulokru ku kum gin maeni ma kite mbe ni Mungu ma kwo m’ucwio polo ku ng’om ku nam de, ku gin ceke ma ni i igi de:
44014016	ma i dhanum’utuk m’ubedukadhu eyio ya thek ceke giwoth i yo migi gigi.
44014017	Ento ewekre gire ngo ku mulembe, kum etimo ber man emio iwu koth m’uai i polo ku oro ma cam cek ie ber de, eyeng’o adundewu ku cemo ku mutoro bende.
44014018	E gidwoko wi udul dhanu si si ku wec maeni ya ku gitim lam igi.
44014019	Ento Juyahudi giai i Antiokia kud Ikonio gibino keca; e ka giloko pidoi udul dhanu, gicanyu Paolo ku kidi, man giywaye woko kud i adhura, ma giwacu nyo etho.
44014020	Ento ka julub gitieke gbur, eai malu, emondo de i adhura: urwone gicidho Derbe giku Barnaba.
44014021	E ka giyero lembanyong’a ma juboth ko i adhura nino, man giloko wang’ dhanu dupa doko julub, gidok Lustra, kud Ikonio, man Antiokia de,
44014022	ma gicikuteng’o ko ng’eyong’ec mi julub, gicikujukogi de ya gibed asu i yioyic man nia wakowamondo be ku masendi dupa i ker pa Mungu.
44014023	E ka giketho judongo igi ku ba kanisa ndri, girwo de ma giweko ko cam, githierogi ni Rwoth, ma giyie.
44014024	E gikadhu ku i Pisidia, man giwok Pamfulia.
44014025	E ka giyero lembene i Perga, giloro piny Atalia;
44014026	giai kuca gicidho Antiokia ku yo mi pi, ka ma juthierogi i ie ni bero pa Mungu pi tic ma gidaru timo.
44014027	E ka giwok, man gicoko kanisa karacelo, gigonyo pi gin ceke ma Mungu timo kugi, man nia eyabu dhu yioyic ni Thekdhanumange bende.
44014028	E girio nindo ma nok ungo ku julub.
44015001	E dhanu moko giai i Yahudi giloro piny man giponjo umego, giwacu kumae, Tek wutimo yaa ngo calu kura pa Musa, wucopo both ungo.
44015002	E ka Paolo giku Barnaba gibedo ku piem ku penji dit i kindgi ku joca, e umego ging’olo ya Paolo giku Barnaba, ku juwagi mange, giidh Yerusalem ba jukwenda ku judongo kum penji maeni.
44015003	Ka kumeno, gi ju ma kanisa belwokogi i yo migi nica, gikadhu kud i Foiniki ku Samaria de, ma giyero pi lokocwiny mi Thekdhanumange: e ginyayu mutoro ma dit i umego ceke.
44015004	E ka giwok Yerusalem kanisa ku jukwenda man judongo de gijologi, e gigonyo pi gin ceke ma Mungu timo kugi.
44015005	Ento jumoko mi pokri mi Jufarisayo m’uyio gicungo, giwacu kumae, Maku jutim yaa i kumgi, jucik igi de ya giwor cik pa Musa.
44015006	E jukwenda ku judongo gicokri karacelo niporo lembe maeni.
44015007	E yo ng’ei penji ma dupa de, Petro cungo, man ewacu igi kumae, Umego, wung’eyo nia rundica Mungu goyo wia kud i kindwu, kara Thekdhanumange winj lembanyong’a ma juboth ko ma i dhoga, giyi de.
44015008	Man Mungu, ma ng’eyo adunde, enyutho lembe igi, m’emio igi Tipo Maleng’, cil calu emio iwa;
44015009	man ekoyowa tung’ wakugi ngo, elonyo adundegi de ni kum yioyic.
44015010	Nie ka kumeno wumulo i Mungu nedi, ma wuketho ko mberembere i ng’ut julub ma kwaruwa ku wan de yeyo loyowa e?
44015011	Ento wayio ya wabiboth ni kum bero pa Rwoth Yesu, calu gin.
44015012	E udul dhanu ceke giling’ ti; gidong’ giwinjo Barnaba giku Paolo ma gibegonyo pi giranyutha ku musana de ma Mungu timo kugi i kind Thekdhanumange.
44015013	Yo ng’ei bedo ling’ migi, Yakobo loko lembe, ewacu kumae, Umego, wuwinj dwanda:
44015014	Simeon ugonyo iwa maram yang’ Mungu liewo ko Thekdhanumange ku kwong’a kara ewodh dhanu moko kud i kindgi pi nyinge.
44015015	E lembe nini ripo gbe ku lembe mi jubila; calu egore kumae,
44015016	Yo ng’ei gin maeni abidwogo, Abiting’o hema pa Daudi m’upodho kendo; Man abiting’o ginde m’ubam kendo, Abiketho ecungo de:
44015017	Kara dong’ dhanu m’udong’ uyeny Rwoth, Ku Thekdhanumange ceke ma nyinga lwongre i kumgi,
44015018	Rwoth uwacu en, m’eketho gin maeni ng’eire ugambre por yang’ con.
44015019	Kum kumeno awacu para, nia ku wanyai can i ju ma Thekdhanumange m’uloko cwinygi ni Mungu;
44015020	ento dong’ wagoru igi, ya giceri ni acidi mir ayi gin m’acwia, ku tarwang’, ku gin ma judeyo adeya de, man ku rimo.
44015021	Kum Musa bedo ku dhanu m’uyero pire ku bang’ adhura ceke, ma jusomo i kacokri ku ba ceng’ sabatu ugambre kum dhanum’utuk ma con.
44015022	E elund ebedo ber ni jukwenda ku judongo de, ku kanisa ngung’, ya gigoi wi dhanu moko mi juwagi, giorgi de Antiokia karacelo ku Paologi man Barnaba; nying’ dhanune, Yuda ma julwong’o Barsaba, giku Sila, ma judongo ma kind umego:
44015023	e gioro lembe kumae i cing’gi, Jukwenda kud umego ma dongo, ni umego ma gi mi Thekdhanumange i Antiokia, ku Cami, man Kilikia, moth iwu:
44015024	Kum wawinjo nia jumoko m’uai i bang’wa gisendowu ku lembe, ma giloko ko ng’eyong’ec mu; ma wakumio igi lembang’olane wan ungo;
44015025	ebedo ber iwa, ma cwinywa ripo acel, ya wagoi nying’ dhanu waor i beng’wu karacelo ku jumer mwa ma Barnaba ku Paolo,
44015026	gi ju ma cwinygi ai kum kwo migi pi nying Rwoth mwa Yesu Kristu.
44015027	Ka kumeno waoro Yuda giku Sila, gin bende gibiyero lembuno gin ku dhoggi.
44015028	Kum ebedo ber ni Tipo Maleng’, iwa de, ya ku waketh ter i wiwu ma sagu gin maeni m’ubedo dre:
44015029	ya wuceru ni gin ma julamu ni ayi gin m’acwia, man kum rimo, man kum gin ma judeyo adeya, man kum tarwang’; tek wugwokru ni gin maeni nwang’u ebibedo ber iwu. Dong’ wubedi.
44015030	Kum kumeno joca, ka jucikogi, giloro piny Antiokia; man ka gicoko udul dhanu karacelo, gimio igi waraga.
44015031	E ka gisomo, anyong’a negogi dit kum jukne.
44015032	Man Yuda giku Sila, ma gin bende gi jubila, gijuko umego ku lembe dupa, giteng’o kogi.
44015033	E ka girio kuca nindo moko, e jucikogi ku bang’ umego ma cwinygi kwio ma gidok ko ba ju m’uorogi.
44015034	Ento ebedo ber ni Sila ya ebed kuca.
44015035	Ento Paolo giku Barnaba re gidong’ migi Antiokia, ma gibeponjo gibeyero lembe pa Rwoth, giku juwagi mange bende dupa.
44015036	Ka ceng’ moko kadhu Paolo wacu ni Barnaba kumae, Dong’ wadok kendo walieu umego ku bang’ adhura ceke ma wayero ie lembe pa Rwoth, wanen maram gibedo ko.
44015037	E Barnaba yenyo ya gici giku Yohanagi bende, ma julwong’e Marko.
44015038	Ento Paolo ie wacu ya e ber ungo gici kugi en m’ewekogi Pamfulia, gicidho gikugi ngo i tic.
44015039	E giloko dhoggi ngle, ketho gipokri, e Barnaba dong’ ugamu Marko, e ma gidong’ gicidho gikude Kupro ku yo mi pi:
44015040	ento Paolo dong’ ufoyo pare Sila, e ma giwotho gikude, kan umego daru thierogi ni bero pa Rwoth.
44015041	Man ekadhu kud i Cami ku Kilikia, m’eteng’o ko kanisa.
44016001	Man ebino Derbe ku Lustra bende: man nen, jalub moko ni keca, ma nyinge Timoteo, e wod Nyayahudi m’uyio; won mire re Jayunani.
44016002	Ng’atuno umego ma Lustra kud Ikonio de giyero pire ber.
44016003	E Paolo yenyo gici gikude; e gigame gitimo yaa i kume ni kum Juyahudi ma gini keca: kum kagi ceke ging’eyo nia won mire e Jayunani.
44016004	Man ka gicikukadhu ku kind adhura, gimio igi lem cik ma giwor ma jukwenda ku judongo ging’olo i Yerusalem.
44016005	Ka kumeno kanisa doko tek i yioyic, man gicikumedri ku ba rupiny.
44016006	Man gikadhu kud i ng’om Frugia ku Galatia de, gi ju ma Tipo Maleng’ ukwerogi ya ku giyer lembuni i Asia;
44016007	e ka giwok kum Musia, giponjo ya gicidh i Bithunia; e Tipo Yesu yio igi ngo;
44016008	ka gikadhu Musia, giloro Troa.
44016009	Man ginmawokiwang’ uwok i wang’ Paolo ku diewor kumae: Ng’atu acel m’i Makedoni cungo, m’ebekwaye ma tek, ewacu kumae, Bin lokani i Makedoni, man ikonywa.
44016010	E kan eneno ginmawokiwang’, e ndhu ndhu nica waponjo cidho i Makedoni, iwa wacu ya Mungu lwong’owa waci wayer lembanyong’a ma juboth ko igi.
44016011	Ka kumeno ka waai Troa ku yo mi pi, wacidho atira Samothraki, urwone ke Neapoli;
44016012	waai ku keca wacidho Filipi, ma adhura mi Makedoni, en e ma kwong’a mi ng’ombuno, e ng’om mi Rumi; e wario i adhura nini ceng’ moko.
44016013	Man i ceng’ sabatu wani wacidho yo ng’ei gang’ dhu kulo, ka ma wawacu nyo karwo ni ie; e wabedo piny wayero de ni mon ma gicokri karacelo.
44016014	Nwang’u dhaku moko ma nyinge Ludia, m’e jatim jamkuloka m’uluga, m’eai i adhura Thuatera, en e ng’atu ma rwo ni Mungu, ewinjo dwandwa: Rwoth uting’o adundene kara ie pid pi gin ma Paolo yero.
44016015	E kinde m’emaku baputisi, ku juode de, e ekwayuwa ma tek, ewacu kumae, Tek iwu wacu ya an a mandha ku ba Rwoth, wumond i ot para, wubed keca de. E ecerowa.
44016016	Man etimbre, kinde ma wabecidho karwo, ya warombo ku nyaku ma won tipo mi ewo giraewa, m’ekelo piny dit ni wegi kum lembe m’ebedeewo.
44016017	Nyano kan ebelubo tokwa waku Paologi ekok akoka, ewacu kumae, Joni gi jumiru pa Mungu ma Malu Ngbir, ma giyero iwu yo mi both.
44016018	Etimo maeni ceng’ dupa. Ento Paolo, can umake dit, elokre ewacu ni tipo kumae, Ang’olo iri ku nying Yesu Kristu nia iwok woko kud i ng’atuni. E eai woko i saa maeni nini.
44016019	Ento ka wegi gineno nia genogen mi kuloka migi ai, gimaku Paolo giku Sila, man giywayugi aywaya gicidho kugi i katali i wang’ jubim,
44016020	e ka gikelogi i wang’ jupoklembe, giwacu kumae, Joni, ma gi Juyahudi, gisendo adhura mwa dit apila.
44016021	man giketho kura ma cik uyio ngo nia wajol, kadi wawor, wan ma wa Jurumi.
44016022	E udul dhanu ceke giai i kumgi karacelo: e jupoklembe giyeco kendi mi joca woko, man ging’olo ya jufodgi ku dul.
44016023	E ka gigoyogi wang’ udul, gicwalugi i odkol, ging’olo ni jakur odkol ya ekurgi kr:
44016024	en de, kan egamu ng’ol ma kumeno, ecwalugi i kusika ma yo the odkol, eroyo kol de i tiendgi.
44016025	Ento kinde ma piny udoko diewor ma ling’, nwang’u Paolo giku Sila giberwo gibewero wer de ni Mungu, jukol de gibewinjogi;
44016026	e eni eni digidi ma dit uwok, ketho the odkol umaku yengre: e ndhu ndhu nica dhugola ceke yabre; e twic mi jukol de ceke gonjre.
44016027	Man jakur mi odkol, uceu ku wang’ nindo e kan eneno dhugola mi odkol ubedo thwolo, eting’o palamularu pare nik enegre ko, ewacu nyo jukol upiei.
44016028	Ento Paolo kok ku dwande ma tek, ewacu kumae, Kud itim gin moko i kumi: kum wan ceke wanuti keni.
44016029	E elwong’o mac man epiei i ie de, ma kume bemiel ku lworo, epodho piny i wang’ Paolo giku Sila,
44016030	man ewodhogi woko ewacu kumae, Paco, akoatim ang’o be ketho abothi?
44016031	Man giwacu kumae, Yi Rwoth Yesu, e ibiboth. in ku juodi de.
44016032	E giyero lembe pa Rwoth ire, ku dhanu ceke ma ni i ot pare de.
44016033	E ecokogi ndhu i saa mi diewor nica, man elwoko wang’ goc mi kumgi; e jumie baputisi ndhu ndhu nica, giku juode kpo.
44016034	Man eterogi malu i ot pare, eketho cam de i wang’gi, e anyong’a nege dit, giku juode ceke, ma giyio Mungu.
44016035	Ento kinde ma piny uru, jupoklembe gioro asikari, giwacu kumae, Wuwek joni cidhi.
44016036	E jakur odkol uyero lembene ni Paolo, ewacu kumae, Jupoklembe gioro ya juwek wucidhi: nie dong’ wuwoki, wuci ma cwinywu kwio.
44016037	Ento Paolo wacu igi kumae, Gifodowa i wang’ dhanu, ma jukupoko lembe mwa rac ungo, ma wan ke wa Jurumi, man gicwaluwa i odkol; e kawono gibewodhowa ling’i? ungone; ento wek gibin giwodhwa woko gin.
44016038	E asikari gidwoko lembe maeni ni jupoklembe: e lworo negogi ka giwinjo nia gi Jurumi;
44016039	e gibino gipaku dhoggi igi; e ka giwodhogi woko, gipenjogi ya giai woko kud i adhura.
44016040	E giai woko kud i odkol gici gimondo i ot pa Ludia: e ka gineno umego, gijukogi, man gicidho.
44017001	Nie ka gikadhu kud i pacu Amlipoli, kud Apolonia de, e gibino Tesaloniki, ka ma kacokri mi Juyahudi ni ie:
44017002	man calu kura Paolo emondo i bang’gi, man ku ba ceng’ sabatu adek gicikuluro lembe i lembagora pa Mungu gikugi,
44017003	eyabu i lembe enyutho de ya Kristu kosendre be, man eai kendo de ku kind ju m’utho; man nia Yesu maeni, m’ayero iwu pire nini, en e Kristu.
44017004	E jumoko m’i kindgi giloko pidoigi, man giribri ku Paolo ku Silagi: udul Juyunani ma dit de ma lworo Mungu, ku mon ma dongo de nyanok ungo.
44017005	Ento Juyahudi, ma ngiri benegogi, gigamu jumoko ma rac ma kind dhanu ma sai, e ka gicoko njuru dhanu, ginyayu rop i adhura; e gicori kum ot pa Yason, giyenyo giwodh joca woko ni dhanu.
44017006	E ka ginwang’ugi ngo, gidong’ giywayu Yason kud umego moko i wang’ jubim mir adhura, gikok kumae, Joni ma ginyotho ng’om gibino keni bende,
44017007	ma Yason ujologi; man joni ceke gitimo tung’ ku cik pa Kaisari, giwacu ya ubimo mange nuti, en e Yesu.
44017008	Man gisendo udul dhanu ku jubim mir adhura de, ka giwinjo gin maeni.
44017009	E ka gigamu jupiny ma Yason ku juwagi gigonjri ko, e giwekogi ya gicidhi.
44017010	Man umego gioro Paolo giku Sila pio pio ku diewor nica gicidho Beroya: gin ka gitundo kakeca gimondo i kacokri mi Juyahudi.
44017011	Nie joni gi riek ma sagu ju ma Tesaloniki kum gijolo lembene ku pidoigi ma yot, giyenyo i lembagora pa Mungu ku ba rupiny ku ba rupiny, tek gin maeni en e andha.
44017012	Ka kumeno dupa m’i kindgi giyio; mon Juyunani ma dongo, ku jumaco de, nyanok ungo.
44017013	Ento ka Juyahudi ma Tesaloniki ging’eyo nia Paolo yero lembe pa Mungu Beroya de, gicidho kuca bende, ma gibethubo kind udul dhanu gisendogi de.
44017014	E aruca ruca nica umego gilund gioro Paolo ucidho agbele dhu nam: Sila giku Timoteo gidong’ keca.
44017015	Ento ju ma gilwoko Paolo gitere cik Athene: e ka gigamu lembang’ola m’ulwong’o Sila giku Timoteo ya gibin i bang’e pio pio, e gicidho.
44017016	Nie kinde ma Paolo bekurogi i Athene, edieng’o cwinye kan eneno adhurane dhir kud ayi m’acwia.
44017017	Kum kumeno gibegiporo lembe i kacokri giku Juyahudi ku ju ma lworo Mungu de, man i katali ku ba rupiny ku ba rupiny ku ju ma girombo kugi bende.
44017018	Jurieko moko ma gi Juepikurio ku Justoiki girombo kugi. Man jumoko wacu kumae, Jakemo maeno yenyo yero nik ang’o? jumange wacu kumae, Kuno nyo e jayer pi mungu ma welo: kum eyero pi Yesu ku pi cer bende.
44017019	E gigame, gitere Areopago, gipenje kumae, Iyio wang’ei ponji ma nyen maeni m’ibeyero no?
44017020	Kum ikelo gin ma fo’wakung’eyo ngo ba ithwa: ka kumeno nie wayenyo wang’ei thelembe mi gin maeni.
44017021	(Nie Juathene ku welo m’ubedo i kindgi gidaru nindo migi ku gin moko mange ngo, ndhu ku yero kadi ku winjo gin moko ma nyen.)
44017022	Man Paolo cungo i dier Areopago, ewacu kumae, Wu dhanu mir Athene, aneno i gin ceke wuyenyo ka mungu dit.
44017023	Kum kan abekadhu, man aneno gin mi rwo mu, anwang’u pemblam de ma karamblembe ni i kume kumae, NI MUNGU MA JUKUNG’EYO NGO. Nie gin ma wurwo i bang’e ma wubedo cobo pire nini, e ma ayero iwu pire.
44017024	Mungu m’ucwio ng’om ku gin ceke ma ni i ie de, en, m’e Rwoth mi polo ku ng’om de, ebedo i hekalu ma jugomo ku cing’ ungo;
44017025	kadok ku cing’ dhanu de jutimo ire ngo, calu ya can gin moko benege, kum en e m’emio kwo ni giki ceke, ku lietho m’i igi de, ku gin ceke;
44017026	man etimo thek ceke mi dhanu kud acel kara gibed i wang’ ng’om ceke, nwang’u eng’olo rundi migi m’aketha, ku kieu mi kabedo migi;
44017027	kara giyeny Mungu, tek kuno nyo giyenye e ginwang’e, kadok abora de ebor ungo kudwa kubang’wa nzu:
44017028	kum wakwo man wawotho, wabedo de ni kume; calu jurieko mu moko giwacu kumae, Kum wan de wa nyikwaye.
44017029	Ka kumeno tek wa nyikwai Mungu, maku ku wawac nia nyo Rucwic calu mola ma kwar, kadi mola ma tar, kadi kidi ma jung’iko ku bodho man ku rieko mi dhanu.
44017030	Nie nindo ma jubedo ie cobo, wang’ Mungu kadhu kud i wie; ento kawono eng’olo ni dhanu ceke ku kaka ceke ya gilok cwinygi:
44017031	kum eketho ceng’ m’ebipoko ie lembe mi ng’om i bedopwe ku ng’atu m’eketho: kum maeni emio gin ma ketho kwiocwiny ni dhanu ceke, kum eketho ecer ku kind ju m’utho.
44017032	Nie ka giwinjo pi cer mi ju m’utho, jumoko gicayu acaya; ento jumoko giwacu kumae, Wabiwinjo pi maeni kendo i beng’i.
44017033	Ka kumeno Paolo ai woko kud i kindgi.
44017034	Ento jumoko gimoko i kume, giyie de: kind joni moko Dionusio ma Jaareopago, dhaku ke ma nyinge Damari, giku jumange de.
44018001	Yo ng’ei lembe maeni eai Athene, man ebino Korinto.
44018002	Man enwang’u Jayahudi moko keca ma nyinge Akula, thugi ni i Ponto, fodi eai i Italia, giku cege ma nyinge Priskila, kum Klaudio ng’olo ya dhanu ma Juyahudi ceke giai i Rumi: e ebino i bang’gi;
44018003	man kum gi weg bodho acel, gibedo gikugi, gitimo de: kum bodho migi kwoyo hema.
44018004	Ebedeluro lembe ku ba ceng’ sabatu i kacokri, ebedethoko ko Juyahudi ku Juyunani de.
44018005	Ento ka Sila giku Timoteo giai i Makedoni giloro piny, e lembe ting’o cwiny Paolo, man etuco ni Juyahudi ya Yesu en e Kristu.
44018006	E ka gipiembri giyanyu ayany de, eyengo bongu pare man ewacu igi kumae, Dong’ rimo mu bed i wiwu giwu; an a leng’ ugambre kawono adong’ cidho ba Thekdhanumange.
44018007	E eai kakeca, emondo de i ot pa ng’atu acel ma nyinge Tito Yusto, en e ng’atu ma rwo ni Mungu, ma ot pare bedo ceng’ni ku kacokri.
44018008	Man Krispo, ma jadit mi kacokri, uyio Rwoth ku juode ceke; Jukorinto de dupa ka giwinjo giyio, e jumio igi baputisi.
44018009	E Rwoth uwacu ni Paolo ku diewor ku ginmawokiwang’ kumae, Lworo kud unegi, ento yer kud iling’:
44018010	kum wanuti wakudi, ng’atu moko mbe de ma bitimo rac i kumi: kum abedo ku dhanu dupa i adhura nini.
44018011	Ebedo kuca rundi acel ku dwi abusiel, ebedeponjo lembe pa Mungu i kindgi.
44018012	Nie kinde ma Galio bedo jabim mir Akaya, Juyahudi giai wang’ acel kum Paolo gitere i wang’ kom mi pokolembe,
44018013	giwacu kumae, Ng’atuni bethoko dhanu ya girwo ni Mungu tung’ ku ma cik uyio.
44018014	Ento ka Paolo yenyo alu dhoge, Galio wacu ni Juyahudi kumae, Tek en e lembe ma rac kadi lem sasa ma rac, E wu Juyahudi, kuno di awinjowu:
44018015	ento tek en e penji mi lembe man mi nying’ ku mi cik mu giwu, wukor ie giwu; kum ayenyo ngo abed japoklembe mi gin ma kumeno.
44018016	Man eriemogi woko ku vut kom mi ng’olo lembe.
44018017	E kagi ceke gidong’ gimaku Sosthene, e jadit mi kacokri, e gifode nyim kom mi pokolembe. E Galio oyo lembene ku die ng’eye.
44018018	Man Paolo, kan erio ceng’ dupa yo ng’ei lembuni, emotho umego, e etugo woth ku yo mi pi ecidho Cami, giku Priskila man Akula: kan edaru gwaru wie Kenkrea; kum eng’olo lembene ang’ola.
44018019	E gitundo Efeso, man ewekogi keca: ento en emondo i kacokri, man giluro lembe giku Juyahudi.
44018020	E ka gipenje ya gikogibed kugi tundu, eyio ngo;
44018021	ento emothogi, ewacu kumae, Abidwogo i beng’wu kendo tek Mungu yio, e eai Efeso ku yo mi pi.
44018022	E kan etundo Kaisaria, eidho malu emotho kanisa, kan edong’ eloro Antiokia.
44018023	E kan erio nindo moko keca, eai, ekadhu i ng’om Galatia, ku Frugia, ndri ndri, ecikudwoko cwiny julub ceke tek.
44018024	Nie Jayahudi moko ma nyinge Apolo, ma junyole i Iskander, en e ng’atu ma dwande leng’, ebino Efeso; man eng’eyo lembagora pa Mungu dit.
44018025	Judaru ponjo ng’atu maeni ku yo pa Rwoth; e cwinye ting’e dit eyero eponjo lembe pi Yesu cu, ere eng’eyo baputisi pa Yohana kende:
44018026	man emaku yero ku tegocwinye i kacokri. Ento ka Priskila gikud Akula giwinje, gigame i bang’gi, man gikoro ire pi yo pa Mungu cu ma sagu.
44018027	E ka ie pido nik ekadh i Akaya, umego gicwake, gigoro lembe de ni julub ya gijole: e kan ewok, ekonyogi dit gi ju ma giyio ni kum bero;
44018028	kum eloyo Juyahudi, enyutho i wang’ dhanu ku lembagora pa Mungu nia Yesu en e Kristu.
44019001	Man etimbre, nia, kinde ma Apolo ni i Korinto, Paolo m’udaru kadhu kud i ng’om ma yo malu ebino Efeso, man enwang’u julub moko:
44019002	e epenjogi kumae, Wujolo Tipo Maleng’ ka wuyio? Giloko lembe de giwacu ire kumae, Ungo, kadok awinja de wawinjo ngo nia Tipo Maleng’ umire.
44019003	Man ewacu kumae, Ka kumeno jumio iwu baputisi ma mir ang’o? Giwacu kumae, Baputisi pa Yohana.
44019004	Paolo wacu kumae, Yohana mio baputisi mi lokocwiny, ewacu ni dhanu nia dong’ giyi ng’atu ma bilubo ng’eye, en e Yesu.
44019005	E ka giwinjo maeni, e jumio igi baputisi ku nying Yesu.
44019006	Nie ka Paolo ketho cinge i kumgi, Tipo Maleng’ uwok i wigi; e gimaku weco ku dhok mange, man giewo.
44019007	Dhanune ceke giyenyo romo apar wi ario.
44019008	Man emondo i kacokri eyero de ku tegocwinye nindo mi dwi adek, ebedeluro i lembe man ethokogi pi lembe mi ker pa Mungu.
44019009	Ento ka jumoko cwinygi doko nwang’ man giwor ungo, gicido Yojuni i wang’ udul dhanu, eai i bang’gi, ekoyo julubne de, ebedeluro i lembe ku ba rupiny ku ba rupiny i kisoma pa Turano.
44019010	Gin maeni timbre nindo mi rundi ario: ketho dhanu ceke m’ubedo i Asia giwinjo lembe pa Rwoth, Juyahudi ku Juyunani bende.
44019011	E Mungu timo musana ma dit ku cing’ Paolo:
44019012	ketho nia jugamu kitambala ku bongu mi tic m’i kume, jutero ba ju ma kumgi lith, e kumgi kei ndhu, tipo ma rac de ai woko kud i igi.
44019013	Ento Juyahudi moko bende ma giwotho swa, gi weg ajoga, gimaku lwong’o nying Rwoth Yesu wi ju ma weg tipo ma rac giwacu kumae, Wakwong’owu ku Yesu ma Paolo beyero pire.
44019014	Nwang’u Skewa acel, e Jayahudi, ma jalam ma dit, wote de abiro nuti ma gitimo maeni.
44019015	Tipo ma rac uloko lembe ewacu igi kumae, Yesu ang’eyo, Paolo de ang’eyo; ento wun wu jukani?
44019016	E ng’atu ma won tipo ma rac upodho i wigi, esagu gin ario de, eloyogi ndhu, ketho gipiei kud i oduno muneru ma kumgi ju rem de.
44019017	Lembene yik ba dhanu ceke, Juyahudi ku Juyunani de, ma gibedo Efeso; e lworo podho i wigi ceke, nying Rwoth Yesu de doko dwong’.
44019018	Man dhanu dupa bende ma giyio gibino, gituco, giyero pi tic migi de.
44019019	Weg ajoga de m’i kindgi ma nok ungo gikelo kitabu migi karacelo giwang’ugi de i wang’ dhanu ceke; gikwanu wel pinje de, ginwang’u etundo sente mi mola ma tar rubanga pier abic.
44019020	Ka kumeno lembe pa Rwoth unyai udoko dit ma sagu.
44019021	Nie yo ng’ei gin maeni, Paolo keco i cwinye, nia kan ekadhu ku i Makedoni kud Akaya de ya ecidh Yerusalem ewacu kumae, Yo ng’ei cidho kuca, akoneno Rumi be.
44019022	E kan eoro juario ma kind ju ma timo ire ucidh i Makedoni. Timoteo gikud Erasto, en gire edong’ tundu i Asia.
44019023	Man i nindo maeno i dhanu bepido rr kum lembe mi Yojuno.
44019024	Kum ng’atu acel ma nyinge Demetrio, ma jabodho mi mola ma tar, m’etimo hekalu mi mola ma tar mir Artemi, ma kelo kuloka ma nok ungo ni jubodho;
44019025	m’ecokogi karacelo, ku weg tic ma calu maeni de, man ewacu kumae, Paco, wung’eyo nia wanwang’u lonyo ku bodho maeni.
44019026	Wuneno wuwinjo de, nia i Efeso kende ngo, ento cil i Asia ceke kpr kpr, Paolo maeni ethoko dhanu dupa man ewingogi, ewacu nia mungu ma juthiedho ku cing’ ya gi mungu ngo:
44019027	man bodho mwa maeni kende ngo ma jumaru cayu; ento hekalu mir Artemi ma mungu ma nyaku ma dit bende jubidwoke doko mananu, jubikabe woko ku kadwong’ pare ma naka Asia ku ng’om ceke girwo i bang’e.
44019028	E ka giwinjo lembe maeni kwinyo pong’og, man gikok, giwacu kumae, Artemi mi Juefeso e dwong’.
44019029	E adhura pong’ ku yakni: man gikonjri kro i kacokri, ka gidaru maku Gayo gikud Aristarko, gi dhanu ma Makedoni, ma giwotho ku Paologi.
44019030	E ka Paolo yenyo emond ba dhanu, julub gicere.
44019031	Dhanu moko mir Asia bende, ma gi jurimbe, gioro lembe i bang’e gikwaye nia kud emond i kacokri.
44019032	Ka kumeno jumoko gikok ku lembe acel, jumoko ke ku lembe mange: kum cokri bedo wuu; dhanu kucel ma dit ging’eyo lembe ma gicokri i kume ngo.
44019033	Gidong’ giwodho Iskander kud i kind udul dhanu, ma Juyahudi gikethe i wang’ dhanu. Man Iskander ujukogi ku cinge, man eyenyo etit thelembe ni dhanu.
44019034	Ento ka ging’eyo nia en e Jayahudi, kagi ceke gikok ku dwandgi acel i kinde ma yenyo romo saa ario kumae, Artemi mi Juefeso e dwong’.
44019035	Ka jagorlembe juko udul dhanu, ewacu kumae, Wu Juefeso, dhanu makani ma kung’eyo nia adhura mi Juefeso e jakur hekalu mir Artemi ma dwong’, kud ayi de m’uai ba Zeu upodho pinyi?
44019036	Kum jucopo piemo kum gini ngo, maku wubed moth, man kud wutim lembe vur vur.
44019037	Kum wukelo dhanu maeni kakeni, ma gi juyak hekalu ngo kadi gi jucid mungu mwa ma nyaku de ngo.
44019038	Ka kumeno tek Demetrio, ku jubodho wadi ma ni i bang’e, lembe ni i igi kum ng’atu moko, katitlembe bedo ayaba, man jutitlembe de ginuti: wek gidotri.
44019039	Ento tek wuyenyo lembe moko i gin mange ebing’eny i vora ma juketho.
44019040	Kum andha jumaru dotowa kum rop maeni ma tin, kum there mbe: man pi lembe maeni there bititre iwa ngo kum udul dhanu maeni.
44019041	E kan edaru yero kumeno, elalu cokri.
44020001	E yo ng’ei rop m’uthum Paolo ma nwang’u elwong’o julub i bang’e ejukogi de, emothogi, e eai ecidho i Makedoni.
44020002	E kan ekadhu kud i theng’ ng’ombuca, emio igi juk de ma dit, ecidho i Yunani.
44020003	E kan ebedo dwi adek kuca, e Juyahudi gipido lembe i kume kinde ma nik etug woth ecidh i Cami ku yo mi pi, ie keco ya ebidok ku yo Makedoni.
44020004	Ju ma gicidho gikugi gijik Asia, Sopater ma Beroya, wod Puro; man mi Jutesaloniki ke, Aristarko man Sekundo; man Gayo ma Derbe, ku Timoteo; man mir Asia ke, Tukiko giku Tronmo.
44020005	Ento joni gilar gicidho, gidong’ gikurowa i Troa.
44020006	E waai Filipi ku yo mi pi ka ceng’ mi kwen ma thobi mbe i ie kadhu, e watundo i bang’gi Troa i ceng’ abic; ka ma wario i ie ceng’ abiro.
44020007	I ceng’ ma kwong’ane ma yenga, ka wacokra karacelo ning’weko i kwen, Paolo giweco gikugi, nwang’u ie pido ya urwone ebicidho; man eyero hai maram piny udoko ko diewor ma ling’.
44020008	Thala de dupa i ot ma malu ka ma wacokra ie karacelo.
44020009	Nwang’u jalawobi acel ma nyinge Eutuko ubedo i wang’ot, ma nindo ma dit unuro kume; man ka Paolo becidho ku yero lembe ma sagu, ng’atuno ma nindo pare sage epodho piny kud i ot mir adege, man juting’e m’etho.
44020010	E Paolo gam uloro piny, eriebre i wie, egwake ewacu kumae, Kud wutimbru swa; kum kwone nuti i ie.
44020011	E kan eidho malu, eng’weko i kwen de, man ecamu, giweco gikugi hai de, maram piny uru ko, e eai woko.
44020012	Gidong’ gikelo nyiruno m’ebedo kwo, e cwinygi kwio.
44020013	Ento wan, ma walar wacidho ba combo, wacidho Aso ku yo mi pi iwa wacu nyo wabicigamu Paolo kuca: kum eng’olo kumeno, ie caku en ya ewoth ku wi ng’om.
44020014	E ka warombo wakugi Aso, wagame, wabino kugi Mitulene.
44020015	E waai keca ku yo mi pi, urwone watundo kum Kio; ceng’ mir adege wagudo Samo; e ceng’ mir ang’wende watundo Mileto.
44020016	Kum Paolo keco ya ekadh Efeso ku yo mi pi, kara kud egal i Asia; kum ewotho pio pio, kara tek ecopre, ceng’ Pentekote ubin unwang’e Yerusalem.
44020017	E eoro lembe kud i Mileto ucidho Efeso, ulwong’ judong kanisa ubin i bang’e.
44020018	Ka gibino i bang’e, ewacu igi kumae, Wun wung’eyo giwu, ugambre i ceng’ ma tienda lar unyono i Asia, maram wabedo ko kudu nindo ceke,
44020019	m’atimo ko ni Rwoth ku pidoia ma mol kwa, man ku piwang’, ku masendi bende m’unwang’a kum rieko lembe mi Juyahudi;
44020020	maram alworo ko ngo niyero iwu gin ceke m’ubedo ni kuloka, ku ponjowu kele, man ku ba udi ku ba udi
44020021	abedatuco ni Juyahudi ku Juyunani bende ya gilok cwinygi ba Mungu, man gibed ku yioyic yo ba Rwoth mwa Yesu Kristu.
44020022	Man nen, kawono, cwinya twire ya aci Yerusalem m’ang’eyo ko gin ma biciwok i kuma kuca ngo:
44020023	ento Tipo Maleng’ utuco ira ku bang’ adhura ceke, ewacu nia kol ku ruvwa bekura.
44020024	Ento aneno kwo para mit ungo i wang’a, ento kara adar bedo para, ku tic m’agamu ba Rwoth Yesu, ya atuc lembanyong’a ma juboth ko mi bero pa Mungu.
44020025	Man kawono, nen, ang’eyo nia wun ceke, m’awotho i kindwu ayero iwu pi ker, wubineno wang’a kendo ngo.
44020026	Kum kumeno tinuni atuco iwu, ya an a leng’ ni rimb dhanu ceke.
44020027	Kum alworo ngo niyero iwu lembapora pa Mungu ceke.
44020028	Wubed ku weng’wu giwu, kud udul ceke, ma Tipo Maleng’ uketho wudoko julieu i ie kara wumi cam ni kanisa pa Rwoth m’eng’iewo ku rimbe gire.
44020029	Ang’eyo yo ng’ei ai para urudi ma rac bimondo i kindwu, ma kisa mbe kugi kum udul;
44020030	man kud i kindwu dhanu moko biai, ma biyero lembe ma tung’. kara giwing’ julub ulub ng’eigi.
44020031	Kum kumeno wukuru, wupoi ya calu nindo mi rundi adek aweko juko dhanu ngo kubang’gi kubang’gi diewor ku dieceng’ ku piwang’.
44020032	Kawono athierowu ni Mungu, man ni lembe mi berone, ma copo teng’owu, ma copo mio iwu camupacu de kind dhanu ceke ma judwokogi leng’.
44020033	Ng’atu moko mbe m’aneno mola ma tar pare mit i wang’a, kadi mola ma kwar, kadi kendi de.
44020034	Wung’eyo giwu nia cing’ maeni timo ni canpiny m’unega, ni ju ma wanuti wakugi de.
44020035	I gin ceke amio iwu por, nia ku tic ma wumulu ko kumeni maku wukony ju ma ng’ic, wupoi de kum lembe pa Rwoth Yesu, nia ewacu en kumae, Mio en e mugisa ma sagu gamu.
44020036	E kan edaru yero kumeno, e erum piny man girwo gikugi ceke.
44020037	E kagi ceke giywak dit, gigwaku ng’ut Paolo gicwio limbe de,
44020038	ma can unegogi ma sagu kum lembe m’eyero, nia gibineno wang’e kendo ngo. E gitere i yo pare ba combo.
44021001	E kan etimbre nia kindwa liero ku joca e wacidho ku yo mi pi, wabino atira Kos, urwone ke Rodo, waai keca wabino Patara:
44021002	e ka wanwang’u combo m’ukadhu lokaca Foiniki, waidho i ie, wacidho ko ku yo mi pi.
44021003	E ka waweko Kupro unen yor acam, wacidho Cami ku yo mi pi, e wanyiko Turo; kum keca ka ma combo olo ie ter.
44021004	E ka wanwang’u julub wario keca ceng’ abiro: e joni wacu ni Paolo ku Tipo, nia kud enyon i Yerusalem.
44021005	E ka ceng’ nica thum kakare, waai wacidho i woth mwa; e kagi ceke ku mongi ku nyithindhgi de, gilwokowa ram wakadhu ko ku i adhurane: e warum piny dhu wath, warwo, man wamothia;
44021006	e wadong’ waidho i combo, gin ke giloko gidok thugi kendo.
44021007	E ka wadaru wot ma waai ko Turo, watundo Tolemai: e wamotho umego, wario de wakugi ceng’ acel.
44021008	Urwone waai, wabino Kaisaria: e wamondo i ot pa Filipo ma jayer lembayong’a ma juboth ko, ma en e ng’atu acel ma kind juabiro, wabedo i bang’e.
44021009	Nie ng’atuno jumanyir pare gin ang’wen ma gi sumba, ma giewo.
44021010	E ka wario keca ceng’ moko, jablia moko ma nyinge Agabo uai i Yahudi loro piny.
44021011	E ebino i bang’wa, eting’o thondh pier Paolo, etwio ko tiende ku cinge, ewacu kumae, Tipo Maleng’ uwacu kumae, Juyahudi ma i Yerusalem gibitwio ng’atu ma won thondh pier maeni kumeni, gibikethe de i cing’ Thekdhanumange.
44021012	E ka wawinjo gin maeni, wan ku ju ma kakeca de wakwaye ya kud eidh Yerusalem.
44021013	E Paolo lund uloko lembe kumae, Wubeywak, wuturo ko adundena nedi? kum abedo ayika mi twic kende ngo, ento mi tho bende i Yerusalem pi nying Rwoth Yesu.
44021014	E kan ekwero loko pidoie, waweke, wawacu kumae, Dong’ yeny ma i Rwoth uyenyo e m’utimbre.
44021015	E yo ng’ei ceng’ maeni wating’o jamni mwa waidho Yerusalem.
44021016	Man jumoko ma kind julub ma Kaisaria bende wacidho wakugi, ma gikelo ng’atu acel mi Kupro, ma nyinge Nason, en e jalub ma con, ma wabicibedo wakugi.
44021017	E ka watundo Yerusalem, umego gijolowa ku mutoro.
44021018	E urwone Paolo mondo ba Yakobo wakugi; nwang’u judongo ceke ginuti.
44021019	E kan emothogi, egonyo gin ma Mungu timo acel acel i kind Thekdhanumange ni kum tic pare.
44021020	Gin de, ka giwinjo maeni, giyungo Mungu; man giwacu ire kumae, Umego, ineno nia dhanu m’uyio ma kind Juyahudi gi rubanga swa ngi; man gin ceke ava cik utimogi:
44021021	man giwinjo piri, nia iponjo Juyahudi ceke m’i kind Thekdhanumange ya giwek Musa, nia ku gitim yaa kum nyithindho migi, kadi kuragi de ku gikwany.
44021022	Ka kumeno ang’o? gibiwinjo andha nia ibino.
44021023	Ka kumeno tim maeni ma wawacu iri: Dhanu ang’wen nuti bang’wa ma lembang’ola ni i wigi:
44021024	igam joni, wudwokru leng’ wukugi, iwodh jupiny igi, kara gigwar wigi: e dhanu ceke gibing’eyo nia lembe ma giwinjo piri en e lemandha ngo; ento nia in giri bende iwotho atira, iworo cik de.
44021025	Ento pi Thekdhanumange ma giyio, wagoro, wang’olo nia dong’ gigwokri gigi kum gin ma julamu ni ayi gin m’acwia, man ni rimo, ku gin ma judeyo adeya, man kum tarwang’.
44021026	E Paolo lund ugamu jono, man urwone kan edwokre leng’ gikugi gimondo i hekalu, m’enyutho ko nia ceng’ mi dwokrileng’ utimbre kakare, maram lam uwodhre ko pigi ceke kubang’gi kubang’gi.
44021027	E ka ceng’ abiro dhingo thum, Juyahudi ma Asia, ka ginene i hekalu, githubo i udul dhanu ceke man giketho cing’gi i kume,
44021028	gikok kumae, Dhanu mir Israel, wukonywa: Janduni en e ng’atu m’uponjo dhanu ceke ku kaka ceke kum dhanu, kum cik de kum ka maeni bende; man ke ekelo dhanu mi Yunani de i hekalu, man ecido kamaleng’ maeni.
44021029	Kum gilar ginene i adhura giku Trolimo ma Jaefeso, e ma giwacu nyo Paolo kele i hekalu.
44021030	E adhura ceke bewoi swa, dhanu de ring’ni karacelo; e gimaku Paolo, giywaye woko kud i hekalu: e giciko dhugolane rit.
44021031	E ka gibeyenyo nege, rwonglembene tundo ba jego ma dit mir udul asikari, nia rop uromo Yerusalem ceke.
44021032	E ndhu ndhu nica egamu asikari ku ju ma jego de, man gikonjri kugi piny i bang’gi: e joni, ka gineno jego ma dit kud asikari de, giweko fodo Paolo.
44021033	E jego ma dit ulund ubino ceng’ni, emake de, man eng’olo ya jutwie ku nyoro ario; e epenjo nia en e ng’a, man edubo ang’o.
44021034	E juman kok ku lembe migi tung’, juman ku lembe migi tung’, i kind njuru dhanu: e kan ecopo ng’eyo the rop maeni ngo cu kum woi mi dhanu, eng’olo ya jutere i ot ma tek.
44021035	E kan ewok wi gin ma juidho ko i ot, nwang’u asikari giyeye ayeya kum rop mi njuru dhanu;
44021036	kum udul dhanu gilubo ng’eye, ma gikok kumae, Wucwale cen.
44021037	E ka jumaku tero Paolo i ot ma tek, ewacu ni jego ma dit kumae, Acopo yero lembe moko iri? Man ewacu kumae, Ing’eyo dhu Juyunani?
44021038	Ka kumeno in i Jamisiri ngo ma nyamaca teng’o ali, m’utelo wi dhanu rubanga ang’wen i yamba mi Jukwori?
44021039	Ento Paolo wacu kumae, An a Jayahudi, mi Tarso i Kilikia, an a dhanu mir adhura ma nok ungo: e akwei, ya ikoiyi ayer ni dhanu.
44021040	E kan eyio, Paolo, m’ucungo wi gin ma juidho ko i ot, ejuko dhanu ku cinge; man ka giling’ ti, eyero igi ku dhu Juebrania, ewacu kumae,
44022001	Umego ku wego de, wukowuwinj lembe para ma kawono abetito iwu.
44022002	E ka giwinjo nia ebeyero igi ku dhu Juebrania, giling’ m’usagu: man ewacu kumae,
44022003	An a Jayahudi, ma junyola i Tarso ma Kilikia, ento apidha re jupidha i adhura maeni, ku the tiend Gamaliel, juponja cu calku kura cik pa kwaruwa, ma ava Mungu tima, cil calu etimowu tinuni:
44022004	man anyayu ragedo kum Yojuni cil mi nek ngi, m’atwio ko co ku mon de man acwalugi i odkol.
44022005	Calu jalam ma dit bende nyutho pira, ku dilo ceke mi judongo bende: m’agamu waraga de i bang’gi ni umego, man acidho Dameski, kara akel ju ma ni kuca bende Yerusalem ku uno kara jusendgi.
44022006	Man etimbre, nia ka wabewotho, wadhingo Dameski de, calu nyangu ma the dieceng’, e ndhu ndhu nica der uai i polo caru piny ngbeng’ i kuma.
44022007	E apodho i ng’om, man awinjo dwal uwacu ira kumae, Saul, Saul, inyayu ragedo i kuma nedi?
44022008	Man adwoko lembe kumae, In i ng’a, Rwoth? En ke edwoko lembe ira kumae, An a Yesu ma Nazareti, m’ibenyayu ragedo i kuma.
44022009	Man ju ma wawotho wakugi gineno der andha, ento giwinjo dwal ungo m’uweco i bang’a.
44022010	An ke awacu kumae, Abitimo ang’o, Rwoth? Rwoth uloko ira lembe kumae, Ai malu, icidh imond i Dameski; ka jubiyero iri kuca pi gin ceke ma juketho iri ya itim.
44022011	E kan acopo neno piny ungo kum rieny mi der maeno, e ju ma wawotho wakugi gidong’ gipeya ku cinga ka wabino Dameski.
44022012	E ng’atu moko ma nyinge Anania, m’e jalwor Mungu calku cik, ma pire ber de ni Juyahudi ceke m’ubedo kuca,
44022013	ebino i bang’a, ecungo i vuta e ewacu ira kumae, Umira Saul, mak neno piny. E aneno bang’e ndhu i saa nica.
44022014	Man ewacu kumae, Mungu pa kwaruwa kethi kara ing’ei gin ma ie yenyo, inen Ng’atu ma Pwe de, man iwinj dwal m’uai i dhoge bende.
44022015	Kum ibibedo jamulembe pire ni dhanu ceke kum gin m’ineno m’iwinjo de.
44022016	Kawono igalu nedi? ai malu, mak baputisi, lwok dubo peri woko, m’ilwong’ ko nyinge bende.
44022017	E etimbre, nia, kan adwogo Yerusalem, e kinde m’arwo i hekalu, piny urwinyo kuda biti,
44022018	e aneno ebeweco i bang’a kumae, Tim pio, iwodhri tho kud i Yerusalem kum gibijolo lembatuca ma pira ngo i beng’i.
44022019	Man adwoko lembe kumae, Rwoth, ging’eyo gin ya i kacokri kubang’gi ceke abedafodo ju m’uyio iri acwalugi i odkol de:
44022020	e ka rimb Stefano ma jamulembe peri cwir, nwang’u an de acungo i vute, ayia de ayio, akuro kum kendi mi ju m’unege de.
44022021	Man ewacu ira kumae, Cidhi: kum abiori ngbir ba Thekdhanumange.
44022022	E giwinje maram etundo ko kum lembe mae; e giting’o dwandgi malu, giwacu kumae, Wukab wagi ng’atu ma kumeno woko kud i ng’om: kum maku kud ebed kwo.
44022023	E ka gikok, gibayu kendi migi de woko, giketho utur de i lietho,
44022024	e jego ma dit ung’olo ya jutere i ot ma tek, ewacu nia jubiluro i lembe pare ku fodo, kara eng’ei thelembe m’uketho jukok kumeno i kume.
44022025	E ka gitwie ku foto, Paolo wacu ni jego m’ucungo i vute kumae, Cik uyio ya ifod ng’atu ma Jarumi, ma fodi jukupoko lembe pare rac ungo?
44022026	Ka jego winjo kumeni, ecidho ba jego ma dit, ewacu kumae, Iyenyo timo ang’o? kum ng’atu maeni en e Jarumi.
44022027	E jego ma dit ubino ewacu ire kumae, Koiwac ira, in i Jarumi? Man ewacu kumae, Eyo.
44022028	Jego ma dit uloko lembe kumae, Anwang’u paker maeni ku piny ma dit. Man Paolo wacu kumae, Ento an junyola anyola Jarumi.
44022029	E ju ma giyenyo gliur i lembe pare ging’eny wany kud i kume: e jego ma dit bende lworo make kan eng’eyo nia en e Jarumi, man kum etwie.
44022030	Ento urwone, kum eyenyo eng’ei thelembe ma Juyahudi dote i kume cu, egonye, man eng’olo ya julam ma dongo ku dilo ceke gicokri karacelo, man ekelo Paolo piny ekethe i wang’gi de.
44023001	Man Paolo, m’eneno dilo tel, ewacu kumae, Umego, abedo i wang’ Mungu ku pidocwiny ma ber ceke cil i ceng’ maeni.
44023002	E jalam ma dit ma nyinge Anania ng’olo ni ju m’ucungo ceng’ni ya gipad dhoge.
44023003	Paolo lund uwacu ire kumae, Mungu bipedi, in i gang’ m’afuya ku vulo: ibedo mi poko lembe para calku cik, e idong’ ing’olo ya jugoya tung’ ku ciki?
44023004	E ju m’ucungo i vute giwacu kumae, Icayu jalam ma dit pa Mungu?
44023005	E Paolo wacu kumae, Ang’eyo ngo, umego, nia en e jalam ma dit: kum egore kumae, Kud iyer lem marac kum jabim mi juthu.
44023006	Ento ka Paolo ng’eyo nia jukucel gi Jusadukayo jukucel ke gi Jufarisayo, ekok her i dilo kumae, Umego, an a Jafarisayo, a wod Jafarisayo: jupoko lembe i wia kum genogen ku cer mi ju m’utho.
44023007	E kan ewacu kumeno, e piem ugapre kind Jufarisayo ku Jusadukayo de; e dhanu m’ucokri gipoko igi dra.
44023008	Kum Jusadukayo giwacu nia cer umbe, kadok malaika, kadok tipo ento Jufarisayo gituco ario de.
44023009	E piem ujai dit: jugorcik moko ma kind Jufarisayo gicungo, gipiemo, giwacu kumae, Wanwang’u dubo moko ngo i ng’atuni: kuno nyo tipo kadi malaika weco en i bang’e, ka nedi ke?
44023010	E ka piem udoko dit, jego ma dit, lworo nege ya jumaru yeco Paolo tung’ tung’, eng’olo nia asikari gilor piny gigame ku tego kud i kindgi, gikele i ot ma tek.
44023011	Diewor m’ulube de Rwoth ucungo i vute, ewacu kumae, Cwinyi bed tek: kum calu ituco pira Yerusalem, e ibikonyutho lembe kumeno be i Rumi bende.
44023012	E ka piny uru, Juyahudi giribri karacelo, man gitwiri gigi ku kwong’, giwacu nia gibicamu giracama kadi madhu giramadha de ngo ma fodi gikunego Paolo ngo.
44023013	E ju ma gikwongri kumeno gi sagu pier ang’wen.
44023014	Man gibino ba julam ma dongo ku judongo de, giwacu kumae, Watwira giwa ku kwong’ ma dit, ya wabibilo gin moko ngo ma fodi wakunego Paolo ngo.
44023015	Nie ka kumeno wun ku dilo de wunyuth ni jego ma dit nia eketh Paolo lor piny i beng’wu, calu ya wuyenyo wung’i i lembe pare cu ma sagu: e wan, ka fodi ewok ceng’ni ngo, nwang’u wayikra ma wanege ko.
44023016	Ento wod nyamin Paolo winjo nia gikanu adhi, e ebino emondo i ot ma tek eyero ni Paolo.
44023017	E Paolo lwong’o jego acel i bang’e, ewacu kumae, Ter jalawobi maeni ba jego ma dit; kum ebedo ku nyawec moko m’eyer ire.
44023018	Ka kumeno ecoke, man etere ba jego ma dit, ewacu kumae, Paolo ma jakol ulwong’a i bang’e, man epenja ya akel jalawobi maeni i beng’i m’ebedo ku nyawec moko m’eyer iri.
44023019	E jego ma dit umake ku cinge, man ecoro kude cen, man epenje mung’ mung’ kumae, En e lembang’o m’ibedo ko m’iyenyo iyer ira?
44023020	Man ewacu kumae, Juyahudi giripo dhoggi, nia gipenji iter Paolo piny urwo ba dilo, calu iyenyo ipenj thelembe pare cu ma sagu.
44023021	Ka kumeno kud iyi igi: kum dhanu pier ang’wen ku wie gikanu adhi ire, ma gitwiri gigi ku kwong’, nia gicamu ngo gimadhu de ngo ma fodi gikunege ngo: e kawono gibedo ayika, ma gibekuro ko lembang’ola m’i beng’i.
44023022	Ka kumeno jego ma dit uweko nyiruno cidho, kan eng’olo ire kumae, Kud iwac ni ng’atu moko ki nia inyutho lem maeni ira.
44023023	Man elwong’o jego ario i bang’e, ewacu kumae, Keth asikari dak ario bed ayika gici gijik i Kaisaria, ku ju ma weg kana de pier abiro, ku ju ma weg tong’ ke dak ario, i saa adek mi diewor:
44023024	man eng’olo igi ya gikel riuni, kara giketh Paolo i wie, gitere ko bo ba Feliki ma jabim.
44023025	Man egoro waraga kumae.
44023026	Klaudio Lusia ni jabim ma dwong’ Feliki, moth iri.
44023027	Ng’atu maeni Juyahudi make gibeyenyo nege, kan abino i bang’gi kud asikari alare ko nwang’u awinjo nia en e Jarumi.
44023028	Kum ayenyo ang’ei thelembe m’uketho gidote, atere piny ba dilo migi:
44023029	adong’ anwang’u nia gidote kum penji mi cik migi, ento en e gin ma romo ku nek kadi twic de ngo.
44023030	E ka junyutho ira nia jubipido lembe kum ng’atuni, e aore i beng’i eno, awacu ni weg adote pare bende nia dong’ gidote kud i weng’i.
44023031	Kum kumeno asikari, gigamu Paolo calu jung’olo rgi, gitere ku diewor nica Antipatri.
44023032	Ento urwone giweko weg riuni e ma gidong’ gicidho kude, gin ke gidok ba ot ma tek:
44023033	joca de, ka gitundo Kaisaria gimio waraga ni jabim, giketho Paolo de i wang’e.
44023034	E kan esome, epenjo ka thugi; e kan ewinjo nia e dhanu ma Kilikia,
44023035	ewacu kumae, Abiwinjoi cu nwang’u weg adote peri bende giwok: man eng’olo ya jukure i Odtiti pa Herode.
44024001	E ka ceng’ abic ukadhu jalam ma dit ma Anania loro piny ku judongo moko, ku ng’atu acel de ma dwande leng’, ma nyinge Tertulo; man gidoto Paolo ba jabim.
44024002	E ka julwoug’e, Tertulo maku dote, ewacu kumae, Kum wanwang’u kwiocwiny ma dit ni kumi, in i Feliki ma dwong’, man ni kum gwok peri gin ma rac uyikre ni thek maeni,
44024003	wajolo maeni i yo ceke, i kaka ceke de, man ku foyofoc ceke.
44024004	Ento, kara kud aoli kendo, akwei ya ikoiwinja nyanok ku mol peri.
44024005	Kum wanwang’u ng’atu maeni en e jaganda, e jathub ali i kind Juyahudi ceke i ng’om ngung’, man en e jatel wi weg pokri mi Junazareti:
44024006	man kendo eponjo cido hekalu: e wamake: wabeyenyo wapok lembe pare de ku cik mwa.
44024007	Ento jego ma dit Lusia bino, man emaye kud i cingwa ku kero ma dit,
44024008	man eng’olo ya weg adote pare gibin i beng’i e ibing’eyo gin ma wadote i kume ceke ni kum luro i lembe pare m’ibiluro in.
44024009	E Juyahudi de giribri i lembene, giwacu ya gin maeni bedo kumeno.
44024010	Ka jabim ugwelo ire ya eycr, Paolo loko lembe kumae, Kum ang’eyo nia ibedo japoklembe mi thek maeni rundi dupa, agonyo lembe para ku tegocwiny:
44024011	kum icopo ng’eyo nia esagu ceng’ apar wi ario de ngo m’aidho ko nirwo i Yerusalem:
44024012	man kadok i hekalu ginwang’u apiemo ku ng’atu moko ngo kadi athubo i njuru dhanu de ngo, kadi i kacokri, kadi i adhura de.
44024013	Gin de ecopre igi ngo ma nia giketh ing’ei ya gin ma gidota i kume en e andha.
44024014	Ento maeni atuco iri, nia i Yo ma gilwong’o pokri, e ma atimo ie ni Mungu pa kwaruwa, ma wayio ko gin ceke ma gi calku cik, ku lembe m’ugore i kitabu mi jubila bende;
44024015	m’abedo ku genogen yo ba Mungu, ma gin gi joni bende gigeno, nia cer ma jucer ko bibedo nuti ni weg bedopwe ku ni weg bedopwe ngo de.
44024016	Kum kumeno aponjra gira kara abed ku pidocwiny ma ber m’umbe kier yo ba Mungu ku ba dhanu de thiri thiri.
44024017	Nie ka rundi moko kadhu abino nikelo giramia ba thek mwa, kud ajok bende:
44024018	ginwang’a i maeni ma ia leng’ i hekalu, ku njuru dhanu de ngo, ku yakni de ngo: ento Juyahudi moko ma giai i Asia ginuti,
44024019	ma maku gin de gibed nuti i weng’i keni, gikel adote de, tek gibedo ku lembe moko i kuma.
44024020	Kadi wek joni gin giwac pi tic ma rac ma ginwang’u kan acungo i wang’ dilo,
44024021	tek en e pi dwal acel maeni ngo, ma nia akok kumae kan acungo i kindgi, Pi cer mi ju m’utho ketho jubetonda i weng’i tinuni.
44024022	Ento Feliki, m’ung’eyo pi Yojuno cu m’usagu, ethirogi, ewacu kumae, Ka Lusia ma jego ma dit biloro piny, abipoko lembe mu.
44024023	Man eng’olo ni jego ya jukure, man juweke ewoth gire kende; man ku jucer wat pare moko kutimo ire.
44024024	Ento yo ng’ei ceng’ moko, Feliki gibino giku Drusila, ma cege, ma en e Nyayahudi, e elwong’o Paolo, man ewinje pi yioyic ma ni i Kristu Yesu.
44024025	E kan eluro lembe mi bedopwe, man pi kwerigijo, ku mi pokolembe ma bibino de, e Feliki doko tipo, man edwoko lembe kumae, Koicidh i yo peri tundu; ka nindo m’ubedo ber ira wok, abilwong’i i bang’a.
44024026	Egeno nyo Paolo bimio ire sente: kum kumeno ebedelwong’e wang’ udul, man giweco gikude.
44024027	Ento ka rundi ario kadhu, Portio Festo kabu Feliki; man kum eyenyo Juyahudi gifoye, Feliki weko Paolo atwia.
44025001	Ka kumeno, ka Festo wok i ng’ombuno, yo ng’ei ceng’ adek eai Kaisaria eidho malu Yerusalcm.
44025002	Man julam ma dongo ku judongo mi Juyahudi gipiko ie lembe kum Paolo; man gikwaye,
44025003	gipenjo bero igi i kume, ya eore Yerusalem e gipido lembe ya gibinege i yo.
44025004	Ento Festo loko lembe, nia Paolo jubekure Kaisaria, nia en de fodi nyanok ebidok kuca.
44025005	Ewacu kumae, Ka kumeno dong’ jutego m’i kindwu walor piny wakugi, man tek gin moko ma rac ni i ng’atuno, wek gidote.
44025006	E kan evuto i kindgi ma sagu ceng’ abora kadi ceng’ apar de ngo, eloro piny Kaisaria; e urwone ejany wi kom mi pokolembe, eng’olo de ya jukel Paolo.
44025007	E kan ewok, Juyahudi ma giai Yerusalem giloro piny gicungo gitieke, gikelo acukadhok dupa ma rac de i wie ma gicopo ketho ngo ya jung’ei nia en e andha;
44025008	nie Paolo yero lembe pare kumae, Kadok kum cik mi Juyahudi, kadi kum hekalu de, kadi kum Kaisari de, adubo lembe ki ngo.
44025009	Ento Festo, m’uyenyo ya Juyahudi gifoye, edwoko lembe ni Paolo ewacu kumae, Iyenyo icidh i Yerusalem e ka jubicipoko lembe peri mi gin maeni i wang’a kuca?
44025010	Ento Paolo wacu kumae, Acungo wang’ kom mi pokolembe pa Kaisari, ka ma maku jupok ie lembe para: ni Juyahudi atimo gin moko ma rac ungo, calu in bende ing’eyo cu.
44025011	Ka kumeno tek an a jadubo, man atimo gin moko ma romo ku tho, akwero ngo ya atho; ento tek gin maeni andha ngo ma joni gidota ko, ng’atu moko mbe ma copo mia igi. Ayenyo ndhu ba Kaisari.
44025012	Ka kumeno ka Festo, gipido lembe giku dilo, elund eloko lembe kumae, Iyenyo ba Kaisari: ba Kaisari ibicidho.
44025013	Nie ka ceng’ moko kadhu, Agripa m’ubimo giku Berenike de giwok Kaisaria, man gimotho Festo.
44025014	Man ka girio kuca ceng’ dupa, Festo pedho lembe pa Paolo i wang’ ubimo, ewacu kumae, Nwang’u ng’atu moko nuti ma Feliki weke jakol;
44025015	pi ng’atuni, kan ani i Yerusalem, julam ma dongo ku judongo mi Juyahudi giyero pire ira, gipenja ya apok lembe pare.
44025016	Aloko igi lembe, nia en e kura mi Jurumi ngo ya juwodh ng’atu moko, ma fodi ng’atu ma judote gikunendri ku wang’gi ngo, ma fodi jukuyio ngo de ya eyer pi lembe ma judote ko.
44025017	Ka kumeno ka gicoko dhoggi keni, agalu ngo, ento urwone ajany wi kom mi pokolembe, man ang’olo ya jukel ng’atuno.
44025018	Pi ng’atuno, ka weg adote pare gicungo, gikelo adote mi gin ma rac ungo calu m’awacu nyo:
44025019	ento gibedo ku penji moko i kume pi kisoma migi gigi, man pi Yesu moko, m’utho, e ma Paolo wacu nia ebedo kwo.
44025020	An de, kum ang’eyo ngo maram juluro ko thelembe maeni, apenje tek eyenyo eci Yerusalem ka ma jubipoko ie lembe mi gin maeni.
44025021	Ento ka Paolo yenyo jugwoke ni pokolembe pa Augusto, ang’olo ya jugwoke maram abiore ko ba Kaisari.
44025022	Man Agripa wacu ni Festo kumae, An bende ayenyo awinj ng’atuno an. Ewacu kumae, Urwo ibiwinje.
44025023	Ka kumeno urwone, kan Agripa wok giku Berenike de, kud ayunga ma dit, gimondo de ka ma juwinjo ie lembe ku jego ma dit ku judongo ma i adhura de, e Festo ng’olo ya jukel Paolo i ie.
44025024	E Festo wacu kumae, Ubimo Agripa, ku dhanu ceke ma wanuti wakudu kakeni de, wuneno ng’atu maeni, ma udul Juyahudi ceke giyero pire ira, kud i Yerusalem kuni bende, ma gibekok akoka ya maku kud ebed kwo kendo.
44025025	Ento anwang’u nia etimo gin moko ngo ma romo ku nek: man kum eyenyo en bang’ Augusto akeco ya aore.
44025026	Pi ng’atuno abedo ku gin moko ngo ma cu m’agor ni rwoth para. Kum kumeno akele woko i weng’wu, ndhu i weng’i, ubimo Agripa, kara, yo ng’ei titine, abed ku gin moko m’agor.
44025027	Kum kud i bang’a emaku piny ungo, nioro jakol, ma jukunyutho pir adote mi kume ngo.
44026001	E Agripa wacu ni Paolo kumae, Juyio ya igony lembe peri giri. E Paolo lund urieyo cinge, man egonyo lembe pare kumae:
44026002	Kud i bang’a mutoro nega gira, ubimo Agripa, kum abegonyo lembe para i weng’i tinuni pi gin ceke ma Juyahudi gidota pire:
44026003	ma sagu kum in i riek dit i kura ku penji ma kind Juyahudi: kum kumeno akwei iwinja ku twiocwiny.
44026004	Juyahudi ceke ging’eyo karamb kura mi bedo para ma fodi a nyathin maram adongo ko de, ugambre ku kwong’a i kind thek mwa, kud i Yerusalem de;
44026005	ma ging’eyo ko pira ku kwong’a, tek giyio tuco, nia abedo Jafarisayo m’ulubo pokri m’arida mi kisoma mwa.
44026006	Man pi genogen mi lembang’ola ma Mungu ng’olo ni wegwa e kawono acungo kara jupok lembe para;
44026007	ni lembang’olane suru mwa apar wi ario, ma gitimo ni Mungu kud avane dieceng’ ku diewor, gigeno ya gibitundo i bang’e. Man Juyahudi gidota pi genogen maeni, E ubimo!
44026008	Nedi wuwacu ya maeni jucopo yio ngo, nia Mungu ting’o ju m’utho?
44026009	Awacu gira andha nia e ber tek atimo gin dupa ma tung’ ku nying Yesu ma Nazareti.
44026010	Maeni de atimo i Yerusalem: aciko ba jumaleng’ dupa i odkol, kan adaru gamu ng’ol ba julam ma dongo, man ka junegogi de ayio.
44026011	Asendogi de bang’ udul i kacokri ceke, aponjo ketho giyer lembacidi de; kum ng’ecwiny unega dit apila i kumgi, anyayu ragedo i kumgi cil i adhura mi juwirok.
44026012	Kum kumeno kan abecidho Dameski ku ng’ol man lembaketha mi julam ma dongo,
44026013	dieceng’ ma ling’, E ubimo, aneno i yo der m’uai i polo, ma sagu rieny mi ceng’, m’erieny i kuma i kum ju ma wawotho wakugi de.
44026014	E ka wan ceke wapodho i ng’om, awinjo dwal m’uwacu ira ku dhu Juebrania kumae, Saul, Saul, inyayu ragedo i kuma nedi? cwanyu lak kenge ku tiendi tek iri.
44026015	An ke awacu kumae, In i ng’a, Rwoth? E Rwoth uwacu kumae, An a Yesu m’ibenyayu ragedo i kuma.
44026016	Ento ai malu, icung wi tiendi: kum anyutho iri pi maeni, kara akethi ibed jatic man jamulembe mi gin maeni m’inena i ie, man mi gin m’abinyuthra iri i ie;
44026017	abodha abibodhi ni dhanu, ni Thekdhanumange de, m’abeori i bang’gi,
44026018	niyabu wang’gi, kara gilokri kud i mudho giwok i der man kud i tego pa Jok ba Mungu, kara ginwang’ ruc mi dubo, man camupacu kind ju ma judwokogi leng’ ni kum yioyic ma ni kuma.
44026019	Kum kumeno, E ubimo Agripa, ajai ngo kum ginmawokiwang’ m’uai i polo:
44026020	ento ku kwong’a ayero ni ju ma Dameski, i Yerusalem de, kud i ng’om Yahudi ngung’ bende, ni Thekdhanumange bende, nia gilok cwinygi man gilokri ba Mungu, gitim tic de m’uromo ku lokocwiny.
44026021	Kum lembe nini ketho Juyahudi gimaka i hekalu, giponjo nega de.
44026022	Ka kumeno kan adaru nwang’u kony m’uai ba Mungu, acungo cil i ceng’ maeni m’abetuco ko ni dhanu ma thindho ku ma dongo de, m’ayero gin moko ngo ndhu gin ma jubila ku Musa giwacu ya bibino;
44026023	nia Kristu bikosendre be, nia ebilar nyutho der ku cer ma kind ju m’utho ni dhanu ku Thekdhanumange.
44026024	Man kan ebegonyo lembe pare kumeno, Festo wacu ku dwande ma tek kumae, Paolo, in i avake; ng’eyo lembe peri ma dit bedwoki ni avake do.
44026025	Ento Paolo wacu kumae, An a avake ngo, Festo ma dwong’: ento abeyero lembe mi lemandha ku ma nger de.
44026026	Kum ubimo ng’eyo gin maeni, e abeyero ire bende yot yot: kum ang’eyo gin maeni moko mbe m’upandre ire; kum maeni kutimbre i gul ungo.
44026027	Ubimo Agripa, iyio jubila? Ang’eyo nia iyio.
44026028	E Agripa wacu ni Paolo kumae, Nyakanok ci iyenyo thoka ni dwoka Jakristu.
44026029	Man Paolo wacu kumae, Ayenyo ba Mungu, nia kadok ku ma nyanok kadi ku ma dit de, in kendi ngo, ento ku dhanu ceke bende ma giwinja tinuni, gidok calu an, ku twic re ngo.
44026030	E ubimo ai malu, giku jabim de, man Berenike, ku ju ma gibedo gikugi de:
44026031	e ka gicoro cen, giweco gigi, giwacu kumae, Ng’atuni timo gin moko ngo ma romo ku nek kadi twic de.
44026032	E Agripa wacu ni Festo kumae, Dok ng’atuni kuyenyo ba Kaisari ngo, kuno di jugonye.
44027001	E ka jung’olo nia wabicidho Italia ku yo mi pi, gimio Paolo ku jukol mange de i cing’ jego ma nyinge Yulio, mir udul asikari pa Augusto.
44027002	E wamondo i combo mir Adramutio, ma bicicomo kamoko dhu wath mir Asia, e wakieura, nwang’u Aristarko, ma Jamakedoni ma Tesaloniki de, ni i bang’wa.
44027003	Urwone wagudo Sidon: man Yulio timo ber ba Paolo, eyio ya ecidh ba wat pare kara edwok cwinye.
44027004	E wakieura ku kuca, wacidho ku yo mi pi i gund Kupro, kum yamu ai yor i wang’wa.
44027005	E ka wakadhu ku wi nam ma ng’et Kilikia ku Pamfulia de, watundo Mura, adhura ma Lukia.
44027006	E jego nwang’u combo ma Iskanderia keca m’ubecidho i Italia; man ekethowa i ie.
44027007	E ka wawotho moth moth ceng’ dupa, wabino de arida kum Knido, kum yamu becerowa, wacidho ku yo mi pi i gund Krete, kum Salmone;
44027008	man wacidho arida ku dhu wath watundo ka ma julwong’o Bandari ma ber; ceng’ni kud adhura Lasaya.
44027009	E ka nindo dupa kadhu, man woth udoko anaka, kum ceng’ ma juweko ie cam udaru kadhu, Paolo jukogi,
44027010	ewacu igi kumae, Paco, aneno nia wodhuni bibedo mono ku ruvwa ma dit, ni jamni ku combo kende ngo, ento ni kwo mwa bende.
44027011	Ento jego winjo lembe mi weg combo, ma sagu lembe ma Paolo yero.
44027012	Man kum ndiane kabedo mbe i ie mi nindo mi koyo, dhanu kucel m’ulwar giporo lembe ya gikieuri woko ku kuca, nyo gicopo tundo Foiniki ku yo moko, e giri keca de i nindo mi koyo; maeui ndia mi Krete, m’eneno yo pa ndawe ku sasi.
44027013	E ka sasi bekoto yo yo, giwacu nyo ginwang’u yeny ma igi yenyo, e giting’o nyoro gikadhu dri dri ku kum Krete, ceng’ni dhu wath.
44027014	Ento yo ku ng’eye nyanok wavuvu ma dit utuk i cnia ucore piny, wavuvune julwong’o Eurakulo:
44027015	e kan emaku combo, e cidho wang’ yamu de copre ngo, waweko ecidh kudwa, edong’ ebelekowa.
44027016	E waringo i gund nyathi cula ma julwong’o Klauda, waii aiia ka waketho combo cungo keca:
44027017	e ka gicwale maiu, giroyo mangru i there; man, kum gilworo kuno nyo gibimoko wi Surtis, gidong’ giywayu jamb combo piny, e elekre.
44027018	Man kawaii kwe ku wavuvune, urwone gimaku bayu jamni woko;
44027019	i ceng’ mir adege gimaku bayu jamb combo de woko gigi ku cing’gi.
44027020	E ka ceng’ kadok cero de rieny ungo i wiwa wang’ udul, wavuvu ma nyanok ungo de bekukni kudwa, dong’ cwinywa ai ndhu kum both.
44027021	Ka gibedo hai m’umbe cemo, Paolo lund ucungo i kindgi, ewacu kumae, Paco, ande mundo wuwinj dwanda, wuai ungo kud i Krete, nwang’u ande wunwang’u ruvwa ku mono maeni de ngo.
44027022	Man kawono abejukowu ya cwinywu bed tek; kum kwo moko mbe ma birwinyo i kindwu, ndhu combo re.
44027023	Kum malaika pa Mungu ma an a pare, m’atimo ire bende, ecungo i vuta i diewor maeni,
44027024	ewacu kumae, Kud ilwor, Paolo; ibikocungo wang’ Kaisari be: man nen, Mungu mio iri dhanu ceke ma wubewotho wukugi.
44027025	Kum kumeno, paco, cwinywu bed tek: kum ayio Mungu, nia ebibedo kumeno cil calu eyere ira.
44027026	Ento wabioi wi cula moko be.
44027027	Ento ka diewor mir apar wi ang’wende wok, kinde ma wabelekra kan kan i nam Adria, ceng’ni diewor ma ling’ jutic mi combo wacu nyo gidhingo ng’om moko:
44027028	e gibolo thol ucidho the pi, e ginwang’u etundo mugalma pier ario, yo ng’eye nyanok, gibolo kendo, e ginwang’u etundo mugalma apar wi abic,
44027029	E lworo negogi nia nyo wabirodra dhu wath ma ie ju kidi, e gibolo nyoro ang’wen yo the combo, gikuro ko piny m’uru.
44027030	Man ka jutic mi combo gibeyenyo piei kud i combo, giluro nyathi combo de i nam, calu giyenyo gibol nyoro kud i um combo,
44027031	Paolo wacu ni jego kud asikari de kumae, Tek joni bedo i combo ngo wucopo both ungo.
44027032	E asikari gilund githumo uno mi thanga woko, e giweko epodho.
44027033	E kinde ma piny umaku ru, Paolo kwayugi ceke ya gigam cemo moko, ewacu kumae, Maeni ceng’ apar wi ang’wende ma wukuro wuweko ko cam de, ma wucamu ie gin moko ngo.
44027034	Kum kumeno akwayuwu ya wucam cemo moko: kum maeni en e mi both mu: kum yukwic acel de mbe ma birwinyo i wi ng’atu moko m’i kindwu.
44027035	E kan ewacu maeni, eting’o kwen de, egam efoyo Mungu i wang’gi ceke; man eng’weko ie, emaku camu de.
44027036	E cwinygi ceke lund ubedo tek, man gin bende gigamu cemo.
44027037	E wan ceke ma wani i combo wa dak ario ku pier abiro wi abusiel.
44027038	Man ka giyeng’, gidwoko combo yot ku bayu nganu i nam.
44027039	E ka piny uru, gmg’eyo ng’ombe ngo: ento gineno wath moko m’uroire ni gul, e giporo lembe tek gicopo coro combo jolo i wie.
44027040	E gibayu nyoro woko, giwekogi i nam, gigonyo ku thol mir utwindine de; giting’o bongu ma yo um combo de ni yamu, e gicidho dhu wath.
44027041	Ento ka giwok ka ma nam ario rombo i ie, giketho combo gure i ng’om; e ume moko nging’ nging’ ma wodhre ngo, ento there maku ng’eny ni kum tego mi mukura.
44027042	Man asikari poro lembe ya juneg jukol woko, kara jumoko kud ukwang’, upiei.
44027043	Ento jego m’eyenyo ebodh Paolo, edhirogi ku timo yeny ma igi yenyo; e eng’olo de nia ju ma copo kwang’ gikogipiei i pi, gilar gitund i ng’om;
44027044	ju m’udong’ ke, moko ni wi bau, moko ni wi gin mange mi combo. E etimbre, nia kagi ceke gitundo bo dhu wath.
44028001	E ka waboth, walund wang’eyo nia cula nino julwong’o Melita.
44028002	Dhanu ma saine gi juwat dit i kumwa: kum gikudho mac, man gijolowa ceke, kum koth m’ubecwi, man kum koyo.
44028003	Ento ka Paolo coko with yen ekethogi de i mac, thwol uai i ie ni lietho mi mac, edhokre de ng’ut cinge.
44028004	Ka dhanu ma saine gineno yedi m’uliere kum cinge, giwacu gigi kumae, Kuno nyo ng’atuni en e janek, ma, kadok eboth kud i nam, ento Pokolembe ma pwe weke ngo ebed kwo.
44028005	Ento ekiro yedine i mac, gin moko ma rac de mbe m’udong’ utime.
44028006	Ento giwacu nyo ehikwodc, kadi ehipodho hir m’etho. ere ka gikuro hai gineno gin mokoma rac umbe m’utime, giloko pidoigi, man giwacu nia en e mungu.
44028007	Nwang’u kakeca bedo ceng’ni ku podho pa rwoth mi cula nino, ma nyinge Publio; m’ejolowa, egwokowa ber ceng’ adek.
44028008	E ebedo kumeno, nia won Publio vuto ku kume m’ucek ku thorimo: e Paolo mondo i bang’e, erwo de, eketho cinge de i kume ekeyo ko kume.
44028009	Ka maeni timbre, ju m’udong’ de ma gi weg tho i cula nino gibino, gin de kumgi kei:
44028010	joni bende giyungowa ku yung dupa; e kinde ma wacidho ku yo mi pi, gikelo gin ma cande negowa giketho i combo.
44028011	Man ka dwi adek ukadhu watugo woth ku yo mi pi i combo ma Iskanderia m’ucungo i cula i nindo mi koyo, giranyuthane Umego ma Rut.
44028012	E wacomo Surakusa, man wario keca ceng’ adek.
44028013	Ku kuca wagondra, wawok Regio: e ka ceng’ acel ukadhu sasi tuk, e i ceng’ mir arionde watundo Puteoli;
44028014	ka ma wanwang’u ie umego, man gikwayu ya wari kugi ceng’ abiro: e kumeno wabino Rumi.
44028015	E kan umego ma kuca, giwinjo piwa, gibino ning’olowa agbele i Apiforo ku Trestaberne: ka Paolo neno joni, efoyo Mungu, man cwinye doko tek.
44028016	E ka wamondo i Rumi, juyio ya Paolo bed gire kende gikud asikari m’ukure.
44028017	Man etimbre, nia ka ceng’ adek ukadhu Paolo lwong’o judongo mi Juyahudi karacelo: e ka gicoko dhoggi, ewacu igi kumae, An, umego, kadok atimo gin moko ngo kum dhanu, kadi kum kura pa wegwa de, ento ku Yerusalem re jumia ni jakol i cing’ Jurumi:
44028018	ma, ka giluro i lembe para, giyenyo gigonya, kum lembe moko mbe i ia ma mi nek.
44028019	Ento ka Juyahudi gijai kum lembene, ketho ayenyo ba Kaisari: en e nia abedo ku lembe moko m’adot ko thek mwa re ngo.
44028020	Ka kumeno pi lembe nini alwong’owu wubin wanendra wawec kudu de: kum abedo atwia ku nyoro maeni kum genogen mir Israel.
44028021	E giwacu ire kumae, Wagamu waraga moko ngo piri m’uai i Yahudi, umego moko mbe de m’ubino kuni m’ukelo lembe kadi m’uyero piri ma rac de.
44028022	Ento wayenyo wawinj i beng’i gin ma ii bepido: kum pi pokri maeni, wang’eyo i kaka ceke juyero nia e rac.
44028023	E ka gituro ire ceng’, gibino dupa i bang’e ka m’ebedo i ie; man ekoro igi lembene, etuco pi kcr pa Mungu, man ethokogi pi Yesu, kud i cik pa Musa ku jubila bende, ugambre kugweno cil uthieno.
44028024	Jumoko yio lembe m’eyero, jumoko ke yio ngo.
44028025	E ka cwinygi ripo ngo i kindgi gigi, giai yo ng’ei lembe acel ma Paolo yero kumae, Tipo Maleng’ yang’ uyero dre ni wegwu ku dhu Isaya ma jabila,
44028026	ewacu kumae, Ci ba dhanu maeni, man iwac kumae, Awinja wubiwinjo, man wubing’eyo ki ngo; Anena de wubineno, ere wubing’eyo ki ngo:
44028027	Kum adunde dhanu maeni doko nwang’, Ithgi de dhing’, Wang’gi de gimio; Kara ku ginen ku wang’gi, Ku giwinj ku ithgi, Ku giug’ei kud adundegi, Ku gilokri kendo, Ketho acanggi.
44028028	Ka kumeno dong’ wung’ei, ya both maeni pa Mungu juoro ni Thekdhanumange: gibiwinjo bende.
44028029	E kan eyero lembe maeni, Juyahudi giai, ku poro lembe dit i kindgi.
44028030	Man ebedo oro ario yul i ot pare m’emio ko pinje, man ejolo ceke m’ucidho i bang’e,
44028031	m’eyero ko pi ker pa Mungu, m’eponjo ko gin pi Rwoth Yesu Kristu ku tegocwinye ceke, ma ng’atu moko mbe de m’ucere.
45001001	Paolo, jamiru pa Yesu Kristu, ma julwong’e ebed jakwenda, ma jukoye pi lembanyong’a ma juboth ko pa Mungu,
45001002	m’elar eng’olo ni kum jubila pare i lembagora ma leng’ pa Mungu,
45001003	pi Wode, ma junyolo mi kodhi Daudi calku kum,
45001004	m’enyuthre ku tego ya en e Wod Mungu, calku tipo mi leng’cwiny, ni kum cer ma kind ju m’utho; ndhu Yesu Kristu Rwoth mwa,
45001005	ma ni kume wanwang’u bero man kwenda, ni woro mi yioyic i kind thek ceke, pi nyinge;
45001006	i kind joni wun bende, julwong’owu ya wubed pa Yesu Kristu:
45001007	ni dhanu ceke ma gini i Rumi, ma jumer pa Mungu, ma julwong’ogi gibed jumaleng’: Bero iwu man kwiocwiny m’uai ba Mungu Wegwa man Rwoth Yesu Kristu.
45001008	Ku kwong’a, afoyo Mungu para ni kum Yesu Kristu piwu ceke, kum yioyic mu yik i ng’om ngung’.
45001009	Kum Mungu m’atimo ire yor i cwinya i lembanyong’a ma juboth ko pa Wode, en e jamulembe para, maram aweko lwong’o ko nyingwu ki ngo i rwo para thiri thiri
45001010	m’akwayu ko kwac, nia tek ebedo miero ira kawono ku yo moko ma naka k’emiero ngo ku yeny ma Mungu yenyo ya abin i beng’wu.
45001011	Kum ava nenowu benega dit, kara ami iwu giramia moko mi tipo, kara lembe cung i iwu;
45001012	lembene eni, kara an ku wun de wajukra i kumwu, ng’atuman kum yioyic pa wadi man kum pa wadi, mu ku para de.
45001013	Man ayenyo ngo nik wubed cobo, umego, nia wang’ udul akeco ya abin i beng’wu (man cil ku kawono de ecere ira), kara abed ku nying’ moko m’acego i kindwu bende, cil calu ma i dong Thekdhanumange.
45001014	An a jarabanja mi Juyunani ku mi ju ma sai, mi jurieko ku mi jukusegu bende.
45001015	Kumeno, ku tego m’i ia ceke, abedo ayika ni yero lembanyong’a ma juboth ko iwu bende ma wuni i Rumi.
45001016	Kum lewic unega ngo kum lembanyong’a ma juboth ko: kum en e tego pa Mungu mi both ni dhanu ceke kubang’gi kubang’gi m’uyio; ku kwong’a ni Jayahudi, man ni Jayunani bende.
45001017	Kum bedopwe pa Mungu nyuthre i ie uai ba yioyic utundo kum yioyic; calu egore kumae, Ento weg bedopwe bikwo ni kum yioyic.
45001018	Kum kwinyo pa Mungu ai kud i polo unyuthre kum gin ceke ma ayi Mungu mbe i kume man gondri ceke de mi dhanu, m’ucero lemandha i gondri;
45001019	kum gin pa Mungu ma jung’eyo enyuthre i igi; kum Mungu nyuthe igi.
45001020	Kum gin pare ma nen ungo ugambre i kacwic mi ng’om dong’ nen terere, m’eng’eire ni kum gin m’ucwire, cil tego pare mi nja man rucwic; kara kalokolembe m’i wigi bed umbe igi:
45001021	kum, gin ma ging’eyo Mungu, giyunge ngo calu en e Mungu, kadok afoya de gifoye ngo; ento gidoko jukuhaya i lembapora migi, man adundegi ma kite mbe yutho.
45001022	I tuco ma gituco ko gigi ya gi riek, gidoko jukusegu,
45001023	man giweko dwong’ pa Mungu ma nyothie ngo pi giracwia mir ayi dhanu ma nyothre, ku mi winyo, ku mi yedi ma tiendgi ang’wen ang’wen, ku mi gin ma lak i ng’om de.
45001024	Kum kumeno Mungu wekogi i awanya ma rac mir adundegi ni sasa, kara gibed umbe yung mi kumgi i kindgi gigi:
45001025	kum giloko lemandha pa Mungu ku ndra, man girwo ni giracwia pa Mungu gitimo ire de kaka Jacwic, ma Jamugisa mi nja. Amen.
45001026	Kum lembe nini Mungu wekogi ni awanyakum mi sasa: kum mon migi bende giloko tic mi kurajo ni ma mi kurajo ngo:
45001027	man co bende kumeno, ma giweko tic mi mon ma kurajo, gicwaku mac ther awanya ma rac migi ng’atuman ku wadi man ku wadi, ma co ku co wadi gitimo ko gin m’umaku piny ungo, man ginwang’u cul mi kier migi m’uromogi i igi gigi.
45001028	Man cil calu gikwero bedo ku Mu.. ngu i ng’eyong’ec migi, Mungu kunogi ni pidoic ma rac, ma gitimo ko gin ma maku ku jutim;
45001029	ma gipong’ ku gondri ceke, ku dubo, ku ketho cwiny hai kum piny, kud akece; gipong’ ku kumira, ku nego nek, ku dhau, kud awondi, kud adegi; juyer nying’ ma kwe kwe,
45001030	juyer nying’ ma rac, weg adegi ni Mungu, jucac, ju ma tingri, ku jukulula, ku jutheb dubo, ku ju ma juco ni junyodo migi,
45001031	ma ng’eyong’ec umbe kugi, ku jung’eny lembariba, ma mer mi wat umbe kugi, ma kisa mbe kugi:
45001032	gin, ma ging’eyo lembapoka pa Mungu, ya ju m’ucikutimo wagi gin ma kumeni giromo ku tho, gikutimo wagi gin maeni atima kende ngo, ento giyio karacelo ku ju m’ucikutimogi bende.
45002001	Kum kumeno, E dhanu, in ma tek inuti m’ipoko lembe gin m’iloko wie lembe mbe: kum gin m’ipoko lembe pa wedu i ie, meca ipoko lembe rac i wii giri; kum in m’ipoko lembe icikutimo wagi gino.
45002002	Man wang’eyo nia lembapoka pa Mungu en e calku lemandha kum ju m’ucikutimo wagi gino.
45002003	E dhanu, iwacu nyo ibiboth ni pokolembe pa Mungu, in m’ipoko lembe wi ju m’ucikutimo wagi gin maeni, ma in de itimo wagi gino?
45002004	Kadi icayu lonyo mi bero pare ku twiocwiny pare man mwonyolembe pare m’emwonyo hai, m’ing’eyo ko ngo nia bero Mungu unyebi kum lokocwinyi?
45002005	Ento ku lubo adundeni ma nwang’ ma lokre ngo ikanu kwinyo iri giri i ceng’ mi kwinyo ku nyuthonyuth mi pokolembe ma pwe pa Mungu:
45002006	m’ebimio ni dhanu ceke kubang’gi kubang’i ng’atuman calku tic pare:
45002007	ni ju ma ni kum twiocwiny i timober giyenyo dwong’ ku yung man nyothri ngo, kwo ma rondo ku rondo:
45002008	ento ni ju ma weg ali, m’uworo lemandha ngo, endre m’uworo gondri, kwinyo man ng’ecwiny bibedo nuti,
45002009	man masendi ku ndiba, wi ng’eyong’ec mi dhanu kubang’e kubang’e m’utimo rac, ma kwong’ane pa Jayahudi, man pa Jayunani bende;
45002010	ento dwong’ ku yung man kwiocwiny ni dhanu ceke kubang’gi kubang’gi m’utimo ber, ku kwong’ane ni Jayahudi, man ni Jayunani bende:
45002011	kum dhanu tung’ tung’ ungo ni Mungu.
45002012	Kum dhanu ceke ma gidubo ma cik umbe kugi gibirwinyo bende ma cik umbe kugi: man dhanu ceke m’udubo the cik jubipoko lembe i wigi ku cik;
45002013	kum juwinj cik awinja gi pwe ngo i wang’ Mungu, endre jutim cik e ma jubikwanugi pwe;
45002014	(kum ka Thekdhanumange ma gimbe ku cik gitimo gin mi cik ni kum kurajo, joni, ma gimbe ku cik, gin gi cik igi gigi;
45002015	kum ginyutho tic mi cik m’ugore i adundegi, ma pidocwinygi nyuthogi kudo, man porolembe migi ma kuman ku kuman ma dotogi kadi ma gonyo lembe m’i wigi;)
45002016	i ceng’ ma Mungu bipoko lembe wi lembamung’a mi dhanu, calku lembanyong’a para ma juboth ko, ni kum Yesu Kristu.
45002017	Ento tek julwong’i ku nying’ Jayahudi, man ijengri kum cik, man iluli i Mungu,
45002018	man ing’eyo yeny ma ie yenyo, man ing’io gin ma rac ku gin ma ber, ma juponji ku cik,
45002019	man ing’eyo andha nia in giri in i jatel wi ju ma wang’gi cor, m’i der ni ju ma gini i mudho,
45002020	m’i jatwiny ju ma kitgi mbe, i japonji de mi mukere, m’ibedo kud ayi mi ng’eyong’ec man mi lemandha i cik;
45002021	Ka kumeno in m’iponjo ng’atu mange, iponjri giri ngo? in m’iponjo ya maku dhanu kud ukwal kwo, in e m’idong’ ikwalu kwo?
45002022	in m’iwacu ya ng’atu moko kud ugier gier, in e m’idong’ igiero gieri? in m’idagu ayi gin m’acwia, in e m’idong’ ikwalu jamb hekalu?
45002023	in m’iluli i cik, e m’idong’ icero yung ni Mungu ku kadhu m’ikadhu ko ku wi ciki?
45002024	Kum nying’ Mungu cidre i kind Thekdhanumange kum lembe mu, cil calu egore.
45002025	Kum yaa kulokane nuti andha, tek in i jatim cik: ento tek in i jakadh ku wi cik, yaa peri doko ni yaango.
45002026	Ka kumeno tek won yaango kwiro lembapoka mi cik, yaa pare m’umbe jubikwane ni yaa ngo?
45002027	man yaango ma ku kum, tek eketho cik utimbre kakare, ebipoko lembe i wii ngo, ma in ma ku nyiguta ku yaa ikadhu ku wi ciki?
45002028	Kum en e Jayahudi ngo m’e Jayahudi ku yo woko; kadi maeno ma yo woko i kum de en e yaa ngo:
45002029	ento en e Jayahudi ma en e Jayahudi ma ku yor i ie; man yaa en e maeno mir adunde, i tipo i nyiguta ngo; ma pak pare en e mi dhanu ngo, ento pa Mungu.
45003001	Jayahudi lund ubedo ku girasaga manedi? kadi yaa de kulokane ang’o?
45003002	E dit i yo ceke: ma kwong’ane, kum juketho wec pa Mungu i korgi.
45003003	Kum en e ang’o tek jumoko yioyic umbe kugi? yioyic migi m’umbe bithiro bedomandha pa Mungu?
45003004	Awene: eyo, dong’ junwang’ ya Mungu en e mandha, endre dhanu kubang’gi kubang’gi gi jundra; calu egore kumae, Kara lembe m’i wii gonjre ku lembe peri, Kara isag de kan imondo i pokolembe.
45003005	Ento tek gondri mwa dwoko bedopwe pa Mungu tek, wabiyero ang’o? Mungu en e won gondri m’eliewo jo ku kwinyo? (Ayero calu ma dhanu yero.)
45003006	Awene: tek ebedo kumeni Mungu bipoko lembe mi ng’om nenedi?
45003007	Ento tek lemandha pa Mungu sagre ni dwong’ pare ni kum ndra para, nedi jupoko lembe i wia bende kawono calu a jadubo?
45003008	nedi wayero ngo (calu jubeyero nyingwa, man calu jumoko giyero ya wawacu kumae), Dong’ watimu rac, kara lembe ma ber uwoki? ma pokolembe ma rac migi bedo pwe.
45003009	Ka ke ang’o? ber mwa sagu ber migi? Ungo, ki ngo: kum walar waporo nia Juyahudi giku Juyunani de, gin ceke gini the dubo:
45003010	calu egore kumae, Moko mbe ma won bedopwe, umbe, acel de mbe;
45003011	Moko mbe m’ung’eyo ng’ec, Moko mbe de m’uyenyo Mungu;
45003012	Kagi ceke gikier, gin karacelo gidoko ma kulokagi mbe; Moko mbe m’utimo ber, umbe, kadok acel de mbe:
45003013	Dwandgi en e odliel m’ubedo thwolo; Gibombo abombi ku lebgi: Kwir mi pino ni i the dendhoggi:
45003014	Dhoggi pong’ ku lam ma julamu ko jo kud akece:
45003015	Tiendgi yot kum thwogo rimo;
45003016	Nyothonyoth ku can ni i yo migi;
45003017	Man yo mi kwiocwiny fodi gikung’eyo ngo:
45003018	Lworo ma julworo ko Mungu mbe yor i wang’gi.
45003019	Nie wang’eyo nia gin ma tek cik uyero eyero ni ju ma gini the cik; kara dhok ceke kubang’gi kubang’gi bed amia, man ng’om ceke de jukel i lembapoka pa Mungu:
45003020	kum ni kum tic mi cik ng’atu moko mbe ma lembe m’i wie bigonjre i wang’e; kum ng’eyong’ec mi dubo wok ni kum cik.
45003021	Ento kawono bedopwe pa Mungu nge ku cik udaru nyuthre, ma cik ku jubila de ginyutho pire;
45003022	en e bedopwe pa Mungu ma ni kum yioyic i Yesu Kristu ni dhanu ceke ma giyio; kum tung’ tung’ umbe;
45003023	kum kawa ceke wadubo warem ni dwong’ pa Mungu;
45003024	ma jugonyo lembe m’i wigi mananu ni kum berone ni kum war ma ni i Kristu Yesu:
45003025	ma Mungu ketho ebed ni lam, ni kum yioyic, i rimo pare, kara enyuth bedopwe pare kum wekodubo m’ular utimbre, i twiocwiny pa Mungu;
45003026	kum nyutho, awacu, bedopwe pare i nindo maeni; kara en gire ebed pwe, man jagony lembe m’i wi ng’atu ma yioyic pare ni i Yesu.
45003027	Ka kumeno luli nikani? Bang’e cikre woko. Ku cik manedi? mi tici? Ungo: ento ku cik mi yioyic.
45003028	Ka kumeno wakwanu nia lembe m’i wi dhanu gonjre ni kum yioyic nge ku tic mi cik.
45003029	Kadi Mungu en e Mungu mi Juyahudi kendgi? en e Mungu mi Thekdhanumange bende ngo? Eyo, mi Thekdhanumange bende:
45003030	tek ebedo kumeno ya Mungu en e acel, man ebigonyo lembe ma wi weg yaa ku yioyic, man ma wi weg yaango ni kum yioyic.
45003031	Ka kumeno wathiro cik ni kum yioyici? Awene: ungo, waketho cik ucungo.
45004001	Ka kumeno wabiwacu nia Ibrahim, ma wegwa, unwang’u ang’o calku kumi?
45004002	Kum tek Ibrahim lembe m’i wie gonjre ni kum tic, ebedo ku gin m’elule i kume? endre yo ba Mungu ngo.
45004003	Kum lembagora pa Mungu wacu ang’o? Ibrahim uyio Mungu, man ekwandre ire ni bedopwe.
45004004	Nie ni ng’atu m’utimo, sukuliane jukwanu calu mi bero ngo, endre calu mi banja.
45004005	Ento ni ng’atu m’utimo ngo, ento m’uyio en m’ugonyo lembe ma wi ju ma ayi Mungu mbe i kumgi, yioyic pare jukwanu ni bedopwe.
45004006	Cil calu Daudi bende yero pi mugisa wi ng’atu ma Mungu kwanu bedopwe ire nge ku tic,
45004007	m’ewacu kumae, Mugisa ni ju ma camuco migi wekre woko, Man ju ma dubo migi umbre.
45004008	Mugisa ni ng’atu ma Mungu bikwanu dubo ire ngo.
45004009	Ka kumeno mugisa maeni bino wi weg yaa kendgi, kadi wi weg yaango bende? kum wawacu kumae, Ni Ibrahim yioyic pare jukwanu ni bedopwe.
45004010	Ka kumeno ekwandre nenedi? kinde m’eni i yaa, kadi i yaango? M’eni i yaa ngo, endre m’embe i yaa:
45004011	man ejolo giranyutha mi yaa, en e ayi mi bedopwe mi yioyic m’ebedo ko kinde m’eni i yaango: kara ebed wego mi ju m’uyio ceke, kadok gini i yaango, kara jukwan bedopwe igi;
45004012	man ebed wego mi weg yaa ni ju ma gi weg yaa kendgi ngo, ento m’uwotho i ba tielo mi yioyic maeno ma pa wegwa Ibrahim m’ebedo ko ma fodi
45004013	Kum lembang’ola mire ni Ibrahim ku nyikwaye de ni kum cik ungo nia ebed jacampacu m’i ng’om, endre ni kum bedopwe mi yioyic.
45004014	Kum tek ju ma gi mi cik gi jucampacu, e nwang’u juthiro yioyic, man lembang’ola de juthiro:
45004015	kum cik timo kwinyo; ento ka ma cik umbe i ie, e kadhukuwicik de mbe.
45004016	Kum kumeno en e mi yioyic, kara ebed calku bero; kara lembang’ola bed andhandha ni nyikwayu ceke; ni maeno kende ngo ma en e mi cik, endre ni maeno bende ma en e mi yioyic pa Ibrahim, ma en e wegwa ceke
45004017	(calu egore kumae, Aketho ibed wego mi thek dupa) i wang’e en m’eyio, en e Mungu, m’emio kwo ni ju m’utho, man elwong’o gin m’umbe, calu ginuti.
45004018	M’eyio i genogen ka genogen umbe, kara edok ni wego mi thek dupa, calku maeno m’uyere kumae, Nyikwei bibedo kumeno.
45004019	Man ma yioyic pare doko ng’ic ungo ie poro pi kume m’ubedo va etho (ma oro pare yenyo romo dak), man ke pi i Sara m’ubedo mvuuy:
45004020	ento, m’eneno ba lembang’ola pa Mungu, cwinye bedo jiji ngo ni kum yic m’umbe, ento edoko tek ni kum yioyic, m’emio ko dwong’ ni Mungu,
45004021	man m’eng’eyo andhandha nia gin m’eng’olo, ecopo time bende kakare.
45004022	Kum kumeno bende jukwane ire ni bedopwe.
45004023	Nie egore pire kende ngo, ya jukwane ire:
45004024	ento iwa bende, m’ebikwandre, ma wayio en m’eting’o Yesu Rwoth mwa ku kind ju m’utho,
45004025	ma juwodhe pi kier mwa, man juting’e pi gony mi lembe m’i wiwa.
45005001	Ka kumeno wan ma lembe m’i wiwa gonjre ni kum yioyic, wabedo ku kwiocwiny ku Mungu ni kum Rwoth mwa Yesu Kristu;
45005002	ni kume wan bende wabedo ku mondo mwa ni kum yioyic i bero maeni ma wacungo i ie; man anyong’a negowa i genogen mi dwong’ pa Mungu.
45005003	Man kumeni kende ngo ento anyong’a negowa i masendi mwa bende: ma wang’eyo ko ya masendi nyayu twiocwiny;
45005004	man twiocwiny nyayu girafoya; man girafoya nyayu genogen:
45005005	man genogen ketho lewic ungo; kum mer pa Mungu konjre hau i adunde mwa ni kum Tipo Maleng’ m’umire iwa.
45005006	Kum kinde ma fodi wa ng’ic, i nindo m’uromo kakare Kristu tho pi ju ma ayi Mungu mbe i kumgi.
45005007	Kum e tek ni ng’atu moko ya etho pi won bedopwe: kum kuno nyo ng’atu moko bibedo ku tegocwinye m’ebitho ko pi jabero:
45005008	ento Mungu nyutho mer pare gire iwa, kum, kinde ma fodi wa judubo, Kristu tho piwa.
45005009	M’ulund usagu dit, wan ma kawono lembe m’i wiwa gonjre ni kum rimbe, wabiboth ni kwinyo pa Mungu ni kume.
45005010	Kum tek, kinde ma wa jukwor, jupoto kindwa waku Mungugi ni kum tho pa Wode, ma sagu dit, wan ma kindwa poto, wabiboth i kwo pare;
45005011	man kumeni kende ngo, ento anyong’a negowa bende i Mungu ni kum Rwoth mwa Yesu Kristu, ma ni kume wajolo kawono pot ma cwinyjo poto ko.
45005012	Ka kumeno, calu ni kum ng’atu acel dubo mondo i ng’om man tho ni kum dubo, e kumeno tho kadhu ba dhanu ceke, kum kagi ceke gidubo:
45005013	kum ka fodi cik kular uwok ungo nwang’u dubo ni i ng’om; ento dubo kwandre ngo ka cik umbe.
45005014	Ento tho bimo ugambre kum Adamu cil kum Musa, cil wi ju ma kudubo ngo ku wagi dubo p’Adamu ma en e ayi pa ng’atu ma bibino.
45005015	Ento giramia mananu bedo calu kier ungo. Kum tek ni kum kier pa ng’atu acel dhanu dupa tho, ma sagu apila bero pa Mungu, man giramia ma ni kum bero pa ng’atu acel, en e Kristu Yesu, usagre ni dhanu dupa.
45005016	Man calu ni kum ng’atu acel m’udubo e giramia bedo kumeni ngo: kum lembapoka bino ba ng’atu acel ni gonj ma jugonjo ko jo, ento giramia mananu wok kum kier ma dupa ni tic mi bedopwe.
45005017	Kum tek, ni kum kier pa ng’atu acel nica, tho bimo ni kum ng’atu acel; e ju ma gijolo sagri mi bero man mi giramia mi bedopwe e ma gibibimo bim i kwo ma sagu dit ni kum ng’atu acel, en e Yesu Kristu.
45005018	Kum kumeno calu ni kum kier acel lembapoka wok ni dhanu ceke ni gonj ma jugonjo ko jo; cil kumeno ni kum tic acel mi bedopwe giramia mananu wok ni dhanu ceke ni gony mi kwo ma jugonyo ko lembe ma wi jo.
45005019	Kum ni kum camuco pa ng’atu acel judwoko dhanu dupa ni judubo, cil kumeno ni kum woro pa ng’atu acel jubidwoko dhanu dupa pwe.
45005020	Man cik de bino umedo maeca, kara kier usagre; ento ka ma dubo sagre i ie, e bero sagre dit apila:
45005021	kara, calu dubo bimo bim i tho, cil kumeno bero ubim bim ni kum bedopwe ni kwo ma rondo ku rondo ni kum Yesu Kristu Rwoth mwa.
45006001	Wabilund wacu ang’o? Wabidong’ asu i dubo, kara bero sagre?
45006002	Awene. Wan ma watho ni dubo, wabibedo i ie kendo nenedi?
45006003	Kadi wung’eyo ngo nia wan ceke ma jumio baputisi iwa i Kristu Yesu jumio baputisi iwa i tho pare?
45006004	Juyikowa kumeno wakude ni kum baputisi i tho: kara calu juting’o Kristu ku kind ju m’utho ni kum dwong’ pa Wego, e wan bende wawoth kumeno i nyen mi kwo.
45006005	Kum tek waribra wakude i ayi mi tho pare, wabibedo bende i ayi mi cer pare;
45006006	ma wang’eyo maeni, nia ng’atu mwa ma con jugure kude, kara kum mi dubo thum woko, kara ku wabed ng’eca kendo mi dubo;
45006007	kum ng’atu m’utho ebedo agonya ni dubo.
45006008	Ento tek watho ku Kristu, wayio nia wabibedo karacelo wakude bende;
45006009	ma wang’eyo ko nia Kristu m’ucer ku kind ju m’utho etho kendo ngo; tho umbe ku kero kendo i wie.
45006010	Kum tho m’etho, etho wang’ acel ni dubo: ento bedo m’ebedo, ebedo ni Mungu.
45006011	Cil kumeni bende wukwan giwu ku yor i iwu nia wun avu ni dubo, endre wu kwo ni Mungu ni kum Kristu Yesu.
45006012	Ka kumeno kud wuyi dubo bim wi kumwu ma tho, ma nia wuwor ko awanyane ma rac:
45006013	kadi kud wuting’ wathkumwu ni dubo calu jamtic mi gondri; endre wutingru giwu ni Mungu, calu ju ma kwo m’uai ba ju m’utho, man wathkumwu calu jamtic mi bedopwe ni Mungu.
45006014	Kum dubo mbe ku kero i wiwu: kum wun wuni the cik ungo, ento the bero.
45006015	Ka ke ang’o? wabidubo, kum wani the cik ungo, ento the bero? Awene.
45006016	Wung’eyo ngo, nia wun ma wu jumiru ni ng’atu ma wutingru ire ni woro, wun wu jumiru pa ng’atu ma wuworo; kadok en e mi dubo mi tho, kadi en e mi woro mi bedopwe?
45006017	Ento foyofoc ni Mungu, nia, ma nwang’u naka wu jumiru mi dubo, wudoko wor ku i adundewu ni ayi ponji maeno ma jukethowu i ie;
45006018	man ka wugonjru kud i dubo, wudoko jumiru mi bedopwe.
45006019	Ayero calu dhanu yero kum ng’ic mi kumwu: kum calu wuting’o wathkumwu ubed jutic mi sasa man mi camuco ni camuco, cil kumeno kawono wuting’ wathkumwu ubed jutic mi bedopwe ni dwokrileng’.
45006020	Kum ka wu jumiru mi dubo, wubedo agonya ni bedopwe.
45006021	I nindo maeca wucego nyingwu manedi i gin maeno ma kawono lewic unegowu i kume? kum kajik mi gin maeno en e tho.
45006022	Ento kawono ma dong’ jugonyowu ni dubo man wudoko jutic pa Mungu, e wubedo ku nyingwu ni dwokrileng’, man kajikne kwo ma rondo ku rondo.
45006023	Kum sukulia mi dubo en e tho; ento giramia ma Mungu mio mananu re en e kwo ma rondo ku rondo ni kum Kristu Yesu Rwoth mwa.
45007001	Kadi wubedo cobo, umego (kum ayero ni dhanu m’ung’eyo cik), ya cik ubedo ku kero wi dhanu cil ma fodi ebedo kwo?
45007002	Kum dhaku ma cware nuti ebedo atwia ni cware ni kum cik i nindo ma fodi cwarene bedo kwo; ento tek cwarene tho, egonjre i cik pa cware.
45007003	Kum kumeno, tek ebedo ku nico mange, ma fodi cware bedo kwo, jubilwong’e dhaku ma giere swa: ento tek cwarene tho, ebedo agonya ni cik, kum kumeno en e dhaku ma giere swa ngo, kadok egomo nico mange.
45007004	Kum kumeno, juwada, wun bende juketho wutho ni cik ni kum kum Kristu; kara wugom ng’atu mange, ma en e ng’atu ma juting’e ku kind ju m’utho, kara waceg nyingwa ni Mungu.
45007005	Kum ka wani i kum, awanya mi dubo, ma nuti ni kum cik, utimbre i wathkumwa m’ecego ko nyinge mi tho.
45007006	Ento kawono wabedo agonya ni cik, kum wadaru tho ni maeno m’ucerowa; kum kumeno watimo i nyen mi tipo, man mi nyiguta ma con ungo.
45007007	Wabilund yero ang’o? cik en e dubo? Awene. Ento, ang’eyo dubo ngo, tek ni kum cik ungo: kum ang’eyo kethocwiny ma hai kum piny ungo, tek cik uwacu ngo kumae, Kud iketh cwinyi hai kum piny:
45007008	ento dubo, m’unwang’u kaka, etimo i ia ni kum lembang’ola kwond kethocwiny hai kum piny ceke, kum ma cik umbe dubo en e avu.
45007009	Man ku kwong’a abedo kwo ma cik umbe: ento ka lembang’ola wok, dubo cer, man atho;
45007010	man lembang’ola, m’ubedo ni kwo, maeni adong’ anwang’u ebedo ni tho:
45007011	kum dubo, m’enwang’u kaka, ni kum lembang’ola ebomba, man ni kume de enega.
45007012	Kum kumeno cik en e leng’, lembang’ola de leng’, man e pwe, e ber de.
45007013	Maenom’e ber elund edoko ni tho ira? Awene. Ento dubo, kara enyuthre ya en e dubo, ku timo tho ira ni kum maeno m’e ber; kara ni kum lembang’ola dubo dok ni dubo m’akeca.
45007014	Kum wang’eyo nia cik en e mi tipo: ento an a mi kum, ma jung’iewa the dubo.
45007015	Kum maeno m’atimo ang’eyo ngo: kum gin m’ayenyo ngo, e m’adong’ abetimo; ento gin m’adagu, e m’atimo.
45007016	Ento tek gin m’ayenyo ngo, e m’atimo, ayio ni cik nia e ber.
45007017	Kum kumeno kawono en e an kendo ngo m’utime, endre dubo m’ubedo i ia.
45007018	Kum ang’eyo nia i ia, lembene kumae, i kuma, gin moko m’ubedo ber umbe: kum yeny ma ia yenyo nia atim ko ber nuti kuda, ento tim ma nia atime kudo mbe.
45007019	Kum gin ma ber m’ayenyo nik atim atimo ngo: ento dubo m’ayenyo ngo, e m’adong’ abetimo.
45007020	Ento tek gin m’ayenyo ngo, e m’adong’ atimo, en e an kendo ngo m’utime, ento dubo m’ubedo i ia.
45007021	Alund anwang’u cik, nia, ira m’ayenyo atim ber, dubo nuti.
45007022	Kum anyong’a nega kum cik pa Mungu kum ng’atu ma yor i ic:
45007023	ento aneno cik ma tung’ i wathkuma, m’ubekiedo kum cik mi pidoia, man ebekela i kol the cik mi dubo ma ni i wathkuma.
45007024	Ei an a ng’atu ma ng’ic ng’a ma biwodha kud i kum mi tho maeni?
45007025	Afoyo Mungu ni kum Yesu Kristu Rwoth mwa. Kum kumeni an gira ku pidoia, atimo cik pa Mungu andha; endre ku kum atimo ni cik mi dubo.
45008001	Kum kumeno kawono dong’ pokolembe ma rac umbe wi ju ma gini i Kristu Yesu.
45008002	Kum cik mi Tipo mi kwo i Kristu Yesu ugonya kud i cik mi dubo man mi tho.
45008003	Kum gin ma copre ngo ni cik, kum ebedo ng’ic ni kum kum, Mungu, m’eoro Wode ma dhe i ayi kum mi dubo man pi dubo, epoko lembe rac kum dubo i kum:
45008004	kara lembang’ola mi cik utimbre kakare i iwa, ma walubo tok kum ungo, endre tok Tipo.
45008005	Kum ju ma gi mi kum igi pido pi gin mi kum; ento ju ma gi mi Tipo re igi pido pi gin mi Tipo.
45008006	Kum pidoic mi kum en e tho; ento pidoic mi Tipo re en e kwo man kwiocwiny:
45008007	kum pidoic mi kum en e adegi ku Mungu; kum e wor ungo ni cik pa Mungu, kadok acopa de ecopre ire ngo andha;
45008008	man ju ma gini i kum gicopo nyayu mutoro i Mungu ngo.
45008009	Ento wun wuni i kum ungo ento wuni i Tipo, tek Tipo pa Mungu bedo i iwu. Ento tek ng’atu moko Tipo Kristu mbe kude, meca en e pare ngo.
45008010	Man tek Kristu ni i iwu, kum en e avu kum dubo; endre tipo en e kwo kum bedopwe.
45008011	Ento tek Tipo pa ng’atu m’uting’o Yesu ku kind ju m’utho bedo i iwu, ng’atu m’uting’o Kristu Yesu ku kind ju m’utho ebimio kwo bende ni kumwu ma tho ni kum Tipo pare m’ubedo i iwu.
45008012	Kum kumeno, umego, wa jubanja, ni kum ungo, ma nia wabed tok kum:
45008013	kum tek wubedo tok kum, wubikotho be; ento tek wunego tic mi kum ku Tipo, wubibedo kwo.
45008014	Kum ku ba dhanu ceke ma Tipo Mungu telo wigi, maeni gi wot Mungu.
45008015	Kum wujolo tipo mi ng’eca kendo ngo ni lworo, ento wujolo tipo mi dwok ma judwoko kowu ni nyithindho, ma walwong’o ko kumae, Abba, Vwa.
45008016	Tipo gire enyutho lembe karacelo ku tipo mwa, ya wa nyithindho pa Mungu:
45008017	man tek nyithindho, nwang’u jucampacu; jucampacu pa Mungu, man jucampacu karacelo ku Kristu; tek wasendra wakude, kara juyungwa karacelo wakude.
45008018	Kum akwanu ya can mi nindoma kawono maeni romo ngo ya jupore ku dwong’ ma binyuthre iwa.
45008019	Kum genogen mi giracwia pa Mungu ma kud avane ubekuro nyuthonyuth mi wot Mungu.
45008020	Kum juketho giracwia pa Mungu bed wor ni gin ma kite mbe, ku yeny m’eyenyo en ungo, ento ni kum ng’atu m’uketho ebed wor, i genogen,
45008021	nia jubigonyo giracwia pa Mungu en bende kud i ng’eca mi nyoth ni gony mi dwong’ mi nyithindho pa Mungu.
45008022	Kum wang’eyo nia giracwia pa Mungu ceke becur acura man ebesendre ku remokum karacelo cil ku kawono.
45008023	Man kumeno kende ngo, ento wan giwa bende, ma wabedo ku landu mwoka mi Tipo, cil wan giwa wacur acura i iwa giwa, ma wakuro ko dwok ma judwoko kowa ni nyithindho, lembene kumae, war mi kumwa.
45008024	Kum waboth ni kum genogen: ento genogen ma nen en e genogen ungo: kum ng’a ma geno gin maeno m’eneno?
45008025	Ento tek wageno gin ma waneno ngo, e walund wakure ku twiocwiny.
45008026	Man Tipo bende konyo ng’ic mwa kumeca: kum wang’eyo ngo ram warwo ko calu ma maku warwo: ento Tipo gire ekwayu piwa ku cur acura ma aweca ngo;
45008027	man ng’atu ma yenyo i adunde eng’eyo karamb pidoic mi Tipo, kum ekwayu pi jumaleng’ calku yeny ma Mungu yenyo.
45008028	Man wang’eyo nia gin ceke timbre karacelo mi bero ni ju ma gimaru Mungu, ni ju ma julwong’ogi calku yeny ma ie yenyo
45008029	Kum ju m’elar eng’eyo, elar ekethogi ya gidok calkud ayi Wode, kara ebed kayu i kind umego dupa:
45008030	man ju m’elar ekethogi, elwong’ogi bende: man ju m’elwong’o egonyo lembe m’i wigi bende: man ju m’egonyo lembe m’i wigi, joca e m’eyungogi bende.
45008031	Wabilund yero ang’o kum gin maeni? Tek Mungu en e jabang’wa, ng’a ke ma goyo kore i kumwa?
45008032	Ng’atu ma kukwero ngo nimio Wode ma dhe, ento ewodhe piwa ceke, ebimio iwa gin ceke k’abamba bende karacelo kude ngo nedi?
45008033	Ng’a ma copo ketho lembe moko wi ju ma Mungu goyo nying’gi? Mungu e ma gonyo lembe ma wi jo;
45008034	ng’a ma poko lembe raci? en e Kristu Yesu m’utho, eyo ma sagu, ma juting’e ku kind ju m’utho, m’eni yo ku cing’ Mungu ma yor acwic, m’ekwayu bende piwa.
45008035	Ng’a ma bikoyowa ku mer pa Kristu? masendi, kadi ndiba, kadi ragedo, kadi ndru, kadi muneru, kadi both abotha ku tho, kadi palamularu?
45008036	Cil calu yang’ egore kumae, Junegowa duu piri; Jukwanuwa va rombe mir athuma.
45008037	Ento, i gin maeni ceke wasagu weg avoci ni kum ng’atu m’umaruwa.
45008038	Kum ang’eyo andhandha, ya kadok tho, kadi kwo, kadi malaika, kadi ker, kadi gin ma nuti, kadi gin ma bibino, kadi tego,
45008039	kadi kadongone, kadi kathuthne, kadi giracwia mange pa Mungu, bicopo koya ku mer pa Mungu ngo, ma eni i Kristu Yesu Rwoth mwa.
45009001	Ayero lemandha i Kristu, acwayu ndra ngo, ma pidocwinya de benyutho wakude i Tipo Maleng’,
45009002	nia can ma dwong’ man remo ma thum ungo de ni i adundena.
45009003	Kum acopo yenyo ya an gira abed ma kwong’ ni i wia m’ukoya ku Kristu kum utumira, ma gi wedina calku kum:
45009004	ma gi Juisraeli; ma dwok ma judwoko ko jo ni wot en e migi, ku dwong’, man lembariba, ku mio cik, man rwo ma ba Mungu, ku lembang’ola de;
45009005	ma kwaru en e migi, ma Kristu bende ai i bang’gi calku kum, ma ceke eni i wie, Mungu ma won mugisa ma nja. Amen.
45009006	Endre ebedo calu lembe pa Mungu doko ni gin mananu ngo. Kum gin ceke ma gi mi Israel, gi Israel kagi ceke ngo:
45009007	kadok, kum gi kodhi pa Ibrahim, meca kagi ceke gi nyithindho ngo: ento kodhini bilwongre ni kum Isak.
45009008	Lembene kumae, en e nyithindho mi kum ungo ma gi nyithindho pa Mungu; endre nyithindho mi lembang’ola jukwanugi ni kodhi.
45009009	Kum maeni en e lembe mi lembang’ola kumae, Karunyoni abibino, man nyathin ma nico bibedo nuti ni Sara.
45009010	Man kumeni kende ngo; ento Rebeka bende m’egamu ie ku ng’atu acel, ma en e wegwa Isak,
45009011	kum nyithindho ma fodi jukunyologi ngo, kadok ma fodi gikutimo gin moko ma ber kadi ma rac de ngo, kara yeny ma Mungu yenyo calku goyo nying’ ucungi, mi tic ungo, endre pa ng’atu m’ulwong’o,
45009012	eyere ire kumae, Jadit bitimo ni ng’atu ma nok.
45009013	Cil calu egore kumae, Yakobo amaru. endre Esau adagu.
45009014	Wabilund wacu ang’o? Gondri nuti ku Mungu? Awene.
45009015	Kum ewacu ni Musa kumae, Kisa binega kum ng’atu ma kisa nega i kume, man ngisi de binega kum ng’atu ma ngisi nega i kume.
45009016	Ka kumeno en e pa ng’atu m’uyenyo re ngo, kadi pa ng’atu m’uringo de ngo, endre pa Mungu ma kisa nege.
45009017	Kum lembagora pa Mungu yero ni Farao kumae, Kum lembe maeni nini ating’i malu, kara anyuth tego para i ii, man kara nyinga rweire i ng’om ceke.
45009018	Kum kumeno kisa nege kum ng’atu m’eyenyo; man edwoko cwiny ng’atu m’eyenyo tek.
45009019	Ibilund wacu ira kumae, Nedi ebedoto adote asu? Kum ng’a ma copo jai kum yeny ma ie yenyo?
45009020	Ungo endre, E dhanu, in i ng’a m’idwoko wang’ lembe ni Mungu e? Gin m’ucwire biwacu ni ng’atu m’ucwie kumae, Nedi icwia kumeni?
45009021	Kadi jacwiagulu tego pare mbe kum ulobo, ma ku lungu ulobo acel ecwio ng’ete kucel ni agulu mi yung, ku ng’ete kucel ke agulu m’umbe yungi?
45009022	Ang’o tek Mungu, m’eyenyo enyuth kwinyo pare, man eketh tego pare ng’eire, eciro ku mwonyolembe hai agulu mi kwinyo ma juyiko ni nyoth ma junyothri ko:
45009023	man kara eketh lonyo mi dwong’ pare wi agulu mi kisa ung’eire, m’elar eyiko mi dwong’,
45009024	cil wan, ma julwong’owa bende, m’uai ba Juyahudi kendgi ngo, ento ba Thekdhanumange bende?
45009025	Calu ewacu i Hoseya kumae, Abilwong’o maeno dhanu para, ma en e dhanu para ngo; Ng’atu ma jamer ungo de, ya jamer.
45009026	Man ebitimbre, ya ka ma juwacu ie igi kumae, Wun wu dhanu para ngo, Kakeca gibilwongri wot Mungu ma kwo.
45009027	Isaya bende ekok pir Israel kumae, Tek wel mi nyithindho pa Israel ubedo calu kwio ma dhu nam, donge e ma biboth:
45009028	kum Rwoth bitimo lembe pare kakare wi ng’om, m’ebidare ko ku jwige bende.
45009029	Man, calu Isaya lar uyero kumae, Dok Rwoth mir Udul kuweko iwa kodhi ngo, Kuno di wadoko va Sodom, man kuno di judwokowa calku Gomora.
45009030	Wabilund wacu ang’o? Ya Thekdhanumange, m’ulubo bedopwe ngo, utundo kum bedopwe, cil bedopwe ma en e mi yioyic:
45009031	ento Israel, m’ulubo tok cik mi bedopwe utundo kum cik maeno ngo.
45009032	Pirang’o? Kum giyenye ku yioyic ungo, endre calu eyenjre ku tic. Gikier kum kidi ma redhojo;
45009033	cil calu egore kumae, Nen, aketho i Sayuni kidi ma redhojo man cana mi kier: Man ng’atu m’uyio ire lewic binege ngo.
45010001	Umego, yeny mir adundena man kwayukwac para ma ba Mungu en e pigi, ya gibothi.
45010002	Kum anyutho pigi nia gibedo kud amora pi Mungu, endre calku ng’eyong’ec ungo.
45010003	Kum ma fodi gi cobo kum bedopwe pa Mungu, ma gibeyenyo de ya giketh migi e m’ucungi, gidwokri gigi wor ungo ni bedopwe pa Mungu.
45010004	Kum Kristu en e kajik mi cik ni bedopwe ni dhanu ceke m’uyio kubang’gi kubang’gi.
45010005	Kum Musa goro ya ng’atu m’utimo bedopwe ma en e mi cik ebibedo ni kum maeno.
45010006	Endre bedopwe ma en e mi yioyic uwacu kumae, Kud iwac ku i adundeni kumae, Ng’a ma biidho i polo? (lembene eni, nikelo Kristu piny:)
45010007	kadi, Ng’a ma biloro piny i vur ma there mbe? (lembene eni, niting’o Kristu ku kind ju m’utho).
45010008	Ento ewacu ang’o? Lembe maeni ni kago kudi, i dhogi, man i adundeni: lembene eni, lembe mi yioyic, ma wayero:
45010009	kum tek ibituco ku dhogi ya Yesu en e Rwoth, man ibiyio kud adundeni nia Mungu ting’e ku kind ju m’utho, e ibiboth:
45010010	kum kud adunde dhanu yio ni bedopwe; man ku dhok lembatuca jutuco ni both.
45010011	Kum lembagora pa Mungu wacu kumae, Ng’atu ma tek uyie jubinyayu lewic i wie ngo.
45010012	Kum tung’ tung’ umbe kind Juyahudi ku Juyunani: kum Rwoth acel e ma Rwoth mi ceke man ke elony ni ceke m’ulwong’e;
45010013	kum, Ng’atu ma tek bilwong’o nying Rwoth ebiboth.
45010014	E gibilund lwong’e nenedi ma fodi gikuyie ngo? man gibiyie nenedi ma fodi gikuwinje ngo? man gibiwinjo nenedi ma jayero mbe?
45010015	man gibiyero nenedi, tek juorogi ngo? cil calu egore kumae, Ei karamb ber mi tiend ju m’ukelo lembanyong’a ma juboth ko mi gin ma ber!
45010016	Ento kagi ceke giciko ithgi kum lembanyong’a ma juboth ko ngo. Kum Isaya wacu kumae, Rwoth, ng’a m’uyio rwonglembe mwa?
45010017	Kum kumeno yioyic uwok ni kum winjo, winjo ke ni kum lembe pa Kristu.
45010018	Ento awacu kumae, Giwinjo ngo? Eyo, andha, Dwandgi meny i ng’om ceke, Lembe migi de tundo cil i kajik mi ng’om.
45010019	Ento awacu kumae, Israel ung’eyo ngo? Ku kwong’a Musa wacu kumae, Abinyayu ngiri i iwu kum maeno ma thek ungo, Ku thek de ma ng’eyong’ecne mbe abinyayu ng’ecwiny i iwu.
45010020	Man Isaya e won tegocwiny ma dit, man ewacu kumae, Anwangra ku ju ma giyenya ngo; Anyuthra ni ju m’upenja ngo.
45010021	Ento pi Israel ewacu kumae, Ceng’ du ari nithang’u cinga ni ju ma gi juco man jupiem.
45011001	Ka kumeno awacu kumae, Mungu coro dhanu pare ceni? Awene. Kum an bende an a Jaisraeli, mi kodhi Ibrahim, mi suru pa Benyamin.
45011002	Mungu coro dhanu pare m’elar eng’eyogi cen ungo. Kadi wung’eyo ngo gin ma lembagora pa Mungu wacu pir Elia? maram ekwayu ko Mungu kum Israel kumae:
45011003	Rwoth, ginego jubila peri, gimugo pemblam peri; man adong’ akenda, man giyenyo ka kwona.
45011004	Ento lembadwoka pa Mungu wacu ire nik ang’o? Dhanu m’udong’ ira gira gi rubanga abiro, ma fodi gikurumo conggi ngo ni Bal.
45011005	Cil kumeno i nindo ma kawono nini bende donge m’udong’ calku goyo nying’ mi bero nuti.
45011006	Ento tek en e ni kum bero, nwang’u en e ni kum tic kendo ngo: kum tek en e kumeni ngo nwang’u bero en e bero kendo ngo.
45011007	Ka ke ang’o? Maeno ma Israel ubeyenyo, maeno enwang’u ngo; ento ju ma jugoyo nying’gi ginwang’e man donge m’udong’ judwoko cwinygi nwang’:
45011008	calu egore kumae, Mungu mio igi tipo mi rip rip, wang’ kara ku ginen, man ith kara ku giwinji, cil i ceng’ maeni nini.
45011009	Man Daudi wacu kumae, Dong’ mesa migi dok ni uwic, man ngbak, Ku gin ma redhojo, ku cul de igi:
45011010	Dong’ wang’gi yuthi, kara ku ginen, Man igung’ ng’eigi piny thiri thiri.
45011011	Ka kumeno awacu kumae, Gikier kara gipodhi? Awene: ento ni kum podho migi both uwok ni Thekdhanumange, kara enyai ngiri i igi.
45011012	Nie tek podho migi en e lonyo mi ng’om, man ruvwa migi de lonyo ni Thekdhanumange; pong’ migi sagu dit ungo?
45011013	Ento ayero iwu wu ju ma wu Thekdhanumange. Kum kumeno kum an a jakwenda mi Thekdhanumange, ayungo tic para;
45011014	tek ku yo moko acopo ketho ngiri neg ju ma wa kum acel wakugi, man kara abodh jumoko m’i kindgi.
45011015	Kum tek cor ma jucoro kogi cen en e pot ma jupoto ko ng’om, jol ma jujolo kogi ke bibedo girang’o, ndhu kwo ngo m’uai ba ju m’utho?
45011016	Man tek cam ma kwong’a bedo leng’, cam dho bende bedo kumeno.
45011017	Ento tek jange moko juturo woko, man in, ma in ulemo m’i thim, juroi i kindgi, man macen wudoko jurib wukugi mir ulag mi mio mir ulemo;
45011018	kud iluli kum jange: ento tek iluli, en e in ungo m’uyeyo ulage ento ulage re m’uyeyo in.
45011019	Ka kumeno ibiwacu kumae, Jange juturo woko, kara juroya i ie.
45011020	Ber; juturogi woko ni kum yioyic migi m’umbe, man ni kum yioyic peri icungo. Kud ibed ku pidoic mi tingri, endre ilwor:
45011021	kum tek Mungu weko jange ma dhe ngo, e ebiweko in de ngo.
45011022	Ka kumeno wunen bero ku kwaya pa Mungu: yo ba ju m’upodho, kwaya; endre yor i beng’i, bero pa Mungu, tek ibedo asu i bero pare: tek kumeno ngo e in bende jubitong’i.
45011023	Man joca bende, tek gibedo asu ngo i yioyic migi m’umbe, jubiroyogi i ie: kum Mungu copo royogi i ie kendo.
45011024	Kum tek jutong’i woko kud i maeno ma en e ulemo m’i thim ma ma dhe, man juroi tung’ ku ma dhe i ulemo ma ber; maeni ma gi jange ma dhe, jubiroyogi i ulemo nngi gigi ma sagu dit ungo?
45011025	Kum ayenyo ngo, umego, ya wubed cobo ni giramung’a maeni, kara kud wubed riek i weng’wu giwu, nia ng’et nwang’cwiny upodho wi Israel, cil ma pong’ mi Thekdhanumange wok ko;
45011026	man kumeno Israel ceke biboth: cil calu egore kumae, Jagony bibino m’ebiai i Sayuni; Ebikabu gin ma ayi Mungu mbe i kume kum Yakobo:
45011027	Man maeni en e lembariba para igi, Kinde m’abikabu dubo migi woko.
45011028	Man pi lembanyong’a ma juboth ko, gi judegi piwu: endre pi goyo nying’, gi jumer pi kwaru.
45011029	Kum giramia ku lwong’o pa Mungu lokri mbe kude.
45011030	Kum calu wun yang’ wu juco ni Mungu, ento kawono wudaru nwang’u kisa ni kum camuco migi,
45011031	cil kumeni joni bende kawono gi juco, kara ni kum kisa m’unyuthre iwu gin bende kawono ginwang’ kisa.
45011032	Kum Mungu ciko ceke karacelo ni camuco, kara kisa nege kum ceke.
45011033	Ei karamb thuth mi lonyo mi rieko ku ng’eyong’ec pa Mungu mire ma! karamb pokolembe pare ma yenjre ngo, man yo pare de ma lure ngo!
45011034	Kum ng’a m’ung’eyo pidoic pa Rwothi? kadi ng’a ma japorlembe pare?
45011035	kadi ng’a ma lar mio ire, man ebicnie ire kendo?
45011036	Kum gin ceke ai i bang’e, man ni kume, man ire. Dwong’ ma rondo ku rondo ubed ire. Amen.
45012001	Ka kumeno, umego, akwayuwu ku kisa pa Mungu, ya wuthier kumwu ubed ni lam ma kwo, ma leng’, ma yire ni Mungu, ma en e rwo mu mi tipo.
45012002	Man kud wuporu ku ng’om maeni: endre wubed ma kothwu lokre ni kum dwoko pidoiwu nyen, kara wung’ei yeny ma Mungu yenyo m’e ber m’e yire de m’e cu ma ndhu de.
45012003	Kum ayero, ni kum bero m’umire ira, ni dhanu ceke ma ni i kindwu kubang’gi kubang’gi, ng’atuman ie kud upid pire gire ma sagu ma maku ie pidi; ento ie pid kumeni calu pidoie bedo nger, calu mukero mi yioyic ma Mungu daru mio ni dhanu ceke kubang’gi kubang’gi.
45012004	Kum cil calu wabedo ku wathkum dupa i kum acel, man wathkum ceke tic migi acel ungo:
45012005	kumeni wan, ma wa dupa, wa kum acel i Kristu, man wan ceke wa wathkum ng’atuman pa wadi man pa wadi.
45012006	Man ma wabedo ku giramia ma tung’ tung’ calku bero maeni m’umire iwa, tek en e lembila, dong’ waeu calku yioyic maka mwa;
45012007	kadi timotim, dong’ wamira giwa ni timotim mwa; kadi ng’atu m’uponjo de, ni ponji pare;
45012008	kadi ng’atu m’ujuko juk de ni jukojuk pare: ng’atu m’umio de, dong’ etime k’abamba; ng’atu m’ubimo bim de, ebim kud amora; ng’atu ma kisa nege de, enege k’anyong’a.
45012009	Dong’ mer ubed umbe umbili. Dag hai maeno m’e rac; mok kum maeno m’e ber.
45012010	I mer mir umego wumeru ku ber ng’atuman ku wadi man ku wadi; i lembe mi yung dong’ ng’atuman uting’ wadi ma sagu en;
45012011	i amora i molkum ungo; i yauni mi tipo; ma wubetimo ko ni Rwoth,
45012012	ma anyong’a benegowu i genogen; ma wutwio ko cwinywu i masendi; ma wubedo ko asu i rwo;
45012013	ma wukony ko jumaleng’ ku canpiny m’unegogi; ma wugwok ko welo ber.
45012014	Mi mugisa ni ju m’unyayu ragedo i kumwu; mi mugisa, man kud wukwong’ kwong’.
45012015	Anyong’a negwu ku ju ma anyong’a negogi; wuywak ku ju m’uywak.
45012016	Wubed ma pidoiwu ripo acel man kum wadi man kum wadi. Kud wuketh pidoiwu kum gin ma dit, endre iwu pid pi gin ma nweng’. Kud wubed riek i weng’wu giwu.
45012017	Kud wucul wang’ gin ma rac ni ng’atu moko. Iwu pid pi gin ma ber i wang’ dhanu ceke.
45012018	Tek ecopre, calu eni i iwu, wubed ma cwinywu kwio ku dhanu ceke.
45012019	Jumer, kud wucul kwor mi kumwu giwu, ento wuwek kaka ni kwinyo pa Mungu: kum egore kumae, Culo kwor en e para; abiculo an, Rwoth uwacu.
45012020	Ento tek jadegini kec ubenege, mi ire cam; tek rieu unege, mi emadhi: kum i tim m’itimo ko kumeni ibicoko cukmac i wie.
45012021	Tic ma rac kud uloi, endre isag tic ma rac ku bero.
45013001	Ku ba pidoic ceke dong’ gibed wor the tego ma ni i wigi: kum won tego moko mbe ma kuai ba Mungu ngo: man weg tego ma nuti Mungu kethogi en.
45013002	Ka kumeno ng’atu m’ujai ni won tego, meca ejai kum lembang’ola pa Mungu: man ju m’ujai gibinwang’u lembapoka i wigi gigi.
45013003	Kum jubim gin ung’oindiri ngo ni tic ma ber, endre ni tic ma rac. Man iyenyo nia ibed umbe lworo kum won tego? tim maeno m’e ber, e ibinwang’u pak ba maeno:
45013004	kum en e jatim pa Mungu iri pi bero. Ento tek itimo maeno m’e rac, dong’ lworo negi; kum eyeyo palamularu ngo ma there mbe: kum en e jatim pa Mungu, en e jaculkwor pi kwinyo ni ng’atu m’utimo rac.
45013005	Kum kumeno maku wubed wor, kum kwinyo kende ngo, ento kum pidocwiny bende.
45013006	Kum en e kum lembe nini m’uketho wumio ajok bende; kum gin gi jutim mi tic pa Mungu, ma gibedo asu i lembe maeni nini.
45013007	Wumi ni dhanu ceke gin m’umaku piny; ajok ni ng’atu ma maku jujok ire ajok; jambng’om ni ng’atu ma maku jumi ire jambng’om; lworo ni ng’atu ma maku julwore; yung ni ng’atu ma maku juyunge.
45013008	Kud wubed ku banja mi gin pa ng’atu moko, ndhu mari: kum ng’atu m’umaru wadi nwang’u etimo cik kakare.
45013009	Kum lembe nini, Kud igier gier, Kud ineg nek, Kud ikwal kwo, Kud iketh cwinyi hai kum piny, man tek lembang’ola moko mange nuti, ecokre i lembe maeni, e eni, Ibimaru wedu calu imeri giri.
45013010	Mer timo rac ungo kum wadi: ka kumeno mer en e timbre kakare mi cik.
45013011	Man maeni, ma wung’eyo ko nindo, ya kawono en e kaceu ma wuceu ko ku wang’ nindo: kum kawono both ni ceng’ni wa ma sagu kinde ma wayio.
45013012	Diewor uvoc, man rupiny udhingo: ka kumeno dong’ wawenyu tic mi mudho cen, man dong’ waronyu jamtho mi der.
45013013	Dong’ wawothu calu ma maku wawothu, calu i dieceng’; i cok ma jucokri ko ku vul ungo ku mer ma jumer ko ku kong’o de ngo, i gier ma jugieri ko swa ku sasa de ngo, i dhau ku ngiri de ngo.
45013014	Ento dong’ wurony Rwoth Yesu Kristu, man kud wuyik kaka ni kum, ni awanyane ma rac.
45014001	Ento ng’atu ma ng’ic i yioyic wujole, endre ku lembapoka mi piem ungo.
45014002	Ng’atu acel yioyic pare nuti m’ecamu ko giki ceke; ento ng’atu ma ng’ic re nang’u dek.
45014003	Dong’ ng’atu ma camu kud ecai ng’atu ma camu ngo; man ng’atu ma camu ngo kud epok lembe pa ng’atu ma camu: kum Mungu daru jole.
45014004	In i ng’a m’ipoko lembe wi jatic pa ng’atu mange e? ni Rwoth pare gire ecungo kadi epodho. Eyo, jubiketho ecungo: kum Rwoth tego pare nuti m’eketho ecungo ko.
45014005	Ng’atu acel ketho ceng’ acel bedo dit ma sagu wi wadi: ng’atu mange ke ketho ceng’ ceke bedo calacel. Ku ba dhanu ku ba dhanu dong’ ng’atuman ung’ei cu i pidoie gire.
45014006	Ng’atu ma kwiro ceng’, ekwire ni Rwoth: man ng’atu ma camu, ecamu ni Rwoth, kum emio foyofoc ni Mungu; man ng’atu ma camu ngo, ecamu ngo ni Rwoth, man emio foyofoc ni Mungu.
45014007	Kum ng’atu moko mbe i kindwa ma bedo ire gire, ng’atu moko mbe de ma tho ire gire.
45014008	Kum kadok wabedo, wabedo ni Rwoth; kadi kadok watho de, watho ni Rwoth: ka kumeno kadok wabedo, kadi watho, wan wa pa Rwoth.
45014009	Kum pi lembe nini Kristu tho man ecer kendo, kara ebed Rwoth mi ju m’utho ku ju ma kwo bende.
45014010	Ento in, ipoko lembe wi umeru pirang’o? kadi in kendo, icayu umeru pirang’o? kum kawa ceke wabicungo nyim kom mi pokolembe pa Mungu.
45014011	Kum egore kumae, Calu abedo, Rwoth uwacu, cong ceke kubang’e kubang’e birum ira, Man leb ceke kubang’e kubang’e bipaku Mungu.
45014012	Kum kumeno ku ba dhanu ceke m’i kindwa ng’atuman biyero pire gire ni Mungu.
45014013	Ka kumeno ku wapoku lembe kendo ma nia ng’atuman upok lembe wi wadi man wi wadi: endre ma sagu wupok lembe mae, nia ng’atu moko kud uketh gin ma redho jo i yo p’umin, kadi kaka ma jupodho i ie.
45014014	Ang’eyo, man ang’eyo andhandha i Rwoth Yesu, ya gin moko mbe ma cido gire kende: ndhu ni ng’atu m’ukwanu gin moko ya ecido, e ire ecido.
45014015	Kum tek can unego wedu kum cemo, meca iwotho kendo i mer ungo. Kud inyoth ng’atu ma Kristu tho pire ku cemo peri.
45014016	Ka kumeno kud iyi juyer pi bero peri ku rac;
45014017	kum ker pa Mungu en e camu guacama man madhu giramadha de ngo, endre bedopwe man kwiocwmy kud anyong’a i Tipo Maleng’.
45014018	Kum ng’atu m’utimo ni Kristu i maeni enyayu mutoro ni Mungu man dhanu foye.
45014019	Kum kumeno dong’ walubu tok gin ma ketho kwiocwiny, man gin ma watengra ko i kume.
45014020	Kud inyoth tic pa Mungu pi giracama. Gin ceke gi leng’ andha; ento en e dubo ni ng’atu m’ucamu ku kier.
45014021	En e ber nicamu ring’o ngo, kadi madhu pigulok, kadi timo gin moko m’umeru kier i kume.
45014022	Yioyic m’ibedo ko, bed kude giri i wang’ Mungu. Anyong’a ni ng’atu m’upoko lembe pare gire rac ungo i gin maeno m’eyio.
45014023	Ento ng’atu ma tek ucamu ma cwinye ni jiji lembapoka ma rac ni i wie, kum ecamu ma yioyicne mbe; man gin ma tek en e mi yioyic ungo en e dubo.
45015001	Nie wan ma wa tek maku wayei mulima mi ju ma ng’ic, man ku wanyai mutoro i iwa giwa.
45015002	Ku ba dhanu ceke m’i kindwa dong’ ng’atuman unyai mutoro i wadi pi maeno m’e ber, mi teng’oteng’.
45015003	Kum Kristu bende nyayu mutoro i ie gire ngo; ento, calu egore kumae, Cac mi ju m’ucayu in upodho i wia.
45015004	Kum gin ma yang’ ugore egore pi ponji mwa, kara ni kum twiocwiny man ni kum jukojuk mi lembagora pa Munguwabed ku genogen.
45015005	Nie Mungu ma won twiocwiny ku jukojuk umi iwu ya wubed ku pidoic acel ng’atuman ku wadi man ku wadi calku Kristu Yesu:
45015006	kara ku cwinywu m’ucungo acel man ku dhogwu acel wuyung Mungu ma won Rwoth mwa Yesu Kristu.
45015007	Kum kumeno wujolu, cil calu Kristu bende jolowu, ni dwong’ pa Mungu.
45015008	Kum ayero nia Kristu judaru dwoke ni jatim mi yaa pi lemandha pa Mungu, kara edwok lembang’ola m’umire ni wegwa tek,
45015009	man kara Thekdhanumange yung Mungu pi kisa pare; calu egore kumae, Pi maeni abituci i kind Thekdhanu mange, Man abiwero ni nyingi.
45015010	Man kendo ewacu kumae, Anyong’a negwu, wu Thekdhanumange, karacelo ku dhanu pare.
45015011	Man kendo kumae, Wupak Rwoth, wu Thekdhanumange ceke; Man dong’ dhanu ceke gipake.
45015012	Man kendo, Isaya wacu kumae, Ulag Yese bibedo nuti, Man ng’atu ma biwok nibimo wi Thekdhanumange; Thekdhanumange de bigeno i kume.
45015013	Nie dong’ Mungu mi genogen upong’wu kud anyong’a ceke ku kwiocwiny i yic ma wuyio, kara wusegru i genogen, i tego pa Tipo Maleng’.
45015014	Man an gira bende ang’eyo piwu andhandha, juwada, ya wun giwu wupong’ ku bero, wupong’ ku ng’eyong’ec ceke, ma wucopo jukru ko bende.
45015015	Endre agoro iwu ku tegocwiny ma sagu i ng’ete moko, calu abeketho wupoi kendo, kum bero m’uai ba Mungu m’umire ira,
45015016	kara abed jatic pa Kristu Yesu ni Thekdhanumange, m’abetimo tic mi lamulam mi lembanyong’a pa Mungu ma juboth ko, kara lam ma Thekdhanumange dok m’eyire, m’edoko leng’ ni kum Tipo Maleng’.
45015017	Ka kumeno abedo ku kulula para i Kristu Yesu i gin ma pa Mungu.
45015018	Kum abibedo ku tegocwiny ungo m’ayer ko pi gin moko ndhu maeni ma Kristu timo ni kuma, pi woro mi Thekdhanumange, ku lembe man tic bende,
45015019	i tego mi giranyutha ku musana, i tego pa Tipo Maleng’; ketho ugambre i Yerusalem, man i ng’ete cil i Iluriko, adaru yero lembanyong’a ma juboth ko pa Kristu kot;
45015020	eyo, m’akeco nik ayer lembanyong’a ma juboth ko, i ka ma nying’ Kristu lwongre i ie ngo, kara kud agom wi kathere pa ng’atu mange;
45015021	ento, calu egore kumae, Gibineno, gi ju ma pire fokuwok igi ngo, Man ju ma fokuwinjo ngo gibing’eyo.
45015022	Kum kumeno bende yo cere ira wang’ udul ma kud abin ko i beng’wu:
45015023	ento kawono, ma kakara dong’ umbe kendo i ng’ombuni, man ava bino i beng’wu nega rundi maeni dupa,
45015024	kinde ma tek acidho i Spania (kum ageno ya abinenowu i woth para, man wubitera de i yo para ma kuca, tek walar wabedo wakudu ma cwinya kwio ko moko),
45015025	ento kawono awacu, acidho Yerusalem, m’atimo ko ni jumaleng’.
45015026	Kum ebedo ber ni Makedoni kud Akaya ya gijok ajok moko pi ju ma canpiny unegogi kind jumaleng’ ma i Yerusalem.
45015027	Eyo, ebedo igi ni mutoro; man gi jubanja migi. Kum tek juketho Thekdhanumange gidok jurib gin migi mi tipo, banja mi joca ni i bang’gi ya gitim igi bende i gin mi kum.
45015028	Ka kumeno kan adaru maeni, man adaru mwono ayi kum nying’ maeni, abikadhu kud i beng’wu cik i Spania.
45015029	Man ang’eyo nia, kan abino i beng’wu, abibino i pong’ mi mugisa pa Kristu.
45015030	Nie akwayuwu, umego, ni kum Rwoth mwa Yesu Kristu, man ni kum mer mi Tipo, ya wuii karacelo wakudu i rwo mu ni Mungu pira;
45015031	kara aboth ni ju ma gi juco i Yahudi, man kara timotim para ma pi Yerusalem uyire ni jumaleng’;
45015032	kara abin i beng’wu kud anyong’a ni kum yeny ma Mungu yenyo, man anwang’ yom karacelo wakudu.
45015033	Nie Mungu mi kwiocwiny ubed kudu ceke. Amen.
45016001	Aketho Foibe ma nyamegwa i weng’wu, ma en e jatic ma dhaku mi kanisa ma eni i Kenkre:
45016002	kara wujole i Rwoth, calu m’umaku jumaleng’, man kara wukonye i gin ceke ma cande ni i kume i beng’wu: kum en gire bende en e jakonyjo dupa, man ira an nini de.
45016003	Wumoth Priskila man Akula ma gi jutic wada i Kristu Yesu,
45016004	ma gipielo ng’utgi gigi piny pi kwo para; amio foyofoc igi a kenda ngo, endre kanisa mi Thekdhanumange ceke bende:
45016005	man wumoth kanisa ma ni i ot migi. Wumoth Epaineto ma jamerna, ma en e mwoka mir Asia ni Kristu.
45016006	Wumoth Mariamu, m’emule ku tic ma dit iwu.
45016007	Wumoth Androniko ku Yunia, ma gi wedina, gi jukol wakugi de, ma pigi yik de kind jukwenda, ma gilar gibedo i Kristu ira.
45016008	Wumoth Amplia ma jamerna i Rwoth.
45016009	Wumoth Urbano ma jatic wadwa i Kristu, man Stakus ma jamerna.
45016010	Wumoth Apele m’e ng’atu ma jufoye I Kristu. Wumoth ju ma gi juot pa Aristobulo.
45016011	Wumoth Herodioni ma wada. Wumoth ju ma gi juot pa Narkiso, ma gini i Rwoth.
45016012	Wumoth Trufaina ku Trufosa, ma gimuli ku tic i Rwoth. Wumoth Persi ma jamer, m’emule dit ku tic i Rwoth.
45016013	Wumoth Rufo ma julwong’e i Rwoth, man min mire ma en e ma de.
45016014	Wumoth Asunkrito, ku Flegoni, ku Herme, ku Patroba, ku Herma, kud umego ma gibedo gikugi de.
45016015	Wumoth Filologo ku Yulia, man Nereu ku nyamin mire, man Olumpa ku jumaleng’ ceke ma gibedo gikugi.
45016016	Wumothru ku cwiocwic ma leng’. Kanisa pa Kristu ceke gimothowu.
45016017	Nie akwayuwu, umego, wunen ju ma giketho pokri man kaka ma ketho dhanu kier, ma tung’ ku ponji ma wugamu ng’eyo: man wulokru woko kud i bang’gi.
45016018	Kum ju ma kumeno gitimo ni Rwoth mwa Kristu ngo, endre ni usauigi gigi: man giwondo adunde mi ju m’ung’eyo lembe ngo ku wec migi ma mit ma yom de.
45016019	Kum woro mu uyik tir ba dhanu ceke. Ka kumeno anyong’a nega piwu: endre ayenyo wubed riek kum maeno m’e ber, man cobo ni maeni m’e rac.
45016020	Man Mungu mi kwiocwiny binyono Jok the tiendwu fodi nyanok. Bero pa Rwoth mwa Yesu Kristu bed i beng’wu.
45016021	Timoteo ma jatic wada mothowu; man Lukio ku Yason, man Sosipatro, ma wedina.
45016022	An a Tertio, m’agoro waraga maeni, amothowu i Rwoth.
45016023	Gayo ma jagwokna, man mi kanisa ceke de emothowu. Erasto jagwok sente mir adhura de mothowu, man Kwarto m’umego.
45016024	Bero pa Rwoth mwa Yesu Kristu bed i beng’wu kpo. Amen.
45016025	Nie ire m’ecopo ketho wunyang’ calku lembanyong’a para ma juboth ko ku lembayera pa Yesu Kristu, calku lembanyutha mi lembamung’a m’ukandre ling’ i nindo ma rondo ku rondo,
45016026	ento kawono enyuthie, man ni kum lembagora pa Mungu mi jubila, calku lembang’ola pa Mungu ma nja, juketho eng’eire cil ni thek ni woro mi yioyic:
45016027	ni Mungu ma riek e kende, ni kum Yesu Kristu, dwong’ ma rondo ku rondo ubed ire. Amen.
46001001	Paolo, ma julwong’e ya ebed jakwenda pa Yesu Kristu ni kum yeny ma Mungu yenyo re, man Sosthene m’umegwa,
46001002	ni kanisa pa Mungu ma ni i Korinto, cil ju ma judwokogi leng’ ni kum Kristu Yesu, ma julwong’ogi ya gibed jumaleng’ ku dhanu ceke ma gilwong’o nying Rwoth mwa Yesu Kristu ku kaka ma gini i ie ceke, Rwoth migi ku mwa bende:
46001003	Bero iwu ku kwiocwiny m’uai ba Mungu Wegwa man Rwoth Yesu Kristu.
46001004	Afoyo Mungu para i kumwu thiri thiri, kum bero Mungu m’umire iwu ni kum Kristu Yesu;
46001005	kum judwokowu julonyo i gin ceke ni kume, i wec ceke man i ng’eyong’ec ceke;
46001006	cil calu lembatuca pa Kristu nyang’ ko i iwu:
46001007	ketho wubedo cen ungo kum giramia moko; ma wubekuro ko kanyuth pa Rwoth mwa Yesu Kristu;
46001008	m’ebiketho wunyang’ bende cil i kajikne, kara lembe bed umbe i wiwu i ceng’ pa Rwoth mwa Yesu Kristu.
46001009	Mungu en e mandha, ma julwong’owu ni kume i ripocwiny pa Wode ma Yesu Kristu Rwoth mwa.
46001010	Nie abekwayuwu ma tek, umego, ku nying Rwoth mwa Yesu Kristu, ya kewu ceke wuwec lembe ma calacel, man ke pokri kud ubed i kindwu; endre wubed ma wuribru karacelo ku pidoic ma calacel man ku lembapoka ma calacel.
46001011	Kum jugolo beng’wu ira, juwada, ku yo ba juot pa Kloe, ya piem ni i kindwu.
46001012	Nie lembe nini e ende, ya wun kubeng’wu kubeng’wu man wacu kumae, An a pa Paolo; man, An a pa Apolo; man, An a pa Kefa; man, An a pa Kristu.
46001013	Kristu pokre? juguro Paolo iwu? kadi jumio iwu baputisi ku nying Paolo?
46001014	Afoyo Mungu kum amio baputisi ngo ni ng’atu moko m’i kindwu, ndhu ni Krispo giku Gayo re;
46001015	jumaru wacu ya jumio baputisi iwu ku nyinga.
46001016	Man ke amio baputisi ni juot pa Stefano bende: mange re, ang’eyo ngo tek amio baputisi ni ng’atu moko mange.
46001017	Kum Kristu ora ngo ya ami baputisi, ento kara ayer lembanyong’a ma juboth ko: ku rieko mi lembe ngo, yen m’athara pa Kristu maru doko mananu.
46001018	Kum lembe mi yen m’athara bedo calu lemkasegu ni ju ma girwinyo; ento iwa wa ju ma waboth re en e tego pa Mungu.
46001019	Kum egore kumae, Abiroco rieko mi ju ma riek, Man ke abidwoko riu mi ju m’ung’eyo lembe doko mananu.
46001020	Jarieko ni kani? jagorcik ni kani? japiem mi rundi maeni ni kani? Mungu dwoko rieko m’i ng’om udoko ni lemkasegu ngo?
46001021	Kum ni rieko pa Mungu ng’om ku rieko pare ng’eyo Mungu ngo, ebedo ber ni Mungu ya ebodh ju m’uyio ku kasegu mi lembayera.
46001022	Kum Juyahudi gipenjo giranyutha, Juyunani ke gibeyenyo migi rieko:
46001023	ento wayero mwa Kristu ma jugure, ni Juyahudi lembene bedo ni gin ma redho jo, ni Thekdhanumange ke ebedo ni lemkasegu;
46001024	ento ni ju ma julwong’ogi re, Juyahudi giku Juyunani de, en e Kristu ma ego pa Mungu, ku rieko pa Mungu de.
46001025	Kum lemkasegu pa Mungu e riek ma sagu dhanu; man ke ng’ic pa Mungu e tek ma sagu dhanu.
46001026	Dong’ wunen lwong’o mu, umego, ya ju ma gi riek ku kum gi dupa ngo, ju ma jutego de gi dupa ngo, ju ma gi judwong’ de gi dupa ngo, ma julwong’ogi:
46001027	ento Mungu foyo gin ma kitgi mbe i ng’om, kara eketh lewic umak ju ma gi riek; man Mungu foyo gin ma ng’ic m’i ng’om, kara eketh lewic umak weg tego;
46001028	man ke gin ma rac m’i ng’om, ku gin ma jucayugi de, e ma Mungu foyo, ku gin ma gimbe de, kara eketh gin ma ginuti gidok mananu:
46001029	kara kum moko kud uyungre i wang’ Mungu.
46001030	Ento wun re wuai i bang’e i Kristu Yesu, ma judwoke iwa ni rieko m’uai ba Mungu, man bedopwe ku dwokrileng’, man war:
46001031	kara, calu egore kumae, Ng’atu m’ulule, dong’ elule i Rwoth.
46002001	An de, umego, kan abino i beng’wu, abino ku bero mi wec ungo kadi mi rieko de ngo m’ayero ko iwu lembatuca pa Mungu.
46002002	Kum akeco ya kud ang’ei gin moko m’i kindwu, ndhu Yesu Kristu, en ma jugure.
46002003	E abedo i kindwu m’abedo ng’ic, ku lworo, man ku mielkum ma dit.
46002004	Wec para ku lembayerane de gibedo ni lembacung’a mi rieko ngo, ento i nyuth pa Tipo re man mi tego:
46002005	kara yioyic mu kud ucung i rieko mi dhanu, ento i tego pa Mungu.
46002006	Wayero rieko, ento, i kind ju ma wang’gi teng’ni kum lembe: ere rieko m’i ng’om maeni ngo, kadi mi jubim m’i ng’om maeni ngo, ma kakare bibekadhu:
46002007	ento wayero rieko pa Mungu i lembamung’a, cil rieko m’ubedo apana, ma Mungu lar uketho ku kwong’a ma fodi ng’om umbe ni dwong’ mwa:
46002008	ma jubim m’i ng’om maeni moko mbe m’ung’eyo: kum tek ande ging’eyo, kuno di gikuguro Rwoth mi dwong’ ungo;
46002009	ento calu egore kumae, Gin ma wang’ fokuneno ngo, ku ma ith de fokuwinjo ngo, Ma fokumondo de i adunde dhanu ngo, Gin ceke ma Mungu yiko ni ju m’umare.
46002010	Ento Mungu nyuthogi iwa ku Tipo: kum Tipo beyenyo i gin ceke, eyo, cil lembe pa Mungu ma ng’eyo tek.
46002011	Kum ng’a m’i kind dhanu m’ung’eyo lembe m’i ng’atu moko, ndhu cwiny ng’atuca gire, ma ni i ie ngo? gin pa Mungu de kumeno ng’atu moko mbe m’ung’eyo, ndhu Tipo Mungu kende.
46002012	Ento wajolo, tipo m’i ng’om ungo, ento tipo m’uai ba Mungu; kara wang’ei gin ma Mungu mio iwa k’abamba.
46002013	Ginduni bende e ma wayero pire, ku lembe ma rieko mi dhanu beponjo re ngo, endre ma Tipo beponjo re; m’ebetuco lembe mi tipo ni ju ma gi weg tipo.
46002014	Nie ng’atu ma mi kum ejolo gin mi Tipo Mungu ngo: kum gibedo ni lemkasegu ire; man ecopo ng’eyogi ngo, kum jung’iogi ku tipo.
46002015	Ento ng’atu ma won tipo re ng’io i gin ceke, man ke en gire ng’atu moko mbe ma ng’io lembe pare.
46002016	Kum ng’a m’ung’eyo pidoic pa Rwothi, ketho eponje? Ento pidoic pa Kristu ni i bang’wa.
46003001	An de, umego, acopo yero iwu ngo calu ni weg tipo, ento calu ni weg kum, ve ni mukere ma ni i Kristu.
46003002	Akakuwu ku cak, ku ring’o ngo; kum fodi ecopre iwu ngo: eyo, cil ku kawono de ecopre iwu ngo;
46003003	kum fodi wu weg kum: kum ka kumira ku dhau ni i kindwu, meni wu weg kum ungo, man ke wubewotho ve dhanu bewotho gin ungo?
46003004	Kum ka ng’atu acel uwacu kumae, An a pa Paolo; mange ke wacu, An a pa Apolo: meni nwang’u wu dhanu ngo?
46003005	Ka kumeno Apolo en e girang’o? man ke Paolo de en e girang’o? Gi jutim ma wuyio ni kumgi; man dhanu ceke kubang’gi kubang’gi ng’atuman bedo ko calu Rwoth umio ire.
46003006	Apidho, Apolo ke kwoyo pi; ento nyai m’enyai ko Mungu mio en.
46003007	Ka kumeno ng’atu m’upidho en e gin moko ngo, kadok en m’ekwoyo pi de; ndhu Mungu re m’umio nyai m’enyai ko.
46003008	Nie ng’atu m’upidho ku ng’atu m’ukwoyo pi de gin acel: ento ng’atuman binwang’u sukulia pare gire rom ku tic pare gire.
46003009	Kum wan wa jutic ma watimo karacelo waku Mungugi: wun wu girafura pa Mungu, wu giragoma pa Mungu.
46003010	Calku bero pa Mungu ma jumio ira, acaku there ve jabodho ma riek m’ugomo ot; ng’atu mange de begomo yor i wie. Ento wek ng’atuman unen cu ram ebegomo ko yor i wie.
46003011	Kum there mange ng’atu moko copo caku ngo ma tung’ ku eni ma jucaku, ma en e Yesu Kristu.
46003012	Ento tek ng’atu moko begomo wi there mola ma kwar, man mola ma tar, ku kidi ma pire tek, ku yen, ku lum, ku soka;
46003013	ku ba dhanu ceke ng’atuman tic pare binyuthre: kum cing’ nino biwodhe ka ma leng’, kum enyuthre i mac; man ke mac e ma biponjo tic mi dhanu en kubang’gi kubang’gi ram ebedo ko.
46003014	Tek tic pa ng’atu moko m’egomo yor i wie bipor bo, ebinwang’u sukuliane.
46003015	Tek tic pa ng’atu moko biwang’, ruvwa bikwanye: ento en gire re ebiboth; endre calu kud i leb mac.
46003016	Wung’eyo ngo ya wun wu hekalu pa Mungu, man Tipo Mungu de bedo i iwu?
46003017	Tek ng’atu moko nyotho hekalu pa Mungu, Mungu binyothe; kum hekalu pa Mungu e leng’, ma wun de wu hekalune.
46003018	Dong’ ng’atu moko kud uwondre gire. Tek ng’atu moko m’i kindwu ie wacu nyo e riek i ng’om maeni, wek edok jakasegu, kara edok riek.
46003019	Kum rieko m’i ng’om maeni en e lemkasegu ku ba Mungu. Kum egore kumae, En m’emaku jurieko i riu migi:
46003020	man kendo, Rwoth ung’eyo lembapida mi jurieko, ya gi mananu.
46003021	Kum kumeno dong’ ng’atu moko kud ulule pi dhanu. Kum gin ceke en e mu;
46003022	kadok Paolo, kadi Apolo, kadi Kefa, kadi ng’om, kadi kwo, kadi tho, kadi gin ma kawono, kadi gin ma bibino; ceke en e mu;
46003023	wun ke wu pa Kristu; Kristu ke en e pa Mungu.
46004001	Wek jukwanwa, calu wa jutim pa Kristu, man ke jukurpiny mi giramung’a pa Mungu.
46004002	Mange ke, ebedo aketha ni jukurpiny ya ng’atuman junwang’e e ng’atu mandha.
46004003	Ento kud i bang’a en e gin ma nyathigi ya wung’i i lembe para, kadi ya dhanu ging’i gin: eyo, ang’io lembe para gira ngo.
46004004	Kum ang’eyo lembe moko ngo ma ni i bang’a; ento lembe m’i wia gonjre ni kum lembe maeni ngo: ento ng’atu m’ung’io lembe para en e Rwoth.
46004005	Kum kumeno kud wupok lembe moko ma fodi nindone kutundo ngo, cil ma Rwoth biwok ko, m’ebiwodho gin m’i mudho m’upondo uwok i der, man ke ebinyutho lembapora mir adunde; e ku ba dhanu ku ba dhanu man bilund bedo ku pak pare m’uai ba Mungu.
46004006	Nie gin maeni, umego, abeloko ya upore ku para ku pa Apolo bende piwu; kara wuponj ng’eyo ni kumwa ya kud wukadh ku wi lembe m’ubedo agora; kara ng’atu moko m’i kindwu kud utingre wi wadi ma ng’atuman tingre wi wadi man wi wadi.
46004007	Kum ng’a m’uketho idok tung’i? man ke girang’o m’ibedo ko ma k’igamu agama iri ngo? ento tek igamu agama, idong’ iheri nedi calu k’igamu agama ngo e?
46004008	Wudaru yeng’, wudaru doko julonyo, wumaku camu ker ma wambe: eyo an de ayenyo ya wucam ker, kara wan bende wacam ker wakudu.
46004009	Kum, ia wacu nyo, Mungu wodhowa ni jukwenda m’e dong’ jik ko ndhu, calu dhanu ma jugonjogi ni tho: kum judwokowa ni giranena ni ng’om, ni malaika ni dhanu bende.
46004010	Wan wa jukusegu ni kum Kristu, wun re ma wu riek i Kristu; wan wa ng’ic, ento wun re wu tek; wun wu weg yung, ento wan re wabedo umbe yung.
46004011	Cil i saa ma kawono nini kec ubenegowa, ku rieu bende, man muneru, man jubesendowa, man ke kabedo mwa ma dhe mbe;
46004012	man wamula ku tic, ma wabetimo ku cingwa giwa: ka jubecayuwa, e wamio mugisa; ka jubenyayu ragedo i kumwa, e waciro;
46004013	ka jubecidowa, e wapaku dhogwa: judwokowa ni susu m’i ng’om ni cilo mi gin ceke, cil ku kawono nini.
46004014	Agoro gin maeni ma nia unyai lewic i wiwu ngo, ento kara ajukwu calu nyithindho para ma jumer.
46004015	Kum kadok juponji mu ma i Kristu gi rubanga apar ngi, ento wegwu re gi dupa ngo; kum anyolowu i Kristu Yesu ni kum lembanyong’a.
46004016	Ka kumeno akwayuwu ma tek, wukwany kotha.
46004017	Kum lembe nini aoro Timoteo i beng’wu, ma en e nyathin para ma jamer man mandha bende i Rwoth, m’ebipoyowu kum yo para m’i Kristu, cil calu abeponjo ku kaka ceke i kanisa ceke de.
46004018	Nie jumoko gitingri, calu ya abebino i beng’wu ngo.
46004019	Ento fodi nyanok abibino i beng’wu, tek Rwoth uyio; e abing’eyo, lembe mi ju ma gitingri ating’a ngo, ento tego re.
46004020	Kum ker pa Mungu eni i lembe ngo, ento eni i tego re.
46004021	Wuyenyo ang’o? abibino i beng’wu kud ukede, kadi ku mer man ku cwiny mi bedoyo?
46005001	Lembe yik andha nia tarwang’ ni i kindwu, ma en e tarwang’, ma kadok cli kind Thekdhanumange de embe, ya ng’atu acel m’i kindwu bedo ku ci won.
46005002	E wutingru ating’a, man can unegowu ngo, kara ng’atu m’utimo tic maeni ukabre woko kud i kindwu.
46005003	Kum andha, an m’ambe ku kum ento anuti ku cwiny re, adaru poko lembe pa ng’atu m’utimo ginduni kumeno calu ma tek anuti,
46005004	i nying Rwoth mwa Yesu, wun ma wucokru karacelo, ku cwinya de, ku tego pa Rwoth mwa Yesu,
46005005	kara jumi ng’atu ma kumeno ni Jok pi nyoth ma junyotho ko kum, kara cwiny uboth i ceng’ pa Rwoth Yesu.
46005006	Kulula mu e ber ungo. Wung’eyo ngo nia thobi ma nyanok thumo i kwen ceke?
46005007	Wulwok thobi ma con cen, kara wubed kwen ma nyen, cil calu ma thobi mbe i beng’wu. Kum lam mwa mi kadhukuwijo judaru lamu, ndhu Kristu:
46005008	kum kumeno dong’ wakwiru agba, ku thobi ma con re ngo, kadok ku thobi mi cwiny mir akece ku dubo de ngo, ento ku kwen ma thobi mbe i ie mi cwiny ma abombi mbe i ie ku lemandha.
46005009	Agoro iwu i waraga para ya kud wuribru ku weg tarwang’;
46005010	awacu ngo ma nia kud wuribru ki ku weg tarwang’ m’i ng’om maeni, kadi ku ju ma ketho cwiny hai kum piny ku juvugdhanu de, kadi ku ju ma rwo ni ayi gin m’acwia, kum tek ebedo kumeni nwang’u wukoai aaia be kud i ng’ombuni:
46005011	ento calu lembe bedo kumeni, agoro iwu ya kud wuribru, tek ng’atu moko ma julwong’e umego e won tarwang’, kadi ng’atu ma ketho cwinye hai kum piny, kadi ng’atu ma rwo ni ayi gin m’acwia, kadi jacai cac, kadi andrej kong’o, kadi javugdhanu; ku wagi ng’atu ma kumeni, kud wucam kude.
46005012	Kum en e lembe para awene ma nia apok lembe mi ju ma gini woko? Wupoko lembe mi ju ma gini i ie ngo?
46005013	Ento ju ma gini woko re Mungu poko lembe migi en. Dong’ wukab jadubo nino woko kud i kindwu.
46006001	Ng’atu moko m’i kindwu, ma tek lembe ni i kindgi giku wagi, lworo nege ngo nitere i titi i wang’ weg gondri, ma k’etere i wang’ jumaleng’ ungo?
46006002	Kadi wung’eyo ngo nia jumaleng’ bipoko lembe mi ng’omi? man tek wupoko lembe mi ng’om, wuromo ngo ya wupok lembe ma nyanoki?
46006003	Wung’eyo ngo ya wabipoko lembe mi malaika? mange ma sagu, lembe mi ng’om maeni?
46006004	Ka kumeno tek en e lembe mu ya wupok lembe mi kwo maeni, wuketho ju ma kitgi mbe i kanisa gipoki?
46006005	Ayero eni kara lewic unegwu. Ei, jucopo nwang’u jarieko acel ungo i kindwu ma bicopo poko lembe i kind utumin,
46006006	ento umego cidho i titi kud umego, gicidho de i wang’ ju ma gi juyic ungo?
46006007	Eyo, kawono lembe rocre iwu dit, ma ng’atuman bedo ku lem titi i kindgi giku wadi e. Esagu ngo ya wucir gin ma rac ma jutimo i kumwu? esagu ngo ya wuyi juvugwu?
46006008	Eyo, ento wutimo rac wun giwu, man wuvugo avugi, joni de gin umegwu.
46006009	Kadi wung’eyo ngo ya ju ma gi weg gondri gibicamu ker pa Mungu ngo? ku juwondwu: kadok weg tarwang’, kadi ju ma rwo ni ayi m’acwia, kadok ju ma gigieri swa, kadi ju ma gi calu mon, kadi ju ma timo sasa ku co wagi,
46006010	kadi jukwo, kadi ju ma ketho cwinygi hai kum piny, kadok ju ma andrej kong’o, kadi jucac, kadi weg kuvuga, gibicamu ker pa Mungu ki ngo.
46006011	Jumoko m’i kindwu de naka gi wagi ju ma kumeni: ento julwokowu, ento judwokowu leng’, ento lembe m’i wiwu gonjre i nying Rwoth Yesu Kristu, man i Tipo pa Mungu mwa.
46006012	Cik uyio ira gin ceke; endre gin ceke kubedo ber ira ngo. Cik uyio ira gin ceke; ento akwero ya ku judwoka jamiru mi gin moko.
46006013	Cemo en e mi jambic, jambic ke mi cemo: ento Mungu biketho jambic ku cemo de doko mananu. Ento kum re en e mi tarwang’ ungo, ento ni Rwoth re; Rwoth ke ni kum:
46006014	man Mungu ting’o Rwoth, e ebiting’owa bende malu ku tegone.
46006015	Wung’eyo ngo nia kumwu gi wathkum Kristu? abilund kabu wathkum Kristu woko, man abidwokogi ni wathkum dhaku ma won tarwang’i? Awene.
46006016	Kadi wung’eyo ngo ya ng’atu m’uribre ku dhaku ma won tarwang’ gi kum aceli? kum, Gin ario, ewacu, gibidoko kum acel.
46006017	Ento ng’atu m’uribre ku Rwoth en e tipo acel.
46006018	Wuring tarwang’. Dubo ceke kubang’e ma dhanu betimo ubedo woko i kume; ento ng’atu m’utimo tarwang’ meca edubo kum kume gire.
46006019	Kadi wung’eyo ngo ya kumwu en e hekalu pa Tipo Maleng’ ma ni i iwu, ma wubedo ko m’uai ba Mungu? man ke wu mu giwu ngo;
46006020	kum jung’iewowu ku wel piny: ka kumeno dong’ wuyung Mungu i kumwu.
46007001	Nie pi gin ma wugoro pire: ebedo ber ni ng’atu ma nico ya kud emul kum nyaku.
46007002	Ento, kum tarwang’, wek co kubang’gi kubang’gi ng’atuman ubed ku cege gire, man ke mon de kubang’gi ku.. bang’gi wek ng’atuman ubed ku cware gire.
46007003	Wek ng’atu ma nico uribre ku cege ku mer: dhaku bende kumeno giku cware.
46007004	Dhaku tegone mbe kum kume gire, ento cware re: ng’atu ma nico bende kumeno tegone mbe kum kume gire, ento cege re.
46007005	Kud wukwer ribru karacelo, ma tek wukuripo pire ngo mi nindo moko, kara wumiru giwu ni rwo, e ka wudong’ wubed karacelo kendo, kara Jok kud ubidhwu ku lembe mi dhiro wi kum ungo.
46007006	Ento maeni ayero kum ju.. yio ya ayer, ma ang’ola re ngo.
46007007	Endre ayenyo ya dhanu ceke bed calu an. Ento ku ba dhanu ceke ng’atuman ubedo ku giramia pare m’uai ba Mungu, acel kumae, mange ke kumae.
46007008	Ento awacu ni ju ma aradu man ni mon ma coggi tho de kumae, Maku gibed ndhu calu an.
46007009	Ento tek gicopo ciro ava kumgi ngo, wek gigambri: kum tek jugambri ber ma sagu tek kumgi reuni.
46007010	Ento ni ju ma gigambri ang’olo igi ku.. mae, ere an ungo, ento Rwoth re, Ya dhaku kud uwek cware
46007011	(ento tek eai, wek ebed ndhu musuma, kadi gitit kindgi giku cwarene); man ya nico kud uwek cege.
46007012	Ento ni dong dhanu awacu kumae, Rwoth re ngo: Tek umego moko bedo ku cege ma jayic ungo, ma cegene de maru ya gibed gikude, dong’ kud eweke.
46007013	Man ke dhaku ma tek ubedo ku cware ma jayic ungo, ma cwarene de maru ya gibed gikude, dong’ kud ewek cwarene.
46007014	Kum cware ma jayic ungo judwoke leng’ ni kum cege, man ke dhaku ma jayic ungo judwoke leng’ ni kum umego: tek ebedo kumeno ngo nwang’u nyithindho mu gibedo ma gi leng’ ungo; ento kawono gi leng’.
46007015	Ento tek ng’atu ma jayic ungo ai, wek eai; umego kadi nyamego de gi jumiru ni wagi lembe ma kumeni ngo; ento Mungu iwong’owa i kwiocwiny.
46007016	Kum ing’eyo nenedi, E dhaku, tek ibibodho cweri? kadi ing’eyo nenedi, E nico, tek ibibodho cegi?
46007017	Ento, calu Rwoth udaru poko ni dhanu kubang’gi kubang’gi, calu Mungu daru lwong’o dhanu kubang’gi kubang’gi, wek ewoth kumeca. E ang’olo lembe kumeno i kanisa ceke.
46007018	Julwong’o ng’atu moko ma judaru timo yaa i kume? dong’ kud edok calu ma jutimo yaa i kume ngo. Julwong’o ng’atu moko ma fodi jukutimo yaa i kume ngo? dong’ ku jutim yaa i kume.
46007019	Yaa en e gin moko ngo, yaango de en e gin moko ngo; ento woro lembang’ola pa Mungu re.
46007020	Ku ba dhanu ceke wek ng’atuman ubed ku rambe ma julwong’e ko.
46007021	Julwong’i ma nwang’u i jamiru? cwinyi kud upid pire: ento, tek ecopre iri ya ibed agonya, dong’ iyi.
46007022	Kum ng’atu ma julwong’e i Rwoth ma nwang’u en e jamiru, en e ng’atu m’agonya pa Rwoth: kumeno de ng’atu ma julwong’e ma nwang’u ebedo agonya de, en e jamiru pa Kristu.
46007023	Jung’iewowu ku wel piny; kud wudok jumiru mi dhanu.
46007024	Umego, ku ba dhanu ceke wek ng’atuman ubed ku Mungu ku rambe m’ebedo ko kinde ma julwong’e.
46007025	Nie pi nyir ma sumba abedo ku lembang’ola pa Rwoth ungo: ento amio lembe ma ia poro, calu ng’atu m’unwang’u kisa ba Rwoth ya ebed mandha.
46007026	Ia wacu kumeno ya eni ber kum lem ma tek ma kawono ma ni i kumwa, ya e ber ni ng’atu ma nico nia ebed ndhu ku rambe m’ebedo ko.
46007027	Ibedo atwia ku dhaku? kud iyeny nia jugonyi. Ibedo agonya ni dhaku? kud iyeny dhaku.
46007028	Ento tek igamu, meca idubo ngo; man tek nyaku ma sumba gomo co, meca edubo ngo. Ento wagi ju ma kumeni binwang’u can i kum: man ayenyo acerwu ni maeni.
46007029	Ento ayero maeni umego, nindo dong’ cek, kara ugambre kawono ju ma gidaru gambri gibed calu gikugambri ngo;
46007030	man ju m’uywak, calu gikuywak ungo; man ju ma anyong’a benegogi, calu ma anyong’a negogi ngo; man ju m’ung’iewo ng’ieu, calu gikubedo ku jupiny ungo;
46007031	man ju ma gitimo ni ng’om maeni, gibed calu gikutimo dit ungo: kum ayi ng’om maeni bekadhu woko.
46007032	Ento ayenyo wubed agonya ni gin ma dieng’o cwiny. Ng’atu ma en e jamusuma ie pido pi gin pa Rwoth cu, maram ecopo nyayu ko mutoro i Rwoth:
46007033	ento ng’atu ma won dhaku re ie pido pi gin m’i ng’om, maram ecopo nyayu ko mutoro i cege.
46007034	Man tung’ tung’ maeni bende ni i kind dhaku ku nyaku ma sumba. Ng’atu m’ugomo co ngo eparu pi gin pa Rwoth cu, kara ebed leng’ i kume kud i cwinye bende: ento ng’atu ma cware nuti re ie pido pi gin m’i ng’om, maram ecopo nyayu ko mutoro i cware.
46007035	Man ayero maeni ni kuloka mu giwu; ma nia abol ko uwic i wiwu re ngo, endre kum maeno ma maku wutim, man kara wutim ni Rwoth ma gin moko mbe m’ucerowu.
46007036	Ento tek ng’atu moko ie wacu nyo etimo rac kum nyare ma sumba, tek nwang’u kagame kadhu, man tek emaku ya ecidhi, wek etim gin m’eyenyo; meca edubo ngo; wek gigambri.
46007037	Ento ng’atu ma adundene cungo tek, ma lembe moko mbe m’ucung’e, ento tego pare nuti kum lembe ma ie caku, man ekeco maeni i adundene gire, ya egwok nyare ma dhe ubed sumba, meca etimo dre.
46007038	Ka kumeno ng’atu m’umio nyare ma dhe ma sumba ya junyom meca etimo dre; man ng’atu m’umio nyare ngo ya junyom etimo ber m’usagu.
46007039	Dhaku bedo atwia maram cware fodubedo kwo; ento tek cware tho, meca egonjre m’ecopo gomo ma ie yenyo; ndhu i Rwoth.
46007040	Ento ia poro, nia anyong’a pare sagu tek ebedo kende; man ia wacu nia an bende Tipo Mungu ni kuda.
46008001	Nie pi gin ma julamu ni ayi gin m’acwia: wang’eyo nia kawa ceke wa weg ng’eyong’ec. Ng’eyong’ec ketho jutingri, endre mer ketho juteng’ni ateng’a.
46008002	Tek ng’atu moko ie wacu nia eng’eyo gin moko, meca fodi eng’eyo ngo ma calu maku eng’ei;
46008003	endre tek ng’atu moko maru Mungu, e ng’atuno Mungu ng’eye.
46008004	Kumeno de pi camu gin ma julamu ni ayi gin m’acwia, wang’eyo nia ayi gin m’acwia en e gin moko ngo i ng’om, man ke Mungu acel kende mange mbe.
46008005	Kum kadok moko nuti ma julwong’ogi ya mungu, kadok i polo kadi i ng’om, calu mungu m’araga gi dupa, man rwodhi de gi dupa,
46008006	ento iwa re Mungu en e acel, ma Wego, ma gin ceke ai i bang’e, ku wan bende i bang’e; man ke Rwoth acel, ma Yesu Kristu, ma gin ceke bedo ni kume, wan bende nikume.
46008007	Ento ng’eyong’ec maeno ni i dhanu ceke ngo: ento jumoko, ma ging’io kud ayi gin m’acwia cil ku kawono nini, gicamu calu ya gicamu gin ma julamu ni ayi gin m’acwia; e pidocwinygi ma ng’ic ca cido.
46008008	Ento cemo dwokowa ber en i wang’ Mungu ngo: kadok, tek wacamu ngo, wakubed rac ma sagu ngo; kadok, tek wacamu, wakubed ber ma sagu ngo.
46008009	Ento wubed ku weng’wu tego mu maeni maru doko ni gin ma redho jo ni ju ma ng’ic;
46008010	kum tek ng’atu moko neni m’i won ng’eyong’ec m’ibedo dhu cemo i hekalu mir ayi gin m’acwia, e ng’atu ma tek e ng’ic nica pidocwinye bidoko tek m’ecamu ko gin ma julamu ni ayi gin m’acwia ca ngo?
46008011	Kum ni kum ng’eyong’ec peri ng’atu ma ng’ic nica erwinyo, en e umego ma Kristu tho pire.
46008012	E kumeno, ka wudubo kum umego, man wucobo pidocwinygi ma nwang’u e ng’ic, meca wudubo kum Kristu.
46008013	Kum kumeno, tek cemo ketho wada kier, abicamu ring’o ngo cil rondo ku rondo, kara kud aketh wada kier.
46009001	Abedo agonya ngo? an a jakwenda ngo? aneno Yesu ma Rwoth mwa ngo? wun wu bodho para ngo i Rwothi?
46009002	Tek an a jakwenda ngo ni jumange, ento iwu re an a jakwenda; kum wun nini e ma wun ayi kwenda para i Rwoth.
46009003	Dhoga m’aloko ni ju m’uluro i lembe para e eni.
46009004	Wan tego mwa mbe ma wacamu ko ku ma wamadhu ko de?
46009005	Wan tego mwa mbe mawapeyo ko dhaku ma jayici,cil calu dong jukwenda, man utumin Rwoth, ku Kefagi?
46009006	Kadi an a kenda waku Barnaba, tego mwa mbe ma wawek ko tici?
46009007	Asikari makani ma timo lwiny ku jupiny pare gire? ng’a ma pidho podho mir ulok, ma kucam nyinge ngo? kadi ng’a ma tungo udul lim, ma kumadh cag udul limbe de ngo?
46009008	Ayero gin maeni calu dhanu yero? kadi cik bende yero kumeni ngo?
46009009	Kum egore i cik pa Musa kumae, Kud wutwi dhu koni dhiang’ kinde m’ebeyoko cam. I Mungu bepido pi koni dhiang’,
46009010	kadi eyero lembe maeni ndhu kum lembe mwa? Eyo. kum lembe mwa: kum ng’atu m’ufuro fur maku efur ku genogen, man ng’atu m’ufodo de, maku efod ma ie geno ya ebimaku.
46009011	Tek wacoyo iwu gin mi tipo, en e gin ma dit tek wabikayu gin mu mi kumi?
46009012	Tek jumange gibedo ku tego maeni i wiwu, wabedo kumeno ma sagu ngo? Ento watimo ku tego maeni ngo, endre wamula ku gin ceke, kara ku wacer lembanyong’a ma juboth ko pa Kristu.
46009013	Wung’eyo ngo nia ju ma gitimo kum gin ma leng’ gicamu gin mi hekalu, man ju ma gitimo kum pemblam gibedo ku maka migi karacelo ku pemblami?
46009014	Cil kumeno Rwoth uketho ya ju ma giyero lembanyong’a ma juboth ko gibibedo de ni kum lembanyong’a nini.
46009015	Ento atimo gin maeni acel de ngo; man agoro gin maeni ngo ma nia etimbre ira; kum e ber ira tek atho, sagu ma tek ng’atu moko thiro kulula para.
46009016	Kum tek ayero lembanyong’a ma juboth ko, gin moko mbe i bang’a m’alula i kume; kum juketho lembene i kora; kum can i wia, tek ayero lembanyong’a ma juboth ko ngo.
46009017	Kum tek atimo eni ku yeny m’ayenyo ra, anwang’u sukuliane: endre tek ku yeny m’ayenyo an ungo, e judaru ketho tic i kora.
46009018	Kum kumeno sukulia para en e ang’o? Nia, kan ayero lembanyong’a ma juboth ko, aketh lembanyong’ane wok mananu, kara kud atim ku tego ceke i lembanyong’a calu ma nwang’u acopo timo.
46009019	Kum kadok abedo agonya ni dhanu ceke, adwokra gira igi ceke ni ng’eca, kara alim dhanu m’usagu.
46009020	Man ni Juyahudi adoko calu Jayahudi, kara alim Juyahudi; ni ju ma gini the cik ke, calu ani the cik, ma nwang’u an gira ke ani the cik ungo, kara alim ju ma gini the cik;
46009021	ni ju ma cik umbe kugi, calu m’ambe ku cik, ma an ke ambe ku cik ungo ku ba Mungu, endre ani the cik ni Kristu, kara alim ju ma cik umbe kugi.
46009022	Ni ju ma ng’ic adoko ng’ic, kara alim ju ma ng’ic: adoko gin ceke ni dhanu ceke, kara ku yo moko abodh dhanu moko.
46009023	Man atimo gin ceke ni lembanyong’a ma juboth ko, kara an bende agam maka para karacelo ku joca.
46009024	Wung’eyo ngo nia ju ma giringo i kwaya ma jubolo giringo ceke, endre ng’atu acel e ma nwang’u sukulia mi sag m’esagu ko? E wuring kumeni; kara wusagi.
46009025	Man ku ba dhanu nzu m’uponjo ya esag i kwaya ma jubolo edhiro wi ava gin ceke. Nie gitime kara ginwang’ jamkermiwic ma nyothre; ento mwa re ma nyothie ngo.
46009026	Ka kumeno aringo kumeni, calu ma swa ngo; abecwanyu kumeni, calu m’acwanyu lietho ngo:
46009027	ento afodo kuma, man adwoke ni ng’eca: kuno nyo ku yo moko, ku yo ng’ei yero lembe ni jumange, an nini e ma jubicora cen.
46010001	Kum ayenyo ngo wubed cobo, umego, ya wegwa ceke yang’ gini ther afuru, man kagi ceke gikadhu kud i nam;
46010002	man ke kagi ceke jumio igi baputisi ba Musa i afuru kud i pi bende;
46010003	man ke kagi ceke gicamu cemo mi tipo ma calacel;
46010004	man kagi ceke gimadhu giramadha mi tipo ma calacel: kum gimadhu kum kidi mi tipo m’ulubo ng’eigi; e kidine en e Kristu.
46010005	Ento Mungu maru pi jukucel ma dit m’i kindgi ngo: kum juredhogi piny i yamba.
46010006	Nie gin maeni bedo iwa ni por, kara awanya ma rac kud unegwa kum gin ma rac, calu awanya ma rac yang’ unegogi bende.
46010007	Kadi kud wubed ju ma rwo ni ayi gin m’acwia, calu jumoko m’i kindgi; calu egore kumae, Dhanu gibedo piny nicamu nimadhu de, man giai malu nituko.
46010008	Kadi ku watim tarwang’, calu jumoko m’i kindgi timo, man gipodho rubanga pier ario wi adek i ceng’ acel.
46010009	Kadi ku wabidh Rwoth, calu jumoko m’i kindgi gibidho,man githo ni thwol.
46010010	Kadi kud wung’ur calu jumoko m’i kindgi ging’ur, man githo ni janyoth piny.
46010011	Nie gin maeni timbre igi ni por; man ke jugoro ni juk mwa, wan ma kajik rundi ni i wiwa.
46010012	Kum kumeno wek ng’atu ma ie wacu ya ecungo ebed ku wang’e emaru podho.
46010013	Abidhe moko mbe m’uwok i kumwu ma jukucop bedo ko ngo; ento Mungu en e mandha, m’e.. biyio ngo ya jubidhwu ma sagu ma wucopo bedo ko: ento karacelo kud abidhe nica ebiketho yojboth bende, kara wucopo cire.
46010014	Kum kumeno, jumerna, wuring rwo ma jurwo ko ni ayi gin m’acwia.
46010015	Ayero calu ni jurieko; wung’i gin m’ayero.
46010016	Kikombe mi ngisi ma wamio mugisa i wie, eribowa karacelo i rimo pa Kristu ngo? Kwen de ma wang’weko, eribowa karacelo i kum Kristu ngo?
46010017	kum wan, ma wa dupa, wa kwen acel, wa kum acel: kum wan ceke wang’wenyo kum kwen acel.
46010018	Nen Israel ma ku kum: gi ju ma gicamu giralama gi juriblembe giku pemblam ungo?
46010019	Kan ayer ang’o ke? ya gin ma julamu ni ayi gin m’acwia en e gin moko, kadi ya ayi gin m’acwia de en e gin moko?
46010020	Ento awacu, nia gin ma Thekdhanumange gilamu, meca gilamu ni pajogi, ni Mungu ngo: man ayenyo ngo ya wuribru ku pajogi.
46010021	Wucopo madhu kikombe pa Rwoth, ku kikombe mi pajogi de ngo: wucopo ng’wenyo ngo wi par pa Rwoth, ku wi par mi pajogi de.
46010022	Kadi waketh nyeko tim Rwothi? tego mwa sagu pare?
46010023	Cik uyio gin ceke; ento gin ceke ber ungo ya jutim. Cik uyio gin ceke; ento gin ceke teug’o jo ngo.
46010024	Ng’atu moko kud uyeny ire gire, ento pa wadi re.
46010025	Gin ma tek juloko i katali, wucam, ma wukupenjo penji moko ngo ni cwinywu m’ubepido;
46010026	kum ng’om en e pa Rwoth, ku gin ceke m’upong’ i ie de.
46010027	Tek ng’atu moko m’i kindgi m’uyio ngo lwong’owu i agba, e wun bende wuyenyo wucidhi; e gin ma tek juketho i weng’wu, wucam, ma wukupenjo penji moko ngo ni cwinywu m’ubepido.
46010028	Ento tek ng’atu moko wacu iwu kumae, Maeni julamu alama, kud wucam, ni kum ng’atu m’uewe nini, man ni kum cwiny m’ubepido:
46010029	cwiny m’ubepido, awacu, peri giri ngo, endre pa ng’atu mange; kum gony m’abedo ko agonya e, cwiny m’ubepido pa ng’atu mange ng’olo lembe pire nedi?
46010030	Tek agamu ku foyofoc, juyero pira rac nedi kum gin maeni m’afoyo kume foci?
46010031	Ka kumeno kadok wucamu, kadi wumadhu, kadi gin ceke ma tek wutimo, wutim ceke ni dwong’ pa Mungu.
46010032	Kud wutim gin moko ma ketho jukier, kadi ni Juyahudi, kadi ni Juyunani, kadi ni kanisa pa Mungu:
46010033	cil calu an bende anyayu mutoro i dhanu ceke i gin ceke, m’abeyenyo ko kuloka para gira ngo, ento mi dhanu dupa, kara gibothi.
46011001	Wukwany kotha, calu an bende akwanyu koth Kristu.
46011002	Nie apakuwu kum wupoi i kuma i gin ceke, man ke wuceru wi lembapoka, cil calu amio kogi iwu.
46011003	Ento ayenyo wung’ei, nia wi co ceke kubang’gi kubang’gi en e Kristu; man wi dhaku en e ng’atu ma nico; wi Kristu ke en e Mungu.
46011004	Co ceke kubang’gi tek eberwo kadi ebeewo, ma wie bedo arieba, meca enyayu lewic i wie.
46011005	Ento ku ba mon re ceke ma tek eberwo kadi ebeewo ma wie kubedo arieba ngo meca enyayu lewic i wie; kum en e calacel ma tek wie bedo agwara.
46011006	Kum tek dhaku kuriebo wie ngo, wek wie bed anyara: ento tek en e lewic ni dhaku ya junyar wie kadi jugwar de, e dong’ wie bed arieba.
46011007	Kum ng’atu ma nico maku wie kud ubed arieba, kum en e ayi ku dwong’ pa Mungu: ento dhaku re en e dwong’ pa ng’atu ma nico.
46011008	Kum ng’atu ma nico ai ba dhaku ngo; ento dhaku re m’uai ba ng’atu ma nico:
46011009	kum kadi ng’atu ma nico de kucwire ngo pi dhaku; ento ng’atu ma dhaku re m’ucwire pi ng’atu ma nico:
46011010	kum lembe nini maku dhaku bed ku giranyutha mi ng’ol i wie, ni kum malaika .
46011011	Karacelo ku maeni, dhaku bedo umbe ng’atu ma nico ngo, ng’atu ma nico de kubedo umbe dhaku ngo, i Rwoth.
46011012	Kum calu dhaku ai ba ng’atu ma nico, e kumcno bende ng’atu ma nico de nyole ni kum dhaku; ento gin ceke ai ba Mungu.
46011013	Wupok wun i kindwu giwu: emaku piny nia dhaku rwo ni Mungu ma wie bedo arieba ngo?
46011014	Cil kurajo de ponjowa ngo, nia, tek ng’atu ma nico yukwie wobo, en e lewic ire?
46011015	Ento dhaku re tek yukwie wobo, en e dwong’ ire: kum yukwie mire ire ni girauma.
46011016	Ento tek ng’atu moko nyutho nia eyenyo piem, kura ma kumeno wambe kudo, kadok kanisa pa Mungu de.
46011017	Ento kan amio iwu lembang’ola maeni, apakuwu ngo, kum wucokru ma wutimo ko ber m’usagu ngo, ento ma wutimo ko rac ma sagu.
46011018	Kum ma kwong’a, ma nwang’u wucokru i kanisa, awinjo nia pokri ni i kindwu; nyakanok ci ayenyo yie de.
46011019	Kum yic mi ndra bende gibibedo umbe ngo i kindwu be, kara ju ma jufoyogi ginyuthri i kindwu.
46011020	Ka kumeno ka wucokru karacelo, wucopo camu cemo pa Rwoth ungo:
46011021	kum ka wubecamu dhanu ceke kubang’gi ng’atuman lar maku cemo pare mir uthieno gire ma fodi wagi kumaku ngo; man acel kec unege, mange ke mer amera.
46011022	Ei, wun udi mu mbe ma wucam i ie wumadh de i ie? kadi wucayu kanisa pa Mungu acaya, man wunyayu lewic wi ju ma gimbe ku pinyi? Abiyero ang’o iwu? abipakuwu? I maeni apakuwu ngo.
46011023	Kum agamu ba Rwoth maeno m’amio iwu, nia Rwoth Yesu ting’o kwen i diewor ma jucibe i ie;
46011024	e kan efoyo foc, eng’weko ie, man ewacu kumae, Maeni kuma, ma en e piwu; wutim kumeni wupoi ko pira.
46011025	Eting’o kikombe bende kumeca, yo ng’ei cemo mir uthieno, ewacu kumae, Kikombe maeni en e lembariba ma nyen i rimba: wutim maeni, ku ba madhu ceke ma wumadhe, i poi ma pira.
46011026	Kum ku ba camu kwenduni ma wucamu, man ku ba madhu kikombe ma wumadhu nini, wunyutho tho pa Rwoth cil m’ebino ko.
46011027	Kum kumeno ng’atu ma tek bicamu kwenduni kadi ma bimadhu kikombe maeni ma pa Rwoth swa, e lembapoka mi kum Rwoth ku rimbe de bibedo i wie.
46011028	Endre wek ng’atuman ung’i i ie gire, e kan edong’ ecam kwenduni, emadh kum kikombe de.
46011029	Kum ng’atu m’ucamu m’umadhu de, meca ecamu emadhu de lembapoka ire gire, tek eng’io kum nini ngo.
46011030	Kum lembe nini dupa m’i kindwu gibedo ng’ic kumgi de jutho, man dupa ginindo.
46011031	Ento tek wang’io i lembe mwa giwa, kuno di jupoko lembe mwa ngo.
46011032	Ento ka jupoko lembe mwa, e Rwoth ponjowa, kara ku jubin jupok lembe mwa rac karacelo ku ng’om.
46011033	Kum kumeno, juwada, ka wucokru karacelo nicamu. wukur juwedwu man ukur wadi man ukur wadi.
46011034	Tek ng’atu moko kec ubenege, dong’ ecam ku thugi; kara cok ma wucokru ko karacelo kud ubed ni lembapoka. Dong lembe abiyiko ceng’ ma tek awok.
46012001	Nie pi giramia mi tipo, umego, ayenyo kud wubed cobo.
46012002	Wung’eyo nia kinde ma fodi wu Thekdhanumange jupeyowu bang’ ayi gin m’acwia ma ajuba, calu ma tek jutelo wiwu.
46012003	Kum kumeno aketho wung’ei, nia ng’atu moko mbe m’ebeyero ku Tipo pa Mungu ma wacu kumae, Yesu en e Anathema; (thelembene kumae, Kwong’ ni i wi Yesu); man ke ng’atu moko mbe ma copo wacu kumae, Yesu en e Rwoth, ndhu ku Tipo Maleng’ re.
46012004	Nie giramia gi tung’ tung’, endre Tipo en e acel.
46012005	Man tic de gi tung’ tung’, Rwoth re en e acel.
46012006	Man tic m’ubetimbre gi tung’ tung’, endre Mungu en e acel, m’ubetimo gin ceke i ceke.
46012007	Ento jumio nyuthonyuth mi Tipo ni dhanu kubang’gi kara unyai igi kuloka.
46012008	Kum ni ng’atu acel jumio lembe mi rieko ni kum Tipo; ni mange ke lembe mi ng’eyo girang’eya, calku Tipo maeni nini:
46012009	ni ng’atu mange ke yioyic, i Tipo maeni nini, man ni ng’atu mange giramia mi keyokum, de i Tipo acel;
46012010	man ni ng’atu mange tego mi musana; man ni ng’atu mange lembila; man ni ng’atu mange ng’ic ma jung’io ko tipo: ni ng’atu mange dhok ma tung’ tung’; man ni ng’atu mange rieko mi loko dhok ma tung’ tung’:
46012011	ento gin maeni ceke Tipo acel maeni nini timo en, m’epoko ni dhanu kubang’gi calu ie yenyo.
46012012	Kum calu kum en e acel, wadhe de gi dupa, man wathkum ceke mi kum, ma gi dupa, gi kum acel; Kristu bende kumeno.
46012013	Kum i Tipo acel jumio baputisi iwa kawa ceke i kum acel, kadok Juyahudi kadi Juyunani, kadok jumiru kadi paker; man juketho ceke umadh kum Tipo acel.
46012014	Kum kum en e wathkum acel ungo, endre dupa.
46012015	Tek tielo biwacu kumae, Kum an a cing’ ungo, an a mi kum ungo; kum kumeno en e mi kum ungo ngo.
46012016	Man tek ith uwacu kumae, Kum an a wang’ ungo, an a mi kum ungo; kum kumeno embe i kum ungo.
46012017	Tek kum kubang’e ceke en e wang’, girawinja ke ni kani? Tek ceke en e girawinja, girang’wia ke ni kani?
46012018	Ento kawono Mungu ketho wathkum kubang’gi i kum, cil calu ie yenyo.
46012019	Man tek kagi ceke gi wathkum acel, kum ke ni kani?
46012020	Ento kawono gi wathkum dupa, endre kum acel.
46012021	Man wang’ copo wacu ngo ni cing’ kumae, Lembe para mbe i beng’i: man kendo kadi wic de copo wacu ni tielo ngo kumae, Lembe para mbe i beng’i.
46012022	Ungo, ma sagu dit, wathkum maeno mi kum ma juwacu nyo gi ng’ic ma sagu wagi e ma maku gibed nuti be:
46012023	man ke wathkum maeno, ma wawacu nyo gi nyaswaswa, joni e ma wayungogi dit ma sagu: man wathkumwa ma gilony hai ungo nini e ma gilony ma sagu;
46012024	kum wathkumwa ma gilony can gin moko negogi ngo: ento Mungu ribo kum karacelo, m’emio yung ma sagu ni wathkum ma yung umbe kude;
46012025	kara pokri kud uwok i kum; ento kara wathkum gikungri calacel man ukung wadi man ukung wadi.
46012026	Man tek wathkum acel ubesendre, wathkum ceke gisendri karacelo gikude; kadi tek juyungo wathkum acel, wathkum ceke anyong’a negogi gikude.
46012027	Nie wun wu kum Kristu, man wu wathkume ma tung’ tung’ kubeng’wu kubeng’wu.
46012028	E Mungu ketho moko i kanisa, ma kwong’ane jukwenda, mir arionde jubila, mir adege ke juponji, macen ke tego mi musana, macen ke giramia mi keyo kum, man konyokony, ku bimobim, ku dhok ma tung’.
46012029	Kagi ceke gi jukwenda? kagi ceke de gi jubila? kagi ceke gi juponji? kagi ceke de gi jutic mi musana?
46012030	kagi ceke gi weg giramia mi kum acanga? kagi ceke giyero ku dhok ma tung’i? kagi ceke giloko lembe mi dhoki?
46012031	Ento wuyeny k’amora giramia m’usagu.
46013001	Man ke anyutho iwu yo ma kadhu wi maeni ceke. Tek ayero ku dhok mi dhanu man mi malaika, ma mer ke mbe kuda, meca adoko ni mola m’ubeywak, kadi ngara m’ubeyengre ayenga.
46013002	Man ke tek a won giramia mi lembila, man ang’eyo giramung’a ceke ku girang’eya de ceke; man tek a won yioyic ceke, m’acopo ketho ko gudi ai cen, ento mer umbe kuda, meca an a mananu.
46013003	Man tek awodho piny para ceke ya atung ko jucan, man tek amio kuma juwang’ awang’a, ento mer umbe kuda, meca eloko ira gin moko ngo.
46013004	Mer ciro lembe hai, man ebedo ber; mer kumira nege ngo; mer yungre gire ngo, etingre ngo,
46013005	etimbre rac ungo, eyenyo gin ma pare gire ngo, lembe ton i ie ngo, ekwanu dubo ngo;
46013006	anyong’a nege ngo i gondri, ento anyong’a nege karacelo ku lemandha;
46013007	emule ku gin ceke, eyio gin ceke, egeno gin ceke, eciro gin ceke.
46013008	Mer jik i yo ki ngo: ento kadok lembila nuti, jubikabugi woko; kadok dhok ma tung’ nuti, gibiling’; kadok ng’eyong’ec nuti, jubikabe woko.
46013009	Kum wang’eyo kucel, waewo de kucel;
46013010	ento ka maeno ma bedo ndhu cu wok m’ubedo kucel no jubikabu woko.
46013011	Ka fodi a nyathin, aweco va nyathin, yeny ma ia yenyo calu pa nyathin, ia pido de ve nyathin; kawono m’adoko nico, aketho gin mi nyithindho cen.
46013012	Kum kawono wabeneno i kieu via via; ento macen wabinendra ku wang’wa: kawono ang’eyo kucel; ento macen abing’eyo cu cil calu an bende jung’eya cu.
46013013	Ento kawono yioyic, ku genogen, ku mer, maeni adek ginuti; man ma dit ma kind maeni en e mer.
46014001	Lub tok mer; ento iyeny k’amora giramia mi tipo, ento ma sagu kara wueu.
46014002	Kum ng’atu m’ubeyero ku dhok ma tung’ eyero ni dhanu ngo, endre ni Mungu; kum ng’atu moko mbe m’ung’eyo there; ento kud i cwinye ebeyero giramung’a.
46014003	Ento ng’atu m’ubeewo meca eyero ni dhanu gin ma teng’o jo, man ponji, man juk.
46014004	Ng’atu m’uyero ku dhok ma tung’ eteng’o cwinye gire; ento ng’atu m’uewo eteng’o kanisa.
46014005	Nie ayenyo kewu ceke wuwec ku leb ma tung’, ento ma sagu re ya wueu: man ng’atu m’uewo esagu ng’atu m’uyero ku dhok ma tung’, tek eloko dhokne ngo, kara kanisa teng’ni.
46014006	Ento kawono, umego, tek abino i beng’wu m’abeweco ku dhok ma tung’, abiloko girang’o iwu, tek ayero iwu ku giranyutha de ngo, kadi ku girang’eya de ngo, kadi ku ewo lembila de ngo, kadi mi ponjo ponji de ngo?
46014007	Cil gin ma kwo mbe kugi, m’ubewodho dwal, kadok usegu kadi thum, tek giwodho dwal ma tung’ tung’ ungo, jubing’eyo gin ma jubekudho kadi ma jubegoyo de nenedi?
46014008	Kum tek agwara kuywak ku dwande ma cu ngo, ng’a ma biyikre gire mir ali?
46014009	Wun bende kumeno, tek wuweco wec ku dhok ma winjre yot yot ungo, jubing’eyo gin ma juyero nenedi? kum nwang’u wubibeweco i lietho.
46014010	Andha nyo dwal ma tung’ nuti dupa i ng’om, moko mbe de m’unyutho gin moko ngo.
46014011	Ka kumeno tek ang’eyo thelembe m’i dwalne ngo, abibedo calu dhanu ma sai ni ng’atu m’ubeyero, ng’atu m’ubeyero nica de bibedo calu ng’atu ma sai ira bende.
46014012	Kumeno wun bende, kum nwang’u ava giramia mi tipo negowu dit, dong’ wuyeny kara wusagi ma wuketh ko kanisa teng’ni.
46014013	Kum kumeno wek ng’atu m’uyero ku dhok ma tung’ ukwai Mungu kara elok dhokne.
46014014	Kum tek arwo ku dhok ma tung’, meca cwinya berwo en, ento ng’eyong’ec para cego nyinge ngo.
46014015	Ka nenedi ke? Abirwo ku cwinya, man abirwo ku ng’eyong’ec bende: man abiwero wer ku cwinya, abiwero wer de ku ng’eyong’ec bende.
46014016	Tek e kumeno ngo tek ibemio mugisa ku cwiny, ng’atu ma sang’na bidong’ wacu Amen nenedi kum foc m’ibefoyo, m’eng’eyo gin m’ibeweco ngo e?
46014017	Kum andha ibemio foyofoc dre, ento ng’atu mange re teng’ni ngo.
46014018	Afoyo Mungu, ayero ku dhok ma tung’ ma sagu wun ceke:
46014019	ento i kanisa ayenyo ayer lembe abic ku ng’eyong’ec para, kara aponj jumange bende, sagu ma tek ayero lembe rubanga apar ku dhok ma tung’.
46014020	Umego, kud wubed nyithindho i pidoic: endre wubed mukere i lembakece, i pidoiwu re wubed dhanu.
46014021	I cik egore kumae, Rwoth uwacu kumae ku dhanu mi dhok ma tung’ man ke ku dendhok mi welo abiyero ni dhanu maeni; ento kadok atim kumeni de gibiwinja ngo.
46014022	Kum kumeno dhok ma tung’ en e pi giranyutha, ni juyic ungo, ento ni ju ma gi juyic ungo re: ento ewo en e giranyutha, ni ju ma gi juyic ungo ngo, endre ni ju ma gi juyic.
46014023	Ka kumeno tek kanisa ceke cokri karacelo ma kagi ceke giweco ku dhok ma tung’ e dhanu ma gibedo sang’na kadi ma gi juyic ungo gimondo, gibiwacu ya wun abelu ngo?
46014024	Ento tek ceke giewo, man ng’atu ma jayic ungo kadi ng’atu m’ubedo sang’na de mondo, e epoi kum pire ma rac ni kumgi ceke, lembapoka de podho i wie ni kumgi ceke;
46014025	lembamung’a mi cwinye de wok ka ma leng’; kum kumeno ebipodho piny i wang’e man ebirwo ni Mungu, m’ebiwacu ya Mungu ni i kindwu andha.
46014026	Ka ke ang’o, umego? Ka wucokru karacelo, kubeng’wu kubeng’wu ng’atuman ubedo ku zaburi, ubedo ku lem ponji, ubedo ku lembanyutha, ubedo ku dhok ma tung’, ubedo ku lok ma juloko ko dhokne. Dong’ jutim gin ceke mi teng’oteng’.
46014027	Tek ng’atu moko yero ku dhok ma tung’, wek juario kadi juadek ku giyer mange, man gilau alawa; man wek ng’atu acel ulok dhokne;
46014028	ento tek jaloko mbe, wek ebed ling’ i kanisa; man wek eyer ire gire, man ni Mungu.
46014029	Man wek jubila ario kadi adek giyer, man wek juwagi ging’i ie.
46014030	Ento tek lembanyutha unyuthie ni wadi m’ubedo i vute, wek ng’atu ma kwong’a bed ling’.
46014031	Kum kewu ceke wucopo ewo acel acel, kara ceke uponj ng’eyo, man ceke de nwang’ juk;
46014032	man cwiny mi jubila gibedo wor ni jubila;
46014033	kum Mungu en e Mungu mi yakni ngo, endre mi kwiocwiny. Calu kanisa ceke mi jumaleng’,
46014034	wek mon gibed ling’ i kanisa: kum juyio igi ngo ya giyer; ento wek gibed wor, calu cik bende yero.
46014035	Man tek giyenyo giponj ng’eyo gin moko, wek gipenj coggi gigi ku thugi: kum en e lewic ni mon tek giyero i kanisa.
46014036	Ang’o? lembe pa Mungu ai i beng’wu? kadi ebino i beng’wu wu kendwu?
46014037	Tek ng’atu moko ie pido ya e jabila, kadi e won tipo, dong’ emak ng’eyo pi gin m’agoro iwu, ya gi lembang’ola pa Rwoth.
46014038	Ento tek ng’atu moko bedo cobo, wek ebed cobo.
46014039	Kum kumeno, juwada, wuyeny k’amora ya wueu, man kud wukwer ya juyer ku dhok ma tung’.
46014040	Ento wek jutim gin ceke cu kakare bende.
46015001	Nie aketho wung’ei lembanyong’a maeni ma juboth ko m’ayero iwu ma wujolo bende, ma wucungo i ie bende, umego,
46015002	ma wuboth de ni kume, tek wutwiru ndhu wi lembe m’ayero iwu, tek wukuyio mananu ngo.
46015003	Kum alar amio iwu maeca ma an bende ajolo: ya Kristu tho kum dubo mwa calku lembagora pa Mungu:
46015004	ya juyike bende; man nia ecer i ceng’ mir adege calku lembagora pa Mungu;
46015005	man nia enen ni Kefa; macen ke ni juapar wi ario;
46015006	macen enyuthre ni umego ma sagu dak abic wang’ acel, jumoko m’i kindgi ginindo, ento jukucel ma dit gidong’ cil eni;
46015007	macen enyuthre ni Yakobo; macen ke ni jukwenda ceke;
46015008	man yo ng’eye ceke, calu ni nyathin ma junyole ma fodi kanyol pare kutundo ngo, e enyuthre ira bende.
46015009	Kum an a nok ma sagu jukwenda wada ceke, m’aromo ngo ya julwong’a jakwenda, kum anyayu ragedo kum kanisa pa Mungu.
46015010	Ento ni kum bero pa Mungu abedo ku ramba nini: man ke berone m’emia junwang’u ebedo mananu ngo: ento amula ku tic ma sagugi ceke: endre an ungo, ento bero pa Mungu m’ubedo kuda re.
46015011	E kadok an, kadi gin de, wayero kumeni, wun bende wuyio kumeni.
46015012	Nie tek juyero ya Kristu cer uai ku kind ju m’utho, jumoko m’i kindwu giwacu ya cer ma kind ju m’utho mbe nenedi?
46015013	Ento tek cer mi ju m’utho mbe, kadok Kristu de cer ungo:
46015014	man tek Kristu kucer ungo, nwang’u lembayera mwa bedo mananu, yioyic mu bende bedo mananu.
46015015	Eyo, wan de junwang’u wa junyuth mi ndra pa Mungu; kum wanyutho pi Mungu ya eketho Kristu cer eting’e malu: m’eting’e malu ngo, tek ebedo kumeno nia ju m’utho gicer ungo.
46015016	Kum tek ju m’utho gicer ungo, kadok Kristu de cer ungo:
46015017	man tek Kristu kucer ungo, yioyic mu en e mananu; nwang’u fodi wuni i dubo mu.
46015018	E joni bende ma ginindo i Kristu girwinyo.
46015019	Tek wageno Kristu i kwo maeni kende, nwang’u wa jucan ma sagu dhanu mange ceke.
46015020	Endre kawono Kristu cer ku kind ju m’utho, en e mwoka ma kwong’a mi ju m’unindo.
46015021	Kum tho wok ni kum dhanu, cer ma kind ju m’utho bende wok ni kum dhanu.
46015022	Kum calu i Adamu dhanu ceke tho, e kumeno bende i Kristu dhanu ceke binwang’u kwo.
46015023	Ento dhanu acel acel ku kakagi kendgi: Kristu landu wi mwoka; macen ju ma gi pa Kristu, i bino pare.
46015024	E kajikne lund ubino, kan ebimio ker ni Mungu, ma en e Wego; kinde m’ebidaru kabu bimobim ceke ku ng’ol ceke man tego.
46015025	Kum ebikocamu ker be, cil m’ebiketho ko jukwoje ceke the tiende.
46015026	Jakwor macen ma bikabre en e tho.
46015027	Kum, Eketho gin ceke doko wor the tiende. Ento kan ewacu kumae, Gin ceke juketho ubed wor, e jung’eyo nia lembene coko ng’atu m’uketho gin ceke bed wor ire ngo.
46015028	Man ka judwoko gin ceke bed wor ire, e Wod nini bende bilund doko wor ire en e ng’atu m’edwoko gin ceke bed wor ire, kara Mungu bed ceke i ceke.
46015029	Tek ebedo kumeno ngo ju ma jumio baputisi igi kaka ju m’utho gibitimo ang’o? Tek ju m’utho gicer ki ngo, jumio baputisi kakagi mir ang’o?
46015030	nedi wakuno kumwa bende ni tho ku ba saa ceke?
46015031	Ayero ku ba kulula maeni m’alulo ko piwu, umego, m’abedo ko i Kristu Yesu Rwoth mwa, atho ku ba rupiny.
46015032	Tek ku kura dhanu anyegra ku yedi i Efeso, kuloka para e girang’o? Tek ju m’utho cer ungo, wek wacam wamadhi, kum urwo watho.
46015033	Ku juwondwu: Rib ma juribri ko ku ju ma pigi rac nyotho pi jo ma ber.
46015034	Dong’ wuceu ni bedonger pwe de, man kud wudubi; kum jumoko ng’eyong’ec pa Mungu mbe kugi: ayero eni kara lewic unegwu.
46015035	Ento ng’atu moko biwacu kumae, Ju m’utho gicer nenedi? Giwok ku kum manedi?
46015036	I jakasegu, maeno m’icoyo in enwang’u kwo ngo tek ekoetho ngo:
46015037	maeno de m’icoyo, icoyo kum ma bibedo ngo, endre kodhi ma kodhi kende, kuno mi nganu, kadi kwond kodhi mange;
46015038	ento Mungu mio kum ire cil calu ie yenyo, man emio kum ni kodhi ndri kubang’gi kubang’gi.
46015039	Ring’o ceke ring’o acel ungo: ento acel ring’o mi dhanu, ring’o mange ke mi lei, ring’o mange ke mi winyo, mange ke mi rec.
46015040	Kum m’i polo bende nuti, man kum m’i ng’om: ento dwong’ mi m’i polo en e acel, mi m’i ng’om bende en e mange.
46015041	Dwong’ mi ceng’ de acel, dwong’ mange ke mi dwi, dwong’ mange ke mi cero; kum dwong’ mi cero acel e tung’ ku cero mange.
46015042	E cer mi ju m’utho bende bedo kumeno. Jucoye i nyoth; ecer umbe nyoth:
46015043	jucoye m’umbe yung; ecer i dwong’: jucoye i ng’ic; ecer i tego:
46015044	jucoye m’e kum mi kum; ecer de m’e kum mi tipo. Tek kum mi kum nuti, kum mi tipo bende nuti.
46015045	Egore kumeno bende kumae, Ng’atu ma kwong’a ma Adamu doko ni ng’eyong’ec ma kwo. Adamu macen udoko ni tipo ma mio kwo.
46015046	Ento maeno ma mi tipo, en e ma kwong’a ngo, ento maeno ma mi kum re; macen re ma mi tipo.
46015047	Ng’atu ma ma kwong’a ca eai i ng’om, en e mi ng’om; ng’atu ma mir arionde en e mi polo.
46015048	Calu gin m’i ng’om ubedo, e ju ma gi mi ng’om bende gibedo kumeca: man calu m’i polo bedo, e ju ma gi mi polo de gibedo kumeca.
46015049	Man calu wan wadaru bedo kud ayi maeni mi ng’om, e wabibedo kud ayi maeni mi polo bende.
46015050	Nie ayero maeni, umego, nia ring’kum ku rimo copo camu pacu mi ker pa Mungu ngo: kadok nyothri de copo camu pacu m’umbe nyothii ngo.
46015051	Nen, ayero iwu giramung’a: Kawa ceke wabinindo ngo, ento jubilokowa kawa ceke,
46015052	nyapil calu goyowang’, kinde ma agwara ywak macen: kum agwara biywak, man ju m’utho bicer m’umbe nyothri, e wan de jubilokowa.
46015053	Kum maeni ma nyothre ekoerony ma nyothre ngo be, man ng’atu ma tho maeni ekoerony ma tho ngo be.
46015054	Ento ka ma nyothre maeni daru ronyo ma nyothre ngo, man tek ma tho maeni daru ronyo ma tho ngo, lembe m’ugore bilund timbre kakare m’uwacu kumae, Jumwonyo tho i aloci.
46015055	E tho, aloci peri ane? E tho, kwirni ane?
46015056	Kwir mi tho en e dubo; man tego mi dubo en e cik:
46015057	ento foyofoc ni Mungu, m’umio iwa aloci ni kum Rwoth mwa Yesu Kristu.
46015058	Kum kumeno, juwada ma jumer, wucung nging’ nging’, ma wulokru ngo, ma wusegru thiri thiri i tic pa Rwoth, kum wung’eyo nia tic ma wumulu kudo en e mananu ngo i Rwoth.
46016001	Nie pir ajok ma ni jumaleng’, calu ang’olo ni kanisa mi Galatia, e wun bende wutim kumeca.
46016002	I ceng’ ma kwong’a ma yenga wun kubeng’wu kubeng’wu wukoi piny wuketh i beng’wu i kakan, calku ma wunwang’u, kara ku jujok ajok moko kan awok.
46016003	E kan awok, dhanu ma tek wufoyogi, e abioro joni ku waraga giter ajok mu Yerusalem;
46016004	man tek emaku ya an bende acidhi, e wabicidho wakugi.
46016005	Ento abibino i beng’wu, nwang’u akadhu kud i Makedoni; kum abikadhu akadha kud i Makedoni;
46016006	ento kuno nyo wabibedo wakudu, kadi cil i nindo mi koyo, kara wuketha i woth para ka ma tek acidho i ie.
46016007	Kum ayenyo anenwu kawono ngo m’akadhu akadha; kum ageno wabirio nindo moko wakudu, tek Rwoth uyio.
46016008	Ento abibedo Efeso maram Pentekote biwok ko;
46016009	kum Mungu daru yabu ira dhugola ma dit mi kuloka ma dit, man ke judegi gi dupa.
46016010	Nie tek Timoteo bino, wunen nia wubed kugi ma lworo mbe i kume; kum etimo tic pa Rwoth, calu an bende atimo:
46016011	ka kumeno ng’atu moko kud ucaye. Ento wukethe i woth pare ma cwinye kwio, kara ebin i bang’a: kum abekurogi gikud umego.
46016012	Ento pi lembe pa Apolo m’umegwa, akwaye wang’ udul ya ebin i beng’wu karacelo kud umego: man eyenyo ki ngo ya ebin kawono; ento ebibino nwang’u nindo m’ubedo ber ire wok.
46016013	Dong’ wukuru, wucung ki ki ki i yioyic, wubed ratego pami co, wubed tek.
46016014	Wek gin ceke ma wutimo utimbre i mer.
46016015	Nie abekwayuwu ma tek, umego (wung’eyo ot pa Stefano, nia en e landu wi mwoka mir Akaya, nia gikethri de gigi ya gitim ni jumaleng’),
46016016	ya wun bende wubed wor ni wagi ju ma kumeno, man ni dhanu ceke kubang’gi kubang’gi ma gikonjri gikugi i tic man gimuli i tic.
46016017	Man afoyo kum Stefano giku Fortunato man Akaiko giwok: kum joni giketho maeni m’urem iwu uwok.
46016018	Kum gidwoko cwinya ku mu bende: ka kumeno dong’ wung’ei wagi ju ma kumeni.
46016019	Kanisa mir Asia gimothowu. Akula giku Priskila gimothowu dit i Rwoth, karacelo ku kanisa m’i ot migi.
46016020	Utumego ceke gimothowu. Wumothru ku cwiocwic ma leng’.
46016021	Moth para an a Paolo gira ku cinga.
46016022	Tek ng’atu moko maru Rwoth ungo, wek ebed anathema. Maranatha.
46016023	Bero pa Rwoth Yesu Kristu bed i beng’wu.
46016024	Merna bed i beng’wu ceke i Kristu Yesu. Amen.
47001001	Paolo, jakwenda pa Yesu Kristu ni yeny ma Mungu yenyo, man Timoteo m’umegwa, ni kanisa pa Mungu ma ni i Korinto, ku jumaleng’ ceke ma ni i Akaya yu:
47001002	Bero iwu man kwiocwiny m’uai ba Mungu ma Wegwa man Rwoth Yesu Kristu.
47001003	Mugisa ni Mungu man Won Rwoth mwa Yesu Kristu, ma Wego mi kisa man Mungu mi jukojuk ceke;
47001004	m’ejukowa i can mwa ceke, kara wacopo juko ju ma gini i can moko, ni kum jukojuk ma Mungu juko ko wan giwa.
47001005	Kum calu sendri pa Kristu sagre iwa, e kumeno jukojuk mwa bende sagre ni kum Kristu.
47001006	Ento kadok wasendra, en e pi jukojuk mu man both mu; kadi kadok wabedo ajuka, en e pi jukojuk mu, m’ubetimbre i ciro can ma calacel ku maeno ma wan bende wasendra kudo ku twiocwiny:
47001007	man genogen mwa piwu cungo tek; ma wang’eyo ko nia, calu wun wugamu kum sendrine, kumeno bende wu jugam jukne.
47001008	Kum wayenyo ngo, umego, ya wubed cobo kum lembe mi can ma wanwang’u i Asia, ya junurowa piny apila, ma sagu tego mwa, ketho cwinywa ai cil kum kwo:
47001009	eyo, wan giwa wabedo ku lembang’ola mi tho yor i iwa giwa, kara ku wagendra giwa, ento i Mungu re ma ting’o ju m’utho:
47001010	m’elaruwa kud i tho ma dit kumeni, man ebilaru: e waketho genogen mwa i ie ya ebilaruwa asu bende;
47001011	ma wubekonyo karacelo bende piwa ku kwac ma wukwayu; kara, kum giramia ma jumio iwa ni kum dhanu dupa, foyofoc umire ku dhanu dupa ni kumwa.
47001012	Kum kulula mwa e eni, lembatuca mi pidocwiny mwa, nia i leng’cwiny man cwiny ma abombi mbe i ie pa Mungu, i rieko mi kum de ngo endre i bero pa Mungu, watimbra giwa i ng’om, ma sagu dit yor i beng’wu.
47001013	Kum wagoro iwu giki mange ngo, ndhu ma wusomo kadi ma wutuco, man ageno de ya wubituco cil i kajikne:
47001014	calu jumoko m’i kindwu bende gituco piwa, ya wan wa kniula mu, cil calu wun bende wu mwa, i ceng’ pa Rwoth mwa Yesu.
47001015	E i genogen maeni nwang’u ia pido ya alar abin i beng’wu, kara wunwang’ kuloka mir arionde;
47001016	man abikadhu kud i beng’wu m’acidho ko i Makedoni, man kendo kud i Makedoni abibino i beng’wu, e wun e ma wubicika i woth para m’acidho ko i Yahudi.
47001017	E kinde ma ia pido kumeno, anyutho lok ma pidoia lokre ko swa? kadi gin m’akeco ya abitimo, akeco calku kum, ya eyo eyo kud ungo ungo ubed nuti i bang’a?
47001018	Ento calu Mungu en e mandha, lembe mwa ma yor i beng’wu de en e eyo kud ungo de ngo.
47001019	Kum Wod Mungu, Yesu Kristu, en nini ma pire yere i kindwu ni kuma, ndhu ni kuma waku Siluano man Timoteo, en e eyo kud ungo de ngo, ento i ie re en e eyo.
47001020	Kum kadok lembang’ola pa Mungu gi dupa, e eyo ni i ie: kum kumeno amen bende ni i kume, ni dwong’ pa Mungu ni kumwa.
47001021	Nie ng’atu m’uketho wanyang’ wakudu i Kristu, en m’ewirowa de, en e Mungu;
47001022	en bende m’eketho ayi i kumwa, man emio mukwatu mi Tipo i adundewa.
47001023	Ento alwong’o Mungu ni jamulembe mi pidoic para, kum ngisi nega i kumwu ketho akwero bino Korinto.
47001024	En e kum wan wa rwodhi mi yioyic mu ngo, endre wa jukony mi mutoro mu: kum i yioyic wucungo ki.
47002001	Ento akeco mae ira gira, ya kud abin i beng’wu ku can kendo.
47002002	Kum tek anyayu can i iwu, ka ng’a ke ma lund nyayu mutoro i ia ndhu ng’atu m’anyayu can i ie?
47002003	Man agoro gin maeni nini, kara, kinde m’awok, kud anwang’ can ba ju ma maku anwang’ mutoro re; m’ageno ko wun ceke, nia mutoro para en e mutoro mu ceke.
47002004	Kum agoro iwu ku piwang’ dupa kud i can ma dit ku ndiba mir adunde de; kara ya anyai can i iwu ngo, ento kara wung’ei mer para ma dit m’usagre yor i beng’wu.
47002005	Ento tek ng’atu moko nyayu can, meca enyayu can, ira ngo, ento kume moko iwu ceke (kara kud anurwu ma sagu).
47002006	Masendi maeni ma ju ma dupa giketho i wie eromo wagi ng’atu ma kumeni;
47002007	kum kumeno ma tung’ ku eni maku wuwek lembe pare woko man wujuke, kara ng’atu ma wagi maeni kud umwonjre ku yo moko ni kum can pare m’usagu.
47002008	Kum kumeno akwayuwu ma tek ya wunyuth ire mer mu ma wumare ko.
47002009	Kum lembe nini bende ketho agoro iwu, kara ang’ei mulo piwu ma jumulo, tek wuwor i gin ceke.
47002010	Ento ni ng’atu ma wuweko ire gin moko woko, an bende aweko woko: kum gin ma tek an bende adaru weko woko, tek adaru weko gin moko, meca aweke ni kum lembe mu i wang’ Kristu;
47002011	kara Jok kud unwang’ kuloka i wiwa: kum wan wacobo ngo kum pidoic pare.
47002012	Nie kinde m’abino Troa pi lembanyong’a pa Kristu ma juboth ko, man kinde ma dhugola yabre ira i Rwoth,
47002013	cwinya kwio ngo, kum anwang’u Tito m’umira ngo: ento kan awekogi, acidho i Makedoni.
47002014	Ento foyofoc ni Mungu, m’etelo wiwa thiri thiri i sag ma jusagu ko ni kum Kristu, man eketho mido mi ng’eyong’ec pare nyuthie i kaka ceke ni kumwa.
47002015	Kum wan wa mido ma ng’ar pa Kristu ni Mungu, i ju ma giboth, man i ju ma girwinyo;
47002016	ni acel mido m’uai ba tho tundo de ba tho; ni mange ke mido m’uai i kwo tundo de i kwo. Ng’a ke m’uromo ni gin maeni?
47002017	Kum wan wa calu dupa ngo, ma gibenyotho lem pa Mungu: ento wayero mwa i Kristu, endre calu ma abombi mbe i cwinywa, ento calu pa Mungu i wang’ Mungu.
47003001	Wan wamaku foira giwa kendo? kadi wayenyo waraga mi foc ma jufoyo ko jo, calu jumoko, ma wabin ko i beng’wu kadi ma waai ko i beng’wu?
47003002	Wun wu waraga mwa, ma jugoro i adundewa, ma dhanu ceke ging’eyo gisomo de;
47003003	ma juketho enyuthre ya wun wu waraga pa Kristu, ni kum tim ma watimo, ma jukugoro ku vino ngo, endre ku Tipo pa Mungu ma kwo; ku ban mi kidi ngo, ento i ban ma adunde mi ring’kum.
47003004	Man wabedo ku genogen ma kumeni yo ba Mungu ni kum Kristu:
47003005	ya wan waromo giwa wan ungo, ma nia wapor gin moko calu eai i bang’wa wan: endre rom mwa ma waromo kudo ai ba Mungu;
47003006	en bende m’eketho waromo calu jutim mi lembariba ma nyen; mi nyiguta ngo, ento mi tipo re: kum nyiguta nego, endre ripo mio kwo.
47003007	Ento tek timotim mi tho, ma i nyiguta, ma jutong’o i kidi, uwok ku dwong’, ketho ya nyithindho pa Israel gicopo neno wang’ Musa tel ungo ni dwong’ mi wang’e; ma dwong’ne bekadhu woko:
47003008	timotim mi tipo dwong’ne bisagu hai ngo?
47003009	Kum tek timotim mi pokolembe rac dwong’ne nuti, e timotim mi bedopwe dwong’ne sagu dit.
47003010	Kum andha maeno m’unwang’u dwong’ k’enwang’u dwong’ kum gin maeni re ngo, ni kum dwong’ m’usagu asaga.
47003011	Kum tek maeno m’ubekadhu woko no bedo ku dwong’, m’udong’ no e m’ubedo i dwong’ ma sagu apila.
47003012	Ka kumeno wan ma wabedo ku genogen ma kumeni, waweco ku tegocwiny ma dit,
47003013	man wa calu Musa ngo, m’uumo bongu i wang’e, kara nyithindho pa Israel ku ginen kajik mi gino tel m’ubekadhu woko:
47003014	endre pidoic migi bedo nwang’: kum cil i ceng’ maeni nini ku som ma jusomo ko lembariba ma con bongu nica fodubedo kakare, m’ebenyuthre igi ngo nia lembariba ma con ukabre woko ni kum Kristu.
47003015	Ento cil i ceng’ maeni, kinde ma tek jusomo Musa, e bongune umo adundegi.
47003016	Ento kinde ma tek ebilokre ni Rwoth, bongune kabre woko.
47003017	Nie Rwoth en e Tipo maeni: man ka ma Tipo Rwoth ni i ie, e gony de nuti.
47003018	Ento wan ceke, ma bongu mbe i wang’wa ma wabeneno dwong’ pa Rwoth calu i kieu, e walokra wadoko calu ayi maeni m’uai i dwong’ utundo de i dwong’, cil calu m’eai ba Rwoth ma Tipo.
47004001	Ka kumeno kum wabedo ku tim maeni, calu wanwang’u kisa, e wavoc ungo:
47004002	ento wadaru kwero giramung’a mi lewic, ma wabewotho ko ku rieko mir awondi ngo, kadi ma wabetimo lembe pa Mungu ku ndra de ngo; ento ku nyuthonyuth mi lemandha ma wabefoira ko ni pidocwiny mi dhanu kubang’gi kubang’gi i wang’ Mungu.
47004003	Man tek lembanyong’a mwa ma juboth ko uumbre ku bongu, meca eumbre ni ju ma girwinyo:
47004004	i joca mungu mi ng’om maeni yutho wang’ pidoic mi ju ma juyic ungo, kara der mi lembanyong’a ma juboth ko mi dwong’ pa Kristu, ma en e ayi Mungu kud uler igi.
47004005	Kum wayero piwa giwa ngo, ento Kristu Yesu re ya Rwoth, man wan nini ya jumiru mu ni kum Yesu.
47004006	Kum en e Mungu m’uwacu kumae, Der birieny kud i mudho, m’edaru rieny i adundewa, kara emi der mi ng’eyong’ec mi dwong’ pa Mungu i wang’ Yesu Kristu.
47004007	Ento wabedo ku piny m’akana maeni i agulu mir ulobo, kara dwong’ m’apila mi tego maeni ubed pa Mungu, man m’uai i bang’wa giwa re ngo;
47004008	judiowa yo kun ku kun ceke, ento rititi re ngo; cwinywa ng’abre, endre cwinywa kuai ungo;
47004009	juriemowa, ento jukukunowa de ngo; juredhowa piny, ento jukunyothowa de ngo;
47004010	wabeyeyo nek pa Yesu thiri thiri i kum, kara kwo pa Yesu bende nyuthre i kumwa.
47004011	Kum wan ma wakwo nini juting’owa thiri thiri wang’ tho pi Yesu, kara kwo pa Yesu bende unyuthre i kumwa ma tho.
47004012	Ka kumeno tho betimbre i iwa, ento kwo re i iwu.
47004013	Ento ma wabedo ku tipo mi yioyic ma calacel, calku maeni m’ugore kumae, Ayio, e kumeno bende ayero; wan bende wayio, e kumeno bende wayero;
47004014	ma wang’eyo ko nia ng’atu m’uketho Rwoth Yesu cer ebiketho wacer bende karacelo ku Yesu, man ebikethowa i wang’e wakudu.
47004015	Kum gin ceke en e piwu, kara bero maeni, m’ucikumedre ni kum dhanu dupa, uketh foyofoc usagre ni dwong’ pa Mungu.
47004016	Kum kumeno wavoc ungo; ento kadok ng’atu mwa ma yo woko betop, ento ng’atu mwa ma yor i iwa doko nyen ku ba rupiny ku ba rupiny.
47004017	Kum can mwa ma yot, ma nyagwil, etimo iwa ter mi dwong’ ma nja ku nja ma sagu dit apila;
47004018	nwang’u fodi wabeneno ngo ba gin ma nen, ento ba gin ma nen ungo re: kum gin ma nen kadhu akadha; ento gin ma nen ungo re bedo rondo ku rondo.
47005001	Kum wang’eyo nia tek ot ma ku ng’om mi hema mwa loi, wabedo ku giragoma m’uai ba Mungu, en e ot ma jutimo ku cing’ ungo, ma nja ku nja, i polo.
47005002	Kum andha wacur acura i maeni, ma wabeyenyo dit jurony ot mwa m’uai i polo wi kumwa:
47005003	tek ebedo kumeno nia juronywa e jubinwang’u wabedo muneru ngo.
47005004	Kum andha wan ma wani i hema maeni wacur acura, ma jubenurowa; ma nia wayenyo jukab ko kendi mwa ngo, ento wayenyo nia jurony kud i wie, kara mi tho nini umwonjre ku kwo.
47005005	Nie ng’atu m’utimowa pi gin maeni nini en e Mungu, m’emio iwa mukwatu mi Tipo.
47005006	Ka kumeno wan ma wabedo thiri thiri ku tegocwiny, ma wang’eyo nia, kinde ma wani thuwa i kum, wambe ku Rwoth
47005007	(kum wawotho ku yioyic, ku neno re ngo);
47005008	wabedo ku tegocwiny, awacu, man wayenyo ma sagu ya wabed umbe kum, man wabed thuwa waku Rwothgi.
47005009	Kum kumeno bende wakeco mwa, nia kadok wani thuwa kadi wambe, wabed ma wanyayu mutoro i ie.
47005010	Kum wan ceke wabikonyuthra be ngbeng’ i wang’ kom mi ng’olo lembe pa Kristu; kara dhanu ceke kubang’gi kubang’gi ng’atuman unwang’ gin m’utimbre i kum, rom ku gin m’etimo, kadok ebedo ber kadi rac.
47005011	Ka kumeno wan ma wang’eyo lworo pa Rwoth, wathoko dhanu, ento junyuthowa ngbeng’ ni Mungu; man ke ageno ya wanyuthra ngbeng’ bende i pidocwinywu.
47005012	Wafoira kendo ngo iwu, ento calu wabemio iwu kafoiri ma ni kumwa, kara wubed ku gin moko ma wulok ni ju ma gifoiri kum giranena, man ku yo i adunde re ngo.
47005013	Kum kadok rieko mwa rwinyo iwa, en e ni Mungu; kadi kadok wa weg pidoic ma nger, en e iwu.
47005014	Kum mer pa Kristu becwaluwa; kum wang’olo kumeni, ya acel utho pi ceke, ka kumeno ceke tho;
47005015	man etho pi ceke, kara ju m’ubedo kwo ku gibed kwo i kumgi gigi kendo, endre ire m’etho i kumgi man ecer kendo.
47005016	Kum kumeno ugambre kawono cil macen wang’eyo ng’atu moko ngo ni kum gin mi kum: kadok wadaru ng’eyo Kristu ni kum gin mi kum, ento kawono wang’eye kumeno kendo ngo.
47005017	Kum kumeno tek ng’atu moko ni i Kristu, meca en e giracwia ma nyen: gin ma con udaru kadhu; nen, gidoko nyen.
47005018	Ento gin ceke ai ba Mungu, m’eketho kindwa poto wakugi en ni kum Kristu, man emio iwa tic mi pot;
47005019	en e kumeni, ya Mungu ni i Kristu m’ebepoto ng’om ire gire, ma k’ebekwanu kier migi igi ngo, nwang’u emio iwa lembe mi pot.
47005020	Ka kumeno wa judhulembe ka Kristu, calu ma tek Mungu bekwayu kudwa: wabekwayuwu ma tek ni kum Kristu, wuketh kindwu pot ku Mungugi.
47005021	En m’eng’eyo dubo tak de ngo edwoke ni dubo piwa; kara wadok ni bedopwe pa Mungu ni kume.
47006001	E wan ma wabetimo karacelo wakude wabethokowu bende ya kud wujol bero pa Mungu mananu
47006002	(kum ewacu kumae, I nindo m’uyire awinjoi, Man i ceng’ both akonyi: nen, kawono en e nindo ma yire; nen, kawono en e ceng’ mi both):
47006003	ma wabemio ko kakier i gin moko ngo, kara timotim mwa ubed ma titi mbe i wie;
47006004	endre wabefoira giwa i gin ceke, calu jutim pa Mungu, i twiocwiny ma dit, kud i can, ku can piny m’unegowa, ku lem ma tek,
47006005	ku wang’ goc, ku kol, i yakni, kud i tic ma jumuli ko, kud i kurokur, kud i kwirocam;
47006006	kud i bedo ma ijo bedo ko leng’, i ng’eyong’ec, i mwonyolembe ma jumwonyo hai, ku bedo ber ku dhanu, i Tipo Maleng’, i mer ma abombi mbe i ie,
47006007	i lembe mi lemandha, man i tego pa Mungu; ni kum jamtho mi bedopwe yo ku cing’ ma yor acwic ku yo ku cing’ ma yor acam bende,
47006008	ku dwong’ man umbe yung, ku rwonglembe ma rac man rwonglembe ma ber; calu jubombi, e karaman andha;
47006009	calu jukung’eyo ngo, e karaman jung’eyo cu; calu wabetho, karaman nen, wabedo kwo; calu jubeponjo aponja ma tek, e jukunego anega de ngo;
47006010	calu ma can ubenego anega, karaman anyong’a benego thiri thiri; calu can piny ubenego, karaman m’ubelonyo dhanu dupa; calu ju ma weg gin moko ngo, karaman weg gin ceke.
47006011	Dhogwa bedo ang’ama iwu, E Jukorinto, adundewa doko dit.
47006012	Wubedo arida i iwa ngo, ento wubedo arida i iwu giwu.
47006013	Nie pi culocul ma calcal (ayero calu ni nyithindha), e wun bende wudok dit.
47006014	Kud wutwiru karacelo ku ju ma gi juyic ungo ma pigi tung’ ku piwu: kum ribri manedi ma ni i kind bedopwe giku camuco? kadi ribri ma der giribri ko giku mudho ni kani?
47006015	Ribri manedi ma Kristu giribri ko giku Beliali? kadi jayic ubedo ku maka pare manedi giku jayicungo?
47006016	Ribri manedi ma hekalu pa Mungu giribri ko gikud ayi gin m’acwia? kum wan wa hekalu pa Mungu ma kwo; cil calu Mungu wacu kumae, Abibedo i igi, man abiwotho i igi; man abibedo Mungu migi, man gibibedo dhanu para.
47006017	Kum kumeno Wuai woko kud i kindgi, man wubed tung’, Rwoth uwacu, Man kud wumul gin m’ucido; E abijolowu.
47006018	Man abibedo iwu ni Wego, Man wubibedo ira ni wota ku nyiga, Rwoth ma Jategokpo wacu.
47007001	Ka kumeno, jumer, wan ma wabedo ku lembang’ola maeni, dong’ walwokra giwa ni cilo ceke mi kum ku mi tipo, ma wadwok ko leng’cwiny udok ndhu cu i lworo pa Mungu.
47007002	Wuyab adundewu iwa: watimo rac ni ng’atu moko ngo, wawingo ng’atu moko de ngo, wavugo ng’atu moko de ngo.
47007003	Ayero eni ma nia apoko ko lembe rac i wiwu ngo: kum adaru yero ku kwong’a, ya wuni i adunde mwa nitho karacelo man nibedo kwo de karacelo wakudu.
47007004	Tegocwiny mi wec para yor i beng’wu e dit, kulula para m’i kumwu e dit: jukojuk uroma thur, anyong’a de roma hau i can mwa ceke.
47007005	Kum cil ma wawok i Makedoni kumwa kwio ngo, endre junyayu can i iwa yo kun ku kun ceke; yo woko lwiny, yor i ic ke lworo.
47007006	Endre ng’atu m’ujuko ju ma can unuro cwinygi, ndliu Mungu, ejukowa ku bino ma Tito bino ko i bang’wa;
47007007	man ku bino pare m’ebino ko kende ngo, endre ni kum juk m’ujuke ni kumwu, kinde m’eyero pir avane m’unegowu, pi can m’unegowu de, kud amora mu de ma pira; ketho anyong’a nega m’usagu.
47007008	Kum kadok anyayu can i iwu ku waraga para, can unega i kume ngo: kadok naka can unega i kume (kum aneno nia waraga nino nyayu can i iwu, kadok mi nindo moko kende ci),
47007009	e kawono anyong’a nega, ma nia junyayu can i iwu re ngo, endre nia junyayu can i iwu ni lokocwiny; kum junyayu can i iwu ma wagi can ma ayi Mungu ni i kume, kara kud wunwang’ ruvwa ni kumwa i gin moko.
47007010	Kum can ma ayi Mungu ni i kume timo ni lokocwiny ni both, en e lokocwiny ma kelo can ungo: endre can m’i ng’om timbre ni tho.
47007011	Kum nen, gin maeni nini, ya junyayu can i iwu ma ayi Mungu ni i kume, etimo i iwu gwokogwok ma tek rokeni ngi, eyo ku kabu lembe m’i wiwu giwu ma rokeni ngi, eyo ku ng’ecwiny de ma rokeni ngi, eyo ku lworo de ma rokeni ngi, eyo kud avane de ma rokeni ngi, eyo kud amora de ma rokeni ngi, eyo ku culo wang’ lembe ma rokeni ngi! I gin ceke wunyuthru giwu ya wu leng’ i lembe nini.
47007012	Kum kumeno kadok nyamaca agoro iwu, de agoro kum lembe pa ng’atu m’utimo rac ungo, kadok kum lembe pa ng’atu ma jutimo rac i kume de ngo, endre kara kurokur ma dit ma piwa unyuthie iwu i wang’ Mungu.
47007013	Ka kumeno wanwang’u juk: man i jukojuk mwa anyong’a negowa dit apila ma sagu kum anyong’a m’unego Tito, kum kewu ceke wudwoko cwinye.
47007014	Kum tek adaru lulo piwu ire i gin moko, e lewic uwok i wia ngo; ento calu wayero gin ceke iwu i lemandha, kumeno kulula mwa bende m’aketho wang’ Tito junwang’u ebedo lemandha.
47007015	Man mer pare de sagre dit yor i beng’wu, kinde m’epoi pi wor ma wun ceke wuwor ko, maram wujole ko ku lworo ku mielkum de.
47007016	Anyong’a nega kum abedo ku tegocwiny ma dit piwu kum gin ceke.
47008001	Mange ke, umego, waketho wung’ei bero pa Mungu m’umire i kanisa ma Makedoni;
47008002	maram ku muloic ma dit mi can e dit mi mutoro migi man can piny migi ma apila usagre ni lonyo mi miomic migi ma ku berocwinygi.
47008003	Kum anyutho, nia calku tego migi, eyo ma kadhu tego migi de, gimio gigi kendgi,
47008004	ma gibekwayuwa ku kwac ma dit pi bero maeni man ribri i timotim ma ni jumaleng’:
47008005	man maeni, calu ma wageno de ngo, endre gilar gimiri gigi ni Rwoth, man iwa ni kum yeny ma Mungu yenyo.
47008006	Kum kumeno wakwayu Tito, ya calu elar etheko, e kumeno dong’ edar bero maeni bende i iwu.
47008007	Ento calu wusegru i gin ceke, i yioyic, man i wec, ku ng’eyong’ec de, man i morkum ceke, man i mer mu ma yor i bang’wa, wunen ya wusegru i bero maeni bende.
47008008	Ayero ma nia amio ko lembang’ola ngo, endre calu amulo ko kit mer mu maeni bende ni kum amora mi jumange.
47008009	Kum wung’eyo bero pa Rwoth mwa Yesu Kristu, nia kadok elony, ento edoko jacan piwu, kara wun wulony ni kum can pare.
47008010	Man amio lembang’ola para i maeni: kum maeni en e ber iwu, wun ma wular wukwong’o timo kende ngo, ento ayenya bende wuyenyo i rundi acel m’ukadhu.
47008011	Ento kawono bende wuketh timne timbre; calu amorane nuti ma wuyenyo wutime kudo, e kumeno wuketh timne timbre kakare bende calu ma wucopo.
47008012	Kum tek amorane nuti, eyire ni ng’atuca calu m’ebedo ko, calku m’ebedo ko ngo re ngo.
47008013	Kum ayero eni ma nia jumange cwinygi kwi ko ngo wun re ma cwinywu dieng’;
47008014	ento kara lembe bed rom rom: sagri mi piny mu ukoukei can m’i kumgi nindo maeni, kara sagri mi piny migi bende ubin ukei can m’i kumwu; kara lembe ubed rom rom;
47008015	calu egore kumae, Ng’atu m’ucoko dit donge m’udong’ umbe; ng’atu m’ucoko nyanok de cande nege ngo.
47008016	Endre foyofoc ni Mungu, m’eketho amora mi gwokogwok ma calacel i adunde Tito piwu.
47008017	Kum ejolo dwandwa andha; endre m’ebedo kud amora ma sagu, ecidho i beng’wu gire kende.
47008018	man waorogi gikud umego acel ma pak pare i lembanyong’a ma juboth ko urweire i kind kanisa ceke;
47008019	man kumeno kende ngo, ento kanisa goyo nyinge bende ya wawoth wakugi ni bero maeni, m’umire ni kumwa ni dwong’ pa Rwoth, ninyutho amora mwa bende:
47008020	ma waura ko kum eni, ya ng’atu moko kud ucok lembe i wiwa kum jukupiny maeni m’umire ni kumwa:
47008021	kum iwa pido kum gin m’ubedo alili i wang’ Rwoth kende ngo, endre i wang’ dhanu bende.
47008022	Man waoro umegwa gikugi, ma wamulo wang’ udul wanwang’u ebedo kud amora kum giki dupa, ento kawono kud amora ma sagu dit, ni kum genogen ma dit m’ebedo ko i kumwu.
47008023	Tek ng’atu moko penjo pi Tito, en e jaribna man jatic wada yor i beng’wu; kadi juwadwa de, gin gi jukwenda mi kanisa, gin gi dwong’ pa Kristu.
47008024	Ka kumeno wunyuth igi kit mer mu i wang’ kanisa, man ke kulula mwa ma i kumwu bende.
47009001	Man pi timotim ma ni jumaleng’, can goro iwu nega ngo:
47009002	kum ang’eyo amora mu, m’alulo pire i kumwu ni ju ma Makedoni, ya Akaya gamu bedo ayika rundi acel m’ukadhu; man amora mu ketho kindgi dupa yepo.
47009003	Ento aoro umego, kara kulula mwa m’i kumwu kud udok mananu i lembe nini; kara, cil calu awacu, wubed ayika:
47009004	kara tek wabino waku jumoko m’i Makedoni, wanwang’u fodi wubedo ayika ngo de, (e wawacu wun ungo) ere wan lewic kud ubin umakwa i yo moko kum genogen maeni.
47009005	Ka kumeno ia pido ya emaku piny ya akoakwai umego be, ya gilar gicidh i beng’wu, gilar gidok giramia mu ma wular wung’olo, man kara ebed ayika calu en e ajok, man kud amaci de ngo.
47009006	Ento ayero maeni, ng’atu m’ucoyo ku mutwi ebikayu de ku mutwi; man ng’atu m’ucoyo ku mwora ebikayu de ku mwora.
47009007	Dong’ dhanu ceke kubang’gi kubang’gi ng’atuman utim calu ekeco ku i adundene: ku minowang’ ungo, kadi kum acung’a de ngo: kum Mungu maru jamic ma mio kud anyong’a.
47009008	Man Mungu copo dwoko bero ceke sagre iwu; kara wun, ma wubedo kudo m’uromowu pet kum gin ceke, wusegru ni tic ceke ma ber kubang’e kubang’e:
47009009	calu egore kumae, Elalu mba, emio ni jucan: Bedopwe pare bedo rondo ku rondo.
47009010	Man ng’atu m’umio kodhi ni jacoikodhi, ku kwen mi cemo, ebimio man ebimedo kodhi mu mir acoya, man ebinyayu nying’ bedopwe mu:
47009011	wun ma wucikubelony ku gin ceke ni miomic ceke ma ku berocwiny, m’utimbre ni kumwa ukelo foyofoc ni Mungu.
47009012	Kum timotim mi tic maeni upong’o mukero mi can ma ni i kum jumaleng’ kende ngo, ento esagre bende ni kum foyofoc dupa ni Mungu;
47009013	kum ni kum mulo iwu ku timotim maeni giyungo Mungu kum woro mu mi tuc ma wutuco ni lembanyong’a pa Kristu ma juboth ko, man kum niic ma ku berocwiny mir ajok mu igi man ni ceke:
47009014	kinde ma gin gigi bende, ku kwac ma gikwayu i kumwu, ava wu benegogi ni kum bero ma apila pa Mungu ma ni i iwu.
47009015	Foyofoc ubed ni Mungu kum giramia pare ma sagu ma aweca.
47010001	Nie an a Paolo ku kita abekwayuwu ku molcwiny ku bedoyo de pa Kristu, an ma kan ani i vutwu abedo ming’ i kindwu endre kan ambe abedo ku tegocwiny yor i beng’wu:
47010002	eyo, abekwayuwu ma tek, kara kan anuti kud anyuth tegocwiny ku genogen maeno m’akwanu ya abedo kudo kum jumoko, m’ukwanu piwa calu ma tek wan de wawotho calku kum.
47010003	Kum kadok wawotho ku kum, watimo lwiny calku kum ungo
47010004	kum jamtho mwa mi lwiny gi mi kum ungo, endre gi tek apila i wang’ Mungu ma giredho ko gin ma tek piny;
47010005	ma giredho ko pidoic m’udhunjo piny, man ku gin ma tingre kum ng’eyong’ec pa Mungu, ma kelo pidoic ceke kubang’gi ni kol m’edoko ko wor ni Kristu;
47010006	m’ebedo ko ayika niculo kwor kum camuco ceke, kinde ma woro mu uromo kakare.
47010007	Wuneno gin ma ni i weng’wu. Tek ng’atu moko begendre gire ya en e pa Kristu, dong’ ie pid maeni kendo gire, nia, cil calu en e pa Kristu, wan bende wabedo kumeno.
47010008	Kum kadok alula moko ma dit pi ng’ol mwa (ma Rwoth umio ya ugomwu agoma, m’ubamwu abama re ngo), e lewic binega ngo.
47010009	kara kud i weng’wu kud abed calu ma nia ang’oyo ndiri i iwu ku waraga para.
47010010	Kum, giwacu kumae, Waraga pare gi pek gi tek de; ento ku kume e ng’ic, wec pare de en e mananu.
47010011	Dong’ ng’atu ma wagi maeni ie pid kumeni, nia calu wabedo i lembe ku waraga ka wambe, wabedo kumeno bende i tic kinde ma wanuti.
47010012	Kum wa weg tegocwiny ungo ma wakwandra ko giwa kadi ma wapora ko giwa ku jumoko m’i kindgi ma gifoiri gigi: endre gin gigi, ma gibepori gigi, ma gibenyuthri gigi de gibedo ma ng’eyong’ec umbe kugi.
47010013	Endre wabilula giwa ngo ma sagu kapor mwa, endre calu kapor maeni mi jampor ma Mungu poko iwa calu kapor, m’etundo ko cil i beng’wu bende.
47010014	Kum wan giwa wakukadhu jampor mwa giwa ngo, calu wakutundo i beng’wu ngo: kum wabino agbele i beng’wu i lembanyong’a ma juboth ko pa Kristu:
47010015	ma wakulula ko ngo ma sagu kapor mwa, i tic ma jumange gimuli ko; endre ma wabedo ku genogen nia, calu yioyic mu bedongo, e wabidoko dit ni kumwu calku jampor mwa ni sag ma jusagri ko,
47010016	kara wayer lembanyong’a ma juboth ko cil i ng’et ng’om m’ukadhuwu, man kud alula i jampor pa ng’atu mange pi gin maeni m’ubedo ayika i cingwa.
47010017	Ento ng’atu m’ulule, dong’ elule i Rwoth.
47010018	Kum juyio ng’atu ma foire gire ngo, ento ng’atu ma Rwoth foyo re.
47011001	Wukowutwi cwinywu i kuma tundu kum wec ma nok ma kite mbe: ento wutwio cwinywu i kuma andha.
47011002	Kum ngiri benega piwu en e ngiri ma ayi Mungu ni i kume: kum adhumowu ni nico acel, kara aterwu ni Kristu calu nyaku ma leng’ ma sumba.
47011003	Ento alworo, kuno nyo ku yo moko, calu thwol ubombo Eva ku rieko pare, e pidoiwu binyothre kud i bedo m’ebedo ma abombi mbe i ie man i leng’ m’e leng’ ko yo ba Kristu.
47011004	Kum tek ng’atu m’ubino eyero Yesu mange, ma wayero pire ngo, kadi tek wujolo tipo ma tung’, ma fodi wukujolo ngo, kadi lembanyong’a ma juboth ko ma tung’, ma wujolo ngo, meca wutimo dre kum wutwio cwinywu i kume.
47011005	Kum akwanu nia adong’ cen ng’ei jukwenda ma gisagu juwadi ceke ki ngo.
47011006	Ento kadok acanyu wec acanya, endre ng’eyong’ec para re kumeno ngo; eyo, i yo ceke waketho maeni nyuthie iwu i gin ceke.
47011007	Kadi atimo dubo kum ajwigra gira kara judodwu malu, kum ayero iwu lembanyong’a ma juboth ko pa Mungu mananu?
47011008	Ayaku kanisa mange m’agamu ko sukulia i bang’gi kara atim ko iwu;
47011009	man kinde ma ani i beng’wu ma can piny bende ni i kuma, abedo ter ni ng’atu moko ngo: kum umego, kinde ma giai i Makedoni, gin e ma gimio m’ukabu can piny ma ni i kuma; man i gin ceke akura gira kara kud abed ni ter iwu, man abigwokra gira kumeno.
47011010	Calu lemandha pa Kristu ni i ia, ng’atu moko mbe ma bicera kum kulula maeni i ng’om mir Akaya.
47011011	Kum lembang’o? kum amaruwu ngo? Mungu ng’eyo.
47011012	Ento gin m’atimo, maeno abitimo, kara acer kaka ni ju ma giyenyo kaka moko; kara i gin maeni ma giluli i ie, e jubinwang’u gin de ndhu calu wan.
47011013	Kum wagi dhanu ma kumeno gi jukwenda mi ndra, jutic ma weg abombi, ma gibelokri gigi ni jukwenda pa Kristu.
47011014	Man wang’uijo mbe; kum cil Jok loko kite gire, ni malaika mi der.
47011015	Ka kumeno en e gin ma dit ungo tek jutic pare bende gilokri gigi ve jutic mi bedopwe, ma kajik migi bibedo calku tic migi.
47011016	Ayero kendo, ng’atu moko ie kud uwac nia a jakasegu; ento tek iwu wacu kumeno, wujola asu ma kita mbe, kara an bende alula nyanok.
47011017	Maeno m’ayero no, ayero m’uai ba Rwoth ungo, ento calu ma kite mbe i genogen maeni mi kulula.
47011018	Kum nwang’u dupa giluli calku kum, an bende abilula.
47011019	Kum wutwio cwinywu kum jukusegu ku mutoro, ma wun wu riek.
47011020	Kum wutwio cwinywu kum ng’atu moko, tek ekelowu ni ng’eca, tek ecamuwu, tek eyakuwu de, tek eyungre gire, tek epadu weng’wu de.
47011021	Abeyero ma yung umbe i kume, calu ya wan wa ng’ic. Endre ka ma tek ju.. moko gibedo ie ku tegocwiny (ayero ku lembe ma kite mbe), abedo ku tegocwiny bende.
47011022	Gin gi Juebrania? an bende abedo kumeno. Gin gi Juisraeli? an bende abedo kumeno. Gin gi nyikwai Ibrahimu? an bende abedo kumeno.
47011023	Gin gi jutim pa Kristu? (Ayero calu abelu) an e m’asagu; i tic m’amula ko ma sagu drt, i kol ma sagu dit, ku wang’ goc ma kaporne mbe, i tho wang’ udul.
47011024	Ba Juyahudi wang’ abic amaku goc pier ang’wen udong’ acel.
47011025	Bang’ adek jugoya ku dul, wang’ acel ke jucanya ku kidi, wang’ adek ke asendra i combo m’ung’eny, diewor acel ku dieceng’ acel ani i nam;
47011026	i woth ma wang’ udul, ceng’ni tho mi kulo, ceng’ni tho ni weg ayeki, ceng’ni tho ni juthuwa, ceng’ni tho ni Thekdhanumange, ceng’ni tho i adhura de, ceng’ni tho i yamba, ceng’ni tho i nam de, ceng’ni tho i kind umego mi ndra;
47011027	i tic ma jumuli ko ku sendri, i kurokur wang’ udul, ku kec ku rieu de, ku kwirocam de wang’ udul, ku koyo ku muneru de.
47011028	M’umedre kum gin maeno ma yo woko, gin moko nuti m’unura ku ba rupiny, en e adieng’acwiny pi kanisa ceke.
47011029	Ng’a ma ng’ici, ma an a ng’ic ungo? ng’a ma juketho ekier, ma a kuwang’ ungo?
47011030	Tek emaku ya alula, abilula kum gin mi ng’ic para m’ang’ic ko.
47011031	Mungu ma Won Rwoth Yesu, en m’e jamugisa rondo ku rondo eng’eyo ya ayero ndra ngo.
47011032	I Dameski jabim ma the cing Areta m’ubimo ekuro adhura mi Judameski kara emaka:
47011033	man ku wang’ot julura piny ku wi gang’ ku i kukunju, e aboth ve kud i cinge.
47012001	Abikolula be, kadok e ber ungo; endre abibino ba ginmawokiwang’ ku nyuthonyuth pa Rwoth.
47012002	Ang’eyo ng’atu moko i Kristu, rundi apar wi ang’wen m’ukadhu (tek eni i kum, ang’eyo ngo; kadi tek embe i kum, ang’eyo ngo; Mungu ng’eyo), ng’atu ma kumeca juring’e malu cil i polo mir adege.
47012003	Man ang’eyo wagi ng’atuca (tek eni i kum, kadi e nge ku kum, ang’eyo ngo; Mungu ng’eyo),
47012004	maram juting’e ko malu i Paradis, m’ewinjo ko lembe de ma sagu aweca, ma cik uyio ngo ya dhanu weci.
47012005	Ni kum ng’atu ma kumeca abilula: endre ni kuma gira abilula ngo, ndhu i ng’ic para m’a ng’ic ko.
47012006	Kum tek ayenyo alula, abibedo jakasegu ngo; kum abiyero lemandha; endre aweko, kara ng’atu moko kud ukwana ma sagu ramba m’eneno abedo ko, kadi m’ewinjo i bang’a de.
47012007	Man kara kud atingra malu ma sagu ni kum giranyutha ma dit apila, ukudho ma i ring’kum umire ira, jakwenda pa Jok kara epada, kara kud atingra ma sagu.
47012008	Pi gin maeni akwayu Rwoth bang’ adek, kara eai i kuma.
47012009	Man ewacu ira kumae, Berona romi: kum tegona doko ndhu cu i ng’ic. Kum kumeno abilula kum ng’ic para kud anyong’a m’usagu dit, kara tego pa Kristu bed i kuma.
47012010	Kum kumeno anyong’a nega i ng’ic, i acidi de, i can piny, i ragedo, i can m’alimo, ni kum Kristu: kum kinde ma a ng’ic, kinde maeca a tek.
47012011	Adoko jakasegu: wucwala; kum emaku ya wufoya: kum adong’ cen ki ngo i gin moko mi jukwenda ma sagu juwagi ceke, kadok an a gin moko ngo.
47012012	Andha giranyutha pa jakwenda utimbre i kindwu i twiocwiny ceke, ku giranyutha man musana ku tego ma dit de.
47012013	Kum girang’o ma wujwik i ie ma sagu kanisa mange, tek en e ma nia an gira abedo ni ter iwu ngo? wek timo rac maeni woko ira.
47012014	Nen, maeni wang’ adege m’abedo ko ayika m’abin ko i beng’wu; man abibedo ni ter iwu ngo: kum ayenyo gin mu ngo, ento wun re: kum emaku ya nyithindho gikan piny ni junyodo migi ngo, ento junyodo re ni nyithindho.
47012015	Man abilalu ndhu alala ku mutoro ma dit man abidaru tekna de piwu. Tek amaruwu dit ma sagu, an ke jumara nok ma sagu?
47012016	Ento kadok ebedo kumeno, an gira anurowu ngo; ento, kum a riek, amakuwu kud abombi.
47012017	Avugowu ku jumoko m’aoro i beng’wu?
47012018	Ajuko Tito, man aoro umego gikude. Tito vugowu? wawotho ku tipo ma calacel ungo? wawotho ku ba tielo ma calacel ungo?
47012019	Iwu wacu nyo cil unyoni wabegonyo lembe m’i wiwa giwa iwu. I wang’ Mungu wabeyero i Kristu. Ento gin ceke, jumer, gi pi teng’oteng’ mu.
47012020	Kum alworo, kara ku yo moko, kinde m’awok, abinwang’uwu calu wagi m’amaru ngo, an bende jubinwang’a calu wagi ma wumaru ngo; kara dhau kud ubed nuti ku yo moko, ku ngiri, ku kwinyo, ku pokri, ku yero nying’, ku yero nying’ ma kwe kwe, ku yakni;
47012021	kara kinde m’abino kendo Mungu para kud ubin ujwiga i weng’wu man abin aywak kum dupa m’i kindgi ma gilar gidubo, ma gikuloko cwinygi ngo kum sasa man tarwang’ man awanya ma rac ma gitimo.
47013001	Maeni wang’ adek m’abebino ko i beng’wu. Ku dhu jumulembe ario kadi adek lembe ceke bicungo.
47013002	Alar ayero iwu, man alar abeyero, calu kinde m’anuti i beng’wu mir arionde, e kawono bende, m’ambe, ni ju ma gilar gidubo man ni dhanu ceke m’udong’ de, nia, tek awok kendo, abiweko ng’olo lembe migi ngo;
47013003	kum nwang’u wubeyenyo giranyutha pa Kristu m’ubeyero i ia; ma ku yor i beng’wu en e ng’ic ungo, endre e tek i iwu:
47013004	kum jugure i ng’ic, endre ebedo kwo ni kum tego pa Mungu. Kum wan bende wa ng’ic i ie, endre wabibedo kwo wakude ni kum tego pa Mungu yor i beng’wu.
47013005	Wumulu giwu, tek wuni i yioyic; wuponjru giwu. Kadi wung’eyo ngo piwu giwu, ya Yesu Kristu ni i iwu? tek ebedo andha ma jukukwerowu ngo.
47013006	Ento ageno ya wubing’eyo nia wan wa ju ma jukwerowa ngo.
47013007	Nie waberwo ni Mungu kara kud wudubi; ma nia wanyuthra ko ngo ya jufoiwa, endre kara wutim maeno ma mi yung, kadok wabedo calu ju ma jukwero.
47013008	Kum wacopo timo gin moko ngo ma wacer ko lemandha, ento pi lemandha re.
47013009	Kum anyong’a negowa, kinde ma wa ng’ic e wun wu tek: maeni bende wakwayu pire, cil dokocu mu.
47013010	Kum lembe nini agoro gin maeni kan ambe, kara kan anuti kud atim iwu ku kwinyo, calku tego ma Rwoth umio ira mi gomogom, man pi bamu abama re ngo.
47013011	Aha a, umego, dong’ wubedi. Wudok ndhu cu; wujukru; wubed ku pidoic acel; wubed i kwiocwiny: man Mungu mi mer ku kwiocwiny de bibedo kudu.
47013012	Wumothru ku cwiocwic ma leng’.
47013013	Jumaleng’ ceke gimothowu.
47013014	Bero pa Rwoth Yesu Kristu, ku mer pa Mungu, man ribri pa Tipo Maleng’, ubed i beng’wu kpo.
48001001	Paolo, jakwenda (ma dhanu ketho re ngo, kadi ni kum dhanu de ngo, ento ni kum Yesu Kristu, man Mungu ma Wego, m’uting’e kud i kind ju m’utho),
48001002	wakud umego ceke de ma wanuti wakugi, ni kanisa mi Galatia:
48001003	Bero iwu ku kwiocwiny m’uai ba Mungu ma Wego, man Rwoth mwa Yesu Kristu,
48001004	m’umire gire kum dubo mwa, kara elarwa kud i rundi maeni ma rac ma kawono, calu i Mungu mwa ma Wegwa yenyo:
48001005	dwong’ ma rondo ku rondo ubed ire. Amen.
48001006	Ia wang’ lii ka wuai pio kumeno ba ng’atu m’ulwong’owu i bero pa Kristu wudok ba lembanyong’a ma tung’;
48001007	ma en e mange ngo: ento jumoko nuti ma gibeng’abu cwinywu, gibeyenyo gilok lembanyong’a ma juboth ko pa Kristu dok tung’.
48001008	Ento kadok wan, kadi malaika m’uai i polo de, biyero iwu lembanyong’a ma juboth ko ma tung’ ku maeni ma wayero iwu, wek kwong’ ubed i wie.
48001009	Calu walar wawacu, awacu kumeca kendo kawono kumae, Tek ng’atu moko yero iwu lembanyong’a ma juboth ko ma tung’ ku maeno ma wujolo no, wek kwong’ ubed i wie.
48001010	Kum kawono abeyenyo dhanu e m’ufoya, kadi Mungu? kadi abeponjo nyayu mutoro i dhanu? tek abeyenyo nyayu mutoro i dhanu, meca an a jamiru pa Kristu ngo.
48001011	Kum abeketho wung’ei, umego, pi lembanyong’a ma juboth ko m’ayero iwu, ya en e mi dhanu ngo.
48001012	Kum agame ba dhanu ngo, kadi juponja kude aponja de ngo, ento ewok i bang’a ni kum nyuth pa Yesu Kristu.
48001013	Kum wuwinjo pira i rundi m’ukadhu i kisoma mi Juyahudi, maram anyayu ko ragedo kum kanisa pa Mungu hai, man anyothe:
48001014	man ang’eyo kisoma mi Juyahudi ma sagu juwada dupa ma rundi migi ro ku para kind dhanu m’i ng’om ma thuwa, ma ava lemkei pa wegwa nega dit apila.
48001015	Ento kan ebedo ber ni Mungu, m’ukoya, cil kud i ma, man elwong’a ku berone,
48001016	ya enyuth Wode i ia, kara ayer pire kind Thekdhanumange; e pio pio nica wapido lembe waku kum ku rimo de ngo:
48001017	kadok aidho malu Yerusalem de ngo ba ju ma gilar gibedo jukwenda i wang’a: ento acidho para i Arabia; man adwogo kendo Dameski.
48001018	Ka rundi adek ukadhu alund aidho malu Yerusalem niliewo Kefa, wario wakugi de ceng’ apar wi abic.
48001019	Ento jukwenda mange aneno ngo, ndhu Yakobo m’umin Rwoth.
48001020	Nie pi lembe m’agoro iwu no, wunen, i wang’ Mungu, abecwayu ndra ngo.
48001021	Macen abino i ng’om mi Cami ku Kilikia de.
48001022	Nwang’u kanisa mi Juyahudi ma gini i Kristu fodi ging’eyo wang’a ngo:
48001023	ento giwinjo awinja kende kumae, Ng’atu ma naka bedunyayu ragedo i kumwa kawono ebeyero lembe mi yioyic ma naka enyotho;
48001024	e gifoyo Mungu i kuma.
48002001	Ka nindo mi rundi apar wi ang’wen ukadhu alund aidho Yerusalem kendo waku Barnaba, m’agamu ko Tito bende wacidho wakugi.
48002002	E aidho ni kum nyuth ma Mungu nyutho; man apedho lembanyong’a ma juboth ko m’ayero i kind Thekdhanumange i wang’gi ento nyalwe i wang’ ju ma pigi yik, tek kuno nyo aberingo, kadi adaru ringo, mananu.
48002003	Ento cil Tito ma wabedo wakude, ma Jayunani, jucung’e ngo ya jutim yaa i kume:
48002004	ento en e kum umego mi ndra ma jukelo i ie nyalwe, ma gimondo nyalwe nilibo gony mwa ma wabedo ko i Kristu Yesu, kara gidwokwa ni ng’eca:
48002005	e waweko igi kamoko ngo ma nia wawor kogi, ungo, kadok saa acel de ngo; kara lemandha mi lembanyong’a ma juboth ko bed kudu asu.
48002006	Ento ju ma pigi yik ya gi dit (bedo ma naka gibedo ko, en e gin moko ngo ira: Mungu jolo kit dhanu ngo) joni, awacu, gi ju ma pigi yik nini gimedo lembe moko ira ngo:
48002007	ento ma tung’ ku eni: kinde ma gineno nia juketho lembanyong’a ma yaa mbe i ie i kora, calu juketho lembanyong’a ma ie ju yaa i kor Petro
48002008	(kum ng’atu m’utimo ni Petro nica eketho ebedo jakwenda mi yaa etimo ira bende ni Thekdhanumange);
48002009	e ka ging’eyo bero m’umire ira, Yakobo giku Kefa man Yohana, ju ma pigi yik nia gi mbegi, gimio cing’gi ma yor acwic mi ribri iwa waku Barnaba, ya waci ba Thekdhanumange, gin ke gici migi ba weg yaa;
48002010	mae kende ma giyenyo nia wapoi kum jucan; e eni ma an bende ayenyo dit atim.
48002011	Ento kinde ma Kefa bino Antiokia, ajai ire i wang’e, kum lembe ni i wie.
48002012	Kum ka fodi dhanu m’uai ba Yakobo foduwok ungo, ecamu ku Thekdhanumange; ento ka giwok, ecoro cen man ekoire gire, m’elworo ko ju ma weg yaa.
48002013	Juyahudi m’udong’ de gipali kumeno gikugi; ketho cil Barnaba de wingre woko ku pali migi.
48002014	Ento kan aneno nia giwotho atira ngo calku lemandha mi lembanyong’a ma juboth ko, awacu ni Kefa i wang’gi ceke kumae, Tek in, m’i Jayahudi, ikwanyu koth lembe mi Thekdhanumange, ma k’ikwanyu koth lembe mi Juyahudi ngo, idong’ icung’o Thekdhanumange ya gikwany koth lembe mi Juyahudi nedi?
48002015	Wan ma wa Juyahudi ku koth kum, man wa weg dubo ngo mi Thekdhanumange,
48002016	ento wang’eyo nia ng’atu moko mbe ma lembe m’i wie gonjre ku tic mi cik, ndhu ku yic ma juyio ko Yesu Kristu re, e cil wan de wayio Kristu Yesu, kara lembe m’i wiwa gonjre ku yic ma wayio ko Kristu, ni kum tic mi cik re ngo: kum ng’atu moko mbe ma lembe m’i wie bigonjre ku tic mi cik.
48002017	Ento tek, kinde ma wabeyenyo lembe m’i wiwa gonjre ni kum Kristu, wan nini bende junwang’uwa wa judubo, Kristu en e jatic mi lem dubo? Awene.
48002018	Kum tek agomo gin maeno kendo m’anyotho, meca anyuthra gira nia a jadubo.
48002019	Kum an ni lembe mi cik atho ni cik, kara abed kwo ni Mungu.
48002020	An judaru gura waku Kristu; man en e an kendo ngo m’ukwo ento Kristu e m’ubedo i ia; man kwo maeno m’abedo ko i kum akwo i yioyic, yioyic ma ni i Wod Mungu, m’umara, m’umire gire pira.
48002021	Adwoko bero pa Mungu mananu ngo: kum tek bedopwe ubino ni kum ciki, meca Kristu tho mananu.
48003001	E Jugalatia ma wun adhura, ng’a m’urambuwu, ma juketho Yesu Kristu ma juguro kele i weng’wu?
48003002	Maeni kende m’ayenyo ang’ei i beng’wu, Wujolo Tipo ni kum tic mi ciki kadi ni kum winjo mi yioyici?
48003003	Wun wun adhura kumeno ngi? wun ma wutheko lembe ni kum Tipo, meno be kawono wudoko ndhu cu ni kum kumi?
48003004	Wusendru ku giki dupa kumeni ngi mananu? tek en e mananu andha.
48003005	Ka kumeno ng’atu m’umio iwu Tipo, etimo musana de i kindwu, etimo ku tic mi ciki, kadi ku winjo mi yioyici?
48003006	Cil calu Ibrahim uyio Mungu, man jukwane ire ni bedopwe.
48003007	Dong’ wung’ei kumeno nia ju ma gi mi yioyic, gin e ma gi wot Ibrahim.
48003008	Man lembagora pa Mungu, m’ular uneno nia Mungu bigonyo lembe ma wi Thekdhanumange ku yioyic, elar eyero lembanyong’a ma juboth ko ni Ibrahim, ewacu kumae, Thek ceke bibedo jumugisa ni kumi.
48003009	Ka kumeno ju ma gi weg yioyic gidoko jumugisa gikud Ibrahimgi ma ng’atu mandha.
48003010	Kum dhanu ceke ma gi weg tic mi cik gini the kwong’: kum egore kumae, Kwong’ ni wi dhanu ceke ma gikubedo ngo ku gin ceke m’ugore i kitabu mi cik, ma gitim kogi de.
48003011	Nie ebedo ngbeng’, ya ng’atu moko mbe ma lembe m’i wie gonjre i wang’ Mungu ku tic mi cik: kum weg bedopwe gibikwo ni kum yioyic;
48003012	man cik en e mi yioyic ungo; ento, Ng’atu m’utimogi ebikwo ni kumgi.
48003013	Kristu waruwa kud i kwong’ mi cik, en e m’edong’ ecopo dhu kwong’ kakawa; kum egore kumae, Kwong’ ni i wi dhanu kubang’gi kubang’gi ma julierogi kor yen:
48003014	kara mugisa pa Ibrahim umak Thekdhanumange ni kum Kristu Yesu: kara wajol lembang’ola mi Tipo ni kum yioyic.
48003015	Umego, awacu calu ma dhanu wacu: Kadok en e lembariba mi dhanu kende, ento ka judaru ketho ecungo, ng’atu moko mbe ma thire, kadi ma mede de.
48003016	Nie lembang’ola pa Mungu jung’olo ni Ibrahim, man ni nyakware. Ewacu ngo kumae, Man ni nyikwaye, calu ya gi dupa; ento calu ma acel, Man ni nyakweri, ma en e Kristu.
48003017	Kawono awacu maeni: Lembariba ma Mungu yang’ ular uketho ecungo, e cik, m’ubino rundi dak ang’wen ku pier adek yo ng’eye, uketho edoko mananu ngo, ma nia ebin ethir lembang’ola.
48003018	Kum tek camupacu en e mi ciki, nwang’u en e mi lembang’ola ngo kendo: ento Mungu mie ni Ibrahim ku lembang’ola.
48003019	Cik ulund ubedo girang’o? Emedre ni kum dubo, cil maram nyakware biwok ko ma lembang’ola yere i kume; man ekethre ni kum malaika ku cing’ jarib.
48003020	Nie jarib en e jarib pa ng’atu acel ungo; ento Mungu en e acel.
48003021	Ka kumeno cik ujai kum lembang’ola pa Mungu? Awene: kum tek cik umire ma copo ketho kwo, meca bedopwe copo bino ni kum cik andha.
48003022	Ento lembagora pa Mungu ciko ba gin ceke the dubo, kara lembang’ola mi yioyic i Yesu Kristu umire ni ju m’uyio.
48003023	Ento ma fodi yioyic kuwok ungo, juketho wabedo akura the cik, juciko bang’wa cil maram yioyic maeni binyuthre ko macen.
48003024	Kum kumeno cik ubedo ni japonji mwa m’ukelowa ba Kristu, kara lembe m’i wiwa gonjre ku yioyic.
48003025	Ento kawono ma yioyic uwok, wabedo the tiend japonji kendo ngo.
48003026	Kum wun ceke wu wot Mungu, ni kum yioyic, i Kristu Yesu.
48003027	Kum wun ceke ma jumio baputisi iwu i Kristu wuronyo Kristu.
48003028	Jayahudi kadi Jayunani de mbe, jamiru kadi ng’atu ma jamiru ngo de mbe, nico kadi nyaku de mbe; kum kewu ceke wu ng’atu acel i Kristu Yesu.
48003029	Man tek wu pa Kristu, meca wu nyikwai Ibrahim, wu jucampacu calku lembang’ola.
48004001	Ento awacu nia cil ma jacampacu fodi nyathin, ebedo tung’ ungo ku jamiru kadok en e rwoth mi ceke;
48004002	ento eni the cing’ jugwokne ku jukurpiny bende cil i nindo ma won ung’olo.
48004003	Wan bende kumeno, ma fodi wa nyithindho, wakowabedo ng’eca the cik ma kwong’a mi ng’om:
48004004	ento ka nindo m’uromo wok, Mungu oro Wode, ma nyaku nyolo, ma junyolo the cik,
48004005	kara ewar ju ma gini the cik, kara wanwang’ dwok ma judwoko kowa ni wote.
48004006	Man kum wubedo wote, Mungu oro Tipo pa Wode i adundewa, m’uywak kumae, Abba, Vwa.
48004007	Ka kumeno in i jamiru kendo ngo, ento i wode re: man tek i wode, meca in i jacampacu ni kum Mungu.
48004008	Ento i rundi maeca, ma fodi wung’eyo Mungu ngo, wu ng’eca igi ma ku koth kum gi mungu ngo;
48004009	ento kawono ma wudaru ng’eyo Mungu kadi ma sagu Mungu daru ng’eyowu, wulokru kendo nedi wudok kum cik ma kwong’a ma ng’ic mi can de, ma wuyenyo wubed ng’eca i ie kendo?
48004010	Wukwiro ceng’, ku dwi, ku nindo, ku rundi de.
48004011	Abelworowu, kuno nyo amula iwu ku tic mananu.
48004012	Abekwayuwu, umego, ya wubed calu an, kum an bende adoko calu wun. Wutima rac ungo i gin moko:
48004013	ento wung’eyo nia kum mulima m’i kuma ayero lembanyong’a ma juboth ko iwu ku kwong’a:
48004014	e maeno ma en e abidhe iwu i kuma wucayu ngo, kadi wukwero de ngo; ento wujola calu malaika pa Mungu, cil calu Kristu Yesu.
48004015	Ka kumeno kulula mu lund ubedo kani? kum ayero piwu, nia, tek ecopre, kuno di wuwodho weng’wu woko wudong’ wumiogi ira.
48004016	Ka kumeno adoko jadegi mu kum ayero iwu lemandha?
48004017	Githokowu kud avane ku yo ma ber ungo; eyo, giyenyo gigeng’wu, kara wuyenygi.
48004018	Ento e ber tek juthokowu kud avane kum lembe ma ber i nindo ceke, ere kinde m’ani i beng’wu kende ngo.
48004019	Nyithindho para ma thindho, m’abesendra i kumwu ku masendi ma junyol ko cil maram Kristu bidongo ko i iwu,
48004020	ento nwang’u ayenyo nia wabed wakudu kawono, man alok dwanda; kum cwinya bedo jiji i kumwu.
48004021	Wuwac ira, wun ma wuyenyo wubed the cik, wuwinjo cik ungo:
48004022	Kum egore, nia Ibrahim wote nuti ario, acel m’cnyolo ku nyaku ma nyalwak, acel ke ku nyaku m’anyoma.
48004023	Ento wod nyalwak junyolo ni kum kum; ento wod nyaku m’anyoma re ni kum lembang’ola.
48004024	Gin maeni lembabola ni i igi: kum mon maeni gi lembariba ario; acel m’uai wi got Sinai, m’unyolo nyithindho ni ng’eca, ma en e Hagar.
48004025	Nie Hagar maeni en e got Sinai i Arabia, man jupore ku Yerusalem ma kawono: kum en eni i ng’eca ku nyithindho pare.
48004026	Ento Yerusalem ma malu bedo agonya, ma en e megwa.
48004027	Kum egore kumae, Anyong’a negi, in i jamugumba m’i nyol ungo; Goi dhogi man ikok akoka, in m’ise ndri ngo ku nyolo nyodo: Kum nyithindho pa ng’atu m’ubedo kende sagu pa ng’atu ma ju cware.
48004028	Nie wan, umego, calu Isak ubedo, wabedo nyithindho mi lembang’ola.
48004029	Ento calu ng’atu ma yang’ junyolo ni kum kum unyayu ragedo kum ng’atu ma junyolo ni kum Tipo, e ebedo kumeno kawono bende.
48004030	Ento lembagora pa Mungu wacu nik ang’o? Riem nyalwak woko giku wode: kum wod nyalwak bicamu pacu ngo giku wod nyaku m’anyoma.
48004031	Kum kumeno, umego, wan wa nyithindho pa nyalwak ungo, ento pa nyaku m’anyoma.
48005001	Pir agonya Kristu gonyowa: wucung ki ki ki kumeno, man kud wudok wutwiru kendo i mberembere mi ng’eca.
48005002	Nen, an a Paolo abeyero iwu, nia, tek jutimo yaa i kumwu Kristu biloko iwu gin moko ngo.
48005003	Eyo, atuco kendo ni dhanu kubang’gi nzu ma jutimo yaa i kumgi, nia gi jubanja mi timo cik kpo.
48005004	Wukoc ku Kristu, wun ma wuyenyo lembe m’i wiwu gonjre ku cik; wukiewo ku bero.
48005005	Kum wan ni kum Tipo ku yioyic wabekuro genogen mi bedopwe.
48005006	Kum i Kristu Yesu yaa loko gin moko ngo, kadok yaango bende; ento yioyic re m’ubetimbre ni kum mer.
48005007	Naka wuberingo dre; ug’a m’ucerowu kara kud wuwor lemandha?
48005008	Lembacung’a maeni ai ba ng’atu m’ulwong’owu ngo.
48005009	Ihobi ma nyanok romo i kwen ceke.
48005010	Abedo m’ageno Rwoth piwu, nia wubibedo ku pidoic ma tung’ ungo: ento ng’atu m’ubesendowu biyeyo lembapoka pare, en e ng’atu ma tek enuti.
48005011	Ento an, umego, tek fodi abeyero lembyaa asu, ka ke jubenyayu ragedo i kuma asu nedi? cudho mi kier mi yen m’athara ulund ukadhu woko.
48005012	Ayenyo nia ju m’uketho cwinywu beringo rr githumbri gigi.
48005013	Kum wun, umego, julwong’owu mi gony; endre gony mu kud udwokwu yaca kum lembe mi kum, ento ni kum mer ma jumari ko dong’ wubed jutic mi juwedwu man ni wadi man ni wadi.
48005014	Kum cik kpo timbre kakare i lembe acel, ndhu i maeni: Ibimaru wedu calu imeri giri.
48005015	Ento tek wukeiru man wucembru, e wubed ku weng’wu ba wumaru mwonjru.
48005016	Ento awacu kumae, Wuwoth ku Tipo, e wubiketho awanya ma rac mi kum timbre kakare ngo.
48005017	Kum kum bedo ku kumira kum Tipo, Tipo ke kum kum; kum maeni gi tung’ tung’ ku wadi; kara kud wutim gin ma wuyenyo wutim.
48005018	Ento tek Tipo bepeyowu en, nwang’u wuni the cik ungo.
48005019	Nie tic mi kum ginyuthii, ma gi eni: tarwang’, ku sasa, kud awanya ma rac,
48005020	ku rwo ni ayi gin m’acwia, kud ajoga ma jutimo, kud adegi, ku por, ku ngiri, ku kwinyo, kud ali, ku pokri, ku yic ma tung’ tung’,
48005021	ku kumira, ku mer ma jumer ko ku kong’o, ku miel ma rac, ku wagi gin ma kumeno de; alar apoyowu pi maeni, cil calu yang’ akoapoyowu, nia ju m’ucikutimo wagi gin ma kumeni gibicamu pacu mi ker pa Mungu ngo.
48005022	Ento nying’ Tipo en e mer, ku mutoro, ku kwiocwiny, ku mwonyolembe hai, ku bedo ber ku dhanu, ku berocwiny, ku bedo mandha,
48005023	ku molcwiny, ku kwerigijo, cik umbe kum wagi gin maeni.
48005024	Man ju ma gi pa Kristu Yesu giguro kum kud avane man awanya ma racne de kor yen m’athara.
48005025	Tek wabedo ni kum Tipo, dong’ wawothu bende ni kum Tipo.
48005026	Ku wayeny yung ma juyung kowa mananu, ma wasend ko juwadwa ma nia ng’atuman usend wadi man usend wadi, ma kumua de negwa kum juwadwa man kum wadi man kum wadi.
48006001	Umego, tek junwang’u ng’atu moko i kier moko, wun ma wu weg tipo, wulok ng’atu ma kumeni ku cwiny mi bedoyo; m’ibedo giri ku weng’i bende, abidhe maru nwang’u in bende.
48006002	Wuyei ter mi juwedwu man pa wadi man pa wadi, e wuketh cik pa Kristu timbre kakare kumeno.
48006003	Kum tek ng’atu moko ie wacu ya en e m’e en, ma en ke k’e gin moko ngo, meca ewondre gire.
48006004	Ento dong’ ng’atuman ukor i tic pare cu, e kulula bilund nege i kume gire kende, man kum wadi re ngo.
48006005	Kum dhanu ceke ng’atuman biyeyo ter pare gire.
48006006	Ento dong’ ng’atu ma juponje ku lembe eribre ku ng’atu m’uponje i gin ceke ma ber.
48006007	Kud wuwondru giwu; jucopo cayu Mungu ngo: kum gin ma tek ng’atu moko coyo, gica ebikayu bende.
48006008	Kum ng’atu m’ucoyo i kume gire ebikayu top mi kum; ento ng’atu m’ucoyo i Tipo re ebikayu kwo ma rondo ku rondp ba Tipo.
48006009	Man ku waol ku timo tic ma ber: kum ka kakare tuudo wabikayu, tek wavoc ungo.
48006010	Kum kumeno, ka fodi kakare nuti iwa, dong’ watim ber ni dhanu ceke, endre ma dhene re ni juot mi yioyic.
48006011	Wunen maram agoro ko iwu ku mege thelembe ma dongo no gira ku cinga.
48006012	Dhanu ceke ma giyenyo ginyuth berokum, gicung’owu ya jutim yaa i kumwu; ndhu kara ku junyai ragedo i kumgi kum lembe mi yen m’athara pa Kristu.
48006013	Kum cil ju ma gijolo yaa giworo cik uugo; ento giyenyo jutim yaa i kumwu, kara giluli i kumwu.
48006014	Ento ayenyo ya kud alula, ento kum yen m’athara pa Rwoth mwa ma Yesu Kristu kende, ma ng’om ubedo agura ira ni kume, an de ni ng’om.
48006015	Kum yaa en e gin moko ngo, kadi yaango bende, ento ng’atu ma nyen re.
48006016	Dhanu ceke ma gibiwotho ku cik maeni, dong’ kwiocwiny ubed i wigi, ku kisa de, man wi Israel pa Mungu.
48006017	Ugambre kawono cil macen ng’atu moko kud unyai can i ia; kum acoko poyo pa Yesu ma junyayu i kuma.
48006018	Bero pa Rwoth mwa Yesu Kristu ubed ku cwinywu, umego. Amen.
49001001	Paolo, ma jakwenda pa Kristu Yesu ni kum yeny ma Mungu yenyo, ni jumaleng’ ma ni i Efeso, man jumandha i Kristu Yesu:
49001002	Bero iwu man kwiocwiny m’uai ba Mungu ma Wegwa man Rwoth Yesu Kristu.
49001003	Mugisa ni Mungu ma Won Rwoth mwa Yesu Kristu, m’umio mugisa iwa ku ba mugisa ceke mi tipo i ka mi polo i Kristu:
49001004	cil calu yang’ elwong’owa i ie ka fodi theng’om kuthekre ngo, nia wabed leng’ ma poyo de mbe i wang’e i mer:
49001005	nwang’u elar ekethowa ni dwok ma judwoko kowa ni wote ire gire ni kum Yesu Kristu, calku mutoro mi yeny ma ie yenyo,
49001006	ni pak mi dwong’ mi berone, m’edhenyo bwom iwa i Jamer;
49001007	ma wanwang’u war i ie ni kum rimbe, ni wek mi kier mwa, calku lonyo mi berone,
49001008	m’eketho usagre i bang’wa i rieko ceke ku riu de,
49001009	m’eketho wang’eyo giramung’a mi yeny m’eyenyo, calku mutoro ma ie wacu nik ebitimo i ie
49001010	kara i nindo mi pong’ mi rundi, ecok kwai giki ceke i Kristu, giki m’i polo, ku giki ma wi ng’om bende; i ie, awacu,
49001011	ma i ie bende judwokowa ni camupacu, nwang’u elar ebedo aketha ku kwong’a calku yeny ma ie yenyo m’etimo gin ceke m’elubo ko lembapora mi yeny ma ie yenyo;
49001012	kara wabed ni pak mi dwong’ pare, wan ma walar wageno i Kristu;
49001013	i ie wun bende, ma wudaru winjo lembe mi lemandha, ma en e lembanyong’a mi both ma juboth ko, i ie, nwang’u wudaru yio bende, juketho ayi i kumwu ni kum Tipo Maleng’ mi lembang’ola,
49001014	ma en e mukwatu mi camupacu mwa, ni war mi piny pare gire, ni pak mi dwong’ pare.
49001015	Kum lembe nini an bende, m’adaru winjo pi yioyic ma ni i kindwu i Rwoth Yesu, man ke mer ma wunyutho yo ba jumaleng’ ceke,
49001016	aweko ki ngo nifoyo foc piwu, m’ayero ko piwu i rwo para;
49001017	kara Mungu pa Rwoth mwa Yesu Kristu, ma Wego mi dwong’, umi iwu tipo mi rieko ku nyuth mi ng’ec ma jung’eye ko;
49001018	ma wang’ mir adunde mu bedo ma der ucare, kara wung’ei karamb genogen mi lwong’o pare, karamb lonyo mi dwong’ mi camupacu pare i jumaleng’,
49001019	man karamb dwong’ ma apila mi tego pare yor i bang’wa ma wayio, calku timo maeno mi tego mi tek pare
49001020	m’etimo i Kristu, kan eting’e ku kind ju m’utho, man eketho ejany yo ku cinge ma yor acwic i ka mi polo,
49001021	malu ngbir wi bimobim, ku ng’ol, man tego, ku kero, man wi nying’ ceke kubang’gi kubang’gi ma jucaku, i ng’om maeni kende ngo, ento i maeno ma bibino bende;
49001022	man eketho gin ceke bed wor the tiende, man emie ya ebed wic wi gin ceke ni kanisa,
49001023	ma en e kume, pong’ pare m’epong’o ceke i ceke.
49002001	E wun eketho wukwo, ma nwang’u wun avu ni kum kier mu ku dubo mu,
49002002	ma naka wuwotho i ie calku kura mi ng’om maeni, calku jadit mi tego mi lietho, mi tipo ma kawono ubetimo i wot juco;
49002003	ma wan ceke bende naka wabedo i kindgi i awanya ma rac mi kumwa, ma watimo ava mi kum ku mi pidoic, man ku kura wa nyithindho mi kwinyo, cil calu dong’ dhanu:
49002004	ento Mungu, m’usagre ku kisa, ni kum mer pare ma dit m’emaru kowa,
49002005	cil ma fodi wan avu ni kum kier mwa, eketho wakwo karacelo ku Kristu (wuboth ni kum bero),
49002006	man eketho wacer wakugi, man eketho wajany karacelo wakugi i ka mi polo, i Kristu Yesu:
49002007	kara i rundi ma bibino enyuth lonyo ma apila mi berone i bedober ma yor i bang’wa i Kristu Yesu:
49002008	kum wuboth ku bero ni kum yioyic; man maeno ai i beng’wu giwu ngo, en e giramia pa Mungu;
49002009	en e mi tic ungo, kara ng’atu moko kud ulule.
49002010	Kum wan wa bodho pare, ma jucwiowa i Kristu Yesu pi tic ma ber, ma Mungu lar uyiko kara wawoth i igi.
49002011	Kum kumeno dong’ wupoi, nia naka wun, ma wu Thekdhanumange i kum, ma wulwongru Yaango ni maeno ma juiwong’o Yaa, i kum, ma jutimo ku cing’.
49002012	ya nwang’u i nindo maeca wukoc ku Kristu, ma judwokowu tung’ kud udui pa Israel, ku welo de ni lembariba mi lembang’ola, ma genogen umbe kudu, Mungu de mbe kudu, i ng’om.
49002013	Ento kawono i Kristu Yesu wun ma naka wuni bor judwokowu ceng’ni i rimo pa Kristu.
49002014	Kum en e kwiocwiny mwa, m’edwoko ario doko ni acel, man emoro gang’ m’i diere mir apoka woko,
49002015	ma nwang’u ekabu adegi i kume, ndhu cik mi lembang’ola ma ni i lembapoka; kara ecwi ng’atu acel ma nyen i ie gire kud ario, m’etimo ko kwiocwiny;
49002016	man kara epot kindgi ni Mungu gin ario i kum acel ni kum yen m’athara, nwang’u edaru nego adegine kude:
49002017	man ebino ekelo kwiocwiny iwu ma nwang’u wuni bor ngbir, man kwiocwiny ni ju ma gini ceng’ni:
49002018	kum ni kume wan ario wanwang’u mondo mwa ma wamondo ko ba Wego i Tipo acel.
49002019	Kum kumeno wun wu welo ku juwoth de kendo ngo, endre wu jung’om karacelo ku jumaleng’ man mi j uot pa Mungu,
49002020	ma wugombru wi kathere mi jukwenda ku jubila, Yesu Kristu en e m’e kidi ma dwong’ mi gul;
49002021	ma giragoma ceke kubang’gi kubang’gi ni i ie, m’umoko karacelo cu, m’ebedongo ni hekalu ma leng’ i Rwoth;
49002022	ma wun bende wugombru karacelo i ie ni kabedo pa Mungu i Tipo.
49003001	Kum lembe nini an a Paolo, ma jakol pa Kristu Yesu pi wun ma wu Thekdhanumange,
49003002	tek ebedo kumeno ya wuwinjo pi tic mi pokopok mi bero maeni pa Mungu m’umire ira iwu;
49003003	maram juketho ang’eyo ko giramung’a ni kum nyuthonyuth calu alar agoro ku lembe ma nyanok,
49003004	ku maeni, ka wusomo, wucopo ng’eyo ng’eyong’ec para i giramung’a pa Kristu;
49003005	ma kum dhanum’utuk mange juketho eng’eire ngo ni wot dhanu, calu ma kawono enyuthre ni jukwenda pare ma leng’ man jubila i Tipo;
49003006	ya, Thekdhanumange gi juwagi jucampacu, man gi juwagi wathkum mi kum acel, man juwagi jugam kum lembang’ola i Kristu Yesu ni kum lembanyong’a ma. juboth ko,
49003007	ma judwoka jatimne, calku giramia mi bero maeno pa Mungu m’umire ira calku tim m’etimo mi tego pare.
49003008	Bero maeni jumio ira, an nini m’a nok ma sagu jumaleng’ ceke, ya ayer pi lonyo pa Kristu ma yenjre ngo ni Thekdhanumange;
49003009	ya aketh dhanu ceke de ginen karamb tic mi pokopok mi giramung’a m’ugamu pandre por yang’ con i Mungu m’ucwio gin ceke;
49003010	kara kwond rieko pa Mungu ma dupa ung’eire kawono ni ker man tego i ka mi polo ni kum kanisa,
49003011	calku yeny ma ie yenyo ma nja i Kristu Yesu Rwoth mwa:
49003012	ma wabedo ku tegocwiny i ie, ku mondo ma wamondo ko i bang’e, ku genogen, ni kum yioyic mwa ma wayie ko.
49003013	Kum kumeno akwayu ya cwinywu kud udieng’ kum masendi m’asendra ko piwu, ma en e dwong’ mu.
49003014	Kum lembe nini arum wi conga ni Wego,
49003015	ma julwong’o ire nying wat ceke kubang’gi kubang’gi mi polo ku ma wi ng’om bende,
49003016	kara emi iwu, calku lonyo mi dwong’ pare, ya tego medre iwu ni kum Tipo pare i ng’atu m’i iwu;
49003017	kara Kristu bed i adundewu ni kum yioyic; kara wun, ma ulegwu daru mondo unyang’ de i mer,
49003018	wubed ku tego karacelo ku jumaleng’ ceke ma wung’ei ko karamb lacne ku kaborne man kadongone ku kathuthne,
49003019	man kung’eyo mer pa Kristu ma sagu ang’eya, kara jupong’wu ni pong’ pa Mungu ceke.
49003020	Nie ni ng’atu m’ecopo timo dit apila ma sagu gin ceke ma wapenjo kadi ma wapido pire, calku tego m’ubetimbre i iwa,
49003021	dong’ dwong’ ma i kanisa ku ma i Kristu Yesu ubed ire cil ku dhanum’utuk ceke rondo ku rondo de. Amen.
49004001	Ka kumeno an, m’a jakol pa Rwoth, akwayuwu ya wuwoth m’uromo ku lwong’ ma julwong’o kowu,
49004002	ku ming’o ceke ku molcwiny, ku mwonyo lembe hai, ku reyo lembe the tielo i mer ma ng’atuman reyo lembe ma kum wadi man kum wadi;
49004003	ma wubeponjo bedo ku lembe acel i Tipo kud amora i twic mi twiocwiny.
49004004	Kum acel, Tipo de acel, cil calu julwong’owu i genogen acel mi lwong’o mu;
49004005	Rwoth acel, yioyic de acel, baputisi de acel,
49004006	Mungu de acel ma ceke e Wego, ma ceke ebedo i wie, ma ceke de timbre ni kume, man ke ceke ebedo i ie.
49004007	Ento jumio bero iwa kubang’wa kubang’wa ceke calku mukero mi giramia pa Kristu.
49004008	Kum kumeno ewacu kumae, Kan eidho malu, eyaku weg ayeki, Man emio giramia ni dhanu.
49004009	(Nie lembene e eni, Eidho, e girang’o ento ya eloro i ng’et ng’om m’i the ng’om bende?
49004010	Ng’atu m’uloro e en nini m’uidho ngbir wi polo ceke, kara epong’ gin ceke.)
49004011	Man emio jumoko ya gibed jukwenda; jumoko ke, jubila; jumoko ke, juyer lembanyong’a ma juboth ko; jumoko ke, jugwok kanisa man juponji;
49004012	pi teng’ni mi jumaleng’ ni ric mi timotim, ni gomogom mi kum kanisa:
49004013	cil, ma wan ceke watundo kum yioyic ma calacel, man kum ng’eyong’ec pa Wod Mungu, ni ng’atu ma kadongone jik, ni mukero mi kadongo mi pong’ pa Kristu:
49004014	kara ku wabed nyithindho kendo, ma juthoro ku ku ku ma yamu mi ponji ma tung’ tung’ ting’o mberembere, ku rieko mi dhanu, i riu, tok abombi mi kier;
49004015	ento ma wubeweco lemandha i mer, wucopo dongo i gin ceke i ie, ma en e wic, ndhu Kristu;
49004016	kud i bang’e kum dho moko karacelo man eribre ber ni kum maeno ma ujonje ceke kelo calku timo mi mukero mi wathkum kubang’gi kubang’gi, uketho kum unyai ni gomogom gire i mer.
49004017	Ka kumeno awacu lembe maeni, man atuco i Rwoth, ya kud wuwoth kendo calu Thekdhanumange bende giwotho, i pidoigi ma kite mbe,
49004018	ma ng’eyong’ec migi yutho, ma gikoc tung’ ku kwo pa Mungu, kum cobo ma gibedo ko cobo i igi, kum nwang’ mir adundegi;
49004019	gin ma cwinygi doko nwang’ ndhu gi, miri gigi ni awanya ma rac, ni timo sasa ceke ku mbo.
49004020	Ento wun wugamu ng’eyo Kristu con kumeno ngo;
49004021	tek ebedo kumeno ya wuwinje, man juponjowu i ie, cil calu lemandha ni i Yesu:
49004022	pi kura bedo mu ma kwong’a, e dong’ wuketh ng’atu ma con cen, m’umaku top tok awanya ma rac mir abombi;
49004023	man nia wudok nyen i tipo mi pidoiwu,
49004024	man wurony ng’atu ma nyen ma calku koth Mungu ecwire i bedopwe ku leng’cwiny mi lemandha.
49004025	Kum kumeno, ma wubeketho ndra cen, ku ba dhanu ku ba dhanu ng’atuman uwec lemandha ku wadi: kum wan wa wathkum ng’atuman pa wadi man pa wad.
49004026	Bed ku ng’ecwiny, man kud wudubi: kud wuwek ceng’ umwony wi kwinyo mu:
49004027	kadi kud wumi kaka ni wonabali.
49004028	Dong’ ng’atu ma kwalu kud ekwal kendo: ento ma sagu dong’ etim tic, m’etimo ku cinge gin maeno ma dre, kara ebed ku gin m’emi ni ng’atu ma canpiny ni i kume.
49004029	Dong’ sosiwec kud uai kud i dhogwu, ento wagi wec ma calu e ber pi teng’oteng’ calu cande bedo, kara emi bero ni ju m’uwinjo.
49004030	Man kud wunyai can i Tipo Maleng’ pa Mungu, ma juketho ayi i kumwu i ie cil i ceng’ mi war.
49004031	Dong’ wukab akece ceke woko kud i beng’wu, ku kwinyo, man ng’ecwiny, ku lele ma rac, ku cayucac, karacelo kud amone ceke:
49004032	man wubed ber ng’atuman ku wadi man ku wadi, kud adunde mi ngisi, ma wuwek ko lembe m’i kumwu, ma ng’atuman uwek lembe ma kum wadi man kum wadi, cil calu Mungu bende i Kristu uweko lembe mu.
49005001	Ka kumeno wubed jukwany ba Mungu, va nyithindho ma jumer;
49005002	man wuwoth i mer, cil calu Kristu bende maruwa, man emire gire piwa, ni giramia ku lam de ni Mungu ni ng’wic gin ma ng’wi ng’ar.
49005003	Ento tarwang’, ku sasa ceke, ku kethocwiny hai kum piny, dong’ kud elwongre i kindwu ki, calu m’umaku jumaleng’;
49005004	kadok lemblewic, kadi sosiwec, kadi lele, m’umaku piny ungo: ento ma sagu re mio foyofoc.
49005005	Kum maeni wung’eyo andhandha, nia won tarwang’, kadok jasasa de, kadok ng’atu ma ketho cwinye hai kum piny, ma en e jarwo ma ni ayi gin ma acwia, umbe ku camupacu i ker pa Kristu ku pa Mungu.
49005006	Kud wuyi ng’atu moko wondwu ku lembe ma ie nanu: kum kwinyo pa Mungu wok wi wot juco ni kum gin maeni.
49005007	Ka kumeno kud wuribru karacelo kugi;
49005008	kum naka wun wu mudho, ento kawono dong’ wun wu der ni kum Rwoth: wuwoth pami nyithindho mi der
49005009	(kum nying’ der eni i berocwiny ceke man bedopwe ku lemandha de),
49005010	ma wubeponjo ya girang’o ma nyayu mutoro i Rwoth;
49005011	man kud wuribru ki ku tic mi mudho ma cego nyinge ngo, ento ma sagu re wuketh ging’ei pi dubo migi;
49005012	kum en e lewic niweco pi gin m’utimbre ni kumgi ling’.
49005013	Ento gin ceke ma tek juketho jung’eyo pi dubo enyuthie ni kum der: kum gin ceke m’unyuthre en e der.
49005014	Kum kumeno ewacu kumae, Dong’ iceu, in ni’ibenindo, man iai i kind ju m’utho, man Kristu birieny i wii.
49005015	Ka kumeno wubed ku weng’wu maram wuwotho ko, calu ju ma jurieko ngo ngo, endre calu jurieko;
49005016	ma wubeng’iewo nindo, kum ceng’ gi rac.
49005017	Kum kumeno kud wubed jukusegu, ento dong’ wung’ei karamb yeny ma Rwoth uyenyo.
49005018	Man kud wumer ku pigulok, ma ie ju rop, ento dong’ Tipo re m’uromwu;
49005019	ma wubewecru ku lembwer man wer ku wer mi tipo de, ma wubewero man wubeketho ko badwal ma mit ku i adundewu ni Rwoth;
49005020	ma wubemio ko foyofoc thiri thiri pi gin ceke i nying Rwoth mwa Yesu Kristu ni Mungu ma Wego.
49005021	Ma wubekethru ko giwu ya wubed wor ni juwedu i lworo pa Kristu.
49005022	Mon, wubed wor ni cogwu ma dhe, calu ni Rwoth.
49005023	Kum cwar dhaku en e wic ni dhaku, calu Kristu en e wic ni kanisa, ma en gire en e jalar mi kum.
49005024	Ento calu kanisa bedo wor ni Kristu, e mon bende dong’ gibed kumeno ni coggi i gin ceke.
49005025	Cogmon, wumar mondwu, cil calu Kristu bende maru kanisa, man emire gire pire;
49005026	kara edwoke leng’, m’edaru lonye ku lwok mi pi ku lembe,
49005027	kara ethier ire gire kanisa ma en e dwong’, ma poyo de mbe kadi bel de mbe kadok wagi gin ma kumeno de; ento kara ebed leng’ ma mulima de mbe.
49005028	Cil kumeno maku cogmon bende gimar mondgi ma dhe calu kumgi gigi. Ng’atu m’umaru cege ma dhe nwang’u emare gire;
49005029	kum ng’atu moko mbe m’udagu kume gire; ento etunge man egwoke, cil calu Kristu bende gwoko kanisa;
49005030	kum wan wa wathkum mi kume.
49005031	Kum kum lembe nini ng’atu ma nico biweko won ku min, man ebimoko kum cege; man gin ario gibidoko kum acel.
49005032	Giramung’a maeni e dit; ento ayero pi Kristu man pi kanisa.
49005033	Endre wun bende kubeng’wu kubeng’wu ng’atuman umar cege gire cil calu en gire; man dhakune bed ku wang’e m’elwor ko cware.
49006001	Nyithindho, wuwor junyodo mu i Rwoth: kum maeni en e cu.
49006002	Yung wuru ku meru (maeni cik ma kwong’a ma ku lembang’ola),
49006003	kara ebed ber iri, man ibed hai de wi ng’om.
49006004	Man kendo, wu wego, kud wunyai ng’ecwiny i nyithindho mu: endre wutunggi i ponji man juk pa Rwoth.
49006005	Jumiru, wuwor judongo m’i wiwu ma ku kum, ku lworo man ku mielkum, kud adundewu m’ucungo acel, calu ni Kristu;
49006006	ku tic mi wang’ ungo, calu ma dhanu maru; ento calu jumiru pa Kristu, ma wubetimo kayeny pa Mungu ku i adundewu:
49006007	ma wubetimo ku morcwinywu, calu ni Rwoth, ni dhanu ngo:
49006008	ma wung’eyo ko nia gin ma ber ma tek dhanu kubang’gi kubang’gi gitimo, e ebigamu gica kendo ba Rwoth, kadok en e ng’eca kadi paker.
49006009	Man ke, wu judongo, wutim igi wagi gin maeno, man kud wucim cim: ma wung’eyo ko ya ng’atu ma en e Jadit migi ku mu de ni i polo, man kud i bang’e dhanu tung’ tung’ ungo.
49006010	Aha a, wubed tek i Rwoth, man i tego mi tek pare.
49006011	Wurony jamtho pa Mungu kpo, kara wucung ki ni rieko pa wonabali.
49006012	Kum anyego mwa en e kum ring’kum ku rimo de ngo, endre kum ker, kum tego, kum jubim mi mudho mi ng’om maeni, kum udul tipo mi dubo i ka mi polo.
49006013	Kum kumeno ting’ jamtho pa Mungu kpo, kara wubin wucung kr i ceng’ maeni ma rac, man, ma wudaru timo ceke, wucungi.
49006014	Wucung kumeno, ma wudaru twio pierwu ku lemandha, man wudaru royo asi mi bedopwe,
49006015	ma wudaru royo girayika mi lembanyong’a ma juboth ko mi kwiocwiny i tiendwu;
49006016	karacelo ku maeni wuting’ thungu mi yioyic, ma wubicopo nego ku.. do lak athero mi mac ceke pa ng’atu ma rac.
49006017	Man wugam sabu mi both ma juboth ko, ku palamularu mi Tipo, ma en e lem pa Mungu:
49006018	ku rwo man kwayukwac ceke ma wuberwo ko ku ba nindo ceke i Tipo, ma wubekuro bang’e awe, ku kwayu kwac de pi jumaleng’ ceke,
49006019	man pira, kara wec umire ira i yabu dhoga, kara aketh jung’ei giramung’a mi lembanyong’a ma juboth ko ku tegocwiny,
49006020	ma an a jadhulembe pire i nyoro; kara ayer ku tegocwiuy i ie, calu ma maku ayer.
49006021	Ento kara wun bende wung’ei lembe para, maram abedo ko, Tukiko, m’umego ma jamer, man jatim mandha i Rwoth, ebiketho wung’ei gin ceke:
49006022	m’aore i beng’wu pi lembe maeni nini, kara wung’ei bedo mwa, man kara ejuk adundewu.
49006023	Kwiocwiny ubed ba utumego, man mer ku yioyic, m’uai ba Mungu ma Wego ku Rwoth Yesu Kristu.
49006024	Bero bed ba ju m’umaru Rwoth Yesu Kristu mwa ceke ku mer ma nyothre ngo.
50001001	Paolo ku Timoteo, jumiru pa Kristu Yesu, ni jumaleng’ ceke i Kristu Yesu ma gini i Filipi, ku julieu man jukony:
50001002	Bero iwu ku kwiocwiny m’uai ba Mungu ma Wegwa man Rwoth Yesu Kristu.
50001003	Afoyo Mungu para ku ba poi ceke m’apoi ko piwu,
50001004	thiri thiri ku ba kwac para ceke m’akwayu piwu kpo akwayu ku mutoro,
50001005	kum ribri mwa ma wakudu i rweyo lembanyong’a ma juboth ko ugambre i ceng’ ma kwong’a cil ku kawono de;
50001006	m’ageno ko gin maeni nini, nia ng’atu m’utheko tic ma ber i iwu ebidare cu cil i ceng’ pa Yesu Kristu:
50001007	cil calu ebedo cu ira ya ia pid piwu kewu ceke kumeno, kum wuni i adundena, kum, i kol para man i cungo kum lembanyong’a ma juboth ko ku ketho ebed ko tek de, wun ceke waribra wakudu i gamu bero.
50001008	Kum Mungu en e jamulembe para, maram ava wu ceke betima dit i kisa ma ng’ic pa Kristu Yesu.
50001009	Man aberwo, nia mer mu ucikusagu asaga i ng’eyong’ec ku riu ceke;
50001010	kara wung’i gin ma ber ku gin ma rac de; kara wubed ma awondi mbe kudu ma kier de mbe kudu cil i ceng’ pa Kristu;
50001011	ma nying’ bedopwe, ma ni kum Yesu Kristu, e m’uyeng’wu, ni dwong’ pa Mungu ku pak ma jupake ko.
50001012	Nie ayenyo wung’ei, umego, nia giki m’uwok i kuma e etimbre nia lembanyong’a ma juboth ko urweire m’usagu ni kume;
50001013	uketho kol para ma ni kum Kristu unyuthre cil i kind jukur ceke p’ubimo, man ni ju m’udong’ ceke bende;
50001014	man nia umego kucel ma dit ma gini i Rwoth, ma ginwang’u tego ni kum kol para, gisagu ku tegocwinygi ku yero lembe pa Mungu ma lworo mbe i kumgi.
50001015	Andha jumoko giyero pi Kristu cil ku kumira ku por bende; jumoko ke ku berocwinygi bende:
50001016	ju maeni betime ni kum mer, ma ging’eyo ko nia juketha kara acung kum lembanyong’a ma juboth ko:
50001017	ento ju maeno giyero pi Kristu mir athube, ku cwinygi m’umbe abombi ngo, ma igi pido ya ginyai can i kuma i kol para.
50001018	Ka ke ang’o? mae kende nia i yo ceke, kadok kud abombi kadi ku lemandha, juyero pi Kristu; e i lembe nini anyong’a nega, eyo, man anyong’a binega.
50001019	Kum ang’eyo nia maeni bilokre ni both para, ni kum kwac ma wukwayu man ke ku kony pa Tipo Yesu Kristu,
50001020	calku kur para ma ku cwinya ceke ku genogen para, kara lewic kud unega ni kum gin moko, ento nia ku tegocwiny ceke, calu ma thiri thiri, e kawono bende Kristu bidoko dwong’ ni kuma, kadok ku kwo, kadi ku tho.
50001021	Kum ira bedo kwo en e Kristu, tho ke en e kuloka.
50001022	Ento tek bedo kwo i kum, tek maeni en e nying’ tic para, ka kumeno makani m’afoyo ang’eyo ngo.
50001023	Ento lembe bewira i kindgi gin ario, ma ava ai benega kara wabed waku Kristu; kum eni e ber ma sagu dit:
50001024	ento bedo i kum piwu cande negowu ma sagu.
50001025	E ku genogen maeni, ang’eyo nia abidong’, eyo, man wabibedo karacelo wakudu ceke, kara wucikusagu asaga wubed ku mutoro de i yioyic;
50001026	kara kulula mu usagre i Kristu Yesu ni kuma kum bedo para m’i kindwu kendo.
50001027	Mae kende wuwek bedo mu urom lembanyong’a ma juboth ko pa Kristu: kara, kadok abino man anenowu kadi ambe de, awinj piwu, ya wucungo ki ku cwinywu acel, ku pidoic de acel ma wubeii ko aiia kum yioyic mi lembanyong’a ma juboth ko;
50001028	ma ndiri ng’oi i iwu ngo kum weg amone kum gin moko: maeni giranyutha ma ngbeng’ igi mi nyoth ma junyothri ko, ento mi both mu, m’uai ba Mungu;
50001029	kum emire iwu ni kum Kristu, ya wuyie ayia kende ngo, endre ya wusendru pire bende:
50001030	ma wubeii aiia calu ma wuneno i ia, man kawono bende wuwinjo nia eni i ia.
50002001	Ka kumeno tek juk moko nuti i Kristu, tek thokothok moko mi mer de nuti, tek ripocwiny moko mi Tipo nuti, tek kisa ma ng’ic ku ngisi moko nuti,
50002002	wuketh mutoro para pong’ kara pidoiwu bed calacel, ma wubedo ku mer ma calacel, ma wubedo ku cwinywu de m’uripo acel, ku pidoiwu de acel;
50002003	ma wubetimo gin moko ngo kud ali kadok ku kulula mananu, ento ku pidoic ma mol wek ng’atuman ie pid ya wadi ber ma sagu en;
50002004	ma wun kubeng’wu kubeng’wu ng’atuman ie ku pido kum piny pare kende ngo, ento ng’atuman ie pid kum piny mi juwadi bende.
50002005	Dong’ pidoic maeni e m’ubed i iwu, ma yang’ ubedo i Kristu Yesu bende:
50002006	en, ma nwang’u e Mungu ku kite ngi, kud i wang’e bedo ma jubedo ko ro ku Mungu en e gin ma juketho cwiny i kume ngo kara jubed ndhu kude,
50002007	ento ewenjre gire, edong’ egamu kum ng’eca re, e edoko ni ayi dhanu;
50002008	e kan enwangre i ayi mi dhanu, e ejwigre gire, edoko jaworo cil mi tho ngi, eyo, tho mi yen m’athara.
50002009	Kum kumeno bende Mungu dode dit apila, man emio ire nying’ ma sagu nying’ ceke;
50002010	kara i nying’ Yesu cong ceke rum, m’i polo ku m’i ng’om ku ma the ng’om,
50002011	man kara leb ceke kubang’gi kubang’gi ubin utuc nia Yesu Kristu en e Rwoth, ni dwong’ pa Mungu ma Wego.
50002012	Kum kumeno, jumerna, cil calu wubeduworo thiri thiri, calu i vuta kende ngo, ento kawono m’usagu dit m’ambe, wutim tic mi both mu giwu ku lworo ku mielkum;
50002013	kum en e Mungu m’etimo i iwu ku yenyo ku timo bende, ni kum mutoro pare.
50002014	Wutim gin ceke umbe ng’ ur umbe piem de;
50002015	kara wubed ma lembe mbe iwiwuwubed mol de, nyithindho pa Mungu ma poyo de mbe i kind dhanum’utuk m’ugondri ma gi juco de, ma kud i kind joca wubenen calu der i ng’om,
50002016	ma wubethiero lembe mi kwo; kara abed ku gin moko m’abin alula i kume i ceng’ pa Kristu, ya aringo mananu ngo kadi amula ku tic de mananu ngo.
50002017	Eyo, man tek jubekonja wi lam man wi tic mi yioyic mu, e anyong’a benega, man anyong’a benega wakudu ceke:
50002018	man ke wun bende anyong’a benegowu kumeno, man anyong’a negwu wakudu.
50002019	Ento ageno i Rwoth Yesu ya fodi nyanok abioro Timoteo i beng’wu, kara an bende cwinya jukre kinde m’ang’eyo rama wubedo ko.
50002020	Kum ng’atu moko mbe i bang’a ma pidoie calu para, ma ie pido piwu andha.
50002021	Kum gin ceke gibeyenyo gin migi gigi, gin pa Yesu Kristu re ngo.
50002022	Ento wung’eyo maram pire nyuthie ko, nia, calu nyathin konyo won, en bende ekonya kumeca ku nyayu lembanyong’a ma juboth ko.
50002023	Ka kumeno ageno ya abiore i beng’wu kawono, kinde m’aneno rama lembe para bitimbre ko:
50002024	endre ageno i Rwoth nia an bende ku kita abibino nyakawono.
50002025	Ento akwanu nia emaku piny ya aor Epafrodito m’umira i beng’wu ma wa jutic wakude, wan asikari de wakude, man jakwenda mu m’e jakony mi can m’unega;
50002026	kum ava wu kewu ceke nege dit, man cwinye dieng’ dit, kum wuwinjo nia kume lith:
50002027	kum andha kume make m’uyenyo nege anega: ento Mungu timo ku kisa i kume; man i kume kende ngo, ento i kuma bende, kara kud anwang’ can wi can wagi.
50002028	Ka kumeno aore nyadwedwe ma sagu, kara, ka wunene kendo anyong’a negwu, man ke kara can para dok nok.
50002029	Wujole kumeno i Rwoth ku mutoro ceke; e wuyung wagi dhanu ma kumeno:
50002030	kum evotho pi tic pa Kristu, m’ekuno kume kara eketh tic mu ma ira m’urem urom kakare.
50003001	Aha a, umego, anyong’a negwu i Rwoth. Goro iwu ma calku ma kwong’a, eola ngo, ento e ber iwu.
50003002	Wubed ku weng’wu kum gwogi, wubed ku weng’wu kum jutic ma rac, wubed ku weng’wu kum ju ma thumo kum:
50003003	kum wan wa weg yaa, ma warwo ku Tipo pa Mungu, e walula i Kristu Yesu, man wageno mwa kum ungo:
50003004	nwang’u an nini e m’acopo geno cli i kum: tek ng’atu mange ie wacu ya egen kum, nwang’u an e m’asagu:
50003005	jutimo yaa i kuma i ceng’ mir aborane, ma a nyakwar Israel, mi suru pa Benyamin, Jaebrania mi Juebrania; pi lembe mi cik, a Jafarisayo;
50003006	pir ava tic ke, anyayu ragedo kum kanisa; pi bedopwe ma ni i cik ke, junwang’a ma lembe mbe i wia.
50003007	Ento giki ma naka gi kuloka ira, maeni akwanugi ni gin m’uoi mananu kum Kristu.
50003008	Eyo andha, man akwanu gin ceke ni gin m’uoi mananu kum bero mi ng’eyong’ec pa Kristu Yesu ma Rwoth para: gin ceke oi mananu ira pire, man akwanugi ni usabu kende, kara anwang’ Kristu,
50003009	man junwang’a i ie, m’abedo ku bedopwe para an ungo, cil maeno ma mi cik, ento maeno ma en e mi yioyic pa Kristu re, bedopwe m’uai ba Mungu ni kum yioyic:
50003010	kara ang’eye, ku tego mi cer m’ecer ko, ku ripocwiny mi sendri pare, m’abedo ko ni ayi tho pare;
50003011	tek acopo tundo kum cer ma kind ju m’utho ku yo moko.
50003012	Calu m’adaru nwang’u ngo, kadi judaru dwoka ndhu cu de ngo: ento abecikucwala, tek kuno nyo acopo maku maeca ma Kristu Yesu bende maka ni kume.
50003013	Umego, fodi akwandra gira ngo ya amaku: endre gin acel abetimo, ma wia wil kum gin ma ni i ng’eya, m’abecwala rut kum gin ma ni i wang’a de,
50003014	abecwala kara atund kakara kum sukulia mi lwong’o ma malu pa Mungu ni kum Kristu Yesu.
50003015	Ka kumeno, dong’ wan ma wang’wa teng’ni kum lembe, wabed ku pidoic ma kumeno: man ke tek wubedo ku pidoic ma tung’ i gin moko, e Mungu binyutho maeni bende iwu:
50003016	mae kende, i maeni ma wadaru wok i ie, dong’ wawothu ku lembe ma calacel.
50003017	Umego, wukwany bang’a karacelo, man wunen ju ma giwotho kumeni cil calu wan ma wa jupor i weng’wu.
50003018	Kum dupa giwotho, m’adaru yero pigi iwu wang’ udul, kawono de ayero iwu cil ku ywak, nia gi judegi mi yen m’athara pa Kristu:
50003019	ma kajik migi en e nyoth, usauigi e ma mungu migi, man kulula migi ni i lewic migi, ma giketho migi pidoigi kum gin m’i ng’om.
50003020	Kum thuwa ni i polo; wabekuro Jalar bende m’ebiai kuca, en e Rwoth Yesu Kristu:
50003021	m’ebiloko kumwa mi lewic udok nyen, kara edok pami kume mi dwong’ pare, calku tego m’ecopo bimo ko wi gin ceke i bang’e gire.
50004001	Kum kumeno, umego ma jumer ma avawu benega, ma mutoro para man jamkermiwic, wucung ki ki ki kumeno i Rwoth, jumerna.
50004002	Ajuko Euodia, man ajuko Suntuke, ya gibed ku pidoic acel i Rwoth.
50004003	Eyo, akwei ma tek bende, jatic ma ku mberembere andha, kony mon maeni, kum wamula ku tic wakugi i lembanyong’a ma juboth ko, ku Klement bende, man jutic wada m’udong’ de, ma nying’gi ni i kitabu mi kwo.
50004004	Anyong’a negwu thiri thiri i Rwoth: awacu kendo, Anyong’a negwu.
50004005	Wek mwonyolembe mu ung’eire ni dhanu ceke. Rwoth ni ceng’ni.
50004006	Cwinywu kud uring kum gin moko ki; ento i gin ceke ku rwo man kwayukwac ku foyofoc wuwek penji mu ung’eire ni Mungu.
50004007	Man kwiocwiny pa Mungu, ma sagu ng’eyong’ec ceke, bikuro adundewu ku pidoiwu i Kristu Yesu.
50004008	Aha a, umego, gin ma tek gin andha, gin ma tek gi mi yung, gin ma tek gi pwe, gin ma tek gi leng’, gin ma tek gi mi mer, gin ma tek gi rwonglembe ma ber; tek bero moko ni i kume, tek pak moko ni i kume, e iwu pid kum giki maeni.
50004009	Gin ma wugamu ng’eyo con, man wujolo man wuwinjo man wuneno i ia de, wutim gin maeni: e Mungu mi kwiocwiny bibedo kudu.
50004010	Ento anyong’a nega dit i Rwoth, kum kawono dong’ pidoic mu ma kum lembe para yepo; i maeni iwu pido andha, ento fodi wunwang’u nindo ma kakare ngo.
50004011	Ayero kum canpiny m’unega ngo: kum agamu ng’eyo con, i bedo ma tek abedo ko, e cwinya bedo m’ecungo i ie.
50004012	Ang’eyo maram jujwigri ko, ang’eyo maram jusagri ko bende: i gin ceke man i gin ceke kubang’gi kubang’gi agamu ng’eyo lembamung’a nini con, ku bedo ku yeng’o man ku kec bende, ku sagri ku bedo ku canpiny bende.
50004013	Acopo timo gin ceke ni kume m’emio ira tego.
50004014	Ento wutimo dre ya waribra wakudu i can para.
50004015	E wun bende wung’eyo giwu, wu Jufilipi, nia i thekri mi lembanyong’a ma juboth ko, kinde m’aai i Makedoni, kanisa moko mbe ma waribra wakugi i lembe mi mio ku gamu de ndhu wun wu kendwu;
50004016	kum cil i Tesaloniki wuoro wang’ acel man kendo kum lembe mi canpiny m’unega.
50004017	Ene kum giramia ma nia ayenyo ngo; ento ayenyo nyingwu e m’ucikusagu asaga ni wel mu.
50004018	Ento abedo ku gin ceke, man asagra: ayeng’, kum adaru gamu giki m’uai i beng’wu bang’ Epafrodito, en e ng’wic gin ma ng’wi ng’ar, en e lam ma yire, ma nyayu mutoro i Mungu.
50004019	Man Mungu para bimio iwu gin ceke ma cande ni i kumwu calku lonyo pare i dwong’ ni kum Kristu Yesu.
50004020	Nie dwong’ ma rondo ku rondo ubed ni Mungu mwa man Wegwa. Amen.
50004021	Wumoth jumaleng’ ceke kubang’gi kubang’gi ma gini i Kristu Yesu. Umego ma wabedo wakugi de gimothowu.
50004022	Jumaleng’ ceke gimothowu, ma sagu dit ju ma gi juot pa Kaisari.
50004023	Bero pa Rwoth Yesu Kristu bed ku cwinywu.
51001001	Paolo, jakwenda pa Kristu Yesu ni kum yeny ma Mungu yenyo, man Timoteo m’umegwa,
51001002	ni jumaleng’ man umego mandha i Kristu ma gini i Kolosai: Bero iwu man kwiocwiny m’uai ba Mungu ma Wegwa.
51001003	Wafoyo Mungu ma Won Rwoth mwa Yesu Kristu, ma warwo ko thiri thiri piwu,
51001004	ma wadaru winjo pi yioyic mu i Kristu Yesu, man pi mer mu ma wubedo ko yo ba jumaleng’ ceke,
51001005	kum genogen ma jukanu iwu i polo, ma wular wuwinjo pire i lembe mi lemandha mi lembanyong’a ma juboth ko,
51001006	m’uwok i beng’wu: cil calu ebedo i ng’om ceke bende m’ecego nyinge man ecikumedre, calu ma i iwu bende, ugambre i ceng’ ma wuwinjo wung’eyo de bero pa Mungu i lemandha;
51001007	cil calu wugamu ng’eyo con bang’ Epafra ma en e jatic wadwa ma jamer mwa, m’e jatic mandha pa Kristu piwa,
51001008	m’eyero iwa pi mer mu bende ma i Tipo.
51001009	Kum lembe nini wan bende, ugambre i ceng’ ma wawinjo, waweko ki ngo nirwo ku kwayu kwac piwu, kara ng’eyong’ec mi yeny ma ie yenyo uromwu i rieko ceke ku ng’eyong’ec mi tipo bende,
51001010	kara wuwoth calu m’uromo ku Rwoth ma wubenyayu ko mutoro kwa, ku cego nyingwu i tic ma ber ceke kubang’gi kubang’gi, ku teng’ni i ng’eyong’ec pa Mungu;
51001011	ma wudoko tek ku tego ceke, calku tek mi dwong’ pare, ni twiocwiny ceke ku mwonyolembe ma jumwonyo hai ku mutoro:
51001012	ma wubefoyo ko Wego, m’udwokowa dre ni jurib mi camupacu mi jumaleng’ i der;
51001013	m’elaruwa kud i tego mi mudho, man elokowa i ker pa Wode mi mer pare;
51001014	ma wanwang’u war ma juwaru kowa ni kume, ni wek mi dubo mwa:
51001015	ma en e ayi Mungu ma nen ungo, kayu mi giracwia ceke pa Mungu;
51001016	kum gin ceke cwire ni kume, ma ni i polo ku ma wi ng’om bende, gin ma nen ku gin ma nen ungo bende, kadok komker kadi kero kadi ker kadi tego; gin ceke cwire ni kume, pire bende;
51001017	man en e kwong’a mi gin ceke, man gin ceke de bedo karacelo ni kume.
51001018	Man en e wic mi kum, ma en e kanisa: ma en e thangambere, en e kayu mi cer ma kud i kind ju m’utho; kara ebed jawipiro i gin ceke.
51001019	Kum ebedo ber ni Wego ya pong’ mi gin ceke bed i ie;
51001020	ya ekwi gin ceke ire gire, m’edaru timo kwiocwiny ni kum rimo mi yen m’athara pare; ni kume, awacu, kadok gin ma wi ng’om, kadi gin ma ni i polo.
51001021	Wun de, ma naka wukoc tung’ wu jukwor de i pidoiwu i tic ma rac mu,
51001022	ento kawono re dong’ ekwiowu i kum mi ring’kume ni kum tho, kara ethierwu i wang’e gire ma wu leng’ ma poyo de mbe adote de mbe:
51001023	tek ebedo kumeno ya wubed i yioyic, ma ulegwu nyang’ ucungo tek de, ma wukucoro cen ungo kum genogen mi lembanyong’a ma juboth ko ma wuwinjo, ma juyero i giracwia pa Mungu ceke the polo; ma an a Paolo judwoka ni jatije.
51001024	Nie anyong’a nega i masendi m’asendra ko piwu, man apong’o gin maka para mi masendi pa Kristu m’urem i ring’kuma pi kume, ma en e kanisa;
51001025	ma juketha ni jatije, calku tic mi pokopok pa Mungu ma jumio ira piwu, kara aketh lembe pa Mungu timbre kakare,
51001026	cil giramung’a m’ugamu pandre por con ku ba dhanu m’ucikutuk de: ento kawono dong’ junyuthe ni jumaleng’ pare,
51001027	e ebedo ber ni Mungu ya eketh ging’ei karamb lonyo mi dwong’ mi giramung’a maeni i kind Thekdhanumange, ma en e Kristu i iwu, genogen mi dwong’:
51001028	ma wayero pire, wacikujuko ko dhanu kubang’gi kubang’gi man wacikuponjo ko dhanu kubang’gi kubang’gi i rieko ceke, kara wathier dhanu kubang’gi kubang’gi ma gibedo ndhu cu i Kristu;
51001029	e amula ku tic bende pi eni, m’abeii ko aiia calku tim m’ebetimo, m’ubetimo i ia ma tek.
51002001	Kum ayenyo wung’ei maram aii ko aiia piwu, man pi ju ma Laodikia, man pi ju ma fodi gikuneno wang’a mi kum ungo;
51002002	kara adundegi jukre, gi ju ma juribogi karacelo i mer, man ni lonyo ceke mi kwiocwiny ma pong’ mi ng’eyong’ec, kara ging’ei giramung’a pa Mungu, ma Kristu,
51002003	ma piny m’akana ceke mi rieko ku ng’eyong’ec de ubedo apana i ie.
51002004	Ayero maeni, kara ng’atu moko kud ubombwu ku lembacung’a mi wec.
51002005	Kum kadok ambe i beng’wu ku kum, endre wanuti wakudu i cwiny, ma mutoro benega kan abeneno bedo mu ma kakare, man ke cungo mi yioyic mu i Kristu.
51002006	Ka kumeno calu wudaru jolo Kristu Yesu ma Rwoth, e wuwoth i ie kumeno,
51002007	ma ulegwu nyang’ ma wugombru de i ie, ma wunyang’ i yioyic mu de, cil calu juponjowu, ma wusegru ko i foyofoc bende.
51002008	Wubed ku weng’wu kara ng’atu moko kud udwokwu ni jambayeki ku lembrieko pare man kud abombi mananu, tok lembkei mi dhanu, tok ponji ma kwong’a m’i ng’om, ma ku tok Kristu ngo:
51002009	kum Rucwic upong’ thur i ie ma ku kum,
51002010	man i ie wun de wupong’o thur, ma en e wi ker ku tego ceke:
51002011	i ie de jutimo yaa i kumwu bende ku yaa ma jutimo ku cing’ ungo, i roc ma kum mi ring’kum roc ko, i yaa pa Kristu;
51002012	ma judaru yikowu wukugi i baputisi, man juting’owu bende i ie wukugi ni kum yioyic i timotim pa Mungu, m’uting’e ku kind ju m’utho.
51002013	E wun, kinde ma nwang’u wuni i tho kum kier mu man kumwu ma jukutimo yaa i kume ngo, wun, awacu, edwokowu kwo karacelo kude, nwang’u eweko iwa kier mwa ceke;
51002014	nwang’u eruco lembagora mi cik m’utuco wiwa, m’eketho wang’e i kumwa: man ekabe cen kud i yo, m’egure ko kor yen m’athara ku musumali;
51002015	nwang’u enyotho ker ku tego de, eketho gibedo giranena ma ngbeng’, m’eloyogi ma gwei i ie.
51002016	Ka kumeno ng’atu moko kud upok lembe iwu kum giracama, kadi kum giramadha, kadi kum ceng’ agba kadi mi dwi ma por kadi ceng’ sabatu;
51002017	ma en e tipopiny mi gin ma bibino; endre kum en e pa Kristu.
51002018	Ng’atu moko kud umai giragama mi kwaya mu ku yeny ma ie yenyo mi molcwiny ku rwo ma ni malaika de, m’ebedo ndhu i gin m’eneno, m’etingre mananu kum pidoic mi kum,
51002019	m’emoko kr ngo kum Wic ma kum dho gamu gin m’ucope i bang’e, m’eribre de karacelo ni kum ujonje ku ler, ebenyai de ku nyai pa Mungu.
51002020	Tek wutho ku Kristu ni ponji ma kwong’a m’i ng’om, nedi, wudong’ wumiru giwu ni lembapoka, calu ju ma gibedo i ng’om,
51002021	Kud wumaki, kadok abila de, kadok amula de
51002022	(gin ceke ma gibinyothri i tim), tok lembang’ola ku lemponji mi dhanu?
51002023	Gin maeni bedo andha ni giranena mi rieko i rwo ma ijo maru, ku jwigri gijo, ku sendo kum: ento gin maeni kulokane mbe ma dhiro wi awanyakum.
51003001	Ka kumeno tek juting’owu karacelo ku Kristu, wuyeny gin ma ni malu, ka ma Kristu ni i ie, m’ejany ko yo ku cing’ Mungu ma yor acwic.
51003002	Wuketh pidoiwu kum gin ma malu, kum gin ma wi ng’om ungo.
51003003	Kum wutho, man kwo mu bedo apana karacelo ku Kristu i Mungu.
51003004	Ka Kristu, ma kwo mwa, binyuthie, e wun bende wubilund nyuthiu wukugi i dwong’.
51003005	Ka kumeno wuneg wathkumwu ma gini i ng’om: tarwang’, sasa, awanya ma rac, ayiri, ku ketho cwiny hai kum piny, ma en e rwo ma ni gin m’acwia;
51003006	kum gin maeni kwinyo pa Mungu wok wi wot juco:
51003007	ma wun bende yang’ wuwotho i ie, kinde ma fodi wubedo i gin maeni;
51003008	ento kawono wun bende dong’ wucorgi ceke cen: ng’ecwiny, ku kwinyo, kud akece, ku cayucac, ku lemblewic ma ai kud i dhogwu:
51003009	kud wucwai ndra ma nia ng’atuman ucwai ni wadi man ni wadi: kum wudaru wanyu ng’atu ma con cen ku tic pare de,
51003010	man wuronyo ng’atu ma nyen, m’ubecikudoko nyen ku ng’eyong’ec calu ayi ng’atu m’ucwie: .
51003011	ma kadok Jayunani kadi Jayahudi, kadi yaa, kadok yaango de, kadi dhanu ma sai, kadok Jakuthi, kadi ng’eca, kadi paker de ceke gicopo bedo i ie ngo; ento Kristu re en e gin ceke, man i gin ceke.
51003012	Ka kumeno wurony, calu dhanu ma Mungu goyo wigi, ma leng’ man jumer de, adunde mi ngisi, ku bedo ber ku dhanu, ku ming’o, ku molcwiny, ku mwonyo lembe hai;
51003013	ma wuoi ko lembe ma kum juwedu ma ng’atuman uoi lembe ma kum wadi man kum wadi, ma wuwek ko lembe ma kum juwedu ma ng’atuman uwek lembe ma kum wadi man kum wadi, tek ng’atu moko lembe ni i ie kum ng’atu moko: cil calu Rwoth uweko lembe mu, e wun bende wutim kumeno:
51003014	man ma sagu gin maeni ceke wurony mer, ma en e twic mi doko cu ma ndhu.
51003015	Man wek kwiocwiny pa Kristu bim wi adundewu, ni maeni bende julwong’owu i kum acel: man wubed ma wufoyo foc.
51003016	Wek lembe pa Kristu sagre i iwu; i rieko ceke ma wubeponjru man wubejukru ku lembwer man wer ku wer mi tipo, ma wubewero ku bero i adundewu ni Mungu.
51003017	Man gin ceke ma tek wutimo, i lembe kadi i tic, tim ceke i nying Rwoth Yesu, ma wufoi ko Mungu ma Wego ni kume.
51003018	Mon, wubed wor ni cogwu, calu m’umaku piny i Rwoth.
51003019	Wu cogmon de, wumar mondwu, man kud wukecgi.
51003020	Nyithindho, wuwor junyodo mu i gin ceke, kum maeni nyayu mutoro i Rwoth.
51003021	Wego, kud wunyai ng’ecwiny i nyithindho mu, kara kud wukab cwinygi.
51003022	Jumiru, wuwinj dwand judongo m’i wiwu ma ku kum i gin ceke; ku tic ma ku wang’ ungo, calu ma dhanu maru, ento kud adunde acel, mi lworo Rwoth:
51003023	gin ceke ma tek wutimo, wutim ku cwinywu ceke, calu ni Rwoth, ni dhanu de ngo;
51003024	ma wung’eyo ko nia wubigamu sukulia mi camupacu ba Rwoth: wutimo ni Rwoth Kristu.
51003025	Kum ng’atu m’utimo rac ebinwang’u kendo en nini m’etimo rac: man dhanu tung’ tung’ ungo.
51004001	Judongo, wumi ni jumiru mu gin m’umaku piny m’uromo kugi de; ma wung’eyo ko ya wun bende wutie ku Jadit i polo.
51004002	Wubed kr kum rwo, ma wuki ko i ie ku foyofoc;
51004003	karacelo ku maeni wurwo iwa bende, kara Mungu yab iwa dhugola ni lembe, kara wayer giramung’a pa Kristu, ma an bende ani i kol pire;
51004004	kara anyuthe, calu emaku ya
51004005	Woth ku rieko yo ba ju woko, ma wubeng’iewo ko nindo.
51004006	Wek wec mu bed ku bero thiri thiri, ma kadu rome, kara wung’ei maram wulok ko lembe ni dhanu kubang’gi kubang’gi.
51004007	Lembe para ceke Tukiko biketho wung’eyo, ma en e umego ma jamer m’e jatim mandha man e jatic wakude i Rwoth:
51004008	m’aoro i beng’wu pi lembe maeni nini, kara wung’ei bedo mwa ma wabedo ko, man kara ejuk adundewu bende;
51004009	karacelo kud Onesimo, ma umego mandha ma jamer bende, ma en e ng’atu acel m’i kindwu. Gibiketho wung’ei gin ceke m’utimbre kuni.
51004010	Aristarko ma jakol wada umothowu, man Marko, ma wod nyamin Barnaba (ma wujolo lembang’ola pire; tek ewok i beng’wu, wujole),
51004011	man Yesu ma jniwong’o Yustu, ma gi weg yaa: joni kendgi e ma wa jutic mi ker pa Mungu wakugi, dhanu ma gibedo ira ni juk.
51004012	Epafra, ma en e ng’atu acel m’i kindwu, m’e jamiru pa Yesu Kristu, emothowu, m’ebeii aiia thiri thiri piwu i rwo pare, kara wucung ndhu cu wung’ei andha de yeny ma Mungu yenyo ceke.
51004013	Kum anyutho pire, ya emule dit ku tic piwu, man pi ju ma i Laodikia, man pi ju ma ni i Hieropoli.
51004014	Luka, ma jakeikum ma jamer, giku Dema bende gimothowu.
51004015	Wumoth utumego ma gini i Laodikia, ku Numfa bende, man kanisa ma ni i ot migi.
51004016	Man tek judaru somo waraga maeni i kindwu, wuketh jusome i kanisa mi Julaodikia bende; man wun bende wusom waraga m’uai i Laodikia.
51004017	Wuwac ni Arkipo kumae, Dong’ iketh weng’i kum tic m’ijolo i Rwoth, kara itime kakare.
51004018	Moth para an a Paolo gira ku cinga. Wupoi pi kol para. Dong’ bero bed kudu.
52001001	Paolo, ku Siluano, man Timoteo, ni kanisa mi Jutesaloniki i Mungu ma Wego man Rwoth Yesu Kristu: Bero iwu man kwiocwiny.
52001002	Wamio foyofoc ni Mungu thiri thiri piwu ceke, ma wayero ko piwu i rwo mwa;
52001003	ma wapoi ko areri kum tic mu i yioyic man tic mu i mer ma wumulu kudo ku twiocwiny mu mi genogen i Rwoth mwa ma Yesu Kristu, i wang’ Mungu mwa ku Wegwa;
52001004	ma wang’eyo ko goyo nying’ mu, juwadwa ma jumer pa Mungu,
52001005	maram lembanyong’a mwa ma juboth ko bino ko i beng’wu i lembe kende ngo, ento i tego bende, man i Tipo Maleng’, man i kwiocwiny ma dit; cil calu wung’eyo maram piwa ma wanyuthia ko iwu ni kumwu bedo ko.
52001006	Man wudoko jupor mwa, ku pa Rwoth, wun ma wudaru jolo lembe i can ma dit, kud anyong’a mi Tipo Maleng’;
52001007	ketho wudoko ni por ni dhanu ceke m’uyio i Makedoni ku i Akaya bende.
52001008	Kum lembe pa Rwoth umeny kud i beng’wu, i Makedoni ku Akaya kende ngo, ento i kaka ceke yioyic mu ma yo ba Mungu yik tirr; ketho can yero gin moko kud unegwa.
52001009	Kum joni giyero piwa gigi pi mondo mwa m’i beng’wu maram ebedo ko; man ke maram wulokru ko ni Mungu ku kum ayi gin m’acwia, kara wutim ni Mungu ma kwo mandha de,
52001010	wukur Wode de m’ebiai i polo, m’eting’e ku kind ju m’utho, en e Yesu, m’ebodhowa ni kwinyo ma bibino.
52002001	Kum wun giwu, umego, wung’eyo mondo mwa m’i beng’wu, ya junwang’u ebedo mananu ngo:
52002002	ento wan ma walar wasendra man jutimowa rac dit, calu wung’eyo, i Filipi, cwinywa doko tek i Mungu mwa ma wayero ko iwu lembanyong’a ma juboth ko pa Mungu ma waii ko aiia.
52002003	Kum juk mwa en e mi ndra ngo, kadi mi sasa de ngo, kadi i abombi de ngo:
52002004	ento cil calu Mungu ufoyo ya wagwok lembanyong’a ma juboth ko, kumeno wayero; calu ma nyayu mutoro i dhanu ngo, ento ma nyayu mutoro i Mungu m’umulo adundewa.
52002005	Kum nindo moko junwang’u watimo lembe mi pak mananu ngo, calu wung’eyo, kadi ku jambomb mi ketho cwiny hai kum piny de ngo, Mungu en e jamulembe;
52002006	kadi wabeyenyo dwong’ mi dhanu de ngo, kadok m’uai i beng’wu kadi ba jumange de, nwang’u wacopo wacu ya wa weg ng’ol calu jukwenda pa Kristu.
52002007	Ento wabedo yo i kindwu, calu ka japidi bepido nyithindho pare ma dhe:
52002008	cil kumeno, wan ma waketho cwinywa i kumwu ku mer, ebedo ni mutoro ma dit iwa ya wami iwu, lembanyong’a ma juboth ko pa Mungu kende ngo, ento kwo mwa bende, kum wudoko ju ma kacwinywa.
52002009	Kum wupoi, umego, pi tic ma wamula ko ku sendri: ma wabewatimo diewor ku dieceng’, kara ku wanur kindwu moko, wayero iwu lembanyong’a ma juboth ko pa Mungu.
52002010	Wun wu jumulembe, ku Mungu bende, maram watimbra ko leng’, man pwe, man umbe adote iwu wu ju m’uyio:
52002011	calu wung’eyo maram watimo ko iwu kubeng’wu kubeng’wu, calu wego timo ni nyithindhe ma dhe, ma wabewajukowu, wabewapiko lembe i iwu, wabewatuco de,
52002012	kara nia wuwoth calu uromo ku Mungu, m’elwong’owu i ker pare gire man i dwong’.
52002013	Man pi lembe nini wafoyo Mungu areri, nia, ka wujolo lembe mi kwenda i bang’wa, ndhu lem pa Mungu, wujole calu en e lenibe mi dhanu ngo, ento, calu ebedo andha, lembe pa Mungu, m’etimo bende i iwu wu ju m’uyio.
52002014	Kum wun, umego, wudoko jupor mi kanisa pa Mungu ma gini i Kristu Yesu i Yahudi: kum wun bende wusendru ku gin ma cal cal ni juthu, cil calu joca ke ni Juyahudi;
52002015	ma ginego Rwoth Yesu ku jubila, giriemo wan de woko, ginyayu mutoro ngo i Mungu, man gi tung’ ku dhanu ceke;
52002016	gikwero ya ku wayer ni Thekdhanumange kara gibothi; kara gipong’ dubo migi thiri thiri: ento kwinyo wok i wigi cil i kajikne.
52002017	Ento wan, umego, ma jupokowa wakudu mi nindo ma nyanok, mi nendri ku wang’ kud adunde re ngo, waponjo apila ma sagu ya wanen weng’wu kud amora ma dit:
52002018	kum nwang’u wayenyo dit wabin i beng’wu, an a Paolo wang’ acel man kendo; e Jok ucerowa.
52002019	Kum genogen mwa en e ang’o, kadi anyong’a mwa, kadi jamkermiwic mwa mi kulula? Ndhu wun ungo, i wang’ Rwoth mwa ma Yesu i bino pare?
52002020	Kum wun wu dwong’ mwa man mutoro mwa.
52003001	Kum kumeno ka wacopo twio cwinywa kendo ngo, iwa pido nia e ber ya wadong’ i Athene kendwa;
52003002	e waoro Timoteo, m’umegwa man jatic pa Mungu i lembanyong’a ma juboth ko pa Kristu, kara eketh wucungi, man kara ejukwu kum yioyic mu;
52003003	kara ng’atu moko cwinye kud uringi kum ruvwa maeni; kum wung’eyo giwu nia jukethowa pi maeni.
52003004	Kum andha, kinde ma wanuti wakudu, walar wayero iwu nia wabisendra ku ruvwa; cil calu etimbre, e wun wung’eyo.
52003005	Kum lembe nini an bende, kan acopo twio cwinya kendo ngo, aoro kara ang’ei yioyic mu, kara jabidhe kud ubidhwu ku yo moko, tic ma wamula kudo maru bedo mananu.
52003006	Ento ka Timoteo dwogo i bang’a kawono m’eai ko i beng’wu, man ekelo iwa rwonglembe ma ber mi yioyic mu ku mer mu, ya poi mu ma thiri thiri piwa e dre, ma ava nenowa benegowu, cil calu ava nenowu benegowa;
52003007	kum lembe nini, umego, wajukra piwu i mono mwa ku ruvwa mwa ni kum yioyic mu:
52003008	kum kawono wabedo, tek wucungo ki i Rwoth.
52003009	Kum foyofoc ma nedi ma wacopo mio kendo ni Mungu piwu, kum anyong’a ceke m’unegowa piwu wang’ Mungu mwa,
52003010	ma diewor ku dieceng’ de warwo apila kara wanen weng’wu, man kara waketh gin m’urem i yioyic mu dok ndhu cu?
52003011	Nie dong’ Mungu mwa man Wegwa en, ku Rwoth mwa Yesu, unyuth yo mwa i beng’wu:
52003012	man Rwoth uketh mer mu unyai esagre de ng’atuman ni wadi man ni wadi, man ni dhanu ceke, cil calu wan bende iwu;
52003013	kara eketh adundewu cung ma adote mbe i leng’cwiny wang’ Mungu mwa man Wegwa, i bino pa Rwoth Yesu mwa ku jupare maleng’ ceke.
52004001	Aha a, umego, wakwayuwu man wajukowu i Rwoth Yesu, nia, calu wu jolo i bang’wa maram maku wuwoth ko wunyai ko mutoro Mungu, cil wubewotho, kara wusegru kendo kendo.
52004002	Kum wung’eyo maram lembang’ola ma wamio iwu ni kum Rwoth Yesu bedo ko.
52004003	Kum maeni en e yeny ma Mungu yenyo, ndhu dwokrileng’ mu, nia wuceru ni tarwang’;
52004004	nia ku ba dhanu nzu m’i kindwu ng’atuman ung’ei bimo kume gire i dwokrileng’ man i yung,
52004005	i ayiri mir awanya ma rac ungo, cil calu Thekdhanumange ma kung’eyo Mungu ngo;
52004006	ng’atu moko kud ukadh kieu, etim rac de bang’ umin i lembe nini: kum Rwoth en e jacul kwor kum gin maeni ceke, calu wan bende walar wapoyowu man watuco.
52004007	Kum Mungu lwong’owa pi sasa ngo, endre i dwokrileng’.
52004008	Ka kumeno ng’atu m’ukwero, meca ekwero dhanu ngo, ento Mungu, m’emio Tipo Maleng’ pare iwu.
52004009	Ento pi mer mi utumego can lembe ma nia ng’atu moko gor iwu negowu ngo: kum Mungu ponjowu giwu ya wumeru;
52004010	kum wutime andha ni umego ceke ma gini i Makedoni ngung’. Ento wajukowu, umego, kara wusegru asaga;
52004011	man iwu pid ya wubed yo, ya wutim tic ma mu bende, ya wutim tic ku cingwu, cil calu wang’olo iwu;
52004012	kara wuwoth calu m’umaku piny ni ju ma woko, man kara can gin moko kud unegwu.
52004013	Ento wayenyo kud wubed cobo pi ju m’unindo, umego; kara can kud unegwu, cil calu dong dhanu, ma genogen umbe kugi.
52004014	Kum tek wayio nia Yesu tho man ecer kendo, kumeno ju ma ginindo i Yesu bende Mungu bikelogi gikugi.
52004015	Kum wawacu maeni iwu ku lembe pa Rwoth, nia wan ma wabedo kwo, ma wadong’ ni bino pa Rwoth, wabitelo yo ki ngo ni ju ma ginindo.
52004016	Kum Rwoth ku kite biai i polo biloro piny, ku kok ma dit, ku dwand malaika ma dit de, man kud agwara pa Mungu bende: e ju m’utho i Kristu gibilar cer;
52004017	e ka wan ma wabedo kwo, ma wadong’, jubilund ting’owa malu wakugi i afuru, nirombo ku Rwoth i lietho; e kumeno wabidong’ bedo nja ku Rwoth.
52004018	Kum kumeno dong’ wujukru ku lembe maeni.
52005001	Ento pi nindo ku oro, umego, can lembe moko ma nia jugor iwu negowu ngo.
52005002	Kum wung’eyo giwu cu nia ceng’ pa Rwoth ubino kumeno calu jakwo ku diewor.
52005003	Kinde ma gibewacu kumae, Kwiocwiny ku bedomoth e nyoth ulund ubino i wigi ndhu ndhu nica, calu moc ma goyo dhaku ma ie nuti; man gibiboth ki ngo.
52005004	Ento wun, umego, wuni i mudho ngo, ma nia ceng’ nino unwang’wu calu jakwo:
52005005	kum kewu ceke wu wot mi der, man wu wot mi ceng’: wan wa mi diewor ungo, kadi mi piny ma col de ngo;
52005006	kum kumeno dong’ ku wanindu, calu dong dhanu, ento dong’ wakur wabed nger de.
52005007	Kum ju m’unindo ginindo ku diewor; man ju ma gimer amera gimer ku diewor.
52005008	Ento dong’ wan, kum wa mi ceng’, wabed nger, waroi asi mi yioyic ku mer bende; man ka sabu mir umbu, waketh genogen mi both.
52005009	Kum Mungu kethowa ngo ni kwinyo, ento kara wanwang’ both ni kum Rwoth mwa Yesu Kristu,
52005010	m’utho piwa, kara, kadok wabedo neno kadi wanindo, wabed karacelo wakugi.
52005011	Kum kumeno dong’ wujukru, man wutengru, cil calu wubetimo bende.
52005012	Ento wakwayuwu, umego, ya wung’ei ju ma gimuli ku tic i kindwu, man gini i wiwu i Rwoth, man gijukowu;
52005013	man wufoigi dit apila i mer kum tic migi. Wubed ku kwiocwiny i kindwu giwu.
52005014	Man wakwayuwu, umego, wujuk ju ma gitimbri rac, wudwok cwiny ju ma cwinygi tek ungo, wujeng ju m’ubedo ng’ic, wubed ku mwonyolembe ma jumwonyo hai yo ba dhanu ceke.
52005015	Nen nia ng’atu moko kud ucul gin ma rac ni wadi ka wang’ gin ma rac; ento elub pare tok gin ma ber thiri thiri, ng’atuman ni wadi man ni wadi, man ni dhanu ceke.
52005016	Anyong’a negwu thiri thiri;
52005017	wurwo areri;
52005018	wumi foyofoc i gin ceke: kum maeni yeny ma Mungu yenyo i Kristu Yesu yor i beng’wu.
52005019	Kud wucer Tipo;
52005020	kud wucai lembila;
52005021	wuponj gin ceke; wuceru wi maeno m’e ber;
52005022	wuceru ni dubo ma mba mba ceke.
52005023	Man Mungu mi kwiocwiny en edwokwu leng’ njwa; man dong’ cwinywu ku kwo mu ku kumwu gibed kubang’gi: ma adote mbe i bino pa Rwoth mwa Yesu Kristu.
52005024	En e ng’atu mandha m’ebelwong’owu, m’ebitime bende.
52005025	Umego, wurwo i kumwa.
52005026	Wumoth umego ceke ku cwiocwic ma leng’.
52005027	Ang’olo iwu ku Rwoth ya jusom waraga nini ni umego ceke.
52005028	Dong’ bero pa Rwoth mwa Yesu Kristu bed kudu.
53001001	Paolo, ku Siluano, man Timoteo, ni kanisa mi Jutesaloniki i Mungu ma Wegwa man Rwoth Yesu Kristu;
53001002	Bero iwu man kwiocwiny m’uai ba Mungu ma Wego man Rwoth Yesu Kristu.
53001003	Emaku ya wami foyofoc ni Mungu thiri thiri piwu be, umego, cil calu ebedo adre, kum yioyic mu bemedre dit apila, man ke mer ma wumeru ko ku juwedu ceke sagre;
53001004	ketho wan giwa walula i kumwu i kanisa pa Mungu kum twiocwiny ku yioyic mu i ragedo mu ceke man i ruvwa ma wuciro;
53001005	m’e giranyutha ngbeng’ mi pokolembe ma pwe pa Mungu; kara jukwanwu ya wuromo ku ker pa Mungu, ma wuneno can pire bende:
53001006	tek ebedo kumeno ya en e gin ma pwe ni Mungu ya ecul ruvwa ni ju m’unyayu ruvwa i kumwu,
53001007	e iwu, wun ma jubenyayu ruvwa i kumwu, wayom wakudu, i nyuth pa Rwoth Yesu kud i polo ku malaika mi tego pare i mac m’uliel,
53001008	m’eculo ko kwor ni ju m’ung’eyo Mungu ngo, man ni ju m’uworo lembanyong’a ma juboth ko pa Rwoth mwa Yesu ngo:
53001009	ma gibisendri ku masendi, cil nyoth ma nja kud i wang’ Rwoth man kud i dwong’ mi tek pare,
53001010	kan ebibino kara juyunge i jumaleng’ pare, man kara dhanu ceke ma giyio igi wang’ lii i kume (kum juyio lembatuca mwa iwu) i ceng’ maeno.
53001011	Kum lembe nini wan bende warwo iwu thiri thiri, kara Mungu mwa kwan ya wuromo ku lwong’o mu, man eketh yeny ceke mi berocwiny, ku tic ceke mi yioyic de utimbre kakare, ku tego:
53001012	kara nying Rwoth mwa ma Yesu dok dwong’ ni kumwu, wun ke ni kume, calku bero pa Mungu mwa man Rwoth Yesu Kristu.
53002001	Nie wakwayuwu, umego, pi bino pa Rwoth mwa Yesu Kristu, man cokri mwa ma karacelo i bang’e;
53002002	kara pidoiwu kud uring rr pio pio, kadok ang’aba de kud eng’abre, kadi ni kum tipo, kadi ni kum lembe, kadi ni kum waraga ma juwacu nyo ai i bang’wa, nia ceng’ pa Rwoth udhingo;
53002003	kud wuyi ng’atu moko bombwu i yo moko ki: kum ceng’ nino biwok ungo, tek wingri kularuwok ungo, man ng’atu mi dubo de fokunyuthre ngo, ma en e wod nyoth,
53002004	en m’ejai etingre gire kum gin ceke ma julwong’o ya Mungu kadi ma jurwo i bang’gi de; ketho ebedo i hekalu pa Mungu, m’ekethre gire ya en e Mungu.
53002005	Wupoi ungo, nia, ma fodi wanuti wakudu, ayero iwu gin maeni?
53002006	Man kawono wung’eyo maeno m’ucero, kara ebin enyuthre i nindo pare gire.
53002007	Kum giramung’a mi camuco ubetimbre kawono: ento ng’atu acel nuti m’ubecero kawono, cil ma jubikabe woko kud i yo.
53002008	E jaco nino bilund nyuthre, ma Rwoth Yesu binege ku lietho m’i dhoge, man ebidwoke mananu ku nyuth mi bino pare:
53002009	en e ng’atuca, ma bino pare en e calku tim pa Jok ku tego ceke man giranyutha ku musana mi ndra,
53002010	man i abombi ceke mi gondri ni ju m’urwinyo; kum gijolo mer mi lemandha ngo, kara gibothi.
53002011	Kum lembe nini Mungu oro igi tego mir awondi, kara giyi ndra:
53002012	kara gin ceke jubin jupok lem migi gi ju m’uyio lemandha ngo, ento gibedo migi kud anyong’a i gondri.
53002013	Ento maku wami foyofoc ni Mungu thiri thiri piwu be, umego ma jumer pa Rwoth, kum nia Mungu goyo wiwu ku kwong’a ni both i dwokrileng’ mi Tipo ku yioyic nn lemandha:
53002014	elwong’owu ni maeni ni kum lembanyong’a mwa ma juboth ko, kara wunwang’ dwong’ pa Rwoth mwa Yesu Kristu.
53002015	Kum kumeno, umego, wucung ki ki ki, wumok kum ponji ma juponjo kowu, kadok ku lembe, kadi ku waraga mwa.
53002016	Nie Rwoth mwa ma Yesu Kristu en, man Mungu ma Wegwa m’emaruwa m’emio iwa juk mi nja ku genogen ma ber ni kum bero,
53002017	ejuk adundewu man eketh ginyang’ i tic ceke ma ber kubang’gi kubang’gi ku lembe bende.
53003001	Aha a, umego, dong’ wurwo piwa, kara lembe pa Rwoth uringi man edok dwong’, cil calu ebedo bende kudu;
53003002	man kara wabodhra ni dhanu m’udhuko ma gi judubo bende; kum dhanu ceke bedo ku yioyic ungo.
53003003	Ento Rwoth en e mandha, m’ebiketho wunyang’, m’ebigwokowu de ni ng’atu ma rac.
53003004	Man wabedo ku genogen i Rwoth piwu, ya wutimo man wubitimo gin ma wang’olo.
53003005	Dong’ Rwoth utel adundewu i mer pa Mungu, man i twiocwiny pa Kristu.
53003006	Nie wang’olo iwu, umego, ku nying Rwoth mwa ma Yesu Kristu, ya wukoiru giwu ni umego kubang’gi nzu ma giwotho ariri swa, man gilubo ponji ma gijolo i bang’wa ngo.
53003007	Kum wung’eyo giwu maram maku wukwany ko kothwa: kum watimbra swa ngo i kindwu,
53003008	kadi wacamu kwen mananu de ngo i cing’ ng’atu moko, ento i muli mi tic man i sendri, watimo diewor ku dieceng’, kara ku wanur ng’atu moko m’i kindwu:
53003009	en e kum nia ng’ol umbe kudwa ngo, ento kara wadwokra ni por iwu, kara wukwany kothwa.
53003010	Kum cil ma fodi wanuti wakudu, wang’olo iwu maeni kumae, Tek ng’atu moko kwero timo tici, kadok acama de kud ecam.
53003011	Kum wawinjo pi jumoko m’uwotho i kindwu ariri swa, ma gitimo tic ki ngo, ento gi juthubganda.
53003012	Nie wagi joni wabeng’olo man wajuko i Rwoth Yesu Kristu, nia gitim tic ling’ ling’, man gicam kwen migi ma dhe.
53003013	Ento wun, umego, kud wuol ku timo ber.
53003014	Man tek ng’atu moko woro lembe mwa ma i waraga nini ngo, wunen ng’atuca, kara kud wuribru wukugi, kara lewic unege.
53003015	Ento kud wukwane calu jadegi, endre wujuke calu en e umego.
53003016	Nie dong’ Rwoth mi kwiocwiny en emi iwu kwiocwiny i nindo ceke i yo ceke de. Dong’ Rwoth ubed kudu ceke.
53003017	Moth para an a Paolo gira ku cinga, ma en e giranyutha ku ba waraga ceke: kumeno agoro.
53003018	Bero pa Rwoth mwa Yesu Kristu bed kudu ceke.
54001001	Paolo, ma jakwenda pa Kristu Yesu calku lembang’ola pa Mungu ma Jalar mwa, man Kristu Yesu ma en e genogen mwa;
54001002	ni Timoteo, ma nyathin para mandha i yioyic: Bero, ku kisa, man kwiocwiny m’uai ba Mungu ma Wego man Kristu Yesu ma Rwoth mwa.
54001003	Calu ayero iri ikoibed i Efeso, kinde ma fodi abecidho i Makedoni, kara ing’ol lembe ya jumoko kud uponj ponji ma tung’,
54001004	kadi ku giwinj lembuda man kathekdhanu ma thum ungo, ma nyayu penji mi piem re, ma sagu kuro lembe pa Mungu ma jukuro i yioyic.
54001005	Ento kajik mi lembang’ola en e mer ma ai yo i adunde ma njwa, ku pidocwiny ma ber, man yioyic ma abombi mbe i ie:
54001006	jumoko giweko gini gidong’ gikier kum lembe ma kite mbe;
54001007	ayenya giyenyo gibed juponji mi cik, enke ging’eyo ngo gin ma giyero, kadok gin ma giyio bende.
54001008	Ento wang’eyo nia cik en e ber, tek ng’atu moko time kakare,
54001009	ma wang’eyo ko lembe nini, ya cik juciko ni ng’atu ma pwe ngo, ento ni ju ma juco, ku ju ma giwor ungo, man ni ju ma ayi Mungu mbe i kumgi, ku judubo bende, ni ju ma leng’ ungo, ku ju ma yero lembacidi, man ni ju ma nego wego, ku ju ma nego mego, ni ju ma nego nek,
54001010	man ke ni ju ma timo tarwang’, ni ju ma gitimo sasa ku co wagi, ku ju ma kwalu dhanu, ku jundra, ku ju ma kwong’o kwong’ mi ndra, man ke ni gin mange ceke ma tek ukier kum lem ponji m’alili bende;
54001011	calku lembanyong’a ma juboth ko mi dwong’ pa Mungu ma Jamugisa, ma juketho i kora.
54001012	Afoye m’emio ira tego, en e Kristu Yesu Rwoth mwa, kum ekwana ya an a ng’atu mandha m’egoyo wia eketha ko kum tic pare;
54001013	ma naka an a jayer lembacidi, man jaragedo, man jarop bende: ento anwang’u kisa, kum atime cobo ma yioyic umbe;
54001014	e bero Rwoth mwa usagre dit apila ku yioyic man mer ma ni i Kristu Yesu.
54001015	Maeni lemandha, ma maku dhanu ceke giyi, nia Kristu Yesu bino i ng’om kara elar judubo; ma an a jaditne:
54001016	endre kum lembe maeni anwang’u kisa, kara Yesu Kristu nyuth mwonyolembe pare ceke m’emwonyo hai i kuma, ma an a jaditne, ni lembapora ni ju ma bidong’ yie cen, cil i kwo ma rondo ku rondo.
54001017	Nie dong’ yung ku dwong’ bende ubed ni Ubimo rondo ku rondo, m’etho ngo, m’enen ungo, m’e Mungu e kende, rondo ku rondo. Amen.
54001018	Lembang’ola maeni ajengo i kori, nyathin para Timoteo, calku bila m’uyero piri, kara ikied lwiny ma ber kum lembe maeni;
54001019	m’ibeceri wi yic m’iyio, ku pidocwiny ma cu; lembene jumoko giweko ketho yioyic migi nyothre:
54001020	Humenayo giku Iskander gini i kind joca; man amiogi ni Jok, kara juponjgi ya ku giyer lembacidi.
54002001	Ka kumeno aponjowu, nia ka fodi wukularwukwayu kum gin mange ngo, wutim penji, ku rwo, ku kwayukwac, ku foyofoc, ni Mungu kum dhanu ceke;
54002002	kum ju m’ubimo man ju ma ni wi jo ceke; kara wanwang’ bedo mi kwiocwiny man yo ma ayi Mungu ni i kumwa ku pidoic ma cu de.
54002003	Maeni e ber eyire de i wang’ Mungu ma. Jalar mwa;
54002004	m’eyenyo dhanu ceke bothi, ku bino ba ng’eyong’ec mi lemandha.
54002005	Kum Mungu en e acel, jakind Mungu ku dhanu de acel, en de e dhanu, ma Kristu Yesu,
54002006	m’emire gire ni jamgony ni dhanu ceke; nyuthonyuth maeni binyuthre nwang’u kakare tundo;
54002007	kum eni juketha ni jayerlembe ku jakwenda de (ayero lemandha, acwayu ndra ngo), an a japonji mi Thekdhanumange i yioyic ku lemandha.
54002008	Ka kumeno ayenyo jumaco rwo ku kaka ma gini i ie ceke, giting’ ko cing’gi malu ma gi leng’, ma kwinyo ku lem piem de mbe.
54002009	Jumamon bende kumeca, gikend kendi m’uromo kakendi, karacelo ku lworo ku bedo nger de; ku yukwigi m’akieda ngo, ku mola ma kwar kadi kidi ma i upal de ngo, kadi kendi de ma ng’ieune tek;
54002010	endre (m’umaku mon m’utuco ya ayi Mungu ni i kumgi) ni kum tic ma ber.
54002011	Dong’ dhaku ponj ng eyo lembe yo ku woro m’ewor ko.
54002012	Ento ayio ngo ya dhaku ponj ponji, kadi ebim wi co, endre ebed pare yo.
54002013	Kum jular jucwio Adamu, ka judong’ jucwio Eva;
54002014	man ke jukuwondo Adamu ngo, ento juwondo dhaku e m’upodho i dubo:
54002015	ento ebiboth ku nyolo nyodo, tek gibedo asu ku yioyic ku mer ku dwokrileng’ ku bedonger bende.
54003001	Maeni lembe mandha, Tek ng’atu moko beyenyo tic pa jalieu, nwang’u ebeyenyo tic ma ber.
54003002	Ka kumeno jalieu ukoubed ma adote mbe i kume be, cwar dhaku acel, ng’atu ma dhiro wi ava gin ceke, ma pidoie nger, ng’atu ma ketho tic cungo cu, ng’atu ma gwoko welo ber, ng’atu m’ung’eyo rieko mi ponji;
54003003	ng’atu ma jakwakwa ngo wi pigulok, ma goyo jo de ngo; ento ng’atu ma mol, ma japiem ungo, ng’atu ma jamar sente hai ngo;
54003004	ng’atu ma bimo wi juode cu, ma nyithindhe de giwore umbe lele;
54003005	(ento tek ng’atu m’ung’eyo bimo wi juode gire ngo, ebing’ei gwoko kanisa pa Mungu nenedi?)
54003006	ng’atu ma foduyio kawono re ngo, kum marmoko ebitingre ebipodho i lembapoka pa Jok.
54003007	Man ke ekoebed ng’atu ma ju ma woko de gibegiwacu ya pire ber be; kara kud epodh i agobe kud uwic pa wonabali bende.
54003008	Jukony bende kumeno gikogibed be umbe lele, ma dhoggi ario de ngo, ma madhu pigulok hai ngo, ma ava kuloka ma rac timogi hai ngo;
54003009	m’egwoko giramung’a mi yioyic ku pidocwiny ma leng’.
54003010	Maku joni bende jular juponjgi; tek gibedo umbe adote, wuwek gibed jukony.
54003011	Mon bende kumeca gikogibed be umbe lele, ma gibalu abali ngo, ma gidhiro wi ava gin ceke, ma gi mandha kum gin ceke.
54003012	Dong’ jukony gibed cog mon acel acel, ma gibimo wi nyithindhgi ku udigi bende ber.
54003013	Kum ju ma gitimo tic mi jukony adre ginwang’u kacungo migi gigi ma gicungo ko ber, ku tegocwiny ma dit i yioyic ma ni i Kristu Yesu.
54003014	Lembe maeni agoro iri, m’ageno ko ya abibino i beng’i fodi nyanok; tek agalu hai, kara ing’ei maram maku jutrm i ot pa Mungu,ma en e kanisa pa Mungu ma kwo, mbegi ku tiend ot mi lemandha.
54003016	Ebedo mi piem ungo nia giramung’a mi bedo ma ayi Mungu ni kume e dit; Ng’atu m’unyuthre ku kum, Tipo nwang’u lembe pare ber, Malaika de gineno, Juyero pire de i kind thek, Juyie de i ng’om, Jujole de malu i dwong’.
54004001	Ento Tipo wacu gbe, ya i nindo macen jumoko bibadhri kum yioyic, gibiciko ithgi ba tipo mir abidhe ku ponji mi pajogi,
54004002	ni kum dhanu ma gi weg ambili m’uyero lemndra, ma calu ya junyelo pidocwinygi gigi ku nyunyu ma lieth:
54004003	ma gikwero ko ya ku jugambri, ma ging’olo de ya jukwir ring’o, ma Mungu cwio ya ju ma gi weg yioyic ma ging’eyo lemandha de gijol ku foyofoc.
54004004	Kum giracwia ma kwo pa Mungu ceke gi ber kubang’gi ndri, moko de mbe ma jukwero, tek jujole ku foyofoc:
54004005	kum judwoke leng’ ni kum lem pa Mungu ku rwo bende.
54004006	Tek ipoyo umego pi ginduni, meca ibidoko jatic ma ber pa Kristu Yesu, ibidoko tek i lembe mi yioyic, man mi lem ponji ma ber m’ibelubo toke cil eni:
54004007	ento dong’ ikwer lembuda mir acidi mi mondongo. Man dong’ iponjri giri ni bedo ma ayi Mungu ni kume:
54004008	kum rieyokum gin moko ma jukwanyu ie cu mbe; ento bedo ma ayi Mungu ni kume kulokane nuti kum gin ceke, m’ebedo ku lembang’ola mi kwo ma wakwo ko kawono, ku mi maeca ma bibino bende.
54004009	Maeni lembe mandha, m’uromo ya dhanu ceke gijole.
54004010	Kum lembe nini wabemula ku tic man wabeii aiia, kum genogen mwa ndhu ni yo ba Mungu ma kwo, m’e Jalar mi dhanu yu, ndhu mi ju m’uyie.
54004011	Ng’ol gin maeni man iponj de.
54004012	Kud iyi ng’atu moko cei ya fodi i nyathin; ento dong’ ibed ni por mi ju m’uyio, i lembe, i bedo, i mer, i yioyic, i leng’cwiny.
54004013	Dong’ iketh weng’i kum somo lembe, man kum jukojuk, ku ponji bende, cil m’abino ko kuno.
54004014	Kud igal kum giramia ma ni ii, ma jumio iri ni kum lembila, ku cing’ ma judongo ketho i wii bende.
54004015	Tim gin maeni ku cwinyi ceke; tingri dho kum lembe nini; kara teng’ni m’ibeteng’ni ko nyuthre ni dhanu ceke.
54004016	Dong’ ibed ku weng’i i kumi giri, man kum ponji peri. Bed asu i gin maeni; kum tek itimo kumeni ibibodhri giri ku dhanu m’ubeduwinji bende.
54005001	Kud irwodh arwodha wi jadit, ento dong’ ijuke calu en e wego; awobi ke calu utumego:
54005002	mon ma dongo ke calu mego; mon ma nyir ke calu nyimego, ku leng’cwiny ceke.
54005003	Yung mon ma coggi tho ma gi mon ma coggi tho andha.
54005004	Ento tek dhaku moko ma cware tho etie ku nyithindhe kadi nyikwaye de, wek gilar giponj ng’eyo nyutho bero migi kum juot migi gigi, ma gidwok kudo wang’ gwok ma junyodo migi gwoko kogi: kum maeni yire i wang’ Mungu.
54005005	Nie ng’atu ma dhaku ma cware tho andha, man ebedo e kende, e genogen pare ni ba Mungu, man ebedo kokro ku kwayukwac ku rwo diewor ku dieceng’ de.
54005006	Ento ng’atu m’uketho wang’e gire kum mutoro meca en e avu ma fodi en ke e kwo.
54005007	Ng’ol gin maeni bende, kara lembacaya bed umbe i kumgi.
54005008	Ento tek ng’atu moko gwoko dhanu pare gire ngo, e ka juode ma dhe de k’egwokogi ngo, meca ekwero yioyic, man edoko rac ma sagu ng’atu ma jayic ungo.
54005009	Ku jugor nying dhaku ma cware tho ma fodi oro pare ku tundo pier abusiel ungo, ma k’ebedo kor nico acel kende ngo,
54005010	ma rwong tic ma ber pare ku yik ungo; tek etungo nyithindho, tek egwoko welo, tek elwoko tiend jumaleng’ de, tek ekonyo jucan de, tek elubo tic ma ber ceke kubang’gi kud amora, a dong’ jugor nyinge.
54005011	Ento mon ma thindho re ma coggi tho kwergi: kum ka gibijai kum Kristu kum ava gin m’utimogi, e gibiyenyo gigambri;
54005012	meca gitie ku lembe i wigi, kum gidaru kwero yioyic migi ma kwong’a.
54005013	Ku sagri ma gisagri ko nini ging’io ku bedo ma swa swa, ma giwotho ko ku ba udi ku ba udi; ma gi juswa kende ngo, endre gi jurwei lembe arweya bende man gi juthub athube, gibegiyero lembe ma maku ku giyer.
54005014	Ka kumeno ayenyo mon ma thindho ma coggi tho jugamgi, ginyol nyithindho, gibim wi udigi, ku giketh lembe moko wok ma jadegiwa bicayu kume cac:
54005015	kum jumoko daru kier ngi gilubo tok Jok.
54005016	Tek dhaku moko ma jayic tie ku mon ma coggi tho, wek egwokgi, lembene kud unur kanisa; kara egwok pare mon ma coggi tho mandha.
54005017	Maku judongo m’ubimo bim cu dong’ jukwan ya giromo ku yung ma juyungo kojo wang’ ario, ma dhene re ju ma gimuli ku tic mi lembe ku mi ponji de.
54005018	Kum lembagora pa Mungu wacu kumae, Kud wutwi dhu koni dhiang’ kan ebeyoko anyogi. Man ke, Ng’atu m’umule ku tic uromo ku sukulia pare.
54005019	Lembe ma jucuko kum jadit kud iyi, tek jumulembene kubedo ario kadi adek ungo.
54005020	Ju ma gidubo lembe jukgi i wang’ dhanu ceke, kara ju m’udong’ bende gilwor.
54005021	Ang’olo iri i wang’ Mungu, ku Kristu Yesu, ku malaika ma jugoyo nying’gi, ya iwor gin maeni ma fodi ikung’olo pire ngo, ma k’itimo gin moko ngo ni kum mer m’imaru ko jumoko.
54005022	Kud iketh cingi vur vur kum ng’atu moko, kadi kud iribri i dubo mi jumange: igwokri giri leng’.
54005023	Kud ibed jamadh pi kendo, ento imadh pigulok nyanok ni cino ii man ni tho peri ma betimi bende.
54005024	Dubo mi dhanu moko nyuthre ngbeng’, gilar gicidho i poko lembe; mi jumoko bende lubo ng’eigi.
54005025	Ka kumeno tic ma ber moko ginyuthri ngbeng’: m’ubedo tung’ bende copo mungre ngo.
54006001	Wek ju ma gini the mberembere ma gi jumiru gikwan judongo m’i wigi ya uromo ku yung ceke, kara nying Mungu ku ponjine de kud ucidre.
54006002	Ju ma judongo m’i wigi de gi juyic, ku gicaigi, kum gi utumego; endre ma sagu wek gitim igi, kum gi juyic ku jumer bende ma ginwang’u kuloka ku timo ber. Ponj gin maeni man ijuk juk de.
54006003	Tek ng’atu moko ponjo ponji ma tung’, ma k’eyio lembe ma alili de ngo, ma en e lembe pa Rwoth mwa Yesu Kristu, ku ponji de ma k’e calku bedo ma ayi Mungu ni kume ngo;
54006004	meca etingre, m’eng’eyo gin moko de ngo, endre ebedo kud awanya va ng’atu ma kume lith kum penji ku piem mi lembe, kumira ai i maeni, ku por, ku cayucac, ku cwiny ma dieng’ kum lembe ma jukung’eyo there ngo,
54006005	ku dhau mi dhanu ma rieko migi nyothie ma gimbe ku lemandha, ma giwacu nyo bedo ma ayi Mungu ni kume en e yoj kuloka.
54006006	Ento bedo ma ayi Mungu ni i kume ku cwinyjo m’ucungo ti en e kuloka ma dit:
54006007	kum wakelo gin moko i ng’om ungo, kadi wacopo ai ku gin moko de ngo;
54006008	ento ka cemo ku kendi de nuti kudwa cwinywa bicungo kum gino.
54006009	Endre ju ma giyenyo gibed julonyo gipodho i abidhe ku i uwic de man i kasegu ku i awanya ma rac ma akeca, wagi gin ma mwonyo dhanu i rwinyo ma jurwinyo man i kanyoth ma junyothri i ie bende.
54006010	Kum mer ma jumaru ko sente en e ulag kwond dubo ceke: ma jumoko ma ava piny sagugi gikier kum yioyic, man gidhuiri gigi ku can ma dupa.
54006011	Ento in re, in i dhanu pa Mungu, ring gini; man ilub peri tok bedopwe, ku bedo ma ayi Mungu ni kume, ku yioyic, ku mer, ku twiocwiny, ku molcwiny.
54006012	Kied lwiny ma ber mi yioyic, mok kum kwo ma rondo ku rondo, kum eni ma yang’ julwong’i i kume, man ituco lembatuca peri ma ber de i wang’ jumulembe dupa.
54006013	Ang’olo lembe maeni iri i wang’ Mungu, m’umio kwo ni gin ceke, man i wang’ Kristu Yesu, m’unyutho lembatuca pare ma ber i wang’ Pontio Pilato;
54006014	ya igwok lembang’olane, ma k’ecido ngo, ma cacne mbe, cil i nyuth pa Rwoth mwa Yesu Kristu:
54006015	m’ebinyutho i rundi pare gire, ng’atu ma Acwic ma Jamugisa e kende, Ubimo ma wi ju m’ubimo bim, Rwoth mi rwodhi;
54006016	m’e kende m’e won kwo ma rondo ku rondo, m’ebedo i der ma jukucoptundo i vute ngo; ma ng’atu moko foduneno ngo, kadi m’ecopo nendre de ngo: yung ubed ire ku tego rondo ku rondo. Amen.
54006017	Ng’ol ni ju ma gi julonyo i ng’om maeni ma kawono, kara pidoigi kud ubed dit, kadi ku giketh genogen migi kum lonyo ma kare kadhu, ento kum Mungu re, m’emio iwa gin ceke ku berocwinye ni mutoro mwa;
54006018	kara gitim ber, kara gilony i tic ma ber, kara gibed ayika mi miomic, gibed jungisi de;
54006019	ma gikanu ko ther ukungu lembe ma ber gigi pi rundi ma bibino, kara ginwang’ kwo ma en e kwo mandha.
54006020	E Timoteo, gwok maeno ma juketho i kori no, m’iloko ko ng’ei kum wec mananu mir acidi ku piem mi ng’eyong’ec ma en e ng’eyong’ec mi ndra;
54006021	ma jumoko gituco e gikier kum yioyic. Dong’ bero bed i beng’i.
55001001	Paolo, ma jakwenda pa Yesu Kristu ku yeny ma Mungu yenyo, calku lembang’ola mi kwo ma ni i Yesu Kristu
55001002	ni Timoteo, ma nyathin para ma jamer: bero, ku kisa, ku kwiocwiny, m’uai ba Mungu ma Wego ku Kristu Yesu ma Rwoth mwa ubed iri.
55001003	Afoyo Mungu, m’atimo ire ku pidocwinya ma leng’ ugambre kum kwara, ma ia kuweko poyo piri ngo i kwac para m’akwayu, diewor ku dieceng’ de
55001004	ma ava nenoi benega, ma ia bepido kum piweng’i, kara anyong’a nega;
55001005	m’apoi ko pi yioyic ma abombi mbe i ie ma ni ii; m’ular ubedo i wang’u ma Lois, man i meru ma Eunike; man, ang’eyo andhandha ya eni ii bende.
55001006	Kum lembe nini apoyoi ya iyau giramia pa Mungu, ma ni ii m’inwang’u ni kum cinga m’aketho.
55001007	Kum Mungu ku mio iwa cwiny mi lworo ngo; ento mi tego, ku mi mer, ku kweri ma jukweri ko gijo.
55001008	Ka kumeno lewic kud unegi kum lembatuca pa Rwoth mwa, kadi i kuma de m’a jakol pare: ento dong’ ibed jacir masendi ma wok kum lembanyong’a ma juboth ko calku tego pa Mungu;
55001009	m’elaruwa, m’elwong’owa de ku lwong’o ma leng’, ni kum tic ma watimo wan ungo, ento calu ie yenyo en ku bero, m’umire iwa ni kum Kristu Yesu ku kwong’a,
55001010	ento kawono dong’ edaru nyuthre ni kum kawok ma Jalar mwa ma Yesu Kristu wok ko, m’ekabu tho, m’ekelo kwo, man kwo ma rondo ku rondo i der ni kum lembanyong’a ma juboth ko,
55001011	kum lembe nini juketha ni jayer lembe, man jakwenda, man japonji bende.
55001012	Kum lembe nini abemula ku can kum giki maeni bende: endre lewic ubenega ngo; kum ang’eyo ng’atu m’ayio, man ang’eyo andhandha nia ecopo gwoko lembe m’aketho i kore cil i ceng’ maeca.
55001013	Ceri wi kit lembe ma cu m’iwinjo i bang’a, ku yioyic ku mer ma ni i Kristu Yesu.
55001014	Gin ma ber maeni ma juketho i kori no gwoke ku Tipo Maleng’ m’ubedo i iwa.
55001015	Ing’eyo eni, nia ju ma gini i Asia ceke ging’eny i kuma; Fijelo giku Hermogene de gini i kindgi.
55001016	Dong’ kisa neg Rwoth kum juot pa Onesiforo: kum edwoko cwinya wang’ udul, lewic de kunege ngo kum nyoro para;
55001017	ento, kan eni i Rumi, eyenya kle kle, man enwang’a
55001018	(dong’ Rwoth ubin uketh enwang’ kisa i bang’e i ceng’ maeca); man kwai gin dupa m’ebederimo ira i Efeso, in ing’eyo cu.
55002001	Ka kumeno in, nyathin para, bed ku tego i bero ma ni i Kristu Yesu.
55002002	Man gin m’iwinjo i bang’a i kind jumulembe dupa, lembene dong’ imi ni jumandha, ma gibicopo ponjo dhanu mange bende.
55002003	Ibed jacir can wakudi, calu asikari ma ber pa Kristu Yesu.
55002004	Asikari moko mbe ma tek eni i tic m’etwire gire ku lembe mi kwo maeni; kara enyai mutoro i ng’atu m’ugoro nyinge ya ebed asikari.
55002005	Tek ng’atu moko beponjo ya esag i piem m’abola, enwang’u jamkermiwic ungo, tek etime kacikne ngo.
55002006	Jatipodho m’etio tic ekoelar egamu kum nying yenne be.
55002007	Ii pid pi gin m’ayero; kum Rwoth bimio iri ng’eyong’ec i gin ceke.
55002008	Poi kum Yesu Kristu, m’eai ku kind ju m’utho, mi kodhi pa Daudi, calku lembanyong’a para ma juboth ko:
55002009	i lembene abesendra cil i kol, calu ng’atu ma jugonjo agonja; ento lembe pa Mungu bedo atwia ngo.
55002010	Kum kumeno aciro gin ceke pi ju ma jugoyo nying’gi, kara gin bende ginwang’ both ma juboth ko ma ni i Yesu Kristu karacelo ku dwong’ ma nja ku nja de.
55002011	Maeni lemandha: Kum tek watho wakugi, wabibedo kwo bende wakugi:
55002012	tek wamula ku cani, wabicamu ker wakugi: tek wabikwere, en bende ebikwerowa:
55002013	tek wan wa jumandha ngo, en re en e mandha; kum ecopo kwere gire ngo.
55002014	Poigi kum gin maeni, ng’ol igi i wang’ Rwoth, kara ku gipiem piem kum lembe, ma kulokane mbe, ma biketho ju ma giwinjo gikier.
55002015	Dong’ itim kud amora m’inyuthri ko ni Mungu, ya in i ng’atu m’efoyo, jatic ma lewic umbe i wie, m’upoko lembe mandha cu.
55002016	Endre dong’ ikoc woko kum wec mananu mir acidi: kum gibisagu asaga ku cidho i lembe ma ayi Mungu mbe i kume,
55002017	e lembe migi binyai pamir adhola: Humenayo giku Feleto de gini i kindgi;
55002018	gi ju ma gikier kum lemandha, ku wacu ma giwacu ko ya cer ma ju m’utho cer ko daru kadhu, man ging’ielo yioyic mi jumoko woko.
55002019	Ento ther ukungu lembe pa Mungu cungo ki, m’ebedo kud ayi mae, Rwoth uug’eyo ju ma gi jupare: man, dong’ dhanu ceke kubang’gi kubang’gi ma gilwong’o nying Rwoth giwek tic ma en e tic mi bedopwe ngo.
55002020	Anie i ot ma dit tabu ku bedo tabu mi mola ma kwar kadi mi mola ma tar kende ngo, ento mi yen ku mir ulobo bende; moko bedo mi yung, moko ke m’umbe yung.
55002021	Ka kumeno tek ng’atu moko lwokre gire kum giki maeni, ebibedo tabu mi jambyung, m’udwokre leng’, m’uromo ku tic pa Rwoth, m’ubedo ayika ni tic ceke ma ber.
55002022	Ento dong’ iring awanya ma rac mir ayada, man ilub tok tic ma ber, ku yioyic, ku mer, ku kwiocwiny, karacelo ku ju m’ulwong’o Rwoth ku i adundegi ma leng’.
55002023	Ento kwer penji ma kite mbe, ku ma sang’na bende, m’ing’eyo ko nia ginyayu dhau.
55002024	Man ke jamiru pa Rwoth maku kud edhau, ento ebed yo ni dhanu ceke, ku ng’eyo rieko mi ponji, ku reyo lembe de i tielo,
55002025	ku ponjo ju ma piwu nge kugi ku molcwiny; kuno nyo Mungu bimio igi lokocwiny cil ku ng’eyong’ec mi lemandha,
55002026	kara giai gigi kud i uwic pa wonabali, m’edaru makugi ni ayeki ni yeny ma ie yenyo.
55003001	Endre ing’ei mae, nia i ceng’ mi kajik rundi nindo mi can biwok.
55003002	Kum dhanu bibedo ma ng’atuman bimare gire en, man bimare gire en, gibibedo jumar sente, ku jukulula, ku ju ma gidodri wi juwagi, ku ju ma cayu cac, ku ju ma gi juco ni junyodogi, ku ju ma gifoyo foc ungo, ku ma leng’ ungo de,
55003003	ku ju ma mer mi wat umbe kugi, ku ju ma thegri ngo, ku ju ma gibalu abali de, ku ju ma kweri gigi ngo, ku ju ma kwiny de, ku ju m’udagu gin ma ber,
55003004	ku juganda de, ku ju ma wigi tek, ku ju ma gitingri, ku ju ma gimaru migi anyong’a mananu ma sagu mer ma gimaru ko Mungu;
55003005	ma gimoko kum ayi kwanyu koth Mungu, ento gikwero tegone: koc woko kum joni bende.
55003006	Kum kind joni moko gi ju ma gimondo i udi lwe, man gimaku mon ni ayeki ma jukusegu ma giyeyo ter mi dubo, ma awanya ma rac ma mba mba ting’ogi,
55003007	gi ju ma giponjo ng’eyo areri, ento gicopo tundo kum ng’eyong’ec mi lemandha ngo.
55003008	Man calu yang’ Yane giku Yambre gijai ni Musa, e joni bende gijai kum lemandha kumeca; co ma pidoic migi nyothre, ma girwinyo ndhu kum yioyic.
55003009	Ento lembe migi bijik: kum lembe migi ma kite mbe biwok ngbeng’ i wang’ dhanu ceke, calu lembe mi joca bende nyuthre.
55003010	Ento in re ilub tok ponji para, ku pira bende, ku yeny ma ia yenyo, ku yic m’ayio de, ku mwonyo lembe de ma jumwonyo hai, ku mer m’amaru, ku twiocwiny de,
55003011	yau ragedo, ku can de; maeni m’anwang’u i Antiokia, ku i Ikonio, ku i Lustra de; thwo ragedo m’aciro: man Rwoth ulara kud i ie ceke.
55003012	Andha, man dhanu ceke m’uyenyo gibed kud ayi Mungu i Kristu Yesu gibinwang’u ragedo.
55003013	Ento dhanu ma rac ku ju ma guambri de gibisagri asaga, gibibombo abombi gin de jubibombogi.
55003014	Ento dong’ ibed ku lembe m’igamu ng’eyo con, ku maeni ma cwinyi kwio i kume, m’ing’eyo ko ju m’iponjo ng’eyo lembe i bang’gi;
55003015	ya ugambre ma fodi i mukere ing’eyo lembagora ma leng’ ma copo dwoki riek kum both ma juboth ko ku yioyic ma ni kum Kristu Yesu.
55003016	lembagora ceke ma Mungu yuyo i wie ai ba Mungu man ke kulokane nuti mi ponji, mi nyuth ma junyutho ko dubo, ku mi twiny ma jutwinyo kojo de, ku mi ponji ma mi bedopwe:
55003017	kara dhanu pa Mungu copo romo kakare, m’eyikre ndhu kum tic ceke ma ber kubang’gi kubang’gi.
55004001	Ang’olo iri i wang’ Mungu, giku Kristu Yesu, m’ebipoko lembe mi ju ma kwo ku mi ju m’utho bende, man ku kanyuth pare m’ebinyuthre ko ku ker pare bende:
55004002	yer lembe; tim tije i nindo ma juketho, kud i nindo ma juketho ngo bende; twiny twiny, juk juk, thok thok de, ku mwonyo lembe ceke ma jumwonyo hai man ku ponji de.
55004003	Kum rundi biwok ma gibiciro ie ponji ma alili ngo; ento, gi ju ma ithgi woi swa kum lembe, gibicoko juponji i bang’gi gigi ma awanya ma rac migi cal cal;
55004004	man gibibayu ithgi woko kum lemandha, e gibikier tok lembuda.
55004005	Endre dong’ ibed nger kum gin ceke, muli ku can, tim tic pa jayer lembe, keth tic peri timbre kakare.
55004006	Kum an kawono jubekonja woko, man nindo mi ai para m’aai ko woko tundo.
55004007	Adaru kiedo lwiny ma ber, adaru wot.h para atundo kajikne, agwoko yioyic bende:
55004008	ugambre kawono jamkermiwic mi bedopwe, judaru kanu ira, ma Rwoth, ma japoklembe ma pwe, bimio ira i ceng’ maeca; endre ira a kenda ngo, ento ni dhanu ceke bende m’umaru nyuth pare m’ebinyuthre ko.
55004009	Tim k’amora ya ibin fodi nyanok i bang’a:
55004010	kum Dema weka, m’emaru ng’om maeni ma kawono, man ecidho Tesaloniki; Kreske de cidho Galatia, Tito ke Dalmatia.
55004011	Luka kende m’udong’ i bang’a. Cok Marko, wubin wukude; kum ebedo ni kuloka ira kum tim nr’etimo.
55004012	Ento Tukiko adaru oro Efeso.
55004013	Koti m’aweko Troa ba Karpo, ibin kude kan ibino, ku kitabu de, ma sagu ceke re waraga no.
55004014	Iskander ma jathiedh nyunyu etima rac dit: Rwoth bimio ire rom ku tic pare:
55004015	in bende ibed ku weng’i i kume; kum ejai dit kum lembe mwa.
55004016	I cungo para m’alar acungo ng’atu moko mbe ma wacungo wakude, ento dhanu ceke giweka: ayenyo ku judwok lembene i wigi.
55004017	Ento Rwoth re wacungo wakude, man emio ira tego; kara lembe mir anyong’a uyere dit ni kuma, kara Thekdhanumange de ceke giwinji: e aboth ku dhu umvor.
55004018	Man Rwoth bibodha ni tic ma rac ceke, man ebigwoka cil i ker pare m’i polo: dwong’ ubed ire rondo ku rondo. Amen.
55004019	Moth Priskila, gikud Akula de, ku juot pa Onesiforo.
55004020	Erasto re dong’ i Korinto: ento Trohmo aweke i Mileto ma kume lith.
55004021	Tim k’amora ya ilar ibin ma fodi nindo mi koyo kuwok ungo. Eubulo de mothi, man Pudente, man Lino, giku Klaudia, kud umego de ceke.
55004022	Dong’ Rwoth ubed ku cwinyi. Dong’ bero bed i beng’wu.
56001001	Paolo, jamiru pa Mungu, man jakwenda pa Yesu Kristu calku yioyic mi ju ma Mungu goyo nying’gi, man ng’eyong’ec mi lemandha ma en e calku bedo ma ayi Mungu ni i kume,
56001002	i genogen mi kwo ma rondo ku rondo, ma Mungu, ma kucop cwayu ndra ngo, ung’olo por yang’ con;
56001003	ento enyutho lembe pare i nindo pare gire i lemkwenda, juketho lembene i kora calku lembang’ola pa Mungu ma Jalar mwa;
56001004	ni Tito, ma nyathin para mandha i yioyic m’uribowa: Bero ku kwiocwiny m’uai ba Mungu ma Wego ku Kristu Yesu ma Jalar mwa.
56001005	Kum lembe nini aweki i Krete, kara iyik gin m’urem, man iketh judongo ku bang’ adhura ceke, calu ang’olo iri;
56001006	tek ng’atu moko adote mbe i wie, en e nico ma won dhaku acel, ma won nyithindho m’uyio, ma judotogi ngo nia gi jurop kadi juco.
56001007	Kum jalieu kobedo ma adote mbe i wie be, calu jakurpiny pa Mungu; udhuko ngo, jang’ecwiny ma vur vur de ngo, jakwakwa ma wi pigulok ungo, jagoc ungo, jamar kuloka ma rac ungo;
56001008	ento ebed ng’atu ma gwoko welo ber, ma jamar gin ma ber, ma pidoie nger, ma pwe, ma leng’ de, ma kwere gire;
56001009	ma cwinye cungo ki kum lembe mandha ma calku lemponji, kara ecopo juko juk ku ponji m’ulil, ecopo tuco wi jupiem bende.
56001010	Kum dhanu ma juco gi dupa ma gi juwec mananu ku weg abombi, ju ma gi weg yaa ci dit ma kumeno,
56001011	ma jukojumi dhoggi be; ku ju ma giredho udi kpo, ma giponjo gin ma maku ku giponji, ni kuloka ma rac.
56001012	Ng’atu acel m’i kindgi gigi, en e jabila migine, ewacu kumae, Jukrete gi jundra thiri thiri, gi yedi ma rac, gi jumbo ma kutim tic ungo.
56001013	Lembatuca maeni en e andha. Kum kum lembe nini jukgi ku kwinyo, kara gibed i yioyic m’ulli,
56001014	ma gikuciko ithgi ngo kum uda mi Juyahudi, ku lembang’ola mi dhanu m’ukier kum lemandha.
56001015	Gin ceke leng’ ni ju ma leng’: ento ni ju m’ucido ma juyic ungo re gin moko mbe ma leng’ igi; ento pidoic migi ku pidocwiny migi cido.
56001016	Gituco nia ging’eyo Mungu; enke ku tic migi gikwere, gi ju ma judagu, man juco, man ku ba tic ma ber ceke en e gin moko ngo igi.
56002001	Ento dong’ iyer lembe m’umaku ponji m’ulil:
56002002	ya co m’uti gidhir wi ava gin ceke, gibed unibe lele, gibed ku pidoic ma nger, ku yioyic m’ulil, ku mari, ku twiocwiny:
56002003	ya mon m’uti bende kumeno bedo migi bed m’umaku piny, ku gigob agobe, ku gibed andrej pigulok, gibed juponji mi gin ma ber;
56002004	kara giponj mon ma thindho ku maru coggi, ku nyithindhgi bende,
56002005	ya gibed ku pidoigi ma nger, gibed leng’, gibed jutic i udigi, gibed ber ku dhanu, ma gibed ko wor ni coggi ma dhe, kara lembe pa Mungu kud ucidre;
56002006	awobi bende kumeno jukgi ya gibed ku pidoigi ma nger;
56002007	nyuthri giri i gin ceke ni japor mi tic ma ber, i ponji peri nyuth ma nyothre ngo, ma lele mbe i ie,
56002008	ma wecne de lil, ma jucopo poko lembe ma rac i wie ngo; kara lewic umak ng’atu ma lem pare tung’, kum lembe moko ma rac m’eyer piwa mbe kude.
56002009	Ponj jumiru ya gibed wor ni judongo m’i wigi ma dhe, ya ginyai mutoro i igi i gin ceke; ku gidwok lembe;
56002010	ku gibed ma cing’gi boco, ento ginyuth mandha ma ber ceke; kara giruk lemponji pa Mungu ma Jalar mwa i gin ceke.
56002011	Kum bero pa Mungu wok, m’ukelo both ni dhanu ceke,
56002012	m’ubeponjowa, kara wakwer gin ma ayi Mungu mbe i kume kud awanya ma rac m’i ng’om, wabed nger man pwe man kud ayi Mungu i kumwa i ng’om ma kawono;
56002013	ma wabekio ko genogen mi mugisa man nyuth mi dwong’ pa Mungu ma dit ma Jalar mwa Yesu Kristu;
56002014	m’emire gire piwa, kara ewarwa kud i camuco ceke, man elony dhanu ire gire ni piny pare ma dhe, m’ubedo kud ava tic ma ber.
56002015	Yer lembe maeni, thok thok de, man juk juk ku ng’ol ceke. Ng’atu moko kud uvoni.
56003001	Poigi ya gibed wor ni jubim, ku weg ng’ol, ya giworgi, man gibed ayika ni tic ceke ma ber kubang’e kubang’e,
56003002	nia ku giyer lembacidi kum ng’atu moko, ku gibed ku piem, gibed yo, ma ginyuth ko molcwiny ceke ni dhanu ceke.
56003003	Kum wan bende naka wa jukusegu, wa juco, juwondowa de, ma watimo ni awanya ma rac ku mutoro ma kwonde tung’ tung’, wabedo de kud akece ku kumira, wabedo kud adegi, man wadagra.
56003004	Ento ka bedober pa Mungu Jalar mwa, man mer pare m’emaru ko dhanu, uwoki,
56003005	ku tic ma i bedopwe ngo, ma watimo wan, ento calku kisa pare ebodhowa, ni kum lwok mi nyol ma nyen man mi dwokonyen mi Tipo Maleng’,
56003006	m’ekonjo i wiwa k’abamba, ni kum Yesu Kristu Jalar mwa;
56003007	kara, wan ma lembe m’i wiwa gonjre ku berone, wabed jucampacu calku genogen mi kwo ma rondo ku rondo.
56003008	Maeni lembe mandha, e ayenyo iyer pi gin maeni ku tegocwinyi, kara ju m’uyio Mungu gipoi ya gibed ku tic ma ber. Gin maeni gi ber kulokane de nuti ni dhanu:
56003009	ento koc kum penji ma kite mbe, ku yenyo kathekdhanu, man piem, ku kwa kwa ma kum cik; kum kulokane mbe man en e mananu.
56003010	Ng’atu m’ujio piem ku yo ng’ei juk ma kwong’a ku mir arionde e dong’ wukwere;
56003011	m’ing’eyo ko nia wagi ng’atu ma kumeno daru lokre, edubo de, m’epoko ko lembe rac i wie gire.
56003012	Kan abioro Artema i beng’i, kadi Tukiko, ibin kud amora i bang’a Nikopoli: kum akeco ya abed kuca i nindo mi koyo.
56003013	Yik woth pa Zena ma jaeuthecik gikud Apolo de mor mor, kara gin moko kud urem igi.
56003014	Man wek dhanu mwa bende gimak ng’eyo timo tic ma ber kara can gin moko kud uneggi, kara nying’gi ma gicego kud ubed umbe.
56003015	Ju ma gini i bang’a ceke gimothi. Moth ju m’umaruwa i yioyic ceke. Dong’ bero bed kudu ceke.
57001001	Paolo, ma jakol pa Yesu Kristu, man Timoteo m’umegwa, ni Filemon ma jamer mwa ma wa jutic wakugi,
57001002	man ni Aplia ma nyamegwa, man ni Arkipo ma asikari wadwa, man ni kanisa m’i ot peri:
57001003	Bero iwu ku kwiocwiny m’uai ba Mungu ma Wegwa man Rwoth Yesu Kristu.
57001004	Afoyo Mungu para thiri thiri, m’ayero ko piri i rwo para m’arwo,
57001005	m’abewinjo ko pi mer peri, man pi yioyic m’ibedo ko yo ba Rwoth Yesu, man yo ba jumaleng’ ceke;
57001006	kara ripocwiny mi yioyic peri tim tic i ng’eyong’ec mi gin ceke ma ber kubang’gi kubang’gi ma ni i iwu, ni Kristu.
57001007	Kum mutoro nega dit ku jukojuk de i mer peri, kum adunde jumaleng’ uyepo ni kumi, umira.
57001008	Kum kumeno, kadok a won tegocwiny kpo ni kum Kristu m’ang’ol ko iri lembe ma maku ang’ol,
57001009	ento ni kum mer adong’ akwei, kum abedo calu an a Paolo m’uti, man kawono a jakol bende pa Kristu Yesu:
57001010	akwei kum nyathin para, ma Onesimo, m’anyolo nwang’u ani i kol,
57001011	ma yang’ kuloka pare mbe iri, endre kawono dong’ kuloka pare nuti iwa wakudi bende:
57001012	m’adwoke i beng’i dho ku kume, lembene kumae, ya en nini en e adundena ku kite:
57001013	m’ayenyo dit acere wabed wakude, kara etim ira kakeri i kol mi lembanyong’a ma juboth kudo:
57001014	ento kan ambe ku lembe ma ii pido ayenyo ngo atim gin moko; kara bero peri kud ubed mir adhula, ento calu iyenyo.
57001015	Kum kuno nyo wupokru kude nindo moko, kara wubed kude nja;
57001016	calu jamiru kendo ngo, ento ma sagu jamiru, umego ma jamer, m’usagu dit ira, endre m’ulund usagu dit apila re iri, i kum man i Rwoth bende.
57001017	Kum kumeno tek ikwana ya wa jutic wakudi, e dong’ ijole calu an ku kita.
57001018	Ento tek etimo rac iri kum gin moko, kadi tek ecamu banja peri moko, dwok banjane ba wel para;
57001019	an a Paolo agoro gira ku cinga, abiculo wang’e: kum ayenyo ngo nik ayer iri re ya banja para ni i beng’i ma en e in ku kiti bende.
57001020	Eyo, umira, wek anyong’a nega i kumi i Rwoth: yep adundena i Kristu.
57001021	Kum ageno woro peri ketho agoro iri, m’ang’eyo ko nia ibitimo ma sagu m’ayero iri.
57001022	Ento karacelo ku maeni doug’ iyik kabedo ira bende: kum ageno ya ni kum rwo mu e jubidwoka i beng’wu.
57001023	Epafra, ma jakol wada i Kristu Y esu, umothi;
57001024	man Marko, Aristarko, man Dema giku Luka bende, ma wa jutic wakugi.
57001025	Bero pa Rwoth mwa ma Yesu Kristu bed ku cwinywu. Amen.
58001001	Mungu, ma yang’ ubeduyero kwond lembe ni wego ku yo ma tung’ tung’ de ni kum jubila,
58001002	i dong’ nindo maeni eyero iwa i Wode, m’ekethe ni jacampacu mi gin ceke, piny bende ecwio ni kume;
58001003	en m’e car m’ucare mi dwong’ pare, man en e ayi mi kit kume, man gin ceke thiere ni kum lembe mi tego pare, kan etimo lwok mi dubo, ejany piny yo ku cing’ ma yor acwic mi Dwong’ ka ma malu;
58001004	m’edaru doko ber hai ma sagu malaika calu enwang’u nying’ ma cu ni kum camupacu ma sagu joca.
58001005	Kum ni malaika makani m’eyero ire kumae, i nindo moko, In i Woda, I ceng’ maeni anyoli? man kendo, Abibedo ire ni Wego, Man ebibedo ira ni Wodo?
58001006	Man kan ekelo kayu kendo i ng’om ewacu kumae, E dong’ malaika pa Mungu ceke girwo ire.
58001007	Man pi malaika ewacu kumae, M’etimo malaika pare gidoko yamu, Man jutim pare ni lebmac;
58001008	ento pi Wod re ewacu kumae, E Mungu, komker peri en e mi rondo ku rondo; Man uluth mi lembatira en e uluth mi ker peri.
58001009	Imaru bedopwe, man idagu camuco; Ka kumeno Mungu, Mungu peri, ewiri ku mo Ku mo mir anyong’a ma sagu juwedu.
58001010	Man, In, Rwoth, ku kwong’a itheko the ng’om, Man polo en e bodho mi chigi;
58001011	Gibinyothri; ento in idong’ asu: Man gin ceke gibiti calu bongu ti;
58001012	Man ibidologi calu kendi ma yo wi wagi, Calu kendi, man gibilokri: Ento in re i cahi acel, Man rundi peri bijik ungo.
58001013	Ento malaika makani m’eyero pire nindo moko kumae, Jany yo ku cinga ma yor acwic, Maram aketh ko jukwoji dok ni kom mi tiendi.
58001014	Gin ceke gi tipo mi timotim ungo, ma juorogi ya gitim tic pi ju ma bicamu pacu mi bothi?
58002001	Ka kumeno maku waketh cwinywa ma sagu kum lembe m’uwinjre, kara wiwa kud uwil i kume.
58002002	Kum tek lembe m’uyere ni kum malaika ubedo ku tego, man dubo ceke kubang’e kubang’e ku camuco de unwang’u giramia ma pwe mi sukulia:
58002003	e wabiboth nenedi, tek wagalu kum thwo both ma rokeni ngi? ma Rwoth ular ukwong’o yero, ma ju m’uwinjo uketho ecungo iwa:
58002004	Mungu bende ginyutho gikugi, ku giranyutha ku musana man udul tego de, man ku giramia mi Tipo Maleng’, calku yeny ma ie yenyo gire.
58002005	Kum eketho ng’om ma bibino, ma wayero pire ubed wor ni malaika ngo.
58002006	Ento ng’atu acel e m’utuco kamoko, ewacu kumae, Dhanu en e girang’o, ma ii pido pire e? Kadi wod dhanu de, ma nia iliewe e?
58002007	Iketho edok piny nyanok ma sagu malaika; Iketho jamkermiwic mi dwong’ man yung i wie, Man ikethe wi tic mi cingi:
58002008	Iketho gin ceke bed wor the tiende. Kum i kind ketho gin ceke wor ire, eweko gin moko ngo ma kubedo wor ire ngo. Ento kawono fodi waneno gin ceke jukuketho ubed wor ire ngo.
58002009	Ento wanene ma judwoke piny nyanok ma sagu malaika, en e Yesu, ni kum sendri mi tho ma juketho jamkermiwic mi dwong’ man yung i wie, kara ni kum bero pa Mungu ebil tho pi dhanu ceke kubang’gi kubang’gi.
58002010	Kum emake, ma gin ceke gi pire, ma gin ceke de wok ni kume, i kelo m’ekelo ko wot dupa i dwong’ ya eketh won both migi dok ndhu cu ni kum sendri.
58002011	Kum en m’edwoko jo leng’ man ju ma judwokogi leng’ ceke giai ba ng’atu acel: kum lembe nini lewic unege ngo nilwong’ogi umego,
58002012	m’ewacu ko kumae, Abiewo nyingi ni juwada, I kind udul abiwero pak peri.
58002013	Man kendo, Abiketho genogen para i ie. Man kendo, Nen, an ku nyithindho ma Mungu mio ira.
58002014	Kum nwang’u nyithindho gi jurib ring’o ku rimo, en gire bende egamu maeno nino kumeca; kara ni kum tho ethir ng’atu ma jatego mi tho, ma en e wonabali;
58002015	man kara egony dhanu ceke ma gi ng’eca ku ba rundi migi ceke ni kum lworo mi tho.
58002016	Kum andha emio kony ni malaika ngo, ento emio kony ni kodhi Ibrahim.
58002017	Kum kumeno emake ya juketh ebed calu utumin i gin ceke, kara edok ni jalam ma dit, ma won kisa mandha de i gin pa Mungu, kara eduny pi dubo mi dhanu.
58002018	Kum nwang’u en gire esendre ma jubidhe, ecopo konyo ju ma jubidhogi.
58003001	Kum kumeno, umego ma leng’, ma jurib mi lwong’o m’i polo, iwu pid pi Jakwenda man Jalam Madit mi lembatuca mwa, en e Yesu:
58003002	ma en e mandha ni ng’atu m’ukethe, calu yang’ Musa bende bedo i ot pa Mungu ceke.
58003003	Kum jukwane ya eromo dwong’ ma sagu Musa, calu jagomot bedo ku yung ma sagu yung mi ode.
58003004	Kum ku ba udi ceke m’agoma dhanu gomo en: ento ng’atu m’ugomo gin ceke en e Mungu.
58003005	Man andha Musa bedo mandha i ot pa Mungu ceke va jatic, mi lembatuca mi gin maeno ma biyere macen;
58003006	ento Kristu re calu wod, wi ot pa Mungu; ma ode en e wan nini, tek wamaku tegocwiny mwa ki man kulula mi genogen mwa ku tego cil i kajikne.
58003007	Kum kumeno, cil calu Tipo Maleng’ uwacu kumae, Tin tek wubiwinjo dwande,
58003008	Kud wudwok adundewu nwang’, calu m’i ceng’ camuco, Calu m’i ceng’ muloic m’i yamba.
58003009	Ka ma wegwu gimulo ia i ie ku ponj ma giponja ko, Man gineno tic para rundi pier ang’wen,
58003010	Kum kumeno lembe ton i ia kum dhanum’utuk maeni, Man awacu kumae, Gidubo thiri thiri ku yo i adundegi: Ento ging’eyo yo para ngo;
58003011	Calu akwong’o i kwinyo para kumae, Gibimondo i yom para ngo.
58003012	Wubed ku weng’wu, umego, kara adunde ma rac ma yioyic umbe i ie kud ubed i ng’atu moko mi kindwu, i kier ma jukier ko woko kum Mungu ma kwo:
58003013	ento wujukru ceng’ ku ceng’, cil i nindo ma julwong’o Tin; kara ng’atu moko m’i kindwu cwinye kud udok nwang’ kud abombi mi dubo:
58003014	kum wan wadoko jugam waku Kristugi, tek wamaku thek ma genogen mwa thekre ko ki cil i kajikne:
58003015	kinde ma lembe wacre kumae, Tin tek wubiwinjo dwande, Kud wudwok adundewu nwang’, calu m’i ceng’ camuco.
58003016	Kum ng’a, m’ucamu co ma nwang’u gidaru winjo? eyo, dhanu ceke ma giai kud i Misiri ni kum Musa ngo?
58003017	Man lembe ton i ie i kum ng’a rundi pier ang’weni? en e kum ju m’udubo, ma kumgi podho i yamba ngo?
58003018	Man ekwong’o ni ng’a ya gibimondo ngo i yom pare, en e ni ju ma gicamu co ngo?
58003019	E waneno nia gicopo mondo ngo kum yioyic m’umbe.
58004001	Ka kumeno, dong’ lworo negwa, tek lembang’ola mi mondo i yom pare nuti ku jubin junwang’ ng’atu moko m’i kindwu rem pire.
58004002	Kum andha judaru yero lembanyong’a ma juboth ko iwa, cil calu gin bende: endre lembawinja kelo kuloka igi ngo, kum eribre ku yioyic ungo i ju m’uwinjo.
58004003	Kum wan ma wayio wamondo i yom maeno; cil calu ewacre kumae, Calu akwong’o i kwinyo para, Gibimondo ngo i yom para: kadok tic udaru thum cil i kathek mi ng’om.
58004004	Kum ewacu kamoko kumae pi ceng’ abirone, Man Mungu yom i ceng’ mir abirone ni tic pare ceke;
58004005	man i ka maeni kendo kumae, Gibimondo ngo i yom para.
58004006	Ka kumeno kum ebedo kakare ya jumoko bimondo i ie, man ju ma lembanyong’a ma juboth ko lar uyere igi gimondo ngo kum camuco migi,
58004007	eng’olo nindo moko kendo kumae, Tinuni, m’ewacu ko i Daudi i nindo ma cen (cil calu elar ewacre), Tinuni tek wubiwinjo dwande, Kud wudwok adundewu nwang’.
58004008	Kum tek Yocuwa mio igi yom, kuno di k’eyero pi nindo mange macen ungo.
58004009	Ka kumeno yom mi sabatu bedo kakare pi dhanu pa Mungu.
58004010	Kum ng’atu m’udaru mondo i yom pare eyom en gire bende ni tic pare, calu Mungu bende yom ni pare.
58004011	Ka kumeno dong’ waketh cwinywa kum mondo i yom maeno, kara ng’atu moko kud ukier kum camuco m’upore ku maeni.
58004012	Kum lembe pa Mungu e kwo, man etimo, man e bith ma sagu palamularu moko ma lake kun ku kun, m’ecobo ko cil ku poko ng’eyong’ec ku tipo, man ujonj ku mio ma yor i ie bende, man e yot kum ng’io pidoic ku lembapora mir adunde.
58004013	Man giracwia pa Mungu mbe ma kunyuthre ngo i wang’e: endre gin ceke gi muneru man gibedo ayaba ngbeng’ i wang’ ng’atu ma wabedo ku lembe wakugi.
58004014	Ka kumeno wan ma wabedo ku jalam ma dit ma dwong’, m’ekadhu kud i polo, en e Yesu ma Wod Mungu, dong’ wamak lembatuca mwa ki.
58004015	Kum wakubedo ku jalam ma dit ungo ma can kunege ngo kum ng’ic ma wa ng’ic ko; endre ng’atu ma jubidhe kum gin ceke ma calu jubidho kowa, ere ma dubo mbe.
58004016	Ka kumeno dong’ wacoru ceng’ni kom mi bero ku tegocwiny, kara wajol kisa, man wanwang’ bero m’ukonywa i nindo ma can ni i kumwa.
58005001	Kum ku ba jalam ma dit, ma jugamu i kind dhanu, jukethogi pi dhanu i gin ma pa Mungu, kara emi giramia ku lam de pi dubo:
58005002	m’ecopo oyo lembe mi ju ma cobo ku ju ma kier, kum en gire bende eni i ng’ic;
58005003	kum kumeno calu ewodho lam pi dhanu ca, ekoewodh pire gire bende kumeno de, pi dubo.
58005004	Man ng’atu moko mbe m’ugamu yung maeni ire gire, ento kan elwongre ni kum Mungu, cil calu Harun.
58005005	Kumeno Kristu bende yungre gire ngo ya jukethe ni jalam ma dit, ento ng’atu m’uyero ire kumae, In i Woda; Tin anyoli:
58005006	calu eyero i kamange bende kumae, In i jalam mi nja Calu wagi pa Melkizedek.
58005007	En ma i ceng’ maeni mi kume, nwang’u ewodho rwo ni Mungu ku kwayukwac ma ku ywak ma tek ku piwang’ ni ng’atu ma copo lare ni tho, m’ewinjre de ni kum lworo pare ma ayi Mungu ni i kume,
58005008	kadok en e Wod, ento egamu ng’eyo woro ni kum gin m’esendre kudo;
58005009	en ma judaru dwoke ndhu cu, edoko jathekboth ma rondo ku rondo ni ju ma giwore ceke;
58005010	m’elwongre ku Mungu ni jalam ma dit calu wagi pa Melkizedek.
58005011	Wabedo ku lembe dupa ma wayer pire ma tuco there tek, kum wudoko udhing’.
58005012	Kum ni kum nindo emaku wubed juponji, ento wuyenyo ya ng’atu moko ponjwu kendo ku ponji ma kwong’a mi lembatheka mi wec pa Mungu; man wudoko ni wagi ju ma can cak negogi, man cam m’alili re ngo.
58005013	Kum ku ba dhanu ceke ma camu cak nwang’u eng’eyo lembe mi bedopwe ngo; kum en e mukere.
58005014	Ento cam m’alili en e ni dhanu m’uteng’ni, gi ju ma ni kum timo ma gitimo ng’eyong’ec migi bedo ayika mi ng’io gin ma ber ku gin ma rac.
58006001	Kum kumeno wan ma waweko ponji ma kwong’a pa Kristu dong’ wacwala ni dokocu ma ndhu; ma watheko ko the lokocwiny ma waweko ko tic m’utho kendo ngo, ku mi yioyic ma yo ba Mungu de,
58006002	mi ponji mi baputisi, man mi ketho cing’, man mi cer mi ju m’utho, man mi lembapoka ma nja.
58006003	E maeni wabitimo, tek Mungu yio.
58006004	Kum pi ju ma jumio igi der wang’ acel, man m’ubilo girarnia maeni m’i polo, man juketho gibed jugam mi Tipo Maleng’,
58006005	man m’ubilo lembe ma ber pa Mungu, ku tego mi rundi ma biwok,
58006006	e macen gilokri, e dwokogi nyen kendo ni lokocwiny copre ngo; kum giguro Wod Mungu kendo igi gigi, man gikethe ni lewic ma ngbeng’.
58006007	Kum ng’om m’umadhu koth m’ucwi i wie wang’ udul, man etwio dek ma romo ju ma jufure pigi, ejolo mugisa ba Mungu:
58006008	ento tek etwio ukudho kud ucok, e jukwere man e ceng’ni ku kwong’; ma kajikne juwang’e ku mac.
58006009	Ento, jumer, kadok wayero kumeno bende, wageno gin ma ber m’usagu maeno piwu, man gin m’ubedo karacelo ku both:
58006010	kum Mungu en e won gondri ngo ma nia wie wil kum tic mu man mer ma wunyutho kum nyinge, kum wutimo ni jumaleng’, man wubetimo asu.
58006011	Man wayenyo ya ku ba dhanu m’i kindwu ng’atuman unyuth morkume ma calcal mi pong’ mi genogen cil i kajikne:
58006012	kara kud wubed ku molkum, endre wubed jupor mi jucampacu mi lembang’ola ni kum yioyic ku twiocwiny.
58006013	Kum kinde ma Mungu mio lembang’ola ni Ibrahim, kum ng’atu moko mbe m’usage m’ekwong’ i kume, edong’ ekwongre i kume gire,
58006014	ewacu kumae, Andha mugisa abimio iri mugisa, ameda de abimedi.
58006015	Man kumeno, kan edaru ciro ku twiocwinye, enwang’u lembang’olane.
58006016	Kum dhanu kwong’o kwong’ ku gin ma dwong’ ma sagu: man i piem migi ma gipiemo ndri kubang’e kwong’ en e kajik lembe ma ketho tegone.
58006017	I lembe maeni Mungu, m’uyenyo enyuth ni jucampacu mi lembang’ola karamb lokringo mi lembapora pare eketho kwong’ i diere;
58006018	kara ni kum gin ario ma lokre ngo, ma i maeni cwayu ndra copre ngo ni Mungu, wabed ku juk ma tek, wan ma waringo wayenyo ko kaboth kara wamak genogen ma juketho i wang’wa;
58006019	ma wabedo ko calu mangru mi ng’eyong’ec, ma en e genogen mandha ma mi tego de, man ma mondo i maeno ma ni i kusika mi bongu;
58006020	ma Yesu mondo keca piwa calu jawipiro mwa, m’edaru doko jalam ma dit ma nja ma wadi pa Melkizedek.
58007001	Kum Melkizedek maeni, ubimo mi Salem, jalam pa Mungu ma Malu Ngbir, m’erombo kud Ibrahim nwang’u ebedwogo m’eai i nek mir ubimo man emio ire mugisa,
58007002	ma Ibrahim upoko ire apaje rni gin ceke (ma en e ma kwong’a, ku lembaloka, Ubimo mi bedopwe, man ke Ubimo mi Salem, ma en e, Ubimo mi kwiocwiny;
58007003	m’umbe won, m’umbe min, m’umbe ku thekwaru, ma thek ma ceng’ thekre kudo mbe kude kadok kajik mi kwo de, ento judwoke calku Wod Mungu), m’ebedo jalam thiri thiri.
58007004	Nie dong’ iwu pid maram ng’atu maeni dit ko, ma Ibrahim, ma kwaru ma dit, umio ire apaje mi kum jambayeki ma cu.
58007005	Man gin nini ma gi kind wot Lawi ma gijolo tic pa jalam lembang’ola ni i bang’gi ma gigamu ko apaje mi dhanu calku cik, thelembene, mi jupagi, kadok joni giai i pier Ibrahim:
58007006	ento ng’atu ma thekwaru pare kwandre ngo m’eai ko i bang’gi egamu apaje bang’ Ibrahim, man emio mugisa ire m’e won lembang’ola.
58007007	Ento ma piembe mbe ng’atu ma nok unwang’u mugisa ba ng’atu m’usage.
58007008	Man kakeni dhanu ma tho jolo apaje; ento keca acel, ma junyutho pire ya ebedo kwo.
58007009	Man, calu eyere, ni kum Ibrahim cil Lawi de, m’ejolo apaje, ewodho apaje;
58007010	kum fodi eni i pier won, ka girombo giku Melkizedek.
58007011	Nie tek dokocu ma ndhu nuti ni kum lamulam mi julam pa Lawi (kum dhanu gijolo cik ku the tije), nedi jalam mange wok kendo ma wagi pa Melkizedek, man ma jukwane ngo calu wagi pa Haruni?
58007012	Kum lamulam mi julam lokre, e cik bende ukoulokre be.
58007013	Kum ng’atu ma gin maeni yere pire en e ng’atu m’i suru mange, ma ng’atu moko mbe i ie m’utimo tic mi pemblam.
58007014	Kum ebedo ngbeng’ nia Rwoth mwa ai kud i Yuda; ma Musa kuyero gin moko ngo pi julam mi surune.
58007015	Man gin ma wayero bedo ngbeng’ ma sagu dit apila tek jalam mange wok calu wagi pa Melkizedek,
58007016	ma judwoke jalam, i cik mi tego ma mi kum ungo, endre i tego mi kwo ma kajikne mbe:
58007017	kum junyutho pire kumae, In i jalam mi nja Calu wagi pa Melkizedek.
58007018	Kum juthiro lembang’ola ma kwong’a kum ng’ic pare man kum kuloka pare m’umbe
58007019	(kum cik dwoko gin moko cu ma ndhu ngo), man jukelo i wie genogen ma ber m’usagu, ma wacoro ceng’ni Mungu ni kume.
58007020	Man kum kwong’o kwong’ umbe ngo
58007021	(kum gin andha judwokogi ni julam ma ku kwong’ ungo; ento en re ku kwong’ ni kum ng’atu m’eyero pire kumae, Rwoth ukwong’o man ebilokre gire ngo, In i jalam mi nja);
58007022	m’usagu bende Yesu doko mukwatu mi lembariba ma ber m’usagu.
58007023	Man gin judwokogi julam ma dupa andha, kum ni kum tho gicopo bedo ngo:
58007024	ento en, kum ebedo mi nja, ebedo ku lamulam pare rni julam ma lokre ngo.
58007025	Kum kumeno bende ecopo bodho ju ma gicoro ceng’ni Mungu ndhu ma gwei ni kume, kum ebedo mi nja kara ekwai pigi.
58007026	Kum jalam ma dit ma kumeni umaku wan, m’e leng’, m’umbe abombi, m’ecido ngo, m’ekoire ku judubo, ma judode malu ma sagu polo;
58007027	can wodho lam ma ceng’ ku ceng’ unege ngo, calu julam ma dongo maeno, ma lar mio lam pi dubo pare gire, macen ke pi dubo mi dhanu: kum etimo maeni wang’ acel pil, kan ewodhre gire.
58007028	Kum cik ketho dhanu gibed julam ma dongo ma gi ng’ic; ento lembe mi kwong’ m’uwok yo ng’ei cik, eketho Wod, ma judwoke cu ma ndhu mi nja.
58008001	Nie i gin ma wabeyero, lembe ma dwong’ e eni; Wabedo ku jalam ma dit ma wadi maeni, m’ejany yo ku ng’et komker ma yor acwic mi dwong’ i polo,
58008002	m’e jatim mi kamaleng’, man mi hema mandha, ma Rwoth uguro re, dhanu ngo.
58008003	Kum ku ba julam ma dongo ceke jukethogi kara giwodh giramia ku lam bende: kum kumeno dong’ jalam ma dit maeni bende ukoubed ku gin m’ethier be.
58008004	Nie tek en e ma wi ng’om, kuno di k’ebedo jalam ki ngo, kum ju ma giwodho giramia calku cik ginuti;
58008005	ma gitimo maeni ma en e ayi ku tipo mi gin m’i polo, cil calu ma Musa poi ko ni kum Mungu kinde m’eyenyo etim hema: kum, Nen, ewacu, nia itim gin ceke calkud ayi gin ma junyutho iri wi got.
58008006	Ento kawono enwang’u timotim ma dwong’ hai ma sagu, calu en e jarib lembariba bende ma ber m’usagu, ma jung’ole wi lembang’ola ma ber m’usagu.
58008007	Kum tek lembariba maeno ma kwong’a cungo ndhu cu, kuno di jukuyenyo kaka mir arionde ngo.
58008008	Kum kan enwang’u erem, ewacu kumae, Nen, ceng’ bibino, Rwoth uwacu, M’abitimo ie lembariba ma nyen ku ot pa Israel man ku ot pa Yuda;
58008009	Ma calku lembariba m’atimo ku weggi ngo I ceng’ m’amakugi ku cing’ apeyo kogi woko kud i ng’om Misiri; Kum gibedo asu ngo i lembariba para, Man aparu pigi ngo, Rwoth uwacu.
58008010	Kum maeni lembariba m’abitimo ku ot pa Israel Yo ku ng’ei ceng’ maeno, Rwoth uwacu; Abiketho cik para i pidoigi, Man abigorogi wi adundegi bende: Man abibedo igi ni Mungu, Man gibibedo ira ni dhanu:
58008011	Man ku ba dhanu ceke ng’atu moko mbe ma biponjo wadi, Man ku ba dhanu ndri ng’atuman bi wacu ngo ni umin kumae, Ng’ei Rwoth: Kum dhanu ceke bing’eya, Ugambre kum ma thindho m’i kindgi cil ku ma dongone de.
58008012	Kum kisa binega kum camuco migi, Man abipoi pi dubo migi kendo ngo.
58008013	Kum ewacu kumae, Lembariba ma nyen, eketho ma kwong’a ti. Ento maeno ma kare bekadhu man m’ubeti e ceng’ni kadhu woko.
58009001	Nie cil lembariba ma kwong’a bedo ku lembapoka mi kisoma pa Mungu, man kamaleng’ pare, kamaleng’ m’i ng’om maeni.
58009002	Kum juyiko hema, ma kwong’ane, ma ie ju thethala, ku mesa, man kwen m’anyutha; m’elwongre Kamaleng’.
58009003	Man yor i ng’ei kusika mi bongu mir arionde, hema m’ulwongre Leng’ mi Maleng’;
58009004	ma ie ju pemblam mi mola ma kwar rni gin ma ng’wice ng’ar, ku sanduk mi lembariba ma jumwono mola ma kwar gbur i kume ma ie ju alibi mi mola ma kwar ma ie ju mana, man musonglo pa Harun m’uloth, man ban mi lembariba;
58009005	jukerubi mi dwong’ gini i wie ma gibeumo kakisa ku tipo; ma wacopo yero pi ginduni ndri ngo kawono.
58009006	Nie gin maeni ma juyiko kumeni, julam gimondo i hema ma kwong’a thiri thiri, ma gitimo ko tic mi kisoma;
58009007	ento jalam ma dit kende e ma mondo i mir arionde, wang’ acel pil i rundi acel, ma rimo mbe kude ngo, m’ewodho pire gire, man pi kier mi dhanu,
58009008	e Tipo Maleng’ unyutho maeni, nia yo mi kamaleng’ fodunyuthie ngo, kinde ma hema ma kwong’a foducungo;
58009009	ma en e lembapora mi nindo maeni; calku maeni juwodho giramia ku lam de ma copo dwoko jurwo cu ma ndhu ngo i gin mi pidocwiny,
58009010	ma gi, (giracama man giramadha man giralwoka ma tung’ tung’) lembapoka mi kum, ma juketho cil i nindo mi yikolembe.
58009011	Ento Kristu m’udaru bino ni jalam ma dit mi gin ma ber ma bibino, ni kum hema ma dit ma bedo cu de m’usagu, ma jutimo ku cing’ ungo, thelembene kumae, mi giracwia maeni ngo,
58009012	kadi ni kum rimb diegi ku nyithi dhiang’ de ngo, endre ni kum rimbe gire, m’emondo wang’ acel pil i kamaleng’, m’edaru nwang’u war ma rondo ku rondo.
58009013	Kum tek rimb diegi ku thwoni dhiang’, man ke vuru rni rwaya m’ukire wi ju m’ucido dwoko leng’, cil ku dwoko kum leng’:
58009014	e rimb Kristu, m’ewodhre gire ma mulima mbe ni Mungu kum Tipo Maleng’ ma nja, bilwoko pidocwinywu ni tic m’utho kara wutim ni Mungu ma kwo sagu dit apila ngo?
58009015	Kum lembe nini en e jarib lembariba ma nyen, kara tho m’udaru timbre pi war mi dubo ma gini the lembariba ma kwong’a, ju ma julwong’ogi gijol lembang’ola mi camupacu mi nja.
58009016	Kum ka ma lembariba mi camupacu ni i ie, nwang’u tho pa ng’atu m’utimo lembaribane de ukoubedo nuti be.
58009017	Kum lembariba mi camupacu tegone bedo nuti nwang’u tho wok: kum tegone mbe tek ng’atu m’utime fodubedo kwo.
58009018	Kum kumeno cil lembariba ma kwong’a de jutheke ngo m’umbe rimo.
58009019	Kum kinde ma lembang’ola kubang’e kubang’e ceke yere ni kum Musa ni dhanu ceke calku cik, eting’o rimb nyathi dhiang’ ku mi diegi de, karacelo ku pi man yuk rombo ma kwar man alagi, man ekiro wi kitabu gire man kum dhanu ceke,
58009020	ewacu kumae, Maeni en e rimo mi lembariba ma Mungu ng’olo iwu.
58009021	Man ke hema kud agulu mi timotim ceke ekiro kumeca ku rimo.
58009022	Man calku cik, avowacu, ya gin ceke julwoko ku rimo, man tek rimo ku cwir ungo, nwang’u rucoruc umbe.
58009023	Kum kumeno ayi mi gin m’i polo ukoubed alwoka be ku maeni; endre gin m’i polo gigi ku lam ma ber ma sagu maeni.
58009024	Kum Kristu kumondo i kamaleng’ ma jutimo ku cing’ ungo, ma calu ayi mi mandha; endre i polo gire, kara ewok kawono i wang’ Mungu piwa:
58009025	kadi ma nia ewodhie gire wang’ udul ungo, calu jalam ma dit ma mondo i kamaleng’ ku ba rundi ku ba rundi ku rimo ma pare ngo:
58009026	tek ebedo kumeni ngo kuno di esendre wang’ udul m’ugambre i thek ma ng’om uthekre ko: ento kawono enyuthre wang’ acel pil i kajik rundi m’eketho ko dubo cen ni kum lam ma en gire.
58009027	Man kum ekethre ni dhanu ya githo wang’ acel pil, man yo ng’ei maeni pokolembe;
58009028	kumeno Kristu bende, ma juwodhe wang’ acel pil eyei dubo mi dhanu dupa, ebiwok wang’ arionde, nge ku dubo, ni ju m’ukure, ni both.
58010001	Kum cik m’ebedo ku tipo mi gin ma ber ma bibino, ayi ginduni ku kite ngo, ku lam ma calacel ma ku ba rundi ku ba rundi, ma giwodho thiri thiri, ecopo dwoko ju m’ucoro ceng’ni cu ma ndhu ki ngo.
58010002	Tek ebedo kumeno ngo nwang’u juweko wodho ngo? kum jurwo, ma judwokogi leng’ wang’ acel pil, cwinygi pido kendo ngo pi dubo.
58010003	Ento i lam maeno juketho poi ma jupoi ko pi dubo ku ba rundi ku ba rundi.
58010004	Kum ecopre ngo ya rimb thwoni dhiang’ ku diegi ukab dubo woko.
58010005	Kum kumeno kan ebino i ng’om, ewacu kumae, Lam ku giramia ayenyo ngo, Ento iyiko ira kum;
58010006	Giramia m’awang’a ma dho man lam ma pi dubo de nyayu mutoro ii ngo:
58010007	Alund awacu kumae, Nen, abino (I mbaya mi kitabu egore pira) Nitimo yeny m’iyenyo, E Mungu.
58010008	Ma juwacu malu kumae, Lam ku giramia man giramia m’awang’a ma dho ku lam ma pi dubo de iyenyo ngo, kadok mutoro de negi ngo i kume (maeno ma juwodho calku cik),
58010009	kan elund ewacu kumae, Nen, abino nitimo yeny m’iyenyo. Ekabu ma kwong’a ca woko, kara eketh mir arionde cungi.
58010010	Ni kum yeny maeni m’eyenyo judwokowa leng’ ni kum wodh m’ewodho ko kum Yesu Kristu wang’ acel pil.
58010011	Man ku ba jniam ceke gicungo ku ba rupiny ku ba rupiny andha ma gitimo ko giratima giwodho ko lam de ma calacel wang’ udul, ma copo kabu dubo ki ngo:
58010012	ento en re, kan edaru wodho lam acel pi dubo ma nja, ejany yo ku cing’ Mungu ma yor acwic;
58010013	ugambre kawono m’ebekuro ko cil ma jubidwoko ko jukwoje ni kom mi tiende.
58010014	Kum ni kum lam acel edwokogi cu ma ndhu mi nja gi ju ma judwokogi leng’.
58010015	Man Tipo Maleng’ bende nyutho iwa; kum kan edaru wacu kumae,
58010016	Maeni en e lembariba m’abitimo kugi Yo ng’ei ceng’ maeno, Rwoth uwacu: Abiketho cik para wi adundegi, Man abigorogi wi pidoic migi bende;
58010017	Man dubo migi ku camuco migi abipoi pigi kendo ngo.
58010018	Nie ka rucoruc rni maeni nuti, meca giramia ma pi dubo mbe kendo.
58010019	Ka kumeno, umego, wan ma wa weg tegocwiny ma wamondo ko i kamaleng’ ni kum rimo pa Yesu,
58010020	ni kum yo m’etheko iwa, yo ma nyen man mi kwo, ni kum kusika bongu, thelembene, kume;
58010021	man kum wabedo ku jalam ma dwong’ wiotpaMungu;
58010022	dong’ wacoru ceng’ni kud adunde mandha i pong’ mi yioyic ma adundewa bedo akira ni pidocwiny ma rac: ma kumwa de bedo alwoka ku pi ma leng’,
58010023	dong’ wamak lembatuca mi genogen mwa ki kara kud elokre; kum ng’atu m’ung’olo en e mandha:
58010024	man dong’ iwa pidu piwa ku jukojuk ma ku mer ku tic ma dre de;
58010025	man ku wawek cokra giwa karacelo, ma calu kura mi jumoko, ento ajuka dong’ wajukra; man ma sagu apila, ka waneno cenguni dhingo.
58010026	Kum tek wadubo akakaka ku yo ng’ei jolo ng’eyong’ec mi lemandha, lam mi dubo dong’ bedo nuti kendo ngo,
58010027	ento kuro pokolembe ma ku lworo, man kwinyo mi mac ma bicamu jupiem.
58010028	Ng’atu m’ucoro cik pa Musa cen etho ma kisa mbe ni kum jumulembe ario kadi adek:
58010029	e iwu wacu ya masendi ma jubing’olo ya urom ng’atu m’unyono Wod Mungu the tiende, m’ekwanu rimb lembariba m’edoko kudo leng’ de ni gin ma leng’ ungo, m’ecayu Tipo mi bero bende, bisagu dit ungo?
58010030	Kum wang’eyo ng’atu m’uwacu kumae, Culokwor en e para, abiculo. Man kendo, Rwoth bipoko lembe mi dhanu pare,
58010031	Podho i cing’ Mungu ma kwo en e gin mi lworo.
58010032	Ento iwu poi pi ceng’ ma kwong’a, nwang’u der ucaru iwu, ma wuciro ie piem ma dit mi masendi;
58010033	ma moko, judwokowu ni giranena ni kum cac ku ruvwa; man mange ke, ma wuripo ko ku ju ma jutimogi kumeni.
58010034	Kum ngisi negowu kum ju ma gini i kol, man wuyio ku mutoro yak ma juyaku ko piny mu, ma wung’eyo ko nia wubedo ku jukupiny iwu giwu ma ber m’usagu ma kajikne de mbe.
58010035	Kum kumeno kud wubai tegocwiny mu, ma giramia mi sukulia pare dwong’.
58010036	Kum can twiocwiny ubenegowu, kara, wun ma wudaru timo yeny ma Mungu yenyo, wujol lembang’olane.
58010037	Kum nindo dong’ nyakathiklo, Ng’atu m’ubino ebibino, man ebigalu ngo.
58010038	Ento ng’atu ma pwe para bikwo ku yioyic: Man tek edok cen, mutoro binego ng’eyong’ec para i kume ngo.
58010039	Ento wan wa dhanu m’udok cen ni kanyoth ungo; ento mi yioyic cil ni both mi ng’eyong’ec.
58011001	Nie yioyic en e gin ma ketho tego kum gm ma jugeno pire, en e tegocwiny mi gin ma fokunen ungo.
58011002	Kum junyutho lembe ni judongo i maeni.
58011003	Ni kum yioyic wang’eyo nia ng’om ucwire ni kum lem pa Mungu, kum kumeno gin ma nen utimbre ngo kud i gin m’unyuthie.
58011004	Ni kum yioyic Habil uwodho lam ma ber hai ni Mungu m’usagu pa Kain, man ni kum maeno junyutho pire nia en e ng’atu ma bedo pare cungo pwe, Mungu nyutho nyuth pi giramia pare man ni kum maeno kadok etho fodi ebeyero.
58011005	Ni kum yioyic juting’o Enok kara kud enen tho; e junwang’e ngo, kum Mungu ting’e; kum junyutho pire ya ma fodi kating’ pare kutundo ngo pire nyayu mutoro i Mungu:
58011006	man ma yioyic umbe nyayu mutoro i ie copre ngo; kum ng’atu m’ubino ba Mungu maku ekoeyi be nia enuti, man e jamic mi ju ma giyenye.
58011007	Ni kum yioyic Noa, ma Mungu poye pi gin ma fodi jukuneno ngo, ma lworo ma ayi Mungu ni i kume nege, eyiko avur kara ebodh ot pare; ni kum maeni egonjo ng’om, man edoko jacampacu mi bedopwe ma en e calku yioyic.
58011008	Ni kum yioyic, ka julwong’o Ibrahim, eyio ecidh i ka m’ebijolo ni aba; man ecidho, m’eng’eyo ka m’ecidho i ie ngo.
58011009	Ni kum yioyic edoko umondo i ng’om mi lembang’ola, calu i ng’om ma pare gire ngo, m’ebedo ko i hema, gikud Isak man Yakobo, ma gi jucampacu, mi lembang’ola ma calacel karacelo gikude:
58011010	kum ekio adhura maeni m’ubedo ku kathere, ma jagomne ku jatimne en e Mungu.
58011011	Ni kum yioyic cil Sara bende enwang’u tego m’enyolo ko nyodo ma nwang’u tego mi rundi pare kadhu, kum ekwanu ng’atu m’ung’olo lembe ya en e mandha:
58011012	kum kumeno bende udni ma welne calu cero m’i polo, man calu kwio ma dhu nam, ma kwandre ngo, uai ba ng’atu acel man en de e calu avu.
58011013	Maeni ceke githo i yioyic, ma fodi gikujolo lembang’ola ngo, endre anena ginenogi amotha de gimothogi ku bor, ma gidaru tuco nia gin umondo man juwoth i ng’om.
58011014	Kum ju ma giyero wagi gin maeni ginyutho nia gibeyenyo kang’om migi gigi.
58011015	Man andha tek gipido pi ng’om maeno ma giai i ie, kuno di kadok ma gidok ko wok igi.
58011016	Ento kawono ava ng’om ma ber m’usagu negogi, ma en e m’i polo: kum kumeno lewic unego Mungu ngo i kumgi, ma nia julwong’e Mungu migi; kum eyiko adhura
58011017	Ni kum yioyic, Ibrahim uwodho Isak, nwang’u jumule; eyo ng’atu m’ujolo lembang’ola kud anyong’a ewodho wode kulong’;
58011018	ndhu ng’atu ma jung’olo ire kumae, Kodhini bilwongre ni kum Isak:
58011019	ekwanu ya Mungu copo ting’e, cil kud i tho ngi; kud i ie de ejole kendo calu i ayine.
58011020	Ni kum yioyic Isak umio mugisa ni Yakobo man Esau, cil pi gin ma bibino.
58011021	Ni kum yioyic Yakobo, kinde m’ebetho, emio mugisa ni wot Yusuf kubang’gi; man erwo, m’etiele atiela wi uluth pare.
58011022	Ni kum yioyic Yusuf. kinde ma kajik pare dhingo ceng’ni, eyero pi ai ma nyithindho pa Israel biai ko; man eng’olo lembe pi cogone.
58011023	Ni kum yioyic, kinde ma junyolo Musa, junyodo pare gikane dwi adek, kum gineno nia en e nyathin ma ber; man lworo negogi ngo kum lembang’ola p’ubimo.
58011024	Ni kum yioyic, ka Musa dongo, ekwero ku julwong’e wod Nyafarao;
58011025	m’efoyo ya eribre karacelo ku dhanu pa Mungu i masendi, sagu ma tek ebedo k’anyong’a mi dubo nindo moko;
58011026	m’ekwanu cac ma jucayu ko Kristu ni lonyo ma dwong’ ma sagu piny m’akana mi Misiri: kum eneno ba giramia rni sukulia.
58011027	Ni kum yioyic eai i Misiri, ma lworo nege ngo kum kwinyo p’ubimo: kum eciro cir, calu m’ebeneno ng’atu ma nen ungo.
58011028	Ni kum yioyic ekwiro kadhukuwijo, ku kiro rimo, kara janyoth mi kayu kud umul kumgi.
58011029	Ni kum yioyic gikadhu kud i nam Makwar calu kud i ng’om m’uthwo: ma Jumisiri giponjo timo ci e gimwony.
58011030	Ni kum yioyic gang’ mi Yeriko urwombre, yo ng’ei Iwor ma gilwore ko ceng’ abiro.
58011031	Ni kum yioyic Rahab ma won asara tho ngo karacelo ku ju ma gicamu co, kum ejolo julib ku kwiocwiny.
58011032	E kan ayer ang’o kendo? kum nindo biromo ira ngo tek ayero pi Gideon, man Barak, man Samson, man Yeftha; man pi Daudi man Samwil ku pi jubila:
58011033	ma ni kum yioyic ginyono ker mir ubimo, gitimo bedopwe, ginwang’u lembang’ola, gimio dhu umvor,
58011034	gikwio wi tego mi mac, giboth ku lak palamularu, giai i ng’ic gidoko tek, gidoko jukero i ali, giriemo njuru asikari ma juwirok.
58011035	Mon gijolo avu dhanu migi ni kum cer: man jumange jusendogi ku remokum, ma giyio both migi ngo; kara ginwang’ cer ma ber m’usagu:
58011036	man jumange jumulogi ku cac ku goc ma lith de, eyo, mange ke mi uno ku kol;
58011037	jucanyugi ku kidi, juthumo igi pu kud uligu, jubidhogi, junegogi ku palamularu: giwotho ku kendi mi lau rombe, ku mi lau diegi, gibedo jucan piny ma apila, gineno can, man jutimogi rac
58011038	(gi ber ma ng’om maeni romo kugi ngo), man gibewotho rr i ng’om ngele, kud i kind gudi de, i odcana de, man i odng’om de.
58011039	Man joni ceke, ma junyutho lembe pigi ni kum yioyic migi, gijolo lembang’olane ngo,
58011040	kum Mungu ketho iwa gin ma ber m’usagu, kara ku gidok cu ma ndhu nge ku wan.
58012001	Ka kumeno dong’ wan bende, kum afuru mi jumulembe ma dit ma kumeni betiekowa, wawenyu ter ma pek kubang’e kubang’e, ku dubo ma rubowa tho tho kumeni, man dong’ waringu ku rwiocwiny i kwaya ma juketho i wang’wa,
58012002	ma wabeneno ko ba Yesu ma en e jathek ku jadar rni yioyic mwa, ma pi mutoro ma juketho i wang’e eciro yen m’athara, m’ecayu ko lewicne acaya man ejany yo ku cing’ ma yor acwic rni komker pa Mungu.
58012003	Kum dong’ wupid pire en e ng’atu m’eciro piem ma kumeni mi judubo i kume gire, kara kud wuol, ma wuvoc ko i pidoiwu.
58012004	Fodi wukuciro ngo ma ku rimo, ma wuii ko aiia kum dubo:
58012005	man wiwu wil kum jukojuk m’ubeponjowu calku wot kumae, Woda, kud icai ponji ma Rwoth uponji ko, Kadi cwinyi kud uai kinde m’ejuki;
58012006	Kum ng’atu ma Rwoth umaru eponje, Man efodo wot m’ejolo kubang’gi kubang’gi.
58012007	En e pi ponji ya wuciro: Mungu timo i kumwu calku wot; kum wot makani ma won kuponje ngo?
58012008	Ento tek ponji mbe kudu, ma dhanu ceke giribri i ie, nwang’u wu luk, wot ungo.
58012009	Mange ke wabedo ku wegwa ma ku kum ma ponjowa, man wajwigra igi: esagu ngo ya wabed wor ni Won tipo, man wabed kwo?
58012010	Kum gin andha giponjowa rni nindo moko calu ebedo ber i wang’gi; mana en re pi kuloka mwa, kara wabed jugam leng’cwiny pare.
58012011	Ku ba ponji ceke ma wabedo ko kawono ebedo calu en e mi mutoro ngo endre mi can; ento yo ku ng’eye ewodho nyinge mi kwiocwiny igi gi ju ma jutimogi kudo, cil nying’ mi bedopwe.
58012012	Kum kumeno ting’ cing’ m’uoi jeble, ku cong m’utho nding’;
58012013	man wutim yo ma atira ni tiendwu, kara maeno ma won abala kud ukier kud i yo, ento ma sagu ecangi.
58012014	Wniub kwiocwiny kum dhanu ceke, man dwokrileng’ ma ng’atu moko mbe m’umbe kudo ma bineno Rwoth:
58012015	ma wubed ko ku weng’wu kara ng’atu moko kud urem kum bero pa Mungu; kara ulag akece kud uwok m’unyai can i iwu, man uketh dupa gicid ni kume;
58012016	kara won tarwang’ kud ubed nuti, kadi ng’atu ma rac caiu Esau, m’uioko camupacu pare gire ku cemo ma wang’ acel.
58012017	Kum wung’eyo nia yo ku ng’eye kan eyenyo ecam pacu mi mugisa, jukwere; kum enwang’u kamoko ngo m’elok ko pidoic pa won, kadok eyenye hai ku piwang’.
58012018	Kum wubino ngo ba got ma jucopo mulo, man m’uwang’ ku mac, man ni piny ma col bii, ku mudho, man wavuvu,
58012019	ku dwand agwara, ku dwal mi lembe; ma ju ma giwinjo dwal maeno gikwayu ya ku juyer lembe moko mange igi;
58012020	kum winjo lembe ma jung’olo kumae cire igi ngo, Tek cil yedi mulo got, jubicanye ku kidi;
58012021	man giranena maeno bedo ni lworo apila kumeno, ketho Musa wacu kumae, Lworo benega apila kuma bemiel de:
58012022	endre wun wubino ba got Sayuni, ni adhura de pa Mungu ma kwo, Yerusalem m’i polo, man ni udul malaika ma kwandre ngo,
58012023	ba cokri ma yu ku kanisa mi kayu ma jugoro i polo, man ni Mungu ma Japok mi jo ceke, man ni tipo mi weg bedopwe ma judwoko cu ma ndhu,
58012024	man ni Yesu ma jarib mi lembariba ma nyen, man ni rimo ma akira ma yero ber ma sagu pa Habil.
58012025	Wunen nia kud wukwer ng’atu m’ubeyero. Kum tek giboth ungo ka gikwero ng’atu m’utwong’ogi i ng’om, e wan ma walokra ku ba ng’atu m’utwong’owa kud i polo wabiboth ungo ma sagu dit:
58012026	ma dwalne yengo ng’om i nindo maeca: ento kawono eng’olo ewacu kumae, Ento wang’ acel kendo abiyengo ng’om kende ngo, ento polo bende.
58012027	Man lembe maeni kumae, Ento wang’ acel kendo, unyutho kabuwoko mi gin m’uyengre, calu mi gin m’ucwire, kara gin ma yengre ngo dong’.
58012028	Kum kumeno, wan ma wajolo ker ma copo yengre ngo, dong’ wabed ku bero, ma watim ko ni Mungu wanyai ko mutoro i ie karacelo ku jwigri ku lworo ma ayi Mungu ni i kume:
58012029	kum Mungu mwa en e mac ma wang’u vi.
58013001	Wek mer mi utumego bed nuti asu.
58013002	Wiwu kud uwil kum nyutho mer ni welo: kum ni kum maeno jumoko gwoko malaika ma jukung’eyo ngo.
58013003	Wupoi pi ju ma gini i kol, calu wubedo atwia wukugi; ju ma jutimogi rac de, calu wun giwu bende wuni i kum.
58013004	Wek gam ma jugambri ko bed ku yung i kind jo ceke, kavuto de kud ubed m’ecido: kum weg tarwang’ man weg gier Mungu bipoko lembe rnigi.
58013005	Bed agonya kum mer ma jumaru ko jukupiny; dong’ cwinywu cung kum wagi gin ma wubedo ko: kum en gire ewacu kumae, Abiweki ki ngo, kadok akuna de abikuni ki ngo.
58013006	Kum kumeno wawacu ku tegocwiny kumae, Rwoth en e jakonyna; abilworo ngo: Dhanu bitima nedi?
58013007	Wupoi pi ju m’ubimo wiwu, dhanu ma giyero iwu lem pa Mungu; man ka wubepido pi kajik mi kura bedo migi ma gibedo ko kwo, wukwany ba yioyic migi.
58013008	Yesu Kristu bedo calacel nyaworo ku tinuni, man rondo ku rondo de.
58013009	Kud wuyeiru ku ponji ma tung’ tung’ ma naka jukuwinjo pire ngo: kum e ber ya adunde cung ku bero; ku giracama ngo, ma ju ma giwotho i ie ginwang’u kuloka ngo.
58013010	Wabedo ku pemblam, ma ju ma rwo i hema gicopo camu maeno ngo.
58013011	Kum kum mi lim maeno ma rimo migi julam ma dit ukelo i kamaleng’ pi dubo, juwang’u woko ku kagonjo.
58013012	Kum kumeno Yesu bende, kara edwok dhanu leng’ ni kum rimbe gire, esendre woko dhugang’.
58013013	Ka kumeno dong’ wawoku woko i bang’e i ng’ei kagonjo, ma wayeyu ko cac pare.
58013014	Kum wabedo keni ngo kud adhura ma bedo, ento wayenyo adhura ma bibino.
58013015	Ka kumeno dong’ wawodh lam mi pak ni Mungu thiri thiri, lembene kumae, Nying’ mi dendhok ma watuco ko nyinge.
58013016	Ento wiwu kud uwil kum timo ber ku ribri de: kum lam ma kumeni nyayu mutoro i Mungu.
58013017	Wuwor ju ma gibimo wiwu, wumond igi de: kum gikuro kum ng’eyong’ec mu calu ju ma biwodho wel; kara gitim maeni ku mutoro, ku can re ngo: kum maeni kuloka ngo iwu.
58013018	Wurwo piwa: kum wageno andha nia wabedo ku pidocwiny ma ber, ma wabeyenyo wabed ko ber i gin ceke.
58013019	Man akwayuwu ma sagu dit apila ya wutim maeni, kara judwoka i beng’wu pio ma sagu.
58013020	Nie Mungu mi kwiocwiny, m’ekelo jakwac ma dit mi rombe kendo m’ecer ku kind ju m’utho ni kum rimo mi lembariba mi nja, en e Rwoth mwa ma Yesu,
58013021	edwokwu cu ma ndhu i gin ceke ma ber kubang’gi kubang’gi kara wutim yeny ma ie yenyo, m’ebetimo i iwu gin ma nyayu mutoro i wang’e, ni kum Yesu Kristu; dwong’ ma nja ku nja ubed ire. Amen.
58013022	Ento akwayuwu, umego, wutwi cwinywu kum lem ponji: kum adaru goro iwu ku lembe ma nyanok.
58013023	Wung’ei nia umegwa ma Timoteo jugonyo; ma tek ebino fodi nyanok, wabinenowu wakude karacelo.
58013024	Wumoth ju ma gibimo wiwu ceke, ku jumaleng’ ceke. Ju ma Italia gimothowu.
58013025	Dong’ bero bed iwu kpo. Amen.
59001001	Yakobo, ma jamiru pa Mungu man pa Rwoth Yesu Kristu, ni dhanu apar wi ario mi Jumulal mba, moth iwu.
59001002	Umego, tek wupodho i udul abidhe, wukwane ceke ni mutoro;
59001003	ma wung’ei ko ya mulo yioyic mu nyayu twiocwiny.
59001004	Man wek twiocwiny ubed ku tic pare ma ndhu cu, kara wubed ndhu cu man dho de, ma wurem i gin moko ngo.
59001005	Ento tek ng’atu moko m’i kindwu rieko mbe kude, wek ekwai Mungu, ma mio ni dhanu ceke ku berocwinye, egamugi ku dhau de ngo; man ebimire ire.
59001006	Ento wek ekwai i yioyic, cwinye kud ubed jiji: kum ng’atu ma cwinye jiji e calu mukura ma yamu leko ethore de.
59001007	Kum ng’atuno ie kud upid nia nyo ebigamu gin moko ba Rwoth;
59001008	ng’atu ma pidoie ario, m’ubelokre swa i yo pare ceke.
59001009	Ento dong’ umego ma nyaswaswa de ulule kum yung ma juyunge ko:
59001010	jalonyo bende, kum jujwige: kum ebikadhu woko pami thiuboko m’i lum.
59001011	Kum ceng’ dongo ku yamu ma lieth, man enero lum: e thiubokone podho, man ke bero mi kite nyothre: kumeno bende jalonyo birwinyo woko i woth pare.
59001012	Ng’atu m’uciro abidhe mugisa kwanye; kum ka judaru mulo ie, ebinwang’u jamkermiwic mi kwo, ma Rwoth ung’olo ni ju m’umare.
59001013	Ng’atu moko tek abidhe betime kud ewac kumae, Mungu bebidha en; kum dubo copo bidho Mungu ngo, en de ebidho ng’atu moko ngo:
59001014	ento ku ba dhanu ceke ng’atuman abidhe time, nwang’u awanyane ma rac uting’e en, e abidhe bidhe.
59001015	Awanyane ma rac, kan egamu ie, elund enyolo dubo: e dubone, kan eteng’ni, ekelo tho.
59001016	Ku juwondwu, umego ma jumerna.
59001017	Giramia ceke ma ber kubang’gi kubang’gi man giramia ceke ma ndhu cu kubang’gi kubang’gi, uai malu, uloro piny ku ba Wego mi der, ma lokri rr umbe kude, kadok tipopiny ma podho kum lokri rr.
59001018	E enyolowa ku lembe mi lemandha, kara wabed ni landu mi mwoka mi ju m’ecwio.
59001019	Umego ma jumerna, wung’eyo lembe maeni. Ento ku ba dhanu ceke wek ng’atuman ubed m’ewinj pio, ebed yo kum wec, kum kwinyo bende;
59001020	kum kwinyo mi dhanu timo bedopwe pa Mungu ngo.
59001021	Kum kumeno wucor lemsasa ceke cen ku dubo m’udhir, man wujol lembe ma jupidho i iwu ku molcwinywu, ma copo bodho ng’eyong’ec mu.
59001022	Ento dong’ wubed jutim lembe, man juwinj awinja kende ngo, ma wubewondru ko giwu.
59001023	Kum tek ng’atu moko e jawinj lembe awinja man e jatim lembe ngo, en e va ng’atu m’ubeneno wang’e ma junyole ko i kieu:
59001024	kum ebenendre gire, ecidho woko de, e ndhu ndhu nica wie wil pir ayine maram ebedo ko.
59001025	Ento ng’atu m’ubeneno i cik ma ndhu cu, cik mi gony, m’ebetimo kumeno de asu, ma en e jawinj awinja kende ngo ma wie wil ento e jatim m’ubetimo, ng’atuni bibedo jamugisa kum tic m’etimo.
59001026	Tek ng’atu moko ie pido ya en e jakisoma, ma k’ecero lebe ngo enke ebewondo adundene, nwang’u kisoma pa ng’atuni en e mananu.
59001027	Kisoma m’alili ma cido de ngo i wang’ Mungu mwa ma Wegwa e ee, ya julieu kic ku mon ma coggi tho i can migi, man ke gwok ma jugwokri ko gijo ni ng’om ma jukuvukri ngo.
59002001	Juwada, kud wubed ku yic pa Rwoth Yesu Kristu, Rwoth rni dwong’, ma dhanu bedo tung’ tung’ i weng’wu.
59002002	Kum tek ng’atu moko bino i kacokri mu ku lagith mi mola ma kwar, ku kendi ma ber de, man jacan bende mondo i ie ku kendi ma rac;
59002003	e ng’atu m’ukendo kendi ma ber e ma bedo ber i weng’wu, man wuwacu kumae, Dong’ ibed kakae i ka ma ber; ni jacan e ma wuwacu kumae, Cung kaca, kadi ibed the kom mi tienda;
59002004	meni nwang’u wuketho dhanu bed tung’ tung’ i weng’wu i kindwu giwu ngo, man ke wudoko jupoklembe mi lembe ma rac ma iwu pido ngo?
59002005	Wuwinji, juwada ma jumerna; Mungu foyo ju ma gi jucan m’i ng’om ungo ya gilony i yioyici, ma gibed ni jucampacu mi ker m’eng’olo ni ju m’umare?
59002006	Ento wuranju jucan. Julonyo givoyowu ngo, man ke gin nica e ma giywayuwu i wang’ kom mi pokolembe ngo?
59002007	Gicido nying’ mi yung ma wulwongru kudo ngo?
59002008	Ento tek wuketho cik mi ker utimbre kakare, calku lembagora pa Mungu ma kumae, Dong’ imar wat peri calu imeri giri, nwang’u wutimo dre:
59002009	ento tek dhanu bedo tung’ tung’ i weng’wu, nwang’u wudubo, ma cik utuco wiwu ya wu judubo.
59002010	Kum ng’atu ma tek biworo cik kpo, e kan acel ukier ire, meca edoko jadubo mi cik kpo.
59002011	Kum ng’atu m’uwacu kumae, Kud igier mon mi juwedu, e en nini e m’ewacu kumae bende, Kud ineg nek. Nie tek igiero mon mi juwedu ngo, enke inego neki, nwang’u idoko jadubo mi cik.
59002012	Dong’ lembe ma wuweco ku gin ma wutimo de ubed kumeno, calu dhanu ma jubipoko lembe migi ku cik mi gony.
59002013	Kum pokolembe kisa pare mbe ni ng’atu m’unyutho kisa ngo: kisa behaire kum pokolembe.
59002014	Kuloka en e ang’o, juwada, tek ng’atu moko wacu ya ebedo ku yioyic, enke tic umbe kude? yioyic nino copo bodhe?
59002015	Tek umego kadi nyamego ebedo muneru man ke cemo mi ceng’ ku ceng’ umbe kugi,
59002016	e ng’atu acel m’i kindwu wacu igi kumae, Wuci ma cwinywu kwio, kumwu de bed mor wuyeng’ de; ento wumio igi gin ma cande ni i kumgi ngo; nwang’u kulokane en e ang’o?
59002017	Cil kumeno yioyic de, tek ebedo ku tic ungo, en e avu i ie gire.
59002018	Eyo, ng’atu moko biwacu kumae, Ibedo ku yioyic, an ke abedo ku tic: nyuth ira yioyic peri nge ku tic peri, an ke abinyutho iri yioyic para ku tic para.
59002019	Iyio ya Mungu en e acel; itimo dre: pajogi bende giyio, kumgi de bemiel.
59002020	Ento iyenyo ing’ei, in i dhanu ma kiti mbe, nia yioyic ma tung’ ku tic ebedo lule?
59002021	Jugonyo lembe ma wi Ibrahim ma wegwa ku tic ungo, kum ethiero Isak ma wode wi pemblami?
59002022	Ineno ngo ya yioyic utimbre ku tic pare, man ku tic yioyic udoko ndhu cu?
59002023	lembagora pa Mungu de timbre kakare m’uwacu kumae, Man Ibrahim uyio Mungu, e jukwane ire ni bedopwe; man julwong’e jarim Mungu.
59002024	Wuneno nia ng’atu moko lembe m’i wie gonjre ku tic, man ku yioyic kende ngo.
59002025	Kumeno bende Rahab ma won asara lembe m’i wie gonjre ku tic ungo, kum ejolo jukwenda, man eorogi woko ku yo ku mange?
59002026	Kum calu kum nge ku cwiny en e avu, kumeno cil yioyic de ma nge ku tic en e avu.
59003001	Kindwu dupa kud ubed juponji, juwada, ma wung’eyo ko nia wabinwang’u lembapoka tek ma sagu.
59003002	Kum i gin dupa wan ceke wakier. Tek ng’atu moko kier ungo i lembe, meca ng’atuca en e ng’atu ma bedo ndhu cu, m’ecopo twinyo kum ceke bende.
59003003	Nie tek waketho gwang’ mi kana i dhu kana kara giworwa, e watwinyo kumgi ceke bende.
59003004	Nen, combo bende, kadok gi dit hai man julekogi ku yamu ma tek, jutwinyogi kud utwindi ma nyathigi, yo ka ma mubalia yenyo.
59003005	Kumeno leb bende en e wathkum ma nyanok, man elulo gin ma dit. Ei nen, thwo yen ma rokeno ngi jucwinyo ku nyathi mac ma rokeni!
59003006	Leb de en e mac: leb en e ng’om dubo m’i kind wathkumwa, m’ecido kum ceke, man ke ecwinyo ulag nyodo, en ke gehena cwinye re.
59003007	Kum dhanu rambu kwond yedi ceke ku winyo, ku gin ma lak i ng’om ku gin m’i nam bende, gidoko mol, man ke jugamu rambugi con:
59003008	ento leb ng’atu moko mbe ma copo rambe edok mol; en e gin ma rac m’ubetimbre awe, epong’ ku yath ma negojo.
59003009	Wafoyo kude Rwoth ku Wego; wakwong’o kude dhanu, ma jucwio kud ayi Mungu;
59003010	mugisa ku kwong’ de giai kud i dhok acel. Juwada, maku maeni kud ubed kumeno.
59003011	Kulo molo pi ma mit ku ma kec de kud i wang’e aceli?
59003012	juwada, ulam copo cego ulemo, kadi ulok ke ulami? kadok pi mi kadu de copo wodho pi ma mit ungo.
59003013	Ng’a ma riu i kindwu m’ung’eyo lembe? wek enyuth tic pare ku kwo pare ma ber ku molcwiny mi rieko.
59003014	Ento tek wubedo ku kumira m’akeca ku koiri bende i adundewu, kud wuheru, kud wucwai ndra kum lemandha.
59003015	Rieko maeni en e rieko m’uai malu loro piny ungo, ento en e m’i ng’om, mi kum m’anyola, pa wonabali.
59003016	Kum ka ma kumira ku koiri ginuti ie, yakni ku tic ceke ma rac de ginuti.
59003017	Ento rieko m’uai malu elar ebedo leng’, macen mi kwiocwiny, yo de, ma yot kum winjo lembe, pong’ ku kisa ku nying’ ma jucego, ma piem umbe, dhok ario de mbe.
59003018	E nying’ bedopwe jucoyo i kwiocwiny ni ju m’unyayu kwiocwiny.
59004001	Ali m’i kindwu giai kani ku rop bende? giai ba gin maeni ngo, cli bang’ awanya kumwu m’ubekiedo i wathkumwu?
59004002	Awanya ma rac ubenegowu, ere wubedo kudo ngo: wunego nek, man wuketho cwinywu hai kum piny, ento enwangre iwu ngo: wukiedo lwiny wutimo ali de; e wubedo kudo ngo, kum wupenjo ngo.
59004003	Wupenjo, man wugamu ngo, kum wupenjo aleng’a, kara wulale i awanya mu.
59004004	Wun wu weg gier, wung’eyo ngo nia bedo jarimb ng’om en e adegi ni Mungu? Kumeno ng’atu ma tek uyenyo ebed jarimb ng’om nwang’u ekethre gire ni jadegi pa Mungu.
59004005	Kadi iwu pido ya nyo lembagora pa Mungu yero mananu? Cwiny maeno m’eketho ubed i iwa ava ubenege cil ku kumira?
59004006	Ento emedo bero mange. Kum kumeno lembagora pa Mungu wacu kumae, Mungu gut kum jukuhaya, ento emio bero ni ju ma mol.
59004007	Dong’ wumond kumeno ni Mungu: ento wugut ni wonabali, e ebiringowu.
59004008	Cor i vut Mungu, man ebicoro i vutwu. Wulog cingwu, wu judubo; man wulwok adundewu, wu ju ma pidoiwu ario.
59004009	Dong’ wusendru, can unegwu de, man wuywaki: wek ng’iero mu dok ni can, mutoro mu de ni adieng’acwiny.
59004010	Dong’ wujwigru giwu i wang’ Rwoth, man ebiyungowu.
59004011	Kud wuyer nying juwedu ma ng’atuman uyer nying wadi man nying wadi, umego. Ng’atu m’uyero nying umego, kadi m’upoko lembe p’umin, nwang’u eyero kum cik, man epoko lembe wi cik: ento tek ipoko lembe wi cik, meca in i jatim cik ungo, ento in i japoklembe.
59004012	Ng’atu acel kende ma en e jang’olcik man japoklembe, e en nini e m’ecopo laru m’ecopo nyotho bende: ento in i ng’a m’ipoko lembe pa wedu e?
59004013	Aeno dong’ kawono, wu jn ma wnwacu kumae, Tinuni kadi urwo wabicidho i adhura ma nyo, wabibedo keea de rnndacel, wabiloko kuloka, e wabigamu jupinyne:
59004014	ento wung’eyo ngo maram urwo bibedo ko. Kwo peri en e girang’o? kum wun wu lietho ma duny, ma wok nyaswaswa ci, e elund elal woko.
59004015	Maku wuwac kumae, Tek Rwoth uyio wabibedo kwo, man wabitimo gin mae kadi maeno.
59004016	Ento kawono wuheru i alule mu: ahaye ma kumeno ceke e rac.
59004017	Kumeno tek ng’atu m’ung’eyo timo ber, e kan etime ngo, meca edoko ni dubo ire.
59005001	Aeno dong’ kawono, wu julonyo, wuywaki wugoi nduru de kum masendi mu ma biwok i kumwu.
59005002	Jupiny mu nyothre, kendi mu de ungulu camu.
59005003	Mola mu ma kwar ku mola mu ma tar de munyali camu: munyaline bibedo ni giranyutha i kumwu, man ebicamu kumwu pami mac. Wukanu piny m’akana mu i dhu kajik mi ng’om.
59005004	Nen, sukulia mi jutic m’unyaru i podho mu, ma wutwonogi kud azindi, ubeywak: man ywak mi ju m’unyaru mondo i ith Rwoth mir udul.
59005005	Wubedo abeda i ng’om, wunwang’u mutoro mu de; wucamu ma cwinywu kwio i ceng’ mi nek.
59005006	Wugonjo ng’atu ma pwe, wunege de; en de egut iwu ngo.
59005007	Ka kumeno wutwi cwinywu, umego, cil i bino pa Rwoth. Nen, jatipodho bekuro nying’ cam ma pire tek mi ng’om, m’etwio cwinye i kume, cil ma koth ma kwong’a ku macen de bicwi i wie.
59005008	Wun bende dong’ wutwi cwinywu; wuketh adundewu nyang’: kum bino pa Rwoth udhingo.
59005009	Umego, kud wung’ur kum juwedu ma ng’atuman ung’ur kum wadi man kum wadi, kara ku jupok lembe i wiwu: nen, japoklembe cungo dhugola.
59005010	Umego, wuting’ jubila ma giyero lembe ku nying Rwoth ni por mi masendi ku mi twiocwiny de.
59005011	Nen, walwong’ogi jumugisa gi ju ma giciro cir: wudaru winjo pi twiocwiny pa Yob, man wudaru neno kajik lembe pa Rwoth, maram Rwoth e won ngisi, ku kisa bende.
59005012	Ento ma sagu wi gin ceke, juwada, kud wukwong’ kwong’, kadi ku polo, kadok ku ng’om, kadok ku kwong’ mange de: endre wuwek eyo mu bed ndhu ni eyo, man ungo mu de ubed ndhu ni ungo; kara pokolembe kud upodh i wiwu.
59005013	Ng’atu moko m’i kindwu besendre? wek erwo. Ng’atu moko anyong’a benege? wek ewer wer rni pak.
59005014	Ng’atu m’i kindwu kume lithi? wek elwong’ judongkanisa: man wek girwo pire, giwir mo i kume i nying Rwoth:
59005015	man rwo ma ku yioyic bikeyo kum ng’atu ma kume lith, e Rwoth biting’e malu; man ke tek edubo lembe moko, jubiweko pire woko ire.
59005016	Ka kumeno dong’ wutuc dubo mu ng’atuman utuc ni wadi man ni wadi, man wurwo ma ng’atuman urwo pi wadi man pi wadi, kara kumwu kei. Kwac pa ng’atu ma pwe yire dit i ticne.
59005017	Elia en e ng’atu ma ku kum calu wan, man erwo ma tek ya koth kud ucwi; e koth ucwi ngo i ng’om rundi adek ku dwi abusiel.
59005018	Man ekwayu kendo; e polo coro koth, ng’om de cego nyinge.
59005019	Juwada, tek ng’atu moko m’i kindwu wingre kum lemandha, e ng’atu moko dwoke;
59005020	wek eng’ei, nia ng’atu m’uloko jadubo kud i yo ma nwang’u ekier i ie, ebibodho kwo acel kud i tho, man ebiumo udul dubo dupa.
60001001	Petro, jakwenda pa Yesu Kristu, ni ju ma jugoyo nying’gi ma gi jubedo uii Jumulal mba ma gini i Ponto, ku Galatia, ku Kapadokia, kud Asia, man Bithuni,
60001002	calku ng’eyong’ec ma Mungu ma Wego lar ung’eyo, i dwokrileng’ mi Tipo, ni woro ku kir mi rimo pa Yesu Kristu: Bero ku kwiocwiny umedre iwu.
60001003	Mugisa ubed ni Mungu ma Won Rwoth mwa Yesu Kristu, menyolowa kendo calku kisa pare ma dit mi genogen ma kwo ni kum cer pa Yesu Kristu ma kind ju m’utho,
60001004	ni camupacu ma nyothre ngo, ma cido de ngo, ma duny woko de ngo, ma jukanu iwu i polo,
60001005	ma wubedo akura ku tego pa Mungu ni kum yioyic ni both m’ubedo ayika ma binyuthre i acoka nindo.
60001006	Anyong’a negowu dit i gin maeni, kadok kawono mi nindo ma nyanok, tek ebedo kumeno, juketho can unegwu i abidhe ma kwonde tung’ tung’,
60001007	kara mulo yioyic mu, ma pire tek ma sagu mola ma kwar ma nyothie kadok jumule ku mac, junwang’e ni pak ku dwong’ ku yung i nyuth pa Yesu Kristu:
60001008	ma wumare, ma fodi wukunene ngo; ma kadok wunene ngo kawono, ento ma wuyie, anyong’a negowu dit kud anyong’a mawecre ngo m’upong’ ku dwong’ de;
60001009	ma wujolo ko kajik mi yioyic mu, ma en e both mi ng’eyong’ec mu.
60001010	Pi both maeni jubila gisayu man giyenyo cu, ma giewo pi bero ma bibino i beng’wu:
60001011	ma giyenyo ko kanindo kadi karambnindo ma Tipo Kristu ma ni i igi nyutho pire, kan elar etuco pi sendri pa Kristu, ku dwong’ ma bilubo toke.
60001012	M’unyuthre igi, nia igi gigi ngo, ento iwu, gitimo gin maeni, ma kawono uyere iwu ni kum ju ma giyero iwu lembanyong’a ma juboth ko ku Tipo Maleng’ ma juore kud i polo; ma malaika giyenyo ging’i i ginde.
60001013	Kum kumeno ma wutwio ko thondh pier pidoiwu, wubed nger, wuketh genogen mu cu wi bero ma jubikelo iwu i nyuth pa Yesu Kristu;
60001014	calu nyithindho mi woro, kud wuporu giwu kud awanya ma rac mu ma kwong’a mi cobo mu;
60001015	ento calu ng’atu m’ulwong’owu e leng’, wun giwu bende wubed leng’ i kura ceke mi bedo mu;
60001016	kum egore kumae, Wubibedo leng’; kum an a leng’.
60001017	Man tek wulwong’e calu en e Wego, m’epoko lembe mi dhanu ng’atuman calku tic pare ma dhanu bedo ko tung’ tung’ ungo i wang’e, e wubed ku lworo i nindo mi bedo mu:
60001018	ma wung’eyo ko nia juwaruwu, ku gin ma nyothre ngo, ku mola ma tar kadi mola ma kwar de ngo, kud i kura mi bedo mu ma kite mbe ma wunwang’u ba kwaruwu;
60001019	ento ku rimo ma pire tek, calu pa nyathi rombo ma mulima kadi poyo de mbe i kume, en e rimb Kristu:
60001020	ma jular jung’eye andha ka fodi theng’om kucakre ngo, ento enyuthre i kajiknindo piwu,
60001021	wun ma wu juyic i Mungu ni kume, m’eketho ecer kud i kind ju m’utho, emio ire dwong’ de; kara yioyic mu ku genogen mu bed i Mungu.
60001022	Kum wudaru dwoko adundewu leng’ i woro mu ma ba lemandha ni mer mir umego ma abombi mbe i ie, dong’ wumeru k’amora ku i adunde:
60001023	ma junyolowu kendo ku kodhi ma nyothre ngo, ento ku kodhi ma kunyothie, ni kum lem pa Mungu, ma kwo ma bedo de.
60001024	Kum, Kum ceke calu lum, Dwong’ne ceke de calu thiu lum. Lum ner, man thiwe de oi:
60001025	Ento lembe pa Rwoth bedo rondo ku rondo. Maeni lembe mi lembanyong’a ma juboth ko ma juyero iwu.
60002001	Ka kumeno ka wubeketho akece ceke, kud abombi ceke, kud ambili, ku kumira, ku yeronying’ de ceke cen,
60002002	calu mukere ma junyolo kawono, dong’ ava cak mi tipo ma awondi mbe i ie unegwu, kara wudong kude ni both;
60002003	tek wubilo nia Rwoth e ber;
60002004	ma wubino i bang’e, en e kidi ma kwo, ma dhanu kwere andha, ento ku ba Mungu en e ng’atu ma jugoyo wie, ma pire tek de,
60002005	wun bende, calu kidi ma kwo, wugombru wi ot mi tipo, kara wubed ni lamulam ma leng’, ma wuthiero ko lam mi tipo, ma yire ni Mungu ni kum Yesu Kristu.
60002006	Kum maeni ni i lembagora pa Mungu kumae, Nen, aketho i Sayuni kidi ma dit ma wi gul, ma jugoyo wie, ma pire tek: E ng’atu m’uyio ire jubiketho lewic nege ngo.
60002007	Ka kumeno pire ma tekne en e iwu wu ju m’uyio: ento ni wagi ju m’uyio ngo re kumae, Kidi ma jugomot gikwero, Eni juketho ni wi gul;
60002008	man, Kidi ma redho jo, ku cana mi kier; kum gikier kum lembe, ma gi juco ko; ma yang’ jukethogi kum maeno bende.
60002009	Ento wun wu thekdhanu ma jugoyo nyingwu, lamulam mi ker, thek ma leng’, dhanu mi piny ma dhe pa Mungu, kara wunyuth bero pare m’elwong’owu kud i mudho i der pare ma wang’uic:
60002010	wun ma naka wu dhanu ngo, ento kawono wu dhanu pa Mungu: wun ma naka fodi wunwang’u kisa ngo, ento kawono wudaru nwang’u kisa.
60002011	Jumer, akwayuwu calu jubedo man juwoth, ya wuceru ni awanya ma rac mi kum, ma kiedo kum ng’eyong’ec;
60002012	ma wubedo ko ku piwu ma ber i kind Thekdhanumange; kara, i lembe ma giyero ie nyingwu calu wu judubo, giyung Mungu i ceng’ mi lieu, ni kum tic ma ber mu ma gineno.
60002013	Wubed wor ni lembang’ola ceke ma dhanu ketho ni kum Rwoth: kadok ni ubimo, calu ng’atu m’usagu;
60002014	kadi ni jubim, calu m’eoro pi culokwor kum judubo man ni pak ni ju m’utimo dre.
60002015	Kum yeny ma Mungu yenyo bedo kumeno, nia ku timober wuketh dhanu ma cobo ma jukusegu de uling’:
60002016	calu wubedo agonya, man kud wuketh gony mu ni jambum mir akece, endre calu jurniru pa Mungu.
60002017	Wuyung dhanu ceke. Wumar umego. Wulwor Mungu. Wuyung ubimo.
60002018	Jutic, wubed wor ni judongo m’i wiwu ku lworo ceke; ni jubero ku ju ma bedo yo de kendgi ngo, ento ni ju ma kwiny bende.
60002019	Kum maeni e yire, tek ng’atu moko ciro can, esendre de ma there mbe, kum pidocwiny ma yo ba Mungu.
60002020	Kum tek wudubo, man judhongowu, wun de wutwio cwinywu i kume, e pak ma nedi ma wunwang’u pire? ento tek, ka wutimo dre, wusendru pire de, wutwio cwinywu de i kume, maeni yire ni Mungu.
60002021	Kum jniwong’owu kum lembe nini: kum Kristu bende sendre piwu, m’eweko ko por iwu, kara wniub ba tiende:
60002022	m’etimo dubo ngo, kadok abombi de junwang’u ngo i dhoge:
60002023	ma, ka jucaye edwoko wang’ cac de ngo; kan esendre, ecimo cim ungo; ento emire gire ni ng’atu m’upoko lembe pwe:
60002024	ma en gire eyeyo dubo mwa i kume wi yen, kara wan, ma watho ni dubo, wabed kwo ni bedopwe; ku goc pare wun wucangu.
60002025	Kum nwang’u wubekiewo calu rombe; ento kawono wudwogo ba Jakwac ku Jalieu mi ng’eyong’ec mu.
60003001	Wu mon bende, kumeno, wubed wor ni cogwu ma dhe; kara, tek jumoko woro lembe ngo, ma gibedo umbe lembe gilok cwinygi kum koth mondgi;
60003002	ma gineno ko kothwu ma leng’ ma mi lworo.
60003003	Ma ruko kud ubed ruko ma yo woko mi kiedo yukwic, ku kendo mola ma kwar ma ie ju kidi ma pire tek, kadi ronyo girakenda bende;
60003004	endre dong’ ebed ng’atu m’ukandre mir adunde, i kendi ma nyothre ngo mi cwiny ma mol ku ma yo de, ma wel pinje dit i wang’ Mungu.
60003005	Kum con mon ma leng’ bende, ma gigeno Mungu, girukri kumeca, ma giworo ko coggi ma dhe:
60003006	calu Sara woro Ibrahim, m’elwong’e ko rwoth: ma wun wu nyithindhe kawono tek wutimo dre, ma ndiri moko kuketho wulworo en ungo.
60003007	Wu cogmon de, kumeno, wubed ku mon mu calku ng’eyong’ec, ma wumio ko yung ni dhaku, calu ni agulu ma ng’ic ma sagu wu, calu wubedo jucampacu mi bero mi kwo karacelo; kara rwo mu kud ucere.
60003008	Aha a, kewu ceke pidoiwu bed calacel, ju ma ngisi nego, ju ma mari calu umego, weg ngisi ma yo i adunde, ju ma pidoigi mol:
60003009	ma culo wang’ dubo ngo pi dubo, kadi ayany de pir ayany; ento ma tung’ wucul mugisa; kum jniwong’owu ni maeni, kara wugam mugisa ni mucumbi.
60003010	Kum, Ng’atu m’uyenyo emar kwo, Man enen ceng’ ma ber, Dong’ ecer lebe ni gin ma rac, Dendhoge de kara ku giyer abombi:
60003011	Dong’ elokre ku kum gin ma rac, man etim gin ma ber; Dong’ eyeny kwiocwiny, elub toke de.
60003012	Kum wang’ Rwoth ni wi weg bedopwe, Ithe de ni yo ba kwac migi: Ento ni ju m’udubo re Rwoth uketho wang’e i kumgi.
60003013	E ng’a ma bitimowu raci, tek wubedo k’amora kum gin ma beri?
60003014	Ento tek wusendru kum bedopwe, mugisa kwanyuwu: man lworo migi kud unegwu, kadok ang’aba de cwinywu kud ung’abre;
60003015	ento wudwok Kristu leng’ yo i adundewu calu Rwoth: ma wubedo ko ayika thiri thiri ma wudwok ko lembe ni dhanu ceke kubang’gi kubang’gi ma gipenjowu ku thelembe mi genogen ma ni i iwu, ento ku molcwiny man lworo:
60003016	ma wubedo ko ku pidocwiny ma ber; kara, i maeni ma juyero nyingwu i kume, jubin juketh lewic umak ju ma gicayu kura bedo mu ma ber ma i Kristu.
60003017	Kum en e ber m’usagu, nia wusendru pi timober sagu ma pi timorac, tek yeny pa Mungu yenyo kumeno.
60003018	Kum Kristu bende sendre kum dubo wang’ acel pil, won bedopwe pi weg gondri, kara ekelwa ba Mungu; ma junege i kum, ento judwoke kwo i tipo;
60003019	i maeni bende ecidho eyero ni tipo ma i odkol,
60003020	ma yang’ gicamu co, kinde ma mwonyolembe pa Mungu m’emwonyo hai ukuro i ceng’ pa Noa, kinde ma jubeyiko avur, ka ma ju ma nok ni ie, thelembene, kwo abora, ma giboth ni kum pi:
60003021	m’ubodho wun kawono calkud ayi mandha, en e baputisi, m’iketho cilo m’i kum cen re ngo, ento en e penji mi pidocwiny ma ber yo ba Mungu, ni kum cer pa Yesu Kristu;
60003022	m’eni yo ku cing’ Mungu ma yor acwic, m’edaru cidho i polo; ma juketho malaika ku ng’ol ku tego de bed wor ire.
60004001	Ka kumeno kum Kristu sendre i kum, e wun giwu bende wutwi jambali mi pidoic ma calacel; kum en m’esendre i kum eweko dubo;
60004002	kara ugambre kawono i dong nindo m’udong’ kud wukwo i kum kud awanya ma rac mi dhanu, ento ku yeny ma Mungu yenyo.
60004003	Kum nindo m’ukadhu romo mi timo yeny mi Thekdhanumange, man ku wotho i tarwang’, kud awanya ma rac, ku mer ku pigulok, ku cokri ma ku vul, ku cokri ma wi pigulok, ku lamu ayi gin m’acwia ma judagu:
60004004	kum wukuringo wukugi ngo i thwo dubo ma calacel lembene wang’u igi hi, gidong’ giyero piwu rac:
60004005	ma gibimio wel ni ng’atu m’ubedo ayika mi poko lembe mi ju ma kwo ku ju m’utho bende.
60004006	Kum pi lembe maeni yang’ juyero lembanyong’a ma juboth ko cil ni ju m’utho de, kara jubin jupok lembe migi andha calku dhanu m’i kum, endre gibed kwo calku Mungu i tipo.
60004007	Ento kajik mi gin ceke dhingo ceng’ni: ka kumeno wubed ku pidoiwu ma cu, wubed nger de ni rwo ni Mungu:
60004008	ma sagu gin ceke wumeru i kindwu kud amora; kum mer umo udul dubo:
60004009	ma wugwokru ko ma ng’ur umbe:
60004010	calu ku ba dhanu ng’atuman ujolo girarnia, ma wutim ko i kindwu giwu, calu jukurpiny ma ber mi bero pa Mungu ma kwonde tung’ tung’;
60004011	tek ng’atu moko yero, eyer calu en e wec pa Mungu; tek ng’atu moko timo, etim calu mi tego ma Mungu mio: kara juyung Mungu i gin ceke ni kum Yesu Kristu, ma dwong’ ku kero ubedo pare rondo ku rondo. Amen.
60004012	Jumer, iwu kud uwang’ kum muloic ma calu mac ma ni i kindwu, m’ubino i beng’wu, nimulo iwu, calu nia gin moko ma tung’ utimbre i kumwu:
60004013	ento kum wu jurib mi sendri pa Kristu, anyong’a negwu; kara i nyuth mi dwong’ pare bende anyong’a negwu kud anyong’a ma dit apila.
60004014	Tek jucayuwu kum nying’ Kristu, mugisa kwanyuwu; kum Tipo mi dwong’ ku Tipo pa Mungu ebedo i wiwu.
60004015	Kum ng’atu moko m’i kindwu kud usendre kum en e janek, kadi jakwo, kadi jatim rac, kadi kum erodhre i lembe mi dhanu mange:
60004016	ento tek ng’atu moko besendre kum en e Jakristu, lewic kud unege; ento dong’ eyung Mungu nying’ maeni.
60004017	Kum nindo wok ma lembapoka thekre ie i ot pa Mungu: man tek elar ethekre i bang’wa, kajik mi ju m’uworo lembanyong’a ma juboth ko pa Mungu ngo ke bibedo nenedi?
60004018	Man tek weg bedopwe giboth arida, e ng’atu ma ayi Mungu mbe i kume ku jadubo de gibinen kani?
60004019	Kum kumeno dong’ ju m’usendri bende calku yeny ma Mungu yenyo giketh ng’eyong’ec migi i timober ni Jacwic mandha.
60005001	Ka kumeno ajuko judongo m’i kindwu, ma an de a jadit wedwu, man jamulembe mi sendri pa Kristu, ma an bende a jarib mi dwong’ ma binyuthre:
60005002	Wukwai udul pa Mungu ma ni i kindwu, wunen wigi de, ma jukucukowu acuka ngo, ento ni kum avane m’unegowu, calku yeny ma Mungu yenyo; kadi kum kuloka ma rac de ngo, endre ku pidoic ma yot;
60005003	kadi kud wurwodh arwodha wi ju ma jukethowu i wigi, endre wukethru ni por ni udul.
60005004	E ka Jakwac ma dit binyuthie, wubigamu jamkermiwic mi dwong’ ma duny woko ngo.
60005005	Wu ju ma nok bende, kumeno, wubed wor ni judongo mu. Eyo, kewu ceke wuronjrn ku molcwiny, ma wutim ko ni juwedwu ng’atuman ni wadi man ni wadi: kum Mungu jul kum jukuhaya, ento emio bero ni ju ma mol.
60005006	Ka kumeno wujwigrn the cing’ Mungu ma tek, kara edodwu ka kakare tundo;
60005007	ma wubol ko adieng’a cwinywu ceke i wie, kum ie bepido piwu.
60005008	Wubed nger, wuki de; jakwojwu ma wonabali, calu umvor m’ubeywak, ubewotho ku ku ku, m’ebeyenyo ko ka ng’atu m’ecam:
60005009	wujul ni ng’atuca ma wubed ko tek i yioyic mu, ma wung’eyo ko nia sendri ma calcal timbre ni juwedwu ma gini i ng’om.
60005010	Man Mungu mi bero ceke, m’elwong’owu ni dwong’ pare ma nja i Kristu, ka wudaru sendru nyanok, en ku kite ebidwokowu cu ma ndhu, ebiketho wunyang’ de, ebiketho wudoko tek.
60005011	Kero bed ire rondo ku rondo. Amen.
60005012	Agoro iwu ku lembe ma nyanok, aoro ku cing’ Siluano, m’umegwa mandha, calu akwane abejuko man abetuco nia maeni en e bero mandha pa Mungu: wucung ki i ie.
60005013	Ng’atu ma jugoyo nyinge wukugi, ma ni i Babeli, umothowu; ku Marko ma woda bende.
60005014	Wumothru ku cwic mi mer. Kwiocwiny ubed i beng’wu ceke wu ju ma wuni i Kristu.
61001001	Simon Petro, jarniru man jakwenda pa Yesu Kristu, ni ju ma ginwang’u yioyic ma calacel ma pire tek karacelo kudwa i bedopwe pa Mungu mwa man Jalar Yesu Kristu:
61001002	Bero iwu man kwiocwiny umedre iwu i ng’eyong’ec pa Mungu man pa Yesu Rwoth mwa.
61001003	Kum tego pare mi Rucwic umio iwa gin ceke ma mi kwo ku bedo ma ayi Mungu ni kume, ni kum ng’eyong’ec pa Mungu m’ulwong’owa ni kum dwong’ pare gire man bero;
61001004	kum maeni emio iwa lembang’ola pare ma pire tek ma dwong’ apila de; kara ni kum maeni wudok jurib mi kura Rucwic, ma wudaru both ni nyoth ma ni i ng’om ni kum awanya ma rac.
61001005	Eyo, kum lembe maeni nini ma wumedo ko yor i beng’wu amora ceke, i yioyic mu wumed bero; man i bero mu ng’eyong’ec;
61001006	i ng’eyong’ec mu ke kwerigijo; i kwerigijo mu ke twiocwiny; i twiocwiny mu ke bedo ma ayi Mungu ni i kume;
61001007	i bedo ma ayi Mungu ni kume mu ke mer mi juwadijo; man i mer mu rni juwadijo ke mer.
61001008	Kum tek gin maeni gi mu man gisagri, gibidwokowu ni nyap ungo kadi ma nia wukucego nyingwu ngo i ng’eyong’ec pa Rwoth mwa Yesu Kristu.
61001009	Kum ng’atu ma gin maeni mbe kude en e abinga, m’eneno ko gin ma ceng’ni kende, ma wie wil kum lwok mi dubo pare ma con.
61001010	Kum kumeno, umego, wutim kud amora m’usagu kara wuketh lwong’o mu ku goyo nyingwu cung tek: kum tek wutimo gin maeni, wubikier ki ngo:
61001011	kum kumeno jubimio iwu thwo mondo m’i ker ma nja pa Rwoth mwa ma Jalar Yesu Kristu.
61001012	Kum kumeno abibedo ayika thiri thiri kara apoiwu pi gin maeni, kadok wung’eyogi, wucungo de i lemandha ma wubedo ko.
61001013	Man ebedo ber ira, ma fodi ani i hema maeni, ya ayau kumwu apoi kowu;
61001014	m’ang’eyo ko wanyu hema para bebino fodi nyanok, cil calu Rwoth mwa Yesu Kristu nyutho ira.
61001015	Eyo, abitimo kud amora kara ku ba nindo ceke wucopo poi kum gin maeni yo ng’ei tho para.
61001016	Kum wakulubo lembuda ngo ma jutheko ku rieko, ka waketho wung’ei tego ku bino pa Rwoth mwa Yesu Kristu, ento wan wa jumulembe ma ku wang’ mi dwong’ pare.
61001017	Kum egamu ba Mungu ma Wego yung ku dwong’, ka dwal ma kumeni wok i bang’e m’uai i Dwong’ Madit kumae, Maeni Woda ma jamerna. ma mutoro nega i kume:
61001018	man dwal maeni wan de wawinjo m’eai i polo. nwang’u wani kugi wi got ma leng’.
61001019	Man wabedo ku lembila ma judwoko tek ma sagu; ka kumeno wutimo dre kum wuketho cwinywu kum lembene, calu ni thala m’uberieny i ka ma col, rama piny ru ko, man cerojobi wok i adundewu:
61001020	ma wular wung’eyo ko lembe maeni, nia lembila mi lembagora pa Mungu moko mbe ma copo loko calu ng’atu moko yenyo en gire.
61001021	Kum lembila moko mbe ma fodubino ku yeny ma dhanu yenyo: ento dhanu yero lembe m’uai ba Mungu, ma Tipo Maleng’ ucung’o kogi en.
61002001	Ento jubila mi ndra bende wok i kind dhanu, calu i kindwu bende juponji mi ndra bibedo nuti, ma gibikelo ponji mi ndra mi nyoth nyalwe, ma gikwero ko cil Rwoth m’ung’iewogi, ma gikelo ko nyoth pio i wigi gigi.
61002002	Dhanu dupa de bilubo tok tim migi mi tarwang’; kum joni yo mi lemandha jubiyero pire rac.
61002003	I kethocwiny ma giketho hai kum piny gibitimo i kumwu ku lembabombi kara ginwang’ kuloka: ma pokolembe migi gambre con ugalu ngo, nyoth migi de nindo ngo.
61002004	Kum tek Mungu weko malaika m’udubo ngo, ento ebologi i gehena, man ekethogi i vur mi mudho, ma jugwoko kogi cil ni pokolembe;
61002005	man eweko ng’om ma con de ngo, ento egwoko Noa, m’e jayer mi bedopwe ku juabiro mange, kan ekelo pi ma dit m’uumo ng’om wi ju ma ayi Mungu mbe i kumgi;
61002006	man ku loko adhura Sodom ku Gomora ni vuru, epoko lembe rac i wigi ku nyoth m’enyotho kogi, m’edwoko kogi ni por ni ju ma gibedo ma ayi Mungu mbe i kumgi;
61002007	man ebodho Lot ma pwe, ma can unege dit kum bedo mi tarwang’ mi judubo
61002008	(kum ng’atu maeni ma pwe m’ebedo i kindgi, i neno ku winjo de, esendo ng’eyong’ec pare ma pwe ceng’ ku ceng’ ku tic migi ma cik uyio ngo):
61002009	Rwoth ung’eyo maram elar ko ju ma ayi Mungu ni i kumgi ku i abidhe, m’egwok ko weg gondri de the masendi mi cing’ pokolembe;
61002010	ento ma sagu ju m’ulubo tok kum i awanya ma rac mir acidi, man m’ucayu kero. Ju ma wigi tek, m’udhuko, ma lworo cayu weg dwong’ negogi ngo:
61002011	ento malaika, kadok gi dwong’ ma sagu i tek ku tego, gikelo lembadote mi cac ungo i kumgi i wang’ Rwoth.
61002012	Ento joni calu giracwia pa Mungu ma rieko mbe kugi, ma junyologi yedi kende, ya jumak junyoth de, ma gicayu cac i lembe ma gikung’eyo there ngo, i nyoth migi gibinyothri andha,
61002013	ma gisendri ko ku lem ma rac calu sukulia rni timorac; gi dhanu ma gikwanu cokri ku vul ma ku dieceng’ ni mutoro, gi gin m’ucwinyo man mulima, ma gimer amera kud abombi migi i cemo migi mi mer ka wucamu wukugi;
61002014	ma gieri kwa e m’upong’o wang’gi, ma gikucop ceri ngo ni dubo; ma gibidho ng’eyong’ec m’ucungo tek ungo; ma adundegi pido ru pi kethocwiny kum piny kwa; nyithindho mi kwong’;
61002015	ma giweko ko yo ma atira gikiewo, ma gikwanyu ko yo pa Balam wod Bosor, m’umaru sukulia mi timorac;
61002016	ento jujuke kum dubo pare gire: kana m’ajuba weco ku dwand dhanu man ecero abelu pa jabila.
61002017	Maeni kulo m’umbe pi, afuru m’uyerni ku wavuvu; ma jukanu igi col mi mudho.
61002018	Kum, ma gibeweco thwo lembe m’uyenyo ma kite mbe, gibidho ju m’umaku ringo ju m’ubedo i kier kud awanya ma rac mi kum ni kum tarwang’;
61002019	ma ging’olo ko igi gony, kinde ma gin gigi gi jumiru mi nyoth; kum tek lembe voyo ng’atu moko, ebedo ni jamiru i lembene bende.
61002020	Kum tek, yo ng’ei both ni gin m’ucido m’i ng’om ni kum ng’eyong’ec pa Rwoth ku Jalar Yesu Kristu, ka gigapri i ie kendo man juvoyogi, bedo migi macen doko rac ma sagu ma kwong’a.
61002021	Kum e ber igi ma sagu tek fodi gikung’eyo yo mi bedopwe ngo, ma tek, yo ng’ei ng’eye gidok cen kum lembang’ola ma leng’ m’umire igi.
61002022	Etimbre igi calku lembabola mandha kumae, Gwok udok kendo ba ng’ok pare gire, min kul de m’ujom udok ninyambre i unzabu.
61003001	Jumer, maeni waraga mir arionde m’agoro iwu; i gin ario de ayau pidoiwu ma leng’ ku ketho wupoi;
61003002	kara wupoi kum lembe ma jubila maleng’ ular uyero, ku lembang’ola pa Rwoth Jalar ni kum jukwenda mu:
61003003	ma wung’eyo ko maeni, nia jucac gibibino ku cac i acokaceng’, ma gibelubo tok awanya rnigi ma rac,
61003004	ma giwacu de kumae, Lembang’ola mi bino pare nikani? kum, ugambre i ceng’ ma kwaruwa gamu nindo i ie, gin ceke bedo calu ma yang’ ugambre i thangambere mi giracwia pa Mungu.
61003005	Kum wigi wil kum lembe nini aka, nia polo nuti ugambre con, ng’om de moko yo ng’ei pi man i pi, ni kum lembe pa Mungu;
61003006	ni kum maeno ng’om ma nwang’u nuti umwony ku pi, enyothie;
61003007	ento polo ma nuti kawono, ku ng’om de, jukanugi ni mac ni kum lembe ma calacel, jugwoko ni ceng’ mi pokolembe man nyoth mi dhanu ma ayi Mungu mbe i kumgi.
61003008	Ento, jumer, wiwu kud uwil kum lembe acel maeni, nia ku ba Rwoth ceng’ acel calu rundi rubanga, man rundi rnbanga calu ceng’ acel.
61003009	Rwoth galu ngo kum lembang’ola pare, calu jumoko kwanu galu; ento emwonyo lembe hai iwu, kum eyenyo ngo nia ng’atu moko rwiny, ento nia dhanu ceke gitund ba lokocwiny.
61003010	Ento ceng’ pa Rwoth bibino calu jakwo; ceng’ nica polo bikadhu woko ku bamor ma dit, man giki m’i ie de biloi ni lietho mac ma wanga wanga, ng’om de ku tic ma ni ie biwang’ pet.
61003011	Kum giki maeni biloi ceke kumeni, maku wubed dhanu ma kothwu nenedi? ku bedo ceke ma leng’ man bedo ma ayi Mungu ni i kume,
61003012	ma wuki kud ava ma dit bino mi ceng’ pa Mungu, ma ni kum maeno polo ma mac ubewang’e biloi, giki ma ni ie de biloi ku lietho mac ma wanga wanga?
61003013	Ento, calku lembang’ola pare, wabekio polo ma nyen ku ng’om ma nyen, ma bedopwe bedo i ie.
61003014	Kum kumeno, jumer, kum wukio gin maeni, tim kud amora kara jubin junwang’wu ma cwinywu kwio, ma poyo mbe lembe de mbe i wiwu i wang’e.
61003015	Man wukwan nia mwonyolembe ma Rwoth mwa mwonyo hai en e both; cil calu umegwa ma jamer Paolo bende, calku rieko m’umire ire, ugoro iwu;
61003016	calu i waraga pare ceke bende, m’ebeweco i igi pi giki maeni; ma gin moko de nuti i igi ma ng’eyo there tek, ma ju ma cobo ku ju m’ucungo tek ungo giloke tung’, calu giloko lembagora mange pa Mungu bende, ni nyoth migi gigi.
61003017	Ka kumeno, jumer, wun ma wular wung’eyo gin maeni, wukuru, kara kier rni dubo kud uwingwu, wupodh de ku kum cungo tek mu.
61003018	Ento wudong i bero ku ng’eyong’ec pa Rwoth mwa man Jalar Yesu Kristu. Dwong’ ubed ire kawono man rondo ku rondo. Amen.
62001001	Maeno ma nuti ugambre ku kwong’a, maeno ma wawinjo, maeno ma waneno ku wang’wa, maeno ma waneno tel, ma cingwa de mulo, pi Lembe mi kwo
62001002	(kwone de nyuthie, e wadaru neno, wanyutho lembe de, wayero iwu de pi kwo, kwo ma rondo ku rondo, m’ubedo ku Wego, man enyuthre iwa de);
62001003	maeno ma waneno ma wawinjo de wayero iwu bende, kara wun bende wubed ku ripocwiny wakudu: eyo, man ripocwiny mwa ni karacelo ku Wego, man ku Wode Yesu Kristu;
62001004	e wagoro gin maeni kara anyong’a mwa pong’.
62001005	Maeni en e rwonglembe ma wawinjo i bang’e man wayero iwu de, nia Mungu en e der, man mudho tak de mbe i ie.
62001006	Tek wawacu nia wabedo ku ripocwiny wakude enke wawotho i mudho, nwang’u wacwayu ndra, watimo lemandha de ngo:
62001007	ento tek wawotho i der, calu en eni i der, nwang’u wabedo ku ripocwiny ma man ku wadi man ku wadi, man rimb Yesu ma Wode ubelonyowa ni dubo ceke.
62001008	Tek wawacu nia dubo mbe kudwa, nwang’u wawondra giwa, lemandha de mbe i iwa.
62001009	Tek watuco dubo mwa, en e mandha man pwe mi weko dubo mwa, mi lonyowa de ni gondri ceke.
62001010	Tek wawacu nia wadubo ngo, nwang’u wadwoke ni jandra, lem pare de mbe i iwa.
62002001	Nyithindho para ma thindho, agoro iwu lembe maeni kara kud wudubi. Man tek ng’atu moko dubo, wabedo ku Jakwai ba Wego, Yesu Kristu ma won bedopwe:
62002002	man en e lam mi dubo mwa: mi mwa kende ngo, ento mi ng’om ngung’ bende.
62002003	Man kum maeni wang’eyo nia wang’eye, tek waworo cik pare.
62002004	Ng’atu m’uwacu kumae, Ang’eye, enke eworo cik pare ngo, en e jandra, man lemandha mbe i ie:
62002005	ento ng’atu m’uworo lem pare, mer pa Mungu doko ndhu cu i ie andha. Ku maeni wang’eyo nia wani i ie:
62002006	ng’atu m’uwacu nia ebedo i ie maku en gire bende ewoth cil calu en de ewotho.
62002007	Jumer, agoro iwu cik ma nyen ungo, ento cik ma con ma wubedo ko ugambre ku kwong’a: cik ma con en e lembe ma wuwinjo.
62002008	Kendo, agoro iwu cik ma nyen, ma ginde andha i ie man i iwu; kum mudho bekadhu woko, der mandha de berieny kawono.
62002009	Ng’atu m’uwacu nia eni i der enke edagu umin, nwang’u eni i mudho cil ku kawono de.
62002010	Ng’atu m’umaru umin bedo i der, lembe moko de mbe i ie ma ketho jukier.
62002011	Ento ng’atu m’udagu umin eni i mudho, ewotho de i mudho, eng’eyo de ngo ka m’ecidho i ie, kum mudho cido wang’e.
62002012	Agoro iwu, nyithindho para ma thindho, kum dubo mu wekre iwu kum nyinge.
62002013	Agoro iwu, wego, kum wung’eyo ng’atu ma nuti ugambre ku kwong’a. Agoro iwu, awobi, kum wuloyo ng’atu ma rac. Agoro iwu, nyithindho ma thindho, kum wung’eyo Wego.
62002014	Agoro iwu, wego, kum wung’eyo ng’atu ma nuti ugambre ku kwong’a. Agoro iwu, awobi, kum wubedo tek, lembe pa Mungu de bedo i iwu, man wuloyo ng’atu ma rac.
62002015	Kud wumar ng’om, kadok gin ma ni i ng’om. Tek ng’atu moko maru ng’om, nwang’u mer pa Mungu mbe i ie.
62002016	Kum ceke ma ni i ng’om, awanya ma rac mi kum kud awanya ma rac mi wang’ kud ayunga mi kwo maeni, en e pa Wego ngo, ento en e mi ng’om.
62002017	Man ng’om ubekadhu woko kud awanya ma racne de: ento ng’atu m’utimo yeny ma Mungu yenyo bedo rondo ku rondo.
62002018	Nyithindho ma thindho, maeni en e acoka saa: man calu wuwinjo nia japiem Kristu bebino, e kawono jupiem Kristu dupa daru wok; kum maeni wang’eyo nia en e acoka saa.
62002019	Giai i kindwa, ento gi mwa ngo; kum tek gi mwa, kuno di gidong’ i bang’wa: ento giai, kara ginyuthri nia gi mwa ceke ngo.
62002020	Man wubedo ku wir m’uai ba Ng’atu Maleng’, e wung’eyo gin ceke.
62002021	Agoro iwu ngo nia kum wung’eyo lemandha ngo ento kum wung’eyo, man kum ndra mbe i lemandha.
62002022	Ng’a ma jandra ndhu ng’atu m’ukwero nia Yesu en e Kristu ngo ngo? Maeni en e japiem Kristu, ng’atu m’ukwero Wego ku Wod.
62002023	Ng’atu ma tek ukwero Wod ng’atuca bedo ku Wego ngo: ng’atu m’utuco Wod, ebedo ku Wego bende.
62002024	Ento wun re, wuwek maeno ma wuwinjo ugambre ku kwong’a bed i iwu. Tek maeno ma wuwinjo ugambre ku kwong’a bedo i iwu, wun bende wubibedo i Wod, man i Wego.
62002025	Maeni lembang’ola m’eng’olo iwa, cil kwo ma rondo ku rondo.
62002026	Gin maeni agoro iwu pi ju m’uyenyo gitel wiwu ariri swa.
62002027	Ento wun re, wir ma wujolo i bang’e bedo i iwu, man can ponji ma nia ng’atu moko ponj kowu negowu ngo; ento calu wir pare ponjowu pi gin ceke, man en e andha, en e ndra de ngo, man cil calu eponjowu, wubed i ie.
62002028	Kawono, nyithindho para ma thindho, wubed i ie; kara, tek ebinyuthre, wabed ku tegocwiny, man lewic kud unegwa i wang’e i bino pare.
62002029	Tek wung’eyo nia ebedo pwe, wung’eyo nia ku ba dhanu bende m’utimo bedopwe enyologi en.
62003001	Wunen maram mer ma Wego maru kowa bedo ko m’emio iwa, ketho julwong’owa nyithindho pa Mungu; wabedo kumeno de. Kum lembe nini ng’om ung’eyowa ngo, kum eng’eye ngo.
62003002	Jumer, kawono wa nyithindho pa Mungu, endre fodi enyuthre ngo nia wabibedo ni ang’o. Wang’eyo nia, tek ebinyuthie, wabibedo calkude; kum wabinene cli calu ebedo.
62003003	Man ku ba dhanu ceke m’ubedo ku genogen maeni i bang’e edwokre leng’ gire, cil calu en e leng’.
62003004	Ku ba dhanu ceke ma timo dubo etimo co bende; dubo de en e camuco.
62003005	Man wang’eyo nia enyuthre kara ekab dubo woko; man dubo mbe i ie.
62003006	Ng’atu ma tek ubedo i ie dubo ngo: ng’atu ma tek udubo meca nwang’u enene ngo, kadok ang’eya de eng’eye ngo.
62003007	Nyithindho para ma thindho, kud wuyi ng’atu moko tel wiwu ariri swa; ng’atu ma timo bedopwe nwang’u ebedo pwe, cil calu en ebedo pwe:
62003008	ng’atu ma timo dubo en e pa wonabali; kum wonabali dubo ugambre ku kwong’a. Kum lembe maeni Wod Mungu nyuthie, kara enyoth tic pa wonabali.
62003009	Ng’atu ma tek Mungu nyole timo dubo ngo, kum kodhi pare bedo i ie: man ecopo dubo ngo, kum Mungu nyole.
62003010	I maeni nyithindho pa Mungu nyuthii, man nyithindho pa wonabali: ng’atu ma tek timo bedopwe ngo nwang’u en e pa Mungu ngo, kadok ng’atu m’umaru umin ungo bende.
62003011	Kum maeni en e rwonglembe ma wawinjo ugambre ku kwong’a, nia dong’ wamara:
62003012	calu Kain ungo ma en e pa ng’atu ma rac, man enego umin. Man enege mir ang’o? Kum tic pare bedo rac, p’umin e m’ubedo pwe.
62003013	Iwu kud uwang’ lii, umego, tek ng’om udaguwu.
62003014	Wang’eyo nia waai i tho wamondo i kwo, kum wamaru umego. Ng’atu m’umaru ngo bedo i tho.
62003015	Ng’atu ma tek udagu umin nwang’u en e janek: man wang’eyo nia janek umbe ma bedo ku kwo ma rondo ku rondo i ie.
62003016	Kum kumeni wang’eyo mer, kum emio kwo pare piwa: e maku wan bende wami kwo mwa pir umego.
62003017	Ento ng’atu m’ubedo ku piny m’i ng’om. man eneno can piny unego umin. man ecero ngisi pare ue, mer pa Mungu bedo i ie nenedi?
62003018	Nyithindho para ma thindho, ku wamar ku lembe, kadok ku dhok; endre ku tic man lemandha.
62003019	Kum maeni wabing’eyo nia wan wa mi lemandha, man wabiketho adundewa kwio i wang’e:
62003020	kum tek adundewa poko lembe i wiwa rac, Mungu dwong’ ma sagu adundewa, man eng’eyo gin ceke.
62003021	Jumer, tek adundewa poko lembe i wiwa rac ungo, nwang’u wabedo ku tegocwiny yo ba Mungu;
62003022	man gin ma tek wakwayu wagamu i bang’e, kum waworo cik pare watimo de gin ma nyayu mutoro i wang’e.
62003023	Maeni de cik pare, nia wayi nying Wode Yesu Kristu, man wamara cil calu emio iwa cik.
62003024	Man ng’atu m’uworo cik pare bedo i ie, en de ebedo i ie. Ku maeni de wang’eyo nia ebedo i iwa, ni kum Tipo m’emio iwa.
62004001	Jumer, kud wuyi tipo ceke, ento wuponj tipo, tek giai ba Mungu, kum jubila mi ndra dupa cidho nge nge i ng’om.
62004002	Kum kumeni waug’eyo Tipo pa Mungu: ku ba tipo ceke ma tuco nia Yesu Kristu daru bino i kum nwang’u en e pa Mungu:
62004003	man ku ba tipo ceke ma tuco Yesu ngo nwang’u en e pa Mungu ngo: man maeni en e tipo japiem Kristu, ma wuwinjo pire nia ebebino; e kawono edaru wok i ng’om.
62004004	Wun wu pa Mungu, nyithindho para ma thindho, man wuloyogi: kum ng’atu ma ni i iwu e dit ma sagu ng’atu ma ni i ng’om.
62004005	Gin gi mi ng’om: kum kumeuo giyero calu mi ng’om, ng’om de winjog.
62004006	Wan wa pa Mungu: ng’atu m’ung’eyo Mungu winjowa; ng’atu ma pa Mungu ngo winjowa ngo. Kum maeni wang’eyo tipo mi lemandha, ku tipo mi kier.
62004007	Jumer, dong’ wamara, kum mer en e pa Mungu; man ku ba dhanu ceke ma mer nwang’u Mungu nyole, man eng’eyo Mungu.
62004008	Ng’atu ma mer ungo nwang’u eng’eyo Mungu ngo; kum Mungu en e mer.
62004009	I maeni mer pa Mungu nyuthre iwa, nia Mungu oro Wode kulong’ i ng’om kara wabed kwo ni kume.
62004010	I maeni mer ungo, nia wamaru Mungu, ento nia emaruwa, eoro wode de bed ni lam mi dubo mwa.
62004011	Jumer, tek Mungu maruwa kumeno. maku wan bende wamara.
62004012	Ng’atu moko mbe ma foduneno Mungu nindo moko: tek wamara, nwang’u Mungu bedo i iwa. man mer pare doko ndhu cu i iwa:
62004013	ku maeni wang’eyo nia wabedo i ie en ke i iwa, kum emio iwa kum Tipo pare.
62004014	E waneno man wanyutho lembe de nia Wego oro Wod ubed ni Jalar mi ng’om.
62004015	Ng’atu ma tek bituco nia Yesu en e Wod Mungu, nwang’u Mungu bedo i ie, en de i Mungu.
62004016	E wang’eyo wayio de mer ma Mungu bedo ko yor i bang’wa. Mungu en e mer; man ng’atu m’ubedo i mer nwang’u ebedo i Mungu, man Mungu de bedo i ie.
62004017	I maeni mer udoko ndhu cu i bang’wa, kara wabed ku tegocwiny i ceng’ pokolembe; kum calu ebedo, cil wan bende wabedo kumeno i ng’ombuni.
62004018	Lworo mbe i mer: ento mer ma ndhu cu riemo lworo woko, kum lworo bedo ku masendi; man ng’atu ma lworo nege nwang’u edoko ndhu cu ngo i mer.
62004019	Wamaru, kum elar emaruwa.
62004020	Tek ng’atu moko wacu kumae, Amaru Mungu, ma en ke edagu umiu, nwang’u en e jandra: kum ng’atu m’umaru umin ungo m’eneno, ecopo maru Mungu ngo m’eneno ngo.
62004021	E cik maeni ma wabedo ko ai i bang’e, nia ng’atu m’umaru Mungu dong’ emar umin bende.
62005001	Ng’atu ma tek uyio nia Yesu en e Kristu nwang’u Mungu nyole: man ng’atu ma tek umaru janyodo nwang’u emaru ng’atu m’euyolo bende.
62005002	Kum maeni wang’eyo nia wamaru nyithindho pa Mungu, ka wamaru Mungu watimo cik pare de.
62005003	Kum maeni en e mer pa Mungu, nia wawor cik pare: man cik pare gi pek ungo.
62005004	Kum gin ma tek Mungu nyolo eloyo ng’om: man maeni en e aloci m’uloyo ng’om, en e yioyic mwa.
62005005	En e ng’a m’uloyo ng’om, ndhu ng’atu m’uyio nia Yesu en e Wod Mungu ngo?
62005006	Maeni ng’atu m’ubino ku pi man rimo, ndhu Yesu Kristu; ku pi kende ngo, ento ku pi ku rimo de.
62005007	Man en e Tipo ma nyutho lembe, kum Tipo en e lemandha.
62005008	Kum juadek nuti ma ginyutho lembe, en e Tipo, man pi, man rimo: man adek maeni giribri i acel.
62005009	Tek wajolo lembanyutha mi dhanu, lembanyutha pa Mungu dit m’usagu: kum lembanyutha pa Mungu e eni, nia enyutho lembe pi Wode.
62005010	Ng’atu m’uyio ni Wod Mungu ebedo ku lembanyutha i ie: ng’atu m’uyio Mungu ngo eketho ebedo jandra; kum eyio lembanyutha ngo ma Mungu nyutho pi Wode.
62005011	Man lembanyutha e eni, nia Mungu mio kwo ma rondo ku rondo iwa, kwo maeni de ni i Wode.
62005012	Ng’atu m’ubedo ku Wod ebedo ku kwo; ng’atu m’ubedo ku Wod Mungu ngo nwang’u kwo mbe kude.
62005013	Agoro iwu gin maeni, kara wung’ei nia wubedo ku kwo ma rondo ku rondo, wu ju ma wuyio nying Wod Mungu.
62005014	Man maeni tegocwiny ma wabedo ko yor i bang’e, nia, tek wakwayu gin moko calku yeny ma ie yenyo, ewinjowa:
62005015	man tek wang’eyo nia ewinjowa pi gin ma tek wakwayu, wang’eyo nia wabedo ku kwac ma wakwayu i bang’e.
62005016	Tek ng’atu moko neno umin ubedubo dubo ma mi tho ngo, ebikwayu, man Mungu bimio ire kwo pi ju m’udubo ma mi tho ngo. Dubo nuti ma mi tho: awacu ngo nia ekwai pi maeni.
62005017	Gondri ceke ci en e dubo: dubo nuti ma mi tho ngo.
62005018	Wang’eyo nia ng’atu ma tek Mungu nyole dubo ngo; ento ng’atu ma Mungu nyole gwokre gire, e ng’atu ma rac mulo kume de ngo.
62005019	Wang’eyo nia wa pa Mungu, man ng’om ngung’ de vuto i ng’atu ma rac.
62005020	Wang’eyo de nia Wod Mungu bino, emio iwa ng’eyong’ec de, kara wang’ei ng’atu ma en e mandha, wabedo de i ng’atu ma en e mandha, ndhu i Wode Yesu Kristu. Maeni Mungu mandha, ku kwo ma rondo ku rondo.
62005021	Nyithindho para ma thindho, wugwokru giwu ni ayi gin m’acwia.
63001001	Jadit ni dhaku ma jugoyo wie ku nyithindhe bende, m’amaru i lembe mandha; man an a kenda ngo, endre ku dhanu ceke ma ging’eyo lembe mandha bende;
63001002	ni kum lembe mandha nini m’ubedo i iwa, man ebibedo i bang’wa nja:
63001003	Bero, ku kisa, ku kwiocwiny bibedo i bang’wa, m’uai ba Mungu ma Wego, man Yesu Kristu, ma Wod Wego, i lemandha ku mer de.
63001004	Anyong’a nega dit kum anwang’u nyithindho peri moko ubewotho ku lemandha, cil calu wajolo cik m’uai ba Wego.
63001005	E kawono akwei, dhaku, calu ya agoro iri cik ma nyen ungo, ento maeno ma wabedo ko ku kwong’a, ya wamara.
63001006	Man merne e eni, ya wawoth calku cik pare. Cikne e eni, cil calu ma wuwinjo ku kwong’a, ya wuwoth i ie.
63001007	Kum weg awondi dupa giwok gimondo i ng’om, ndhu ju ma gituco ngo nia Yesu Kristu bino ku kum. Maeni en e jawondi man japiem Kristu.
63001008	Dong’ wubed ku weng’wu i kumwu giwu, kara kud wurwiny gin ma watimo, endre wunwang’ sukulia m’ubedo dho.
63001009	Ng’atu ma tek jawipiro ma en ke eni i ponji pa Kristu ngo, nwang’u Mungu mbe kude: ng’atu ma ni i ponji nini, e ng’atuni e m’ubedo ku Wego man Wod bende.
63001010	Tek ng’atu moko bino i beng’i, ma k’ekelo ponji maeni ngo, kud ijole i ot peri, man kud imothe de:
63001011	kum ng’atu m’umothe nwang’u giribri gikude i tic ma rac pare.
63001012	Kum abedo ku gin dupa m’agor iri, ayenyo ngo agor ku waraga man vino: ento ageno ya abibino i beng’i, kara ayer ma wanendra ku wang’wa, kara mutoro mu urom kakare.
63001013	Nyithindho pa nyameru ma jugoyo wie gimothi.
64001001	Jadit ni Gayo ma jamer, m’amaru i lemandha.
64001002	Jamer, akwayu nia gin ceke bed miero iri man kumi de bed leng’, cil calu ng’eyong’ec peri de bedo miero.
64001003	Kum anyong’a nega dit, kinde ma umego gibino ginyutho lemandha peri, cil calu ibewotho i lemandha.
64001004	Mutoro mange mbe i bang’a ma sagu maeni, ni lembe mi nyithindho para m’awinjo gibewotho i lemandha.
64001005	Jamer, itimo tic mandha ku ba tic ceke m’itimo ni ju ma gin umego man welo bende;
64001006	ma ginyutho mer peri i wang’ kanisa: m’ibitimo ber tek ibiyiko woth migi calu eromo ku Mungu:
64001007	kum giwok woko ni kum Nying’ nino, ma gigamu gin moko ngo ba Thekdhanumange.
64001008	Ka kumeno maku wajol wagi ju ma kumeno, kara wabed jutic karacelo pi lemandha.
64001009	Agoro lembe moko ni kanisa: endre Diotrefe, m’uyenyo ebed jawipiro, i kindgi de, ebejolowa ngo.
64001010	Ka kumeno, tek abino, abipoi kum tic pare m’etimo, m’ebeyero ko lembe ma rac i kumwa: man cwinye cungo kum maeni ngo, kadi en ku kite de ejolo umego ngo, man ju ma giyenyo de ekwerogi man ewodhogi woko kud i kanisa.
64001011	Jamer kud ikwany ba gin ma rac, endre ikwany ba gin ma ber. Ng’atu m’utimo ber en e pa Mungu: ng’atu m’utimo rac nwang’u fodi eneno Mungu ngo.
64001012	Demetrio bedo ku giranyutha mi dhanu ceke, ku mi lemandhane de: eyo, wan bende wanyutho; man in de ing’eyo nia lembe ma wanyutho en e andha.
64001013	Nwang’u abedo ku lembe dupa m’agor iri endre ayenyo ngo nik agor iri ku vino man kalamu mi vino:
64001014	ento ageno ya fodi nyanok abineni, man wabiweco ma wanendra ku wang’wa.
64001015	Dong’ ibed ma cwinyi kwi. Jurimo gimothi. Moth jurimo ku nying’gi ku nying’gi.
65001001	Yuda, jamiru pa Yesu Kristu, m’umin Yakobo ni ju ma julwong’ogi, ma gi jumer i Mungu ma Wego, ma jugwoko de pi Yesu Kristu:
65001002	Kisa man kwiocwiny ku mer umedre iwu.
65001003	Jumer, kinde m’abeponjo k’amora ya agor iwu pi both mwa ma wan ceke waribra i ie karacelo, e ia wacu ya akoagor iwu be m’abethoko kowu ya wnii alia pi yioyic ma jumio wang’ acel pil ni jumaleng’.
65001004	Kum jumoko nuti ma gimondo nyalwe, gi ju ma yang’ jular jugoro pigi ni gonj maeni ma jugonjo kojo, gi ju ma ayi Mungu mbe i kumgi, ma giloko bero pa Mungu mwa ni awanya ma rac, ma gikwero ko Jadit mwa ma acel kende ma Rwoth, Yesu Kristu.
65001005	Nie ayenyo apoiwu, kadok wung’eyo gin ceke wang’ acel pil, ya Rwoth, kan edaru laru dhanu m’ewodho kogi k’i ng’om Misiri, yo ku ng’eye enyotho ju m’uyio ngo.
65001006	Man ke malaika de ma gigwoko ka ker migi gigi ngo, ento giweko kakagi m’umakugi, egwoko i kol ma nja ku nja the mudho, cil i lembapoka mi ceng’ ma dwong’ nini.
65001007	Cil calu Sodom ku Gomora, man adhura m’i vutgi, ma gimiri gigi ni tarwang’ calu joca bende timo ma gilubo tok kum ma tung’ de, e jukethogi ngbeng’ calu por, ma gibesendri ku masendi mi mac ma rondo ku rondo.
65001008	E joni bende calu joca gicido kum i lek migi, gidwoko kero ni gin mananu, man gicayu weg dwong’.
65001009	Ento Mikael ma en e malaika ma jadit, kinde ma giii giku wonabali epiemo pi kum Musa, cwinye tek ungo m’ekelo ko lembapoka mi cac i wie, ento ewacu kumae, Dong’ Rwoth ujuki.
65001010	Endre joni gicayu gin ma tek ging’eyo ngo: man gin ma ging’eyo ma ku kum ginyothri i ginde, calu yedi ma rieko mbe kugi.
65001011	Can i wigi! kum gikwanyu yo pa Kain, man gikonjri vur i kier pa Balam kara ginwang’ sukulia, e girwinyo i piem pa Kora.
65001012	Joni gi kidi m’upandre i cemo mi mer mu kinde ma wucamu wukugi, gi jukwac ma kakri gigi ma lworo mbe kugi; gin afuru ma pi mbe i igi, ma yamu cidho kudo; gi yen mi oro ma nyinge mbe, m’utho wang’ ario, ma jufudho woko kud ulage;
65001013	gi mukura m’i nam ma dhongo, ma gibedhuro lewic migi gigi; gi cero m’ubewire rr, ma mudho ma col bii kandre igi mi rondo ku rondo.
65001014	Man Enok bende, ma ng’atu mir abirone yo ng’ei Adamu, eewo ni joni, ewacu kumae, Nen, Rwoth ubino ku jupare ma leng’ rubanga apar,
65001015	nipoko lembe wi ceke, man nipoko lembe wi ju ma ayi Mungu mbe kugi ceke kum tic migi ceke ma ayi Mungu mbe i kume, ma gitimo ma ayi Mungu mbe ko, man pi gin ma tek ceke ma judubo ma ayi Mungu mbe i kumgi giyero pire.
65001016	Joni gi jung’ur, gi jupir, ma gilubo tok awanya migi ma rac (ma dhoggi yero lembe ma dit ma yenyo) ma dhanu bedo tung’ tung’ i wang’gi ni kum kuloka.
65001017	Ento wun, jumer, wupoi pi lembe ma yang’ alar ayero ni kum jukwenda pa Rwoth mwa ma Yesu Kristu;
65001018	ya giwacu iwu kumae, I dong nindo jucac bibedo nuti ma gibewotho ku lubo tok awanya migi ma rac ma ayi Mungu mbe i ie.
65001019	Joni gi ju ma ginyayu pok ma jupokri ko, gi dhanu ma gilubo kum, ma Tipo mbe kugi.
65001020	Ento wun, jumer, ma wugombru giwu wi yioyic mu ma leng’ kwe, ma wuberwo ko i Tipo Maleng’,
65001021	wukuru giwu i mer pa Mungu, ma wubekio ko kisa pa Rwoth mwa Yesu Kristu ni kwo ma rondo ku rondo.
65001022	Man bed ku kisa kum jumoko ma cwinygi jiji;
65001023	man wular jumoko, ma wuyudh kogi kud i mac; man bed ku kisa ku lworo kum jumoko; ma wudag ko cil kendi ma kume cwinyo ni kum kum.
65001024	Nie ni ng’atu ma copo kurowu kara kud wukier, m’ecopo kethowu wang’ dwong’ pare ma lembe mbe i wiwu i mutoro ma dit,
65001025	ni Mungu m’e kende ma Jalar mwa, ni kum Yesu Kristu ma Rwoth mwa, ire yung, ku dwong’, ku kero man tego, m’ugambre por con, kawono de, man cil rondo ku rondo. Amen.
66001001	Lembanyutha pa Yesu Kristu, ma Mungu mio ire enyuth ni jumiru pare, cil gin ma fodi nyanok bikotimbre be: man eoro enyuthe ku malaika pare ni jatic pare Yohana;
66001002	m’enyutho pi lembe pa Mungu, man pi lembatuca pa Yesu Kristu, cil gin ceke m’eneno.
66001003	Mugisa ni ng’atu m’usomo, man ni ju m’uwinjo lembila maeni man ni ju m’uworo gin m’ugore i ie de: kum nindone dhingo ceng’ni.
66001004	Yohana ni kanisa abiro ma tie i Asia: Bero iwu man kwiocwiny, m’uai ba ng’atu ma tie ma yang’ de etie m’ebibino de: m’uai de ba Tipo abiro ma gini nyim komker pare;
66001005	m’uai de ba Yesu Kristu, ma en e jamulembe mandha, m’e kayu mi ju m’utho, man jabim mir ubimo m’i ng’om. Ire m’emaruwa, m’egonyowa kud i dubo mwa ku rimbe;
66001006	man eketho wabed ni ker, julam ni Mungu pare man Won; dwong’ ku kero bed ire rondo ku rondo. Amen.
66001007	Nen, ebino kud afuru; man ku ba wang’ ceke binene, ku ju m’ucobe de; man thek ceke m’i ng’om biywak ire. Cil kumeno. Amen.
66001008	An a Alfa kud Omega, Rwoth Mungu wacu, ng’atu ma tie ma yang’ de etie m’ebibino bende, m’e Jategokpo.
66001009	An a Yohana, m’umegwu man jarib wakudu i masendi ku ker ku twiocwiny ma gini i Yesu, nwang’u ani i cula ma julwong’o Patmo, kum lembe pa Mungu man kum lembatuca pa Yesu.
66001010	Nwang’u ani i Tipo i ceng’ pa Rwoth, e awinjo dwal ma dit yor i ng’eya, calu mir agwara,
66001011	m’uwacu kumae, Gin m’ineno, gor i kitabu man iore ba kanisa abiro: bang’ Efeso, ba Smurna de, ba Pergamo de, ba Thuatera de, ba Sardi de, ba Filadehia de, man ba Laodikia bende.
66001012	Man alokra nineno dwal m’uweco kuda. E kan alokra aneno thethala mi mola ma kwar abiro;
66001013	man i kind thethala ng’atu acel ma calu wod dhanu, m’eronyo bongu lot wi tiende, ma kore de bedo atwia ku foto mola ma kwar.
66001014	Man wie ku yukwie de gi tar pu tar pami yuk rombo, tar calu pei; nying wang’e de va lebmac;
66001015	tiende de calu mola m’urieny, calu ma tek juwang’u i uka; dwande de calu ba pi dupa.
66001016	Man cero abiro ni i cinge ma yor acwic: man palamularu ma lake bith kun ku kun uwok kud i dhoge: wang’e de va ceng’ m’urieny i tego pare.
66001017	E kan anene, apodho the tiende pami ng’atu m’utho. Man eketho cinge ma yor acwic i kuma, ewacu kumae, Lworo kud unegi; an a ma kwong’a ku ma cen de,
66001018	man ng’atu ma Kwo; an ma nwang’u atho, man nen, abedo kwo mi rondo ku rondo, man abedo ku kifungula mi tho man mi Hadeya.
66001019	Ka kumeno kieu gin m’ineno man gin ma tie, ku gin ma bitimbre macen;
66001020	giramung’a mi cero abiro m’ineno i cinga ma yor acwic, man mi thethala abiro mi mola ma kwar. Cero abirone gi malaika mi kanisa abiro: man thethala abirone gi kanisa abiro.
66002001	Ni malaika mi kanisa ma ni i Efeso kieu kumae: Ng’atu m’umaku cero abiro i cinge ma yor acwic, en e ng’atu m’uwotho i kind thethala abiro mi mola ma kwar ewacu gin maeni kumae:
66002002	Ang’eyo tic peri, ku tic m’imuli kudo man twiocwiny peri, man nia bedo ku dhanu ma rac copre iri ngo, man imulo i ju ma gilwongri gigi jukwenda, enke gi kumeno ngo, man inwang’u nia gi jundra;
66002003	man twiocwiny nuti i beng’i man iciro cir pi nyinga, man iol ungo.
66002004	Endre lembe ni i ia i kumi, nia iweko mer peri ma kwong’a.
66002005	Ka kumeno poi pi ka m’iai i ie kan ipodho, man ilok cwinyi itim tic ma kwong’a de; tek kumeno ngo abino i beng’i, man abikabu thethala peri woko kud i kakare, tek iloko cwinyi ngo.
66002006	Ento lembe mae ni i beng’i, ya idagu tic mi Junikolai, ma an bende adagu.
66002007	Ng’atu ma ithe nuti, dong’ ewinj lembe ma Tipo yero ni kanisa. Ni ng’atu m’uloyo, abimie ecam kum yen mi kwo, ma ni i Paradis pa Mungu.
66002008	Man ni malaika mi kanisa ma ni i Smurna kieu kumae: Ng’atu ma en e ma kwong’a ku ma cen de, m’etho, man ebedo kwo kendo ewacu gin maeni kumae:
66002009	Ang’eyo masendi peri, ku canpiny m’unegi (ento ilony), ku lembacidi mi ju m’uwacu ya gi Juyahudi, man gi kumeno ngo, endre gi cokri pa Jok.
66002010	Lworo kud unegi kum gin ma fodi nyanok ibisendri kudo: nen, wonabali ni ceng’ni bayu kindwu moko i odkol, kara jumul ko iwu; man wubibedo ku masendi ceng’ apar. Dong’ ibed mandha cil i tho, man abimio iri jamkermiwic.
66002011	Ng’atu ma ithe nuti, dong’ ewinj lembe ma Tipo yero ni kanisa. Ng’atu m’uloyo ebinwang’u remo mi tho mir arionde ngo.
66002012	Man ni malaika mi kanisa ma ni i Pergamo kieu kumae: Ng’atu m’ubedo ku palamularu ma lake bith kun ku kun uwacu gin maeni.
66002013	Ang’eyo ka m’ibedo i ie, en e ka ma komker pa Jok ni ie; man imaku nyinga ki, man ikwero yioyic para ngo, cil i ceng’ pa Antipa ma jamulembe para, ng’atu mandha para, ma junego i kindwu, ka ma Jok bedo i ie.
66002014	Endre nyalembe moko ni i ia i kumi, kum jumoko ni i beng’i ma gimaku lemponji pa Balam, m’uponjo Balak ya ubol gin ma redho jo i wang’ nyithindho pa Israel, ya gicam gin ma julamu ni ayi gin m’acwia, man nitimo tarwang’ bende.
66002015	E kumeno jumoko ni i beng’i bende m’umaku lemponji mi Junikolai kumeca.
66002016	Ka kumeno dong’ ilok cwinyi: tek kumeno ngo abino i beng’i pio, man abitimo ali i kumgi ku palamularu m’i dhoga.
66002017	Ng’atu ma ithe nuti, dong’ ewinj gin ma Tipo yero ni kanisa. Ni ng’atu m’uloyo, abimio ire kum mana m’akana, man abimio ire kidi ma tar, man wi kidine nying’ ma nyen m’ukieure, ma ng’atu moko mbe m’ung’eye ndhu ng’atu m’ujole.
66002018	Man ni malaika mi kanisa ma ni i Thuatera kieu kumae: Wod Mungu, ma nying wang’e va lebmac, tiende de calu mola m’urieny, uwacu gin maeni kumae:
66002019	Ang’eyo tic peri, ku mer peri man yioyic ku timotim man twiocwiny, man nia tic peri ma cen usagu ma kwong’a.
66002020	Endre lembe moko ni i ia i kumi, kum iweko dhaku ma Yezebel, m’elwongre gire jabila ma dhaku; man eponjo ewingo jumiru para de ya gitim tarwang’, man gicam gin ma julamu ni ayi gin m’acwia.
66002021	Man amio ire nindo ya elok cwinye; man eyenyo ngo ya elok cwinye kum tarwang’ pare.
66002022	Nen, abole i kavuto, ku ju ma gigieri gikugi i masendi ma dit, tek giloko cwinygi ngo kum tic migi.
66002023	Man abinego nyithindho pare ku tho; man kanisa ceke gibing’eyo nia an a ng’atu ma sayu i ic kud adunde: man abimio iwu kubeng’wu kubeng’wu calku tic mu.
66002024	Ento ayero iwu, ni dongwu m’udong’ i Thuatera, ma fodi wumbe ku ponji maeni, ma wung’eyo gin ma thuth pa Jok ungo, calu giwacu; abolo ter mange ngo i wiwu.
66002025	Ento maeno ma wubedo ko, wumak ki cil m’abino.
66002026	Man ng’atu m’uloyo, ku ng’atu m’ukuro tic para de cil i kajikne, abimie ng’ol wi thek:
66002027	man ebibimogi ku dul mi nyunyu, calu agulu pa jacwiagulu ng’eny nziki nziki; calu an bende ajolo ba Vwa;
66002028	man abimie cero mi rupiny.
66002029	Ng’atu ma ithe nuti, dong’ ewinj gin ma Tipo yero ni kanisa.
66003001	Ni malaika mi kanisa ma i Sardi kieu kumae: Ng’atu m’ubedo ku Tipo abiro pa Mungu, man cero de abiro, uwacu gin maeni: Ang’eyo tic peri, nia nyingi nuti ya ibedo kwo, enke in avu.
66003002	Dong’ ibed ku weng’i, man iketh gin m’udong’ ucungi, ma gini ceng’ni tho: kum fokanwang’u tic peri moko ngo m’udoko ndhu cu i wang’ Mungu para.
66003003	Ka kumeno dong’ ipoi maram yang’ ijolo man iwinjo de; man igwoke, ilok cwinyi de. Ka kumeno tek ikuro ngo, abibino calu jakwo, man saa m’abibino i ie i wi ibing’eyo ngo.
66003004	Ento nyathi nyingi moko nuti i beng’i i Sardi m’ucido kendi migi ngo: man wabiwotho wakugi ku kendi ma tar; kum giromo.
66003005	Ng’atu m’uloyo bironyo kendi ma tar kumeni; man abiruco nyinge woko kud i kitabu mi kwo ki ngo, man abituco nyinge i wang’ Vwa, kud i wang’ malaika pare.
66003006	Ng’atu ma ithe nuti, dong’ ewinj gin ma Tipo wacu ni kanisa.
66003007	Man ni malaika mi kanisa ma i Filadellia kieu kumae: Ng’atu m’e leng’, ng’atu ma en e andha, ng’atu ma kifungula pa Daudi ni i bang’e, ng’atu ma yabu man ng’atu moko mbe ma ciko, ma ciko de man ng’atu moko mbe ma yabu, uwacu gin maeni:
66003008	Ang’eyo tic peri (nen, aketho dhugola m’ubedo ayaba i weng’i, ma ng’atu moko mbe ma copo ciko), ya nyathi tego moko ni i beng’i, man igwoko lembe para, man ikwero nyinga de ngo.
66003009	Nen, amio ng’et cokri pa Jok, mi ju m’uwacu nia gi Juyahudi, enke gi kumeno ngo, ento gicwayu ndra; nen, abiketho gibino girwo de nyim tiendi, ging’ei de nia ameri.
66003010	Kum igwoko lembe mi twiocwiny para, an bende abigwoki ni saa mir abidhe, saa maeno ma bibino wi ng’om ngung’, nimulo i ju m’ubedo wi ng’om.
66003011	Abino pio: mak maeno m’ibedo ko ki, kara ng’atu moko kud umai jamkermiwic peri.
66003012	Ng’atu m’uloyo, abikethe ni mbegi i hekalu pa Mungu para, man ebiwok woko ku keca kendo ngo: man abigoro nying’ Mungu para i wie, man nying adhura pa Mungu para, ma Yerusalem ma nyen, m’uai i polo ba Mungu para loro piny, ku nyinga ma nyen an gira.
66003013	Ng’atu ma ithe nuti, dong’ ewinj gin ma Tipo wacu ni kanisa.
66003014	Man ni malaika mi kanisa m’i Laodikia kieu kumae: Ng’atu ma Amen, m’e jamulembe mandha ma andha de, m’e thangambere mi giracwia pa Mungu, ewacu gin maeni:
66003015	Ang’eyo tic peri, nia in i ng’ic kadok lieth de ngo: ayenyo ibed ng’ic kadi lieth.
66003016	Kum kumeno kum i tang’, man i lieth kadi ng’ic de ngo, abing’uli woko kud i dhoga.
66003017	Kum iwacu kumae, An a lony, man alimo lonyo, man can gin moko mbe m’unega; m’ing’eyo de ngo nia in i jacan m’umbe mutoro de man m’umbe piny man abinga, muneru de:
66003018	amio iri rieko nia ing’ieu mola ma kwar i bang’a m’uwang’ i mac, kara idok m’i lony; ku kendi ma tar, kara ironjri, kara lewic mi muneru peri kud unen: man mo m’i wang’ de m’iwir ko weng’i, kara inen.
66003019	Ku ba ju m’amaru ceke, ajukogi man aponjogi: ka kumeno bed k’amora, man ilok cwinyi.
66003020	Nen, acungo dhugola man adwong’o: tek ng’atu moko winjo dwanda man eyabu dhugola, abimondo i bang’e, man wabicamu wakude, en de kuda.
66003021	Ng’atu m’uloyo, abimie ejany kuda i komker para, calu an bende aloyo, man ajany waku Vwa i komker pare.
66003022	Ng’atu ma ithe nuti, dong’ ewinj gin ma Tipo yero ni kanisa.
66004001	Yo ng’ei gin maeni aneno, man nen, dhugola yabre i polo, e dwal ma kwong’a m’awinjo, dwalne calu mir agwara m’ubeweco kuda, acel m’ubewacu kumae, Idh malu kue, man abinyutho iri gin ma bikotimbre be macen.
66004002	E ndhu ndhu nica ani i Tipo. man nen, komker ukethie i polo, man ng’atu acel ujany wi komker;
66004003	man ng’atu m’ujany enen va kidi ma tar m’urieny ku kidi ma kwar ngbo, danyu de nuti m’udhoko komker gbur, enen va kidi ma kite va lum.
66004004	E komker pier ario wi ang’wen udhoko komkerne gbur; man aneno judongo pier ario wi ang’wen ujany wi komkerne, gironyo kendi ma tar; man jamkermiwic mi mola ma kwar ni i wigi.
66004005	Man lukoth ku dwal ku morpolo giai ba komker. Man thala abiro mi mac ubeliel i wang’ komker, ma gi Tipo abiro pa Mungu;
66004006	man gin moko ni i wang’ komker, ma calu nam mi kieu ma nen va kidi ma ie pelele; man i kind komkerne, kud i ng’et komkerne de, yedi ma kwo ang’wen ma wang’gi romo kumgi ceke yor i wang’gi ku yor i ng’eigi bende.
66004007	Man yedi ma kwong’ane ayine pamir umvor, man yedi mir arionde ayine va nyathi dhiang’, man yedi mir adege wang’e pa wang’ dhanu, yedi mir ang’wende va acur m’uberingo.
66004008	E yedi ang’wen ma kwone, ma bombgi abusiel abusiel kubang’gi nzu, wang’gi romo kumgi ceke ku yor i ie de: man kayom umbe igi dieceng’ ku diewor, ma giwacu ko kumae, Leng’, leng’, leng’, Rwoth Mungu, ma Jategokpo, ma yang’ enuti man enuti m’ebibino de.
66004009	Man ka yedi ma kwo bimio dwong’ ku yung ku foyofoc ni ng’atu m’ujany wi komker, ni ng’atu m’ubedo kwo rondo ku rondo,
66004010	judongo pier ario wi ang’wen bipodho piny i wang’ ng’atu m’ujany wi komker, man gibirwo ire m’ebedo kwo rondo ku rondo, man gibibolo jamkermiwic migi wang’ komker, ma giwacu ko kumae,
66004011	Eromo kudi, Rwoth mwa man Mungu mwa, ya igam dwong’ man yung ku tego: kum icwio gin ceke, man gibedo nuti ni kum yeny m’iyenyo, gicwiri de.
66005001	Man aneno kitabu, ma jugoro ie ku yor i ng’eye de, m’emwondre ki kud ayi abiro, i cing’ ng’atu m’ujany wi komker ca ma yor acwic.
66005002	Man aneno malaika ma tek m’ubeyero ku dwal ma dit kumae, Ng’a m’uromo m’eyabu ko kitabu, m’ealu ko ayine de?
66005003	Man ng’atu moko mbe i polo, kadi wi ng’om de, kadi the ng’om, ma copo yabu kitabune, kadi wie anena de.
66005004	Man aywak dit, kum junwang’u ng’atu moko ngo m’uromo yabu kitabune, kadi wie anena de:
66005005	man ng’atu acel ma kind judongo wacu ira kumae, Kud iywaki: nen, Umvor ma en e mi suru pa Yuda, Ulag Daudi, eloyo m’eyabu ko kitabune kud ayine abiro de.
66005006	Man aneno Nyathi Rombo i kind komker man i kind yedi ma kwo ang’wen, man i kind judongo, ecungo, calu ma tek juthume, ma tunge abiro, wang’e de abiro ma gi Tipo abiro pa Mungu, ma juoro i ng’om yu.
66005007	Man ebino, eting’e kud i cing’ ma yor acwic pa ng’atu m’ujany wi komker ca.
66005008	Man kan edaru ting’o kitabune, e yedi ma kwo ang’wen ku judongo pier ario wi ang’wen de gipodho piny wang’ Nyathi Rombo, ma adungu ni kubang’gi nzu, ku tabu mi mola ma kwar ma gin ma ng’wice ng’ar upong’ i ie, ma en e rwo mi jumaleng’.
66005009	Man giwero wer ma nyen, giwacu kumae, Eromo kudi ya iting’ kitabu, man ial ayine de: kum juthumi,man ing’iewo ni Mungu ku rimbi dhanu mi suru ceke kubang’gi, man dhok, man dhanu, man thek,
66005010	man iketho gibed ni ker ku julam de ni Mungu mwa; man gibimo bim wi ng’om.
66005011	E aneno, man awinjo dwal mi malaika dupa m’utieko komker gbur man yedi ma kwo ku judongo; man welgi rubanga apar bang’ rubanga apar, man rubanga rubanga swa;
66005012	ma giwacu kumae, ku dwal ma dit, Eromo ku Nyathi Rombo ma juthume ya egam tego, ku lonyo, man rieko, man tek, man yung, ku dwong’, man mugisa.
66005013	Man giracwia pa Mungu nzu kubang’gi ma ni i polo, ku ma wi ng’om, ku ma the ng’om, ku ma wi nam, ku gin ceke ma ni i igi bende, awinjo gibewacu kumae, Mugisa, ku yung, ku dwong’, man kero, ubed ni ng’atu m’ujany wi komker, man ni Nyathi Rombo, rondo ku rondo.
66005014	E yedi ma kwo ang’wen giwacu, Amen. Man judongo gipodho piny man girwo.
66006001	Man aneno ka Nyathi Rombo alu ayi acel mir abirone, e awinjo acel m’i kind yedi ma kwo ang’wen m’uwacu kumae, calku dwal mi morpolo, Bin inen.
66006002	E aneno, man nen, riuni ma tar, man ng’atu m’ubedo i wie umaku atum; man jumio ire jamkermiwic: man ewok woko m’ebeloyo, man niloyo.
66006003	Man kan ealu ayi mir arionde, awinjo yedi ma kwo mir arionde wacu kumae, Bin inen.
66006004	E riuni mange ma kwar ngbo wok woko: man ni ng’atu m’ubedo i wie jumio ire ya ekab kwiocwiny kud i ng’om, man kara ginegri gigi: man jumio ire palamularu ma dit.
66006005	Man kan ealu ayi mir adege, awinjo yedi ma kwo mir adege wacu kumae, Bin inen. E aneno, man nen, riuni ma col; man ng’atu m’ubedo i wie mukero ni i cinge.
66006006	Man awinjo calu dwal uwacu kumae i kind yedi ma kwo ang’wen, Mukero mi nganu mi denarius, man nganu ma tung’ mukero adek mi denarius; man mo ku pigulok re kud wudubi.
66006007	Man kan ealu ayi mir ang’wende, awinjo dwand yedi ma kwo mir ang’wende wacu kumae, Bin inen.
66006008	E aneno, man nen, riuni ma foo: man ng’atu m’ubedo i wie, nyinge Tho; man Hadeya de lubo ng’eye. Man jumio igi ng’ol wi ng’et ng’om mir ang’wende, ya gineg ku palamularu, ku ndru de, man ku thong’om, man ku yedi ma kwiny m’i ng’om.
66006009	Man kan ealu ayi mir abije, aneno the pemblam kwo mi ju ma junego pi lem pa Mungu, man pi lembatuca ma gibedo kudo:
66006010	man gikok ku dwandgi ma dit, giwacu kumae, Rokani, E Rwoth, m’i leng’ andha de, ipoko lembe man iculo wang’ rimbwa wi ju m’ubedo wi ng’om ungo?
66006011	Man jumio igi kendi ma tar ma lot kubang’gi nzu; man juwacu igi, nia gikogiyom tundu nindo ma nyanok, cil m’ebitimbre kakare kum jutic wagi bende man kum wedigi, ma jubinegogi calu gin.
66006012	Man aneno kan ealu ayi mir abusiende, e digidi ma dit uyengre; man ceng’ udoko col calu gonia mi yuk diel ma mujuga, man dwi ceke doko calu rimo;
66006013	man cero mi polo podho wi ng’om, calu yen mir ulam oyo nyinge ma fokucek ungo ku yamu ma dit m’uyengre.
66006014	Man polo kabre woko calu waraga m’ubedo adola; man gudi ku cula kubang’gi nzu ukabre ku kakagi.
66006015	Man ju ma gin ubimo m’i ng’om, ku juker, ku jego ma dongo, ku julonyo, man jutego, ku ng’eca man paker kubang’gi nzu gipondo gigi i odcana man i kidi mi gudi;
66006016	man giwacu ni gudi man ni cana kumae, Podh i wiwa, umwa de kud i wang’ ng’atu m’ubedo wi komker man ni kwinyo pa Nyathi Rombo:
66006017	kum ceng’ ma dwong’ mi kwinyo migi wok; man ng’a ma copo cungo?
66007001	Yo ng’ei maeni aneno malaika ang’wen m’ucungo i gund ng’om ang’wen, ma gitwio yamu ang’wen mi ng’om, kara yamu moko kud ukot wi ng’om, kadi wi nam, kadi wi yath moko.
66007002	Man aneno malaika mange idho ku yo ku ma ceng’ wok i ie, m’ebedo kud ayi Mungu ma kwo: man ekok ku dwal ma dit ni malaika ang’wen ma jumio igi ya gitim ng’om ku nam de rac,
66007003	ewacu kumae, Kud wutim ng’om rac, kadok nam, kadi yedhi, ma fodi wakuketho ayi ternyim jumiru pa Mungu mwa.
66007004	Man awinjo wel ju ma juketho ayi i kumgine, rubanga dak acel ku pier ang’wen wi ang’wen, ma juketho ayi i kumgi kud i suru mi nyithi Israel kubang’gi nzu:
66007005	Mi suru pa Yuda juketho ayi kum dha nu rubanga apar wi ario; Mi suru pa Ruben rubanga apar wi ario; Mi sura pa Gad rubanga apar wi ario;
66007006	Mi suru pa Acer rubanga apar wi ario; Mi suru pa Naftali rubanga apar wi ario: Mi suru pa Manase rubanga apar wi ario;
66007007	Mi suru pa Simeon rubanga apar wi ario; Mi suru pa Lawi rubanga apar wi ario; Mi suru pa Isakar rubanga apar wi ario;
66007008	Mi suru pa Zabulon rubanga apar wi ario; Mi suru pa Yusuf rubanga apar wi ario; Mi suru pa Benyamin juketho ayi kum dhanu rubanga apar wi ario.
66007009	Yo ng’ei gin maeni aneno, man nen, udul dhanu ma dit, ma ng’atu moko mbe ma copo kwanu, m’uai kud i thek ceke kubang’gi nzu man kud i suru ceke man kodhidhanu ku dhok, gicungo wang’ komker man i wang’ Nyathi Rombo, ma gironyo kendi ma tar ma lot, ku ndhendhe i cing’gi;
66007010	man gikok ku dwandgi ma dit, giwacu kumae, Both ubed ni Mungu mwa m’ujany wi komker, man ni Nyathi Rombo.
66007011	Man malaika ceke gicungo gitieko komker gbur, ku judongo man yedi ma kwo ang’wen man gipodho arieba wang’gi nyim komker, man girwo ni Mungu,
66007012	giwacu kumae, Amen: Mugisa, ku dwong’, ku rieko, man foyofoc, ku yung, man tego, ku tek, ubed ni Mungu mwa rondo ku rondo. Amen.
66007013	Man ng’atu acel ma kind judongo loko lembe, ewacu ira kumae, Maeni ma gironyo kendi ma tar ma lot e, gi ng’agi, man giai kani?
66007014	Man awacu ire kumae, Rwoth para, ing’eyo. Man ewacu ira kumae, Maeni gi ju m’uai i masendi ma dit, man gilwoko kendi migi, gidwokogi tar de i rimo pa Nyathi Rombo.
66007015	Ka kumeno gini i wang’ komker pa Mungu; man gitimo ire dieceng’ ku diewor i hekalu pare: man ng’atu m’ujany wi komker biguro hema pare i wigi.
66007016	Kec binegogi kendo ngo, kadok rieupi de kendo ngo; kadok ceng’ de bigoyogi kendo ngo, kadi lietho moko:
66007017	kum Nyathi Rombo ma ni i kind komker ebibedo jakwac migi, man ebitelo wigi ba pi mi kwo ma dhenyni: man Mungu biyweyo piwang’ pet kud i wang’gi.
66008001	Man kan ealu ayi mir abirone, piny uling’ ti i polo i kinde mi ng’et saa acel.
66008002	Man aneno malaika abiro m’ucungo wang’ Mungu; man jumio igi agwara abiro.
66008003	Man malaika mange bino cungo nyim pemblam, m’ebedo ku tabu mi mola ma kwar mir udok ma ng’wice ng’ar; man jumio ire udok ma ng’wice ng’ar dupa, kara emede ku rwo mi jumaleng’ ceke wi pemblam mi mola ma kwar, ma ni i nyim komker.
66008004	Man yiro mir udok ma ng’wice ng’arne, karacelo ku rwo mi jumaleng’, uidho malu i wang’ Mungu kud i cing’ malaika.
66008005	Man malaika ting’o tabu mir udok ma ng’wice ng’ar; man epong’e ku mac mi pemblam, man ebole wi ng’om: e m’ulubo maeno morpolo, ku dwal, man lukoth, ku digidi de.
66008006	Man malaika abiro ma weg agwara giyikri gigi mi kudho agwara.
66008007	Man malaika ma kwong’ane kudho agwara, m’ulubo maeno pei ku mac, m’ujebre ku rimo, man jubologi wi ng’om: man theng ng’om mir adege wang’ pet, man mir adege mi yedhi de wang’ pet, man lum ceke ma numu wang’ pet.
66008008	Man malaika mir arionde kudho agwara, e calu got ma dit ma mac ubewang’u jubolo i nam: man theng nam mir adege doko ni rimo;
66008009	man theng yedi mir adege m’i nam utho, cil gin ma gi weg kwo; man theng combo mir adege nyothre.
66008010	Man malaika mir adege kudho agwara, e cero ma dit uai kud i polo podho, m’ubewang’ va ridhro, man epodho wi theng kulo mir adege, man wi pi ma dhenyni;
66008011	man nying’ cerone julwong’o Yendadra: man theng pi mir adege doko ni yendadra; man dhanu dupa tho ku pige, kum judwokogi kec.
66008012	Man malaika mir ang’wende kudho agwara, e jugoyo theng ceng’ mir adege, ku theng dwi mir adege, man theng cero mir adege; kara theng piny mir adege yuthi, man rupiny kud ubed nuti ni theng piny mir adege, man diewor de kumeca.
66008013	E aneno, man awinjo acur acel, m’eberingo i kor polo, m’ebewacu ku dwal ma dit kumae, Can, can, can, ni ju m’ubedo wi ng’om, kum dwal mange mir agwara mi malaika adek, ma gibikudho agwara macen.
66009001	Man malaika mir abije kudho agwara, e aneno cero m’uai i polo podho i ng’om: man jumio ire kifungula mi vur mi longro ma there mbe.
66009002	Man eyabu dhu vur mi longro ma there mbe; e yiro thwogre kud i vur woko, calu yiro mir uka ma dit; man ceng’ ku lietho de uyutho ni kum yiro mi vur.
66009003	Man bonyo core i ng’om ku kind yiro; man jumio igi tego, calu ith m’i ng’om ubedo ku tego.
66009004	Man juwacu igi ya ku gitim lum m’i ng’om rac, kadok gin moko ma numu, kadok yen moko, ndhu wagi dhanu ma ayi Mungu mbe ternyimgi kendgi.
66009005	Man jung’olo igi ya ku gineggi, ento nia gimi ndiba igi dwi abic: man ndiba migi e calu ndiba pa ith, kan etong’o dhanu.
66009006	Man i ceng’ maeno dhanu biyenyo katho, ere gibinwang’e ki ngo; ava tho de binegogi, man tho biringogi.
66009007	Man ayi bonyone va ayi riuni m’ubedo ayika mir ali; jamkermiwic ma calu mola ma kwar ni i wigi, wang’gi de calu wang’ dhanu.
66009008	Man yukwigi calu yuk wi mon, lakgi ke pa lak umvor.
66009009	Man gibedo kud asikor, ma calu asikor mi nyunyu; man badwand bombgi calu badwand magali, mi riuni dupa m’uberingo dhu lwiny.
66009010	Man yibgi de nuti calu mi ith, ku kwirne de; man tego migi ni i yibgi ma gitimo ko dhanu rac dwi abic.
66009011	Ubimo m’i wigi de nuti ma en e malaika mi longro ma there mbe: nyinge ma ku dhu Juebrania en e Nyoth, man ku dhu Juyunani ke nyingene Janyoth.
66009012	Can ma kwong’ane daru kadhu: nen, Can ario mange bibino macen.
66009013	Man malaika mir abusiende kudho agwara, e awinjo badwal acel m’uai i tung pemblam mi mola ma kwar ma ni i wang’ Mungu,
66009014	acel uwacu ni malaika mir abusiende ma won agwara kumae, Gony malaika ang’wen m’ubedo atwia dhu kulo ma dit ma Eufrati.
66009015	Man jugonyo malaika ang’wen, m’ubedo ayika mi saa ku ceng’ ku dwi man rundi, kara gineg theng dhanu mir adege.
66009016	Man wel mi njuru weg riuni en e rubanga apar bang’ rubanga apar wang’ ario: awinjo welgi.
66009017	Man aneno riuni kumeno ku ginmawokiwang’, ku ju m’ubedo i wigi, ma gi weg asikor ma calu mi mac ku mi kidi ma col ku mi muganga: man wi riuni de calu wi umvor; man mac ku yiro ku muganga ubethwogre woko kud i dhoggi.
66009018	Man ku masendi adek maeni junego theng dhanu mir adege, ku mac ku yiro man muganga, m’uthwogre woko kud i dhoggi.
66009019	Kum tego mi riuni ni i dhoggi, man i yibgi: kum yibgine gi calu thwol, man wigi nuti; man gitong’o ku maeno.
66009020	Man dong’ dhanu m’udong’, ma junego ngo ku masendi maeni, giloko cwinygi ngo kum tic mi cing’gi, ya ku girwo ba pajogi, kud ayi gin m’acwia mi mola ma kwar, ku mi mola ma tar, ku mi mola, ku mi kidi, ku mi yen: ma kucop neno piny ungo, kadok awinja de giwinjo ngo, kadok awotha de giwotho ngo:
66009021	man giloko cwinygi de ngokum nek migi kadok kum ajoga migi, kadok kum tarwang’ migi, kadok kum kwalukwo migi.
66010001	Man aneno malaika mange ma tek uloro kud i polo, m’eronjre kud afuru; man dhanyu ni i wie, wang’e de calu ceng’, man tiende va mbegi mi mac;
66010002	man emaku nyathi kitabu m’ubedo ayaba i cinge: man eketho tiende ma yor acwic wi nam, ma yor acam ke wi ng’om;
66010003	man ekok ku dwal ma dit, calu umvor m’ubeywak: man kan ekok, e morpolo abiro weco ku dwandgi.
66010004	Man ka morpolo abiro weco ku dwandgi, ayenyo nik agor: man awinjo dwal uai i polo wacu kumae, Mwon ayi kum lembe ma morpolo abiro wacu, kud igorgi agora.
66010005	Man malaika m’aneno cungo wi nam ku wi ng’om de ting’o cinge ma yor acwic malu yor i polo,
66010006	man ekwong’o kwong’ ku ng’atu ma bedo rondo ku rondo, m’ecwio polo ku giki m’i ie, ku ng’om man giki m’i ie, ku nam de man giki m’i ie, ya galu bidong’ bedo nuti kendo ngo:
66010007	ento i ceng’ mi dwand malaika mir abirone, kinde m’eyenyo ekudh agwara, e giramung’a pa Mungu lund uthum, calku lembanyong’a m’eyero ni jumiru pare ma jubila.
66010008	Man dwal m’awinjo ai i polo, awinje kendo m’ebeweco kuda, man ewacu kumae, Cidhi, ting’ kitabu m’ubedo ayaba i cing’ malaika m’ucungo wi nam ku wi ng’om de.
66010009	Man acidho ba malaika, awacu ire nia emi ira nyathi kitabu. Man ewacu ira kumae, Ting’e, came; man ebidwoko ii kec, mana i dhogi re ebibedo lim lim va kic.
66010010	Man agamu nyathi kitabu kud i cing’ malaika, man acame; man ebedo lim lim i dhoga va kic: e kan adaru came ci, ia doko kec.
66010011	Man giwacu ira kumae, Ibikoewo kendo be wi kodhidhanu dupa ku thek man dhok man ju m’ubimo.
66011001	Man jumio ira undodi ma va uluth: man acel uwacu kumae, Ai, ipor hekalu pa Mungu, ku pemblam, ku ju m’urwo i ie.
66011002	Man ponde ma yo woko kum hekalu weke woko, kud ipore; kum jumie ni thek: man gibinyono adhura ma leng’ dwi pier ang’wen wi ario.
66011003	Man abimio ni jumulembe para ario, man gibiewo ceng’ rubanga acel ku dak ario ku pier abusiel, ma gikendo gonia.
66011004	Maeni gi yen mir ulemo ario ku thethala ario, m’ucungo wang’ Rwoth mi ng’om.
66011005	Man tek ng’atu moko yenyo etimgi rac, mac ai kud i dhoggi man ecamu jukwojgi; man tek ng’atu moko biyenyo etimgi rac, ebikonegre kumeno be.
66011006	Joni gi weg tego ma giciko ko polo, kara koth kud ucwi cil i ceng’ mi lembila migi: man gi weg tego wi pi ma giloko kogi ni rimo, ma gigoyo ko ng’om de ku masendi kubang’gi nzu, ku ba nindo ceke ma giyenyo.
66011007	Man ka gibidaru lembatuca migi, yedi m’uai i longro ma there mbe ebitimo lwiny kugi, ebiloyogi de, man ebinegogi.
66011008	Man avujgi vuto i gengi mir adhura ma dit, ma julwong’o Sodom ma ku tipo, man Misiri, ka ma juguro ie Rwoth migi bende.
66011009	Man dhanu m’uai i kind kodhidhanu kud i suru ku dhok man thek gineno avujgi ceng’ adek ku ng’ete, man giyio ngo nia juyik avujgi i odliel.
66011010	Man ju m’ubedo wi ng’om anyong’a negogi i kumgi, man giketho mutoro; man gibioro giramia man ni wadi man ni wadi; kum jubila ario maeni gimio ndiba ni ju m’ubedo wi ng’om.
66011011	Man yo ng’ei ceng’ adek ku ng’ete e lietho mi kwo m’uai ba Mungu mondo i igi, man gicungo wi tiendgi; e lworo ma dit upodho wi ju m’unenogi.
66011012	Man giwinjo dwal ma dit m’uai i polo m’uwacu igi kumae, Wnidh kue. Man giidho i polo ku i afuru; man jukwojgi ginenogi.
66011013	Man i saa maeno digidi ma dit uyengre, man theng adhura mir apaje podho; man dhanu rubanga abiro tho ku digidine: e dong’ dhanu m’udong’ lworo makugi, man gimio dwong’ ni Mungu mi polo.
66011014	Can mir arionde kadhu: nen, can mir adege bino pio.
66011015	Man malaika mir abirone kudho agwara; m’ulubo maeno dwal ma dit i polo, man giwacu kumae, Ker m’i ng’om udoko ker pa Rwoth mwa, man pa Kristu pare: man ebibimo bim rondo ku rondo.
66011016	Man judongo pier ario wi ang’wen, m’ubedo wang’ Mungu wi komker migi, gipodho arieba wang’gi man girwo ni Mungu,
66011017	giwacu kumae, Wafoi, E Rwoth Mungu, ma Jategokpo, m’inuti man yang’ inuti; kum igamu tego peri ma dit, man ibimo bim.
66011018	Man kwinyo nego thek man kwinyo peri wok, ku nindo ma jupoko ie lembe mi ju m’utho, man nindo ma jumio ie sukulia ni jumiru peri ma jubila, man ni jumaleng’, man ni ju m’ulworo nyingi, ju ma thindho ku ju ma dongo; man ninyotho ju m’unyotho ng’om.
66011019	Man juyabu hekalu pa Mungu ma ni i polo; man juneno sanduk mi lembariba pare i hekalu pare; man m’ulubo maeno lukoth, man dwal, ku morpolo, man digidi, ku pei ma dit.
66012001	Man giranyutha ma dit unen i polo: dhaku m’uronjre ku ceng’, dwi de ni the tiende, man jamkermiwic mi cero apar wi ario ni i wie;
66012002	ie de nuti; man eywak, m’ebesendre ku remokum mi nyodo, man eni i remokum m’enyol ko.
66012003	E giranyutha mange nen i polo: man nen, ng’ec ma dit ma kwar, ma wie abiro tunge ke apar, man jamkermiwic abiro ni i wie.
66012004	Man yibe telo theng cero mir adege m’i polo, man ebologi i ng’om: man ng’ec ucungo wang’ dhaku ma ceng’ni nyol, kara kinde m’enyol emwony nyathin pare.
66012005	Man enyolo wode, ng’atu ma nico, m’ebibimo thek ceke kud uluth mi nyunyu: man nyathin pare juting’e malu ba Mungu, man ba komker pare.
66012006	Man dhakune ringo i yamba, ka ma kaka ma Mungu yiko ire ni i ie, kara jugwoke kuca ceng’ rubanga acel ku dak ario ku pier abusiel.
66012007	Man ali ni i polo: Mikael ku malaika pare gibecitimo ali ku ng’ec; ng’ec de gikiedo man malaika pare;
66012008	man giloyo ngo, kadi kakagi de junwang’u kendo ngo i polo.
66012009	Man jubolo ng’ec ma dwong’ piny, en e thwol ma con, en ma julwong’e Wonabali man Jok, en m’e jawondi mi ng’om ngung’; jubole piny i ng’om, man malaika pare de jubologi piny gikugi.
66012010	Man awinjo dwal ma dit i polo, m’uwacu kumae, Kawono both uwok, man tego man ker pa Mungu mwa, ku ng’ol pa Kristu pare: kum jubolo jagob utumegwa piny, en m’egobogi i wang’ Mungu mwa dieceng’ ku diewor.
66012011	Man givoye ni kum rimb Nyathi Rombo, man ni kum wec mi lembatuca migi; man gimaru kwo migi ngo cil ni tho.
66012012	Ka kumeno anyong’a negwu, E polo, ku wun ma wubedo i igi de. Can ni ng’om ku nam de: kum wonabali loro piny i beng’wu, ma kwinyo ma dit ni i bang’e, m’eng’eyo ko nia nindo dong’ ire nyanok kende.
66012013	Man ka ng’ec uneno nia jubole piny i ng’om, enyayu ragedo kum dhaku m’unyolo nyathin ma nico.
66012014	Man jumio bomb acur ma dongo ario ni dhakune, kara ering i yamba i kakare, ka ma jugwoke i ie pi nindo, man ungu nindo, man ng’et nindo, kud i wang’ thwol.
66012015	Man thwol uthwogo pi ma calu kulo kud i dhoge i tok dhakune, kara kulone mole.
66012016	Man ng’om ukonyo dhakune, ng’om de ng’amu dhoge emwonyo ko kulo ma ng’ec uthwogo kud i dhoge.
66012017	Man kwinyo nego ng’ec dwanya kum dhakune, man ecidho nitimo lwiny ku kodhi dhakune m’udong’, m’ugwoko lembang’ola pa Mungu, m’umaku lembatuca pa Yesu Kristu de:
66013001	Man ecungo wi kwio ma dhu nam. Man aneno yedi ai i nam, ma tunge apar wie ke abiro, man jamkermiwic apar ni wi tunge, man nying’ mir acidi ni i wie.
66013002	Man yedine m’aneno ayine pamir ayi ng’u, man tiende pa tiend wai, dhoge ke pami dhu umvor: man ng’ec umio tego pare ire, ku komker pare, ku ng’ol ma dit.
66013003	Man aneno wie acel calu juthume ni tho; man rem mi tho pare kei: man i ng’om ngung’ uwang’ lii kum yedine;
66013004	man girwo ni ng’ec, kum emio ng’ol pare ni yedi; man girwo ni yedine, giwacu kumae, Ng’a ma calu yedi maeni? man ng’a ma copo kiedo lwiny kude?
66013005	man jumio ire dhok ma yero gin ma dit ku lembacidi; jumio ng’ol de ire m’etim ko tic pare dwi pier ang’wen wi ario.
66013006	Man eng’amu dhoge mi lembacidi kum Mungu, m’ecid ko nyinge, ku hema pare, cil ju m’ubedo i polo.
66013007	Man jumio ire ya etim lwiny ku jumaleng’, eloi kogi de: man jumio ire ng’ol wi suru kubang’gi kubang’gi ku dhanu man dhok man thek.
66013008	Man dhanu ceke m’ubedo wi ng’om birwo ire, ma nying’gi kugore ngo i kitabu mi kwo pa Nyathi Rombo ma juthumo ugambre i thek ma ng’om uthekre ko.
66013009	Ng’atu ma tek ithe nuti, dong’ ewinji.
66013010	Tek ng’atu moko en e jathebkol, e ecidho i kol: tek ng’atu moko binego ku palamularu, en de jubikonege be ku palamularu. Twiocwiny ku yioyic mi jumaleng’ ni keni.
66013011	Man aneno yedi mange ai i ng’om uidho malu; tunge ario calu pa nyathi rombo, man eweco calu ng’ec.
66013012	Man etimo ku ng’ol ceke pa yedi ma kwong’ane i wang’ yedine. Man eketho ng’om ku ju m’ubedo i ie de girwo ni yedi ma kwong’ane, ma rem mi tho pare kei.
66013013	Man etimo giranyutha ma dit, kara eketh cil mac uai i polo ulor i ng’om i wang’ dhanu.
66013014	Man ebombo ju m’ubedo wi ng’om ni kum giranyutha ma jumio ire etim i wang’ yedi; m’ewacu ko ni ju m’ubedo wi ng’om, ya gitim ayi yedi m’ubedo ku rem ma jutong’e ko ku palamularu man ebedo kwo.
66013015	Man jumio ire ya eyui lietho ire, cil ni ayi yedine, kara ayi yedine weci, kara dhanu ceke de ma girwo ngo ni ayi yedine juneggi.
66013016	Man eketho ceke, ma thindho ku ma dongo, man julonyo ku jucan, man paker ku jumiru, ya juthei kiedo i cing’gi ma yor acwic, kadi i ternyimgi;
66013017	man kara ng’atu moko bed umbe ma copo ng’iewo gin moko ire kadi ma loko gin moko, ndhu ng’atu ma kiedo ni i kume, en e nying’ yedine kadi wel mi nyinge.
66013018	Maeni rieko. Ng’atu ma won ng’eyong’ec, dong’ ekwan wel yedine; kum en e wel ng’atu moko: man wel pare en e dak abusiel ku pier abusiel wi abusiel.
66014001	E aneno, man nen, Nyathi Rombo cungo wi got Sayuni, ku dhanu rubanga dak acel ku pier ang’wen wi ang’wen, ma nyinge, ku nying Won de, ugore ternyimgi.
66014002	Man awinjo dwal m’uai i polo, pami dwand pi dupa, man calu dwand morpolo ma dit: man dwalne m’awinjo ubedo calu jubodho m’ubegoyo adungu migi:
66014003	man giwero calu en e wer ma nyen i wang’ komker, man i wang’ yedi ang’wen ma kwo ku judongo: man ng’atu moko mbe ma copo ng’eyo weje ndhu dhanu rubanga dak acel ku pier ang’wen wi ang’wen, ma gi ju ma jung’iewogi kud i ng’om.
66014004	Joni gi ju ma gicido ngo ku mon; kum gi ju ma sumba. Joni gi ju ma gilubo Nyathi Rombo ku ba ka m’ecidho i ie ceke. Joni jung’iewogi kud i kind dhanu, ya gibed ni landu mwoka ni Mungu man ni Nyathi Rombo.
66014005	Man junwang’u ndra ngo i dhoggi: lembe de mbe i wigi.
66014006	Man aneno malaika mange m’uberingo i kor polo, m’e won lembanyong’a ma nja m’eyero ni ju m’ubedo wi ng’om, man ni thek ceke ku suru ku dhok man dhanu;
66014007	man ewacu ku dwal ma dit, Wulwor Mungu, man wumie dwong’: kum saa mi pokolembe pare wok: man wurwo ni ng’atu m’ucwio polo ku ng’om ku nam ku kulo ma dhenyni bende.
66014008	Man mange, malaika mir arionde, m’ulubo ng’eye, ewacu kumae, Babeli ma dit, upodho, upodho m’eketho thek ceke gimadhu pigulok mi kwinyo mi tarwang’ pare.
66014009	Man malaika mange, mir adege, ulubo ng’eigi, m’ewacu ku dwal ma dit kumae, Tek ng’atu moko rwo ni yedi kud ayine de, man ejolo kiedo ternyime kadi i cinge,
66014010	en bende ebimadhu kum pigulok mi kwinyo pa Mungu, m’ubedo ayika m’ajeba ngo i kikombe mi ng’ecwiny pare; man jubimie ndiba ma ku mac man muganga i wang’ malaika maleng’, man i wang’ Nyathi Rombo:
66014011	man yiro mi ndiba migi idho malu rondo ku rondo; man yom umbe igi dieceng’ ku diewor, gi ju m’urwo ni yedi kud ayine de, ku ju m’ujolo kiedo mi nyinge.
66014012	Keni en e twiocwiny mi jumaleng’, gi ju ma giworo lembang’ola pa Mungu, ku yioyic pa Yesu.
66014013	Man awinjo dwal m’uai i polo wacu kumae, Kieu kumae, Mugisa ni ju m’utho m’utho i Rwoth ugambre kawono: eyo, Tipo wacu, kara giyom ni tic migi ma gimuli kudo; kum tic migi lubogi.
66014014	E aneno, man nen, afuru ma tar; man aneno ng’atu m’ubedo wi afurune calu wod dhanu, ma jamkermiwic mi mola ma kwar ni i wie, man uligu ma bith ni i cinge.
66014015	Man malaika mange ai i hekalu, ekok ku dwande ma dit ni ng’atu m’ubedo wi afuru kumae, Or uligu peri, man inyar: kum saa mi nyar uwok; kum mwoka mi ng’om ucek hai.
66014016	Man ng’atu m’ubedo wi afuru bolo uligu pare i ng’om; man ng’om unyare.
66014017	Man malaika mange ai i hekalu m’i polo, en bende e won uligu ma bith.
66014018	Malaika mange ai kud i pemblam, en e ng’atu ma won tego kum mac; man elwong’o ku dwal ma dit ni ng’atu ma won uligu ma bith, ewacu kumae, Or uligu peri ma bith, man icok njuru nying ulok m’i ng’om; kum nyinge poicek.
66014019	Man malaika bolo uligu pare i ng’om, man ecoko nying ulok m’i ng’om, man ebole i pany pigulok, pany ma dit mi pigulok, mi kwinyo pa Mungu.
66014020	Man pany pigulok juyoke woko ng’ei adhura, man rimo ai kud i pany pigulok, cil ni utwindi mi riuni, cil ungolo dak ang’wen.
66015001	Man aneno giranyutha mange i polo, ma dit ku ma wang’u ijo, malaika abiro ma weg masendi abiro, m’udong’ cen, kum i igi kwinyo pa Mungu thum.
66015002	Man aneno gin ma calu nam mi kieu m’ujebre ku mac: ku ju m’uloyo kum lembe mi yedi, man kum ayi pare, man kum wel nyinge, gicungo dhu nam mi kieu, man gi weg adungu pa Mungu.
66015003	Man giwero wer pa Musa ma jamiru pa Mungu, ku wer pa Nyathi Rombo, giwacu kumae, Tic peri gi dwong’ ma wang’u ijo de, E Rwoth Mungu, ma Jategokpo; yo peri bedo pwe man audha de, in Ubimo mi nja.
66015004	Ng’a ma lworo binege ngo, E Rwoth, ma k’ebiyungo nyingi de ngo? kum in i kendi e m’i leng’; kum thek ceke bibino man gibirwo i weng’i; kum tic peri mi bedopwe udaru nyuthre.
66015005	E yo ng’ei gin maeni aneno, man hekalu mi hema mi lebatuca mi polo yabre:
66015006	e malaika abiro ma gibedo ku masendi abiro giwok kud i hekalu, ma gironyo kidi ma pire tek, ma leng’ m’uriang’ni de, ma korgi bedo atwia ku foto mi mola ma kwar.
66015007	Man ng’atu acel ma kind yedi ang’wen ma kwo umio ni malaika abiro tabu abiro mi mola ma kwar ma kwinyo pa Mungu pong’ i igi, en m’e kwo rondo ku rondo.
66015008	Man hekalu pong’ ku yiro m’uai ba dwong’ pa Mungu, man ba tego pare; man ng’atu moko mbe ma copo mondo i hekalu, ma fodi masendi abiro mi malaika abiro ku thum ungo.
66016001	Man awinjo dwal ma dit uai kud i hekalu, uweco ni malaika abiro kumae, Wucidhi, wukonj tabu abiro mi kwinyo pa Mungu i ng’om.
66016002	Man ma kwong’ane cidho, man ekonjo tabu pare i ng’om; man edoko ni vur ma rac ma remo dit wi dhanu ma weg kiedo pa yedi ma girwo ni ayine de.
66016003	Man mir arionde konjo tabu pare i nam; e edoko ni rimo calu mir avu dhanu; man ku ba ng’eyong’ec ceke mi kwo githo, cil gin ma ni i nam.
66016004	Man mir adege konjo tabu pare i kulo man wi pi ma dhenyni; man edoko ni rimo.
66016005	Man awinjo malaika mi pi wacu kumae, In i pwe, in m’i nuti man yang’ de inuti, in m’i Ng’atu Maleng’, kum ipoko lembe kumeno:
66016006	kum githwogo rimb jumaleng’ ku mi jubila de, imio igi rimo gimadhi: eromo kugi de.
66016007	Man awinjo pemblam uwacu kumae, Eyo, E Rwoth Mungu, ma Jategokpo, lembapoka peri en e andha pwe de.
66016008	Man mir ang’wende konjo tabu pare wi ceng’; man jumio ire ewang’ ko dhanu ku mac.
66016009	E dhanu wang’ ku lietho ma dit: man gicido nying’ Mungu m’e won tego wi masendi maeni; man giloko cwinygi ngo nimie dwong’.
66016010	Man mir ahije konjo tabu pare wi komker pa yedi; e ker pare cido bii; man gikayu lebgi kum remokum,
66016011	man gicido Mungu m’i polo kum remokum migi ku vur migi; man giloko cwinygi de ngo kum tic migi.
66016012	Man mir abusiende konjo tabu pare wi kulo ma dit, en e kulo Eufrate; e pige dwono kau, kara yo yikre ni ubimo m’uai yo nyangu.
66016013	Man aneno tipo m’ucido adek ma calu ungwal uai kud i dhu ng’ec, man i dhu yedi, man i dhu jabila mi ndra:
66016014	kum gi tipo pajogi, ma gibetimo giranyutha; ma gicidho woko bang’ ubimo m’i ng’om ngung’, nicokogi karacelo ni lwiny mi ceng’ ma dwong’ pa Mungu, ma Jategokpo.
66016015	(Nen, abino va jakwo. Mugisa ni ng’atu m’ukio, m’ugwoko kendi pare de, kara kud ewoth muneru, man ginen lewic pare.)
66016016	Man gicokogi karacelo i ka ma julwong’o ku dhu Juebrania Armagedon.
66016017	Man mir abirone konjo tabu pare i lietho; e dwal ma dit uai i hekalu, kud i komker, uwacu kumae, Etimbre:
66016018	e lukoth, ku dwal, ku morpolo ginuti; man digidi ma dit de yengre, yau digidi ma dit ma kumeno fodi uwok ungo i ng’om por ma dhanu gamu bedo ko i ng’om ngi, digidi ma tek kumeni ngi.
66016019	Man adhura ma dwong’ upokre ni ng’ete adek, man adhura mi thek upodho; man Babeli ma dit jupoi pire i wang’ Mungu, ya jumi ire kikombe mi pigulok mi kwinyo mi kwiny pare.
66016020	Man ku ba cula ceke giringo woko, man gudi de nwangre kendo ngo.
66016021	Man pei ma dit, ku ba pei ceke pekne va lelo, uai i polo loro piny wi dhanu: man dhanu gicido Mungu kum masendi mi pei; kum masendine e dit apila.
66017001	Man acel m’i kind malaika abiro ma weg tabu abiro ubino, uweco kuda, ewacu kumae, Bin kue, abinyutho iri pokolembe pa dhaku ma won asara ma dit m’ubedo wi pi dupa;
66017002	m’ubimo m’i ng’om gitimo kugi tarwang’, man ju m’ubedo wi ng’om jumerogi ku pigulok mi tarwang’ pare.
66017003	Man etera cen i Tipo cil i yamba: man aneno dhaku m’ubedo wi yedi ma kwar ngbo, m’epong’ ku nying’ mir acidi, ma wie abiro tunge ke apar.
66017004	Man dhakune ronjre uluga man kwar ngbo, m’erukre de ku mola ma kwar ku kidi ma pire tek man kidi ma i upal, m’emaku kikombe mi mola ma kwar i cinge ma gin mir adegi pong’ i ie, cil gin m’ucido mi tarwang’ pare,
66017005	man nying’ ugore ternyime kumae, GIRAMUNG’A BABELI MA DIT, MEG WEG ASARA MAN MI GIN MIR ADEGI M’I NG’OM.
66017006	Man aneno dhakune mer ku rimb jumaleng’, ku rimb ju m’utho pi Yesu. Man kan anene, ia wang’ lii ku wang’nic ma dit.
66017007	Man malaika wacu ira kumae, Ii wang’ lii nedi? Abiyero iri pi giramung’a pa dhakune, man pi yedi m’uyeye, ma wie abiro tunge ke apar.
66017008	Yedi m’ineno yang’ enuti, man embe: man edhingo ai i longro ma there mbe, m’ecidho ko i kanyothri. E ju m’ubedo wi ng’om igi biwang’ lii, gi ju ma nying’gi kugore ngo i kitabu mi kwo ugambre i thek ma ng’om uthekre ko, ka gineno yedi, maram yang’ enuti, man embe, man ebibino.
66017009	Maeni pidoic ma won rieko. Wic abiro gi gudi abiro, ma dhakune bedo i wie:
66017010	man gin ubimo abiro; abic upodho, acel nuti, mange ke fodi uwok ungo; man kan ewok, ebikobedo nyanindo moko be.
66017011	Man yedi ma naka nuti, ma dong’ embe e, en nini bende en e mir aborane, man en e kind abiro man ecidho i kanyothri.
66017012	Man tung apar m’ineno gin ubimo apar ma fodi gikujolo ker ungo; endre gijolo ng’ol calu ubimo, karacelo ku yedi, kind saa acel.
66017013	Joni gibedo ku pidoic acel, man gimio tego migi ku ng’ol migi de ni yedi.
66017014	Joni gibitimo lwiny kum Nyathi Rombo, Nyathi Rombo de biloyogi, kum en e Rwoth mi rwodhi, man Ubimo mir ubimo; man ju ma gibedo gikugi de gibiloyo gikugi, ma gi ju ma julwong’ogi jugoyo wigi de gi mandha de.
66017015	Man ewacu ira kumae, Pi m’ineno, ka ma dhaku ma won asara bedo ca, en e kodhidhanu, man udul dhanu, man thek, man dhok.
66017016	Man tung apar m’ineno, ku yedi, maeni bidagu dhaku ma won asara, man gibiweke lwe man muneru, man gibicamu ring’kume, man gibiwang’e pet ku mac.
66017017	Kum Mungu ketho i adundegi nia gitim pidoie, man gidok ma pidoigi acel, man gimi ker migi ni yedi, cii ma lembe pa Mungu timbre ko kakare.
66017018	Man dhakune m’ineno en e adhura ma dit, m’ebimo wi ubimo m’i ng’om.
66018001	Yo ng’ei gin maeni malaika mange ai i polo loro piny, m’e won ng’ol ma dit; man ng’om ucare ku der mi dwong’ pare.
66018002	Man ekok ku dwande ma tek, ewacu kumae, Babeli ma dit, upodho, upodho, man edoko ni kabedo mi pajogi, man kol mi tipo m’ucido kubang’gi nzu, man kol mi winyo m’ucido ma judagu kubang’gi nzu.
66018003	Kum ni kum pigulok mi kwinyo mi tarwang’ pare thek ceke gipodho; man ju m’ubimo m’i ng’om gitimo tarwang’ kude, man jukuloka m’i ng’om gidoko julonyo ni kum tego mi jambayunga pare.
66018004	Man awinjo dwal mange ai i polo, wacu kumae, Wuwoki, dhanu para, wuwok kud i ie, kara kud wuribru ki ku dubo pare, man kara kud wujol kum masendi pare:
66018005	kum dubo pare tundo cil i polo, man Mungu poi pi camuco pare.
66018006	Wumi ire cil calu emio, man wumi ire wang’ ario calku tic pare: i kikombe m’ejebo i ie, jeb ire wang’ ario.
66018007	Wumi ire ndiba ku can kumeni ma rom ku yung m’eyungre ko, man dhetho mi yeny ma ie yenyo: kum ewacu yo i adundene kumae, Abedo ubimo ma dhaku, man an a dhaku ma cwara tho ngo, man abineno can ki ngo.
66018008	Ka kumeno i ceng’ acel masendi pare biwok, tho, ku can, man ndru; man ebiwang’ kot ku mac; kum Rwoth Mungu m’upoko lembe pare e tek.
66018009	Man ju m’ubimo m’i ng’om, m’utimo tarwang’ kude m’ubedo i ayunga ceke de gikugi, gibiywak ku goyo nduru i wie, ka gineno yiro mi wang’ m’ewang’ ko,’
66018010	ma gicungo ko ku bor ni lworo mi ndiba pare, ma giwacu ko kumae, Can, can, adhura ma dwong’, Babeli, adhura ma tek! kum i saa acel pokolembe peri wok.
66018011	Man jukuloka m’i ng’om giywak man can unegogi i kume, kum ng’atu moko mbe m’ung’iewo jambkuloka migi kendo;
66018012	jambkuloka mi mola ma kwar, ku mi mola ma tar, man kidi ma pire tek, man kidi ma i upal, ku bongu ma nwang’ ma nwe nwe, man uluga, man bongu mir ukoko, man kwar ngbo; ku yen ceke ma ng’wice ng’ar, man agulu ceke kubang’gi mi lakliec, man agulu ceke kubang’gi ma jutimo ku yen ma pire tek, man mi mola, ku nyunyu man kidi ma tar de;
66018013	kud apoka yen ma lim lim, ku gin ma jwa jwa, kud udok ma ng’wice ng’ar ma juwang’u, ku mo mir awira, ku mo ma ng’wice ng’ar, ku pigulok, man mo ma acama, ku mogo ma yom, ku nganu, ku dhiang’, man rombe; man ku kuloka mi riuni ku magali ma tiende ario ku dhanu ma ang’ iewa; ku kwo mi dhanu.
66018014	Man nying’ ma pidoic peri yenyo dit gipiei iri, man gin ceke ma naka gi jambruko ku jambayunga de girwinyo iri, e jubinwang’ugi kendo ki ngo.
66018015	Jukuloka mi ginduni, ma gilony ni kume, gibicungo ku bor ni lworo mi ndiba pare, ma giywak can de negogi;
66018016	ma giwacu ko kumae, Can, can, adhura ma dwong’, en m’eronjre ku bongu ma nwang’ ma nwe nwe kud uluga man kwar ngbo, man m’erukre ku mola ma kwar ku kidi ma pire tek ku kidi ma i upal!
66018017	kum i saa acel thwo lonyo ma rokeni ngi juketho edong’ lwe. Man weg combo ceke kubang’gi, ku dhanu ceke kubang’gi m’uwotho ka moko ku wi pi, ku jutic mi combo, ku dhanu ceke ma ginwang’u kuloka migi ni kum nam, gicungo ku bor,
66018018	man gikok ka gineno yiro mi wang’ m’ewang’ ko, giwacu kumae, Adhura ma nedi ma calu thwon adhura maeni?
66018019	Man giketho utur i wigi, gikok kumae, ku ywak man can, giwacu, Can, can, adhura ma dit, ma i ie dhanu ceke ma gibedo ku combo migi i pi juketho gilony ni kum lonyo pare! kum i saa acel juketho edong’ lwe.
66018020	Anyong’a negwu i kume, in i polo, ku wun wu jumaleng’, man wu jukwenda, ku wu jubila; kum Mungu poko lembe mu i wie.
66018021	Man malaika ma tek uting’o kidi calu en e pom ma dit man ebole i nam, ewacu kumae, Babeli, adhura ma dit bipodho ku podho ma mbwom kumeni, jubiredhe piny, man ebinwangre kendo ki ngo.
66018022	Man dwand jubodlio mir adungu ku jubodho mi wer man jubodho mir ungbalu man jubodho mir agwara gibiwinjri kendo ki ngo ii; man jabodho, mi tic ceke ma tek nuti, gibinwangri ii ki ngo; man ba dwand pom biwinjre kendo ii ki ngo;
66018023	man der mi thala birieny kendo ki ngo ii; man ba dwand won ambadha ku pa mugole de biwinjre kendo ki ngo ii; kum jukuloka peri naka gi juker m’i ng’om; kum thek ceke bombre ni kum ajoga peri.
66018024	Man i ie junwang’u rimo mi jubila man mi jumaleng’, man mi ceke ma junego wi ng’om.
66019001	Yo ng’ei gin maeni awinjo dwal calu en e dwal ma dit mir udul dhanu ma dit i polo, m’uwacu kumae, Haleluya; Both, man dwong’, ku tego, gi pa Mungu mwa:
66019002	kum pokolembe pare gin andha man pwe; kum epoko lembe pa dhaku ma won asara ma dit, en m’enyotho ng’om ku tarwang’ pare, man eculo wang’ rimb jumiru pare i cinge.
66019003	Man wang’ arionde giwacu kumae, Haleluya. Man yiro pare idho malu rondo ku rondo.
66019004	Man judongo pier ario wi ang’wen ku yedi ma kwo ang’wen girum man girwo ni Mungu m’ubedo wi komker, giwacu kumae, Amen; Haleluya.
66019005	Man dwal uai i komker, uwacu kumae, Wupak Mungu mwa, wu jumiru pare ceke, wu ju m’ulwore, ma thindho ku ma dongo.
66019006	Man awinjo calu en e dwal mir udul dhanu ma dit, man calu dwand pi dupa, man calu dwand morpolo ma tek m’uwacu kumae, Haleluya: kum Rwoth Mungu mwa, ma Jategokpo ubimo bim.
66019007	Dong’ anyong’a negwa wabed ku mutoro ma dit de, man dong’ wamiu dwong’ ire: kum ambadha pa Nyathi Rombo wok, man dhaku pare daru yikre gire.
66019008	Man emire ire nia eronjre gire ku bongu ma nwang’ ma nwe nwe, ma riang’ni, ma leng’ de: kum bongu ma nwang’ ma nwe nwe en e tic mi bedopwe mi jumaleng’.
66019009	Man ewacu ira kumae, Kieu kumae, Mugisa ni ju ma julwong’ogi ni cemo mir uthieno mir ambadha pa Nyathi Rombo. Man ewacu ira kumae, Maeni lemandha pa Mungu.
66019010	Man apodho piny the tiende nirwo ire. Man ewacu ira kumae, Kud itim kumeno: an a jatic wedu wakudi ku juwedu de ma gibedo ku lembatuca pa Yesu: rwo ni Mungu: kum lembatuca pa Yesu en e tipo mi lembila.
66019011	Man aneno polo yabre; man nen, riuni ma tar, ku ng’atu m’ubedo i wie ma julwong’e Mandha man Andha; man i bedopwe epoko lembe man etimo lwiny.
66019012	Man wang’e calu lebmac, man jamkermiwic dupa ni i wie; man ebedo ku nyinge m’ugore ma ng’atu moko mbe m’ung’eyo ndhu en gire.
66019013	Man eronjre ku kendi ma juvong’o rimo i kume; ma nyinge julwong’o Lembe pa Mungu.
66019014	Man njuru asikari m’i polo gilubo ng’eye ku wi riuni ma tar, ma gironjri ku bongu ma nwang’ ma nwe nwe, ma tar ma leng’ de.
66019015	Man palamularu ma bith uwok kud i dhoge, kara egoi kudo thek: man ebibimogi kud uluth mi nyunyu: man ebinyono pany mi lak kwinyo pa Mungu, ma Jategokpo.
66019016	Man ebedo ku nyinge m’ugore wi kendi pare man wi bambe kumae, UBIMO MIR UBIMO, MAN RWOTH MI RWODHI.
66019017	Man aneno malaika acel m’ucungo i ceng’; man ekok ku dwande ma dit, m’ewacu ni winyo ceke m’uringo kor polo kumae, Wubin wucokru karacelo ni cemo ma dwong’ mir uthieno pa Mungu;
66019018	kara wucam ring ju ma gin ubimo, man ring ju ma gi jego, man ring dhanu ma dongo, man ring riuni ku mi ju m’ubedo i wigi, ku ring dhanu ceke, paker ku jumiru bende, ju ma thindho ku ju ma dongo de.
66019019	Man aneno yedi, ku ju ma gin ubimo m’i ng’om de, ku njuru asikari migi, ma gicokri karacelo nitimo lwiny kum ng’atu m’ubedo wi riuni, man kum njuru asikari pare bende.
66019020	E jumaku yedine, ku jabila mi ndra bende karacelo kude m’etimo giranyutha i wang’e, m’ebombo kudo ju m’ujolo kiedo pa yedi man ju m’urwo ni ayine de: gin ario jubologi ma kwo i nammac ma wang’ ku muganga:
66019021	donge m’udong’ de junego ku palamularu pa ng’atu m’ubedo wi riuni, en e palamularu m’uwok kud i dhoge: man winyo ceke giyeng’ ku ringgi.
66020001	Man aneno malaika ai i polo loro piny, m’ebedo ku kifungula mi longro ma there mbe ku nyoro ma dit de i cinge.
66020002	Man emaku ng’ec, ma thwol ma con, ma en e Wonabali ku Jok, man etwie mi rundi rubanga acel,
66020003	gibole de i longro ma there mbe, e giciko dhoge, man gimwono ayi i wie, kara kud ebomb thek kendo, cil ma rundi rubanga thum ko: yo ng’ei maeni jubikogonye be mi nindo ma nyanok.
66020004	Man aneno komker, ku ju m’ujany i wigi, man pokolembe mire igi: man aneno kwo mi ju ma juthumo wigi pi lembatuca pa Yesu, man pi lembe pa Mungu, man wagi ju ma girwo ngo ni yedi, kadok ni ayine, ma gijolo kiedo ngo ternyimgi kud i cing’gi de; man gibedo, gibimo de giku Kristugi rundi rubanga acel.
66020005	Dong’ ju m’utho gikwo ngo cil ma rundi rubanga acel uthum ko. Maeni en e cer ma kwong’ane.
66020006	Ng’atu m’ubedo ku maka pare i cer ma kwong’ane mugisa kwanye e leng’ de: tho mir arionde mbe ku tego wi ju maeni; endre gibibedo julam pa Mungu ku pa Kristu, man gibibimo gikugi rundi rubanga acel.
66020007	Man ka rundi rubanga acel uthum, jubigonyo Jok kud i kol pare,
66020008	man ebiwok woko nibombo thek ma gini i gund ng’om ang’wen, Gog ku Magog, nicokogi karacelo mi lwiny: welgi va kwio ma dhu nam.
66020009	Man giidho malu gicori wi kalac mi ng’om, man gitieko kagonjo mi jumaleng’, kud adhura ma jumaru de: e mac uai i polo loro piny, man ecamugi.
66020010	Man wonabali m’ubombogi jubole i nammac ku muganga bende, ka ma yedi ku jabila mi ndra bende gini ie; man jubimio igi ndiba dieceng’ ku diewor rondo ku rondo.
66020011	Man aneno komker ma tar m’ulwar, ku ng’atu m’ujany i wie de, man ng’om ku polo de giringo wang’e; man kakagi nwangre ngo igi.
66020012	Man aneno ju m’utho, ju ma dongo ku ju ma thindho, ma gicungo wang’ komker; e juyabu kitabu: man juyabu kitabu mange de, ma en e kitabu mi kwo: man jupoko lembe mi ju m’utho ku gin m’ugore i kitabune, calku tic migi.
66020013	Man nam uwodho ju m’utho ma ni i ie: man tho ku Hadeya de giwodho ju m’utho ma ni i igi: man jupoko lembe migi kubang’gi kubang’gi ng’atuman calku tic pare.
66020014	Man tho ku Hadeya de jubayugi i nammac. Maeni en e tho mir arionde, ma en e nammac.
66020015	Man tek ng’atu moko junwang’u nyinge kugore i kitabu mi kwo ngo, jubaye i nammac.
66021001	Man aneno polo ma nyen ku ng’om de ma nyen: kum polo ma kwong’a ku ng’om de ma kwong’a gikadhu woko; man nam umbe kendo.
66021002	Man aneno adhura ma leng’, Yerusalem ma nyen, m’ebeloro m’eai kud i polo ba Mungu, ma juyike calu mugole m’urukre ni nico pare.
66021003	Man awinjo dwal ma dit uai i komker uwacu kumae, Nen, hema pa Mungu ni karacelo ku dhanu, man ebibedo kugi, man gibibedo dhanu pare man Mungu ku kite bibedo karacelo kugi, ni Mungu migi:
66021004	man ebiyweyo piwang’ pet kud i wang’gi; man tho bibedo nuti kendo ngo; kadok can, kadi ywak, kadok remokum de bibedo nuti kendo ngo: gin ma kwong’a daru kadhu.
66021005	Man ng’atu m’ubedo wi komker uwacu kumae, Nen, adwoko gin ceke nyen. Man ewacu kumae, Kieu: kum lembe maeni gi mandha gin andha de.
66021006	Man ewacu ira kumae, Gidaru timbri. An a Alfa kud Omega, ma thangambere ku kajik. Abimio kum pi ma dhenyni mi kwo k’abamba ni ng’atu ma rieupi nege.
66021007	Ng’atu m’uloyo ebilagu gin maeni; man abibedo Mungu pare, man ebibedo woda.
66021008	Ento ni julworo, ku ju ma gi juyic ungo, ku ju ma gi gin mir adegi, ku juneg nek, ku weg tarwang’, ku weg jogi, ku ju ma rwo ni ayi gin m’acwia, ku jundra ceke bende, maka migi bibedo i nam ma wang’ ku mac ku muganga bende; ma en e tho mir arionde.
66021009	Man acel ma kind malaika abiro ma gi weg tabu abiro, ma ginur ku masendi abiro macen ubino; man eweco kuda, ewacu kumae, Bin kue, abinyutho iri mugole, ma dhaku pa Nyathi Rombo.
66021010	Man eyeya i Tipo ba got ma dit ma wiu, man enyutho ira adhura ma leng’ Yerusalem, m’uaiki polo ba Mungu ubeloro piny,
66021011	m’ebedo ku dwong’ pa Mungu: derne calu mi kidi ma pire tek hai, calu en e kidi ma jukite ma pil pil, ma leng’ calu kidi ma ie pelele:
66021012	ma gang’ne nuti ma dit ma wiu; dhugolane apar wi ario, man malaika apar wi ario ni kum dhugolane; man nying’ ugore i wie, ma gi nying’ suru apar wi ario mi nyithindho pa Israel:
66021013	yo nyangu dhugola adek; yor ariwa ma malu dhugola adek; man yor ariwa ma piny dhugola adek; man yo reto de dhugola adek.
66021014	Man the gang’ mir adhurane apar wi ario, man i wigi nying’ apar wi ario mi jukwenda apar wi ario pa Nyathi Rombo.
66021015	E ng’atu m’uweco kuda ebedo kud undodi mi mola ma kwar ni jampor m’eporo ko adhurane, ku dhugolane de, ku gang’ne de.
66021016	Man gund adhurane ang’wen rom rom, kaborne rom ku kalacne: man eporo adhurane kud undodi, ungolo rubanga adek: kaborne ku kalacne ku kadongone de girom rom.
66021017	Man eporo gang’ne, bol dak acel ku pier ang’wen wi ang’wen, calku jampor mi dhanu, thelembene, pa malaika.
66021018	Jamgom mi gang’ne en e kidi ma jukite ma pilpil: man adhurane en e mola ma kwar ma leng’, calu kieu ma leng’.
66021019	The gang’ mir adhurane bedo aruka ku kidi ma pire tek ma kwonde ceke tung’ tung’. There ma kwong’ane en e kidi ma jukite ma pil pil; mir arionde, kidi ma tek ma ie nen uluga: mir adege, kidi ma tar ma kume thumo; mir ang’wende, kidi ma calu lum;
66021020	mir abije, kidi ma foo; mir abusiende, kidi ma kwar ngbo; mir abirone, kidi ma ie nen ma rieny calu mola ma kwar; mir aborane, kidi ma col calu nam; mir abung’wende, kidi ma ie nen ma calu lum; mir apaje, kidi m’uluga ma fraa; mir apar wi acende, kidi m’uluga ma furafura; mir apar wi arionde, kidi ma pilipili.
66021021	Man dhugolane apar wi ario gi kidi apar wi ario ma i upal; dhugolane kubang’gi kubang’gi nzu en e mi kidi acel ma i upal: man gengi mir adhurane en e mola ma kwar ma leng’, calu kieu ma ie nen.
66021022	Man aneno hekalu i ie ngo: kum Rwoth Mungu ma Jategokpo, ku Nyathi Rombo de, gi hekalune.
66021023	Man adhurane can ceng’ umbe i kume, kadok mi dwi de, nia urieny i wie: kum dwong’ pa Mungu care, man thalane en e Nyathi Rombo.
66021024	Man thek biwotho i derne: man ju m’ubimo m’i ng’om bikelo dwong’ migi i ie.
66021025	Man dhugolane bibedo acika ki ngo ku dieceng’ (kum diewor bibedo umbe keca):
66021026	man gibikelo dwong’ man yung mi thek i ie:
66021027	man gin moko m’ucido, kadi ng’atu ma timo gin mir adegi ku ndra de, bimondo i ie ki ngo: ndhu ju ma jugorogi i kitabu mi kwo pa Nyathi Rombo kendgi.
66022001	Man enyutho ira kulo mi pi mi kwo, ma rieny calu kidi ma ie pelele, m’eai kud i komker pa Mungu man pa Nyathi Rombo,
66022002	i die gengine. Man ng’et kulo kun ku kun yen mi kwo nuti, m’ecego nyinge ma tung’ tung’ apar wi ario, m’ecego ko nyinge ku ba dwi: man ith yende en e mi cangu thek.
66022003	Man kwong’o kwong’ bidong’ bedo umbe kendo: man komker pa Mungu ku pa Nyathi Rombo bibedo i ie: jumiru pare de gibitimo ire;
66022004	man gibineno wang’e; nyinge de bibedo ternyimgi.
66022005	Man diewor bidong’ bedo umbe kendo; man can der mi thala, kadok mi ceng’ de binegogi ngo; kum Rwoth Mungu bimio igi der: man gibibimo bim rondo ku rondo.
66022006	Man ewacu ira kuma, Lembe maeni gi mandha gin andha de: Rwoth, Mungu mi tipo mi jubila, eoro malaika pare unyuth ni jumiru pare gin ma fodi nyanok bikotimbre be.
66022007	Man nen, abino pio. Mugisa ni ng’atu m’uworo lembe mi lembila mi kitabu maeni.
66022008	An a Yohana a ng’atu m’uwinjo m’uneno de gin maeni. Man kan awinjo aneno de, apodho piny nirwo the tiend malaika m’unyutho gin maeni ira.
66022009	Man ewacu ira kumae, Nen kud itim maeni: an de an a jatic wedu ku mi juwedu ma jubila, ku mi ju m’uworo lembe mi kitabu maeni: rwo ni Mungu.
66022010	Man ewacu ira kumae, Kud imwon ayi kum lembe mi lembila mi kitabu maeni; kum nindo dhingo.
66022011	Wek ng’atu m’ugondre, utim gin m’ugondre asu: ng’atu m’ucido de, wek juketh ecid asu: man ng’atu ma pwe, wek etim bedopwe asu: man ng’atu maleng’, wek juketh ebed leng’ asu.
66022012	Nen, abino pio; man sukulia para ni i bang’a, m’amio ni dhanu ceke kubang’gi nzu ng’atuman calku tic pare.
66022013	An a Alfa kud Omega, ma kwong’a man ma cen, thangambere man kajik.
66022014	Mugisa ni ju m’ulwoko kendi migi, kara gibed ku ng’ol ma gibin ko ba yen mi kwo, ma gimond ko ku i dhugola i adhura.
66022015	Yo woko gwogi, man weg jogi, ku weg tarwang’, ku juneg nek, ku ju ma lamu ayi gin m’acwia, ku kwai dhanu ceke m’umaru ndra m’utimo de.
66022016	An a Yesu aoro malaika para nituco iwu gin maeni ni kanisa. An a ulag man nyakwar Daudi, cero ma rieny, mi rupiny.
66022017	Man Tipo ku mugole giwacu, Bin. Man ng’atu m’uwinjo, dong’ ewac, Bin. Man ng’atu ma rieupi nege, dong’ ebin: man ng’atu m’uyenyo, dong’ egam pi mi kwo k’abamba.
66022018	Atuco ni dhanu nzu m’uwinjo lembila mi kitabu maeni kumae, Tek ng’atu moko bimedo wi lembe maeni, Mungu bimedo ire masendi m’ugore i kitabu maeni:
66022019	man tek ng’atu moko bikabu kum lembe mi kitabu mi lembila maeni, Mungu de bikabu maka pare kud i yen mi kwo, man kud i adhura ma leng’, ma pire gore i kitabu maeni.
66022020	Ng’atu m’utuco gin maeni wacu kumae, Eyo, abino pio. Amen. Bin Rwoth Yesu.
66022021	Bero pa Rwoth Yesu ubed ku jumaleng’. Amen.
