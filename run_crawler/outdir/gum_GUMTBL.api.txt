40001001	Iibe Jesucristoi merrabsrø misaamerai munchimera gøn, tru Davidweinukkurrimba, Abrahamweinukkurrimba amrrub misag.
40001002	Abrahambe Isaacwei møskain gøben; Isaacbe Jacobwei møskain gøben; Jacobpe Judába, nui nunelaimba møskain gøbig køn.
40001003	Judábe Faresweimba, Zaraimba møskain gøben, tru uregwei usrimbe Tamar gøbig køn. Faresbe Esromwei møskain gøben; Esrombe Aramwei møskain gøbig køn.
40001004	Arambe Aminadabwei møskain gøben; Aminadabpe Naasónwei møskain gøbig køn. Inchen Naasónbe Salmónwei møskaingue.
40001005	Salmónbe Boozwei møskain gøben, nui usrimbe Rahab gøbig køn. Boozbe Obedwei møskain gøben, nui usrimbe Rut gøbig køn. Obedbe Isaíwei møskain gøben;
40001006	Isaíbe Davidwei møskain gøbig køn. Inchen rey Davidba, Uríaswei srain gøbiibabe Salomónwei møskalø gøbig køn.
40001007	Salomónbe Roboamwei møskain gøben; Roboambe Abíaswei møskain gøben; Abíasbe Asaiwei møskain gøbig køn.
40001008	Inchen Asabe Josafatwei møskain gøben; Josafatbe Joramwei møskain gøben; Jorambe Uzíaswei møskain gøbig køn.
40001009	Uzíasbe Jotamwei møskain gøben; Jotambe Acazwei møskain gøben; Acazbe Ezequíaswei møskain gøbig køn.
40001010	Ezequíasbe Manaséswei møskain gøben; Manasésbe Amonwei møskain gøben; Amonbe Josíaswei møskain gøbig køn.
40001011	Inchen Josíasbe Jeconíasweimba, nunelaimba møskain gøbig køn, tru israelitasmeran Babiloniamay merrarrawa srua ambub uras.
40001012	Øyeeg chab srua amben, Jeconíasbe Salatielwei møskain gøben; Salatielbe Zorobabelwei møskain gøben;
40001013	Zorobabelbe Abiudwei møskain gøben; Abiudbe Eliaquimwei møskain gøben; Eliaquimbe Azorwei møskain gøbig køn.
40001014	Azorbe Sadocwei møskain gøben; Sadocbe Aquimwei møskain gøbig køn. Inchen Aquimbe Eliudwei møskaingue.
40001015	Inchen Eliudbe Eleazarwei møskain gøben; Eleazarbe Matánwei møskain gøben; Matánbe Jacobwei møskain gøben;
40001016	Jacobpe Joséwei møskain gøbig køn. Inchen tru Josébe Maríai keg køben, tru Maríagurri Jesús kal-laig købig køn, tru Cristo taig.
40001017	Inchawei Abraham køb uraskurri merrabsrø kølli misaamerai ureemera katøle srøig, srøig kurrab arrubig David køb uraskatiibe catorce gøbig køn. Inchen David køb uraskurri tru israelitasmeran Babiloniamay merrarrawa srua ambub uraskatig katøgan catorce treetøwei katøle srøig, srøig misaamera kurrab arrig købig køn. Incha tru israelitasmeran Babiloniamay srua ambub uraskurri tru Cristo kal-lamnegatiibe misaamera katøgan catorce treetøwei kurrab arrig køn.
40001018	Jesucristo kal-laibe øyeeg kuig køn: María nui usrimbe Joséba kasharanrrab misra uñen, Josébe kasharanrrab permøwatø Maríabe Espíritu Santogurri kwanrriig kenamisrøptinchibig køn.
40001019	Inchen José tru nui keg kønrrabiibe sølgandø tabig kua, Maríane maya misagwei malau ‘øyeeg kuin gøn’ chib kenamarmønrrab, nuinetø niløtø tarømisrøptinchab isubig køn.
40001020	Nøbe treeg martrab chab isubguen inchen, Señorwei kan ángel piabyu kenamisrabe trenchibig køn: —José, ñi Davidwei misagugurri arrubig, Marían ñui srain gønrrai utamigwan kørig kui inchimøta cha. Kaguende tru unø tøgagømibe Espíritu Santoin gøn cha.
40001021	Nøbe kan møg-unø tøgagøben, truigwane Jesús munchi basrtrig chibig køn. Nøbe øyeeg wamig kønrrun chibig køn, kaguende nui misagwan kaig mariiløyugurri wesranrrabig kuimba.—
40001022	Kerrigu øyeeg pureppe, Tius maig karuigwan eshkabigwan Señor truigwan øyah taig nebunrrai treeg kuig køn:
40001023	“Kan srusrø mu møøbagucha kimíig kwanrriig kørrømisra, kan unø tøgagønrrun daig. Truibe Emanuel cha wamig kønrrun” cha, trenchibig køn. (Tru Emanuel munchibe “Tiusbe namba basran” daig.)
40001024	Incha José tru piabyugurri kiagasrabe, Señorwei ángel maig karuig køben treeg mara, Maríane nui srain gønrrai kørrømarøbig køn.
40001025	Incha Josébe Marían nui nusrkawan tøgagømnegatig keeba, sraimba lataig nømui asrtøga chi marmuig køn. Incha Josébe unane Jesús munchi basrøbig køn.
40002001	Jesúsbe Judea birau Belén puebloyu kal-labig køn, Herodes tru birau rey gøb uras. Inchen tru uras pørr gal-labgatøsrø kusreb møguelø tru estrellameran ashib kusrebelø Jerusalén puabe,
40002002	trenchib payibelø gøn: —¿Judíosmerai tru rey kal-labiibe chu tsuh? cha. Kaguende nambe nui estrellan webarri asha, køriibala nune tabig waminchab amrruer— cha.
40002003	Inchen rey Herodesbe trendaigwan mørabe, ni mumaygucha gømui inchibig køn. Inchen katø Jerusalén misaamerangucha treetøweim bubig køn.
40002004	Inchen reybe sacerdotesmeran karubelanba, tru Moisés pørigwan kusrenanøbelanba wama, payibig køn: —¿Cristobe chu gal-lanrrabig kø?— cha.
40002005	Inchen nømbe trenchibelø gøn: —Judea birau Belén cha. Kaguende Tius maig karuigwan eshkabig øyah pørig køn cha:
40002006	Judea birau, ñi Belén pueblo-unøbe, tru birau purø wamindig ciudamerai utu ñibe chigucha gømøzhig lataig kønrrab gømø, purø nuig køn cha. Kaguende ñuinukkurrimbe misagwan ashib karunrrabig kan webattrun cha, nai Israel misagwan nø pera marøb ashib pasrønrrabig.—
40002007	Inchen Herodesbe tru srømbalasrø estrellameran ashib kusrebelan mu ashmøwatø wama, estrellabe tappe chu uras kenamisrigwan payibig køn.
40002008	Incha nømune Belénmay ørabe, trenchibig køn: —Trusrømay amba, tru unaimburab tab payrrigay cha. Incha wetørrawabe, eshkarrunrrigay cha, nagucha køriibala tabig waminchab inrrab— cha.
40002009	Tru kusrebeløbe rey øyeeg eshkailø ambubelø gøn. Inchen estrella tru pørr gal-labgatøsrø asiibe nømui merraptø ya, yandø tru unø tsuim bala pasramisren,
40002010	tru kusreb møguelø estrellan ashabe, truba rruba kasraarabelø gøn.
40002011	Incha yau kebambabe, unamba, usri Maríanba ashabe, tømbønsra, køriibala tabig wamincha, nømui ketamelan kura, oro gøben, incienso gøben, mirra gøben ketøbelø gøn.
40002012	Incha yandø nømune piabyu Herodesweimburab ammønrrain cha, eshkailø gua, nømui pirausrømaybe peg maywan ambubelø gøn.
40002013	Yandø tru kusreb møguelø chab amben, Señorwei kan ángel Joséwan piabyu kenamisrabe, trenchibig køn: —Kurra, unan usranba perøb Egiptosrømay trubab inrrø cha. Incha trusrø na eshkamnegatig kørrømisrtrig cha. Kaguende Herodesbe unan kwetchab lanrrab gøn— cha.
40002014	Inchen Josébe kurra, unan usranba pera, yem Egiptosrømay webya, ya,
40002015	trusrø tru Herodes kwamnegatig waraig købig køn. Øyeeg nebuppe, Tius maig karuigwan eshkabikkurri øyah taig, truig nebunrrain gúig køn: “Nai Nusrkawan Egiptogurri wamar” taig.
40002016	Inchen Herodes nun tru kusreb møguelø isin gúi mørabe, truba rruba nama, tru kusreb møguelø tru ureg chu uras kal-laigwan eshkaigwan, trunun cuenta mara kal-laingurrimbunø pa bilagatiguelø Belén pøtøgatan warabelan kerriguba kwetchain garubig køn.
40002017	Øyamay nebuig køn Tius maig karuigwan eshkabig Jeremías øyah pørig:
40002018	Ramá pueblosrø kan wam mørig køn cha. Truibe kan truba rruba isuig wamab kishib, tru Raquel nui uregweimburab isua, kishibig køn. Incha ‘kishmø, ka awentau’ taingucha, awentanrrab gaimabig køn cha, kaguende yandø ureemera chab gwaikken gøben.
40002019	Inchen yandø Herodes kwaben, Señorwei kan ángel Joséwan Egiptosrø piabyu kenamisra, trenchibig køn:
40002020	—Kurra, unanba usranba pera, Israel birausrømay katø inrrø cha. Kaguende unan kwetchab inchibeløbe yandø chab gwan— cha.
40002021	Inchen Josébe kurra, unanba usranba Israel birausrømay pera, ibig køn.
40002022	Inchen Herodeswein cuentabe nui nusrkai Arquelau Judea birau truig karub wan daig mørøppe, Josébe trusrømay yamig køriimatøben, Tius piabyu Judeasrømay imønrrai eshkaben, Galileasrømay ambig køn.
40002023	Incha Josébe trusrø puabe, Nazaret pueblosrø tsunrrab ibig køn. Iig øyeeg nebuppe, Tius maig karuigwan eshkab møguelø øyah taig nebunrrain gúig køn: “Jesúsbe nazaretsriig cha wamig kønrrun” daig.
40003001	Tru gwalømmerawan Juan Bautista Judea birau mu misag warab waraimønug
40003002	trenchib eshkab kusrenanøb arrubig køn: —Kaig mariilan isua møra, Tiusweimay lliray chib. Kaguende srømbalasrø Tius nø ashib karub waibe lutau basran— cha.
40003003	Tru Tius maig karuigwan eshkabig Isaías øyah pørig Juanbe truig kuig køn: Kan wam mu misag warab waraimønug trenchib trasan, daig: “Señorwei maywan tamarøb, nuyasig maymerane ølmarøb inday,” chib.
40003004	Juan kewagúibe camello isiitøga marig købig køn. Inchen nui pørønaibe kaluswan marig køben, nui mamibe nørrø chapullba kaambu mielba gøbig køn.
40003005	Jerusalén misaameraba, mayeelø Judea birau misaameraba, Jordán bi buluwaneløba nun mørtrab werrubelø gøn.
40003006	Incha nømui kaig mariilan ‘kaig marig køn’ chib eshkaben, Juanbe truilan Jordán biyu piu umbu ulsrøbig køn.
40003007	Inchen Juanbe fariseosmera gøben, saduceosmera gøben, truba nørrø nø piu umbu ulsrailø gønrrab amrrui ashabe, trenchibig køn: —¡Ñimbe ul lataig inchib misaamera! ¿Ñimune mu eshkata cha, Tiuswei purø gørig kømdiig ñimuim bala attrabig pub pasrabigugurri wegørrønrraimbe?
40003008	Ñimui kaig mariilan isua møra, Tiusweimay llirawar guy, chibig køn, tørgandø asamdiig kønrrain cha.
40003009	Incha ñimbe ñimasiitø øyeeg chib mendømøtay cha: “Nambe Abrahamwei misaamera guer” chib. Kaguende nabe trendamønrrun cha: Tiusbe i sruumeranguen Abrahamwei misaamera gønrrai marøg købene, martrun cha.
40003010	Katø walømbe tusrmeran srølba para øramig chabguen srølyu pasringuen basran cha. Chi tusrwandøgucha tab mamig niimíigwane para, nagu kegutsan cha.
40003011	Nabe ñimune ciertonwei pi pinøbulrrai piu umbu ulsrar cha, kaig mariilan isua møra, Tiusweimay llirain gønmab asamdiig kønrrai. Trune nai wendau arrubiibe si, Espíritu Santotøgaba, naatøgaba pinøbulrrun cha. Truibe si, na lataguen gømø, maramburab marøbig køben, nabe truburab gømíig kua, nui alpargatiswanguen srua inrrabgaig kur cha.
40003012	Nøbe tirigun isig øra tarømartrab tru kala gutsamig tsig utigwan sruaguen basran cha. Incha truyu tru tirigu chishmari yabaløwan kerrigu chab chishmarabe, tirigune tirigu esegainug esegappe, shauwane mana kwamø nagu pattrun— chibig køn Juanbe.
40003013	Jesúsbe Galileasrøngurri Jordán biyumay arrubig køn, tru Juan uninuumay nun piu umbu ulsrønrrai.
40003014	Srøtøbe Juanbe nune piu umbu ulsrøg kømui incha, trenchibig køn: —Nane ñiguen rreeg marig kømdiig købendø, ¿ñiguen nan attirru?— cha.
40003015	Inchen Jesúsbe trenchiptinchibig køn: —Møimbatøbe øyamay ka mar cha. Tius tru sølgandø tabig maramigwane nambe kutøgue øyamay maramig køn— cha. Inchen Juanbe ka treeg marøbig køn.
40003016	Incha Juanbe Jesúswan piu umbu ulsrøben, piyugurri webibig køn. Inchen møimbe srømbalabe kurøptinchen, Jesúsbe Tiuswei Espíritu nuim bala kan paloma lataig kørraarri ashibig køn.
40003017	Inchen srømbalasrøngurri kan wam trenchib waminchibig køn: —Iibe nai Nusrkai undaaraig køn cha. Nabe nuimburab truba tab gúi war— cha.
40004001	Inchen Espíritu Santobe mu misag warab waraimøsrømay Jesúswan pera yaig køn, nugwaimandzig nun kebenøsrkønrrab inchai.
40004002	Inchen cuarenta días yem gwaløm chigucha mamøwa, yandø parøgwai mørøbig køn.
40004003	Inchen tru kebenøsrkønrrab inchibiibe Jesúswan kemallabe, trenchibig køn: —Isa gømø, tru ñi Tiuswei Nusrkain guabe, i sruumeran pirri misringaru— cha.
40004004	Inchen Jesúsbe trencha løtabig køn: —Tiuswei wamwan pørigube trenchibig køn cha: “Møøbe pirrindøgatø øsig tsumøtø, kerrigu Tiuswei wamdøgagucha tsumig køn”— cha.
40004005	Incha nugwaimandziibe Jesúswan Jerusalén tru Tiusweindø tarømari ciudasrømay srua ya, tru Tiuswei yau purø balasrø pasrabe,
40004006	trenchibig køn: —Isa gømø, tru ñi Tiuswei Nusrkain guabe, pirausrø pørsrau cha. Kaguende Tiuswei wamyube trenchibig pørig pasran cha: Tiusbe nui ángelesmeran ñun ashchai ørtrun chibig. Incha ñui srøbwan srugu srurrengwamønrrai nømui tasiimeratøga ñun kusranrrun— chibig.
40004007	Inchen Jesúsbe trenchibig køn: —Katø Tiuswei wamwan pørigube treekkucha chibig køn cha: “Ñui Señor Tiuswane ke chinchibig køtashchab lataikkucha maramig kømøn”— cha.
40004008	Katøbe nugwaimandziibe kan truba bala tunsrømay srua yabe, yu pirau chutøgucha nørreelø tru nøm ashib karub purrailanba, katø nømui chigurrimbunø tabig tørig tøgagúigwanba kenamarabe,
40004009	trenchibig køn: —Iigwan nabe kerriguba tranrrumøn cha, ñi nan srala, køriibala tabig waminchene.—
40004010	Inchene Jesúsbe trencha løtabig køn: —¡Satanás, møi møi iptsu! cha. Kaguende Tiuswei wamwan pørigube trenchibig køn cha: “Señor ñui Tiuswandø køriibala tabig waminchib, nuyasiitø marøb megamig køn”— cha.
40004011	Inchen nugwaimandziibe nuinukkurri tarømisren, ángelesmera amrrua, purugubelø gøn Jesúswan.
40004012	Juan Bautistan kailan keeri yau keerin gøn daig Jesús wammørabe, Galileamay ibig køn.
40004013	Incha Nazaret puebloyugurri webyabe, Capernaum pueblosrø pisu menda, Zabulónwei misag warainuuba, Neftalíwei misag warainuuba tru birau tsunrrab ibig køn.
40004014	Øyeeg nebuppe, Tius maig karuigwan eshkabig Isaías øyah taig nebunrrain gúig køn:
40004015	Zabulónwei misag warainuuba, Neftalíwei misag warainuuba tru birau, Jordán bi ambøgatø tru nu bisugatømaysrø, Galilea tru judío gømeelø warainug,
40004016	misaamera løstøyu warabeløbe kan truba tørig asan chib. Kwamig nømuim bala itøgasraig lataig warabelø gøbelane kan tørig kebilin gøn, chib pørig.
40004017	Trugurrimbunø Jesúsbe eshkab kusrenanøb trenchibig køn: —Kaig mariilan isua møra, Tiusweimay lliray cha. Srømbalasrø Tius nø ashib karub waibe lutau basran— cha.
40004018	Jesús Galilea nu bisu mendawan ib pasrøwabe, pa nunelan ashibig køn, kane Simón, truigwane katø Pedrogucha taig, kane Andrés taig. Truiløbe peskabelø gua, nømui atarrayameran piyu keguchib warøben,
40004019	Jesúsbe trenchiptinchibig køn: —Nai mendig amrruy cha. Nabe ñimune misaameran peskabelø gønrrai maramønrrun— cha.
40004020	Inchen tru urastø nømbe nømui atarrayasmeran warøb, nøba ambuptinchibelø gøn.
40004021	Incha Jesúsbe katøguchi mas ambuurø yabe, katøgan pa nunelø warai ashibig køn, truiløbe Zebedeowei nusrkalø, Santiagoba, Juanba. Nømbe nui møskaimba barcoyu atarrayamera kølsrailan tamarøb purrøbene, Jesúsbe tru nusrkalan wamabig køn.
40004022	Inchen nømbe tru urastø barconba, nømui møskawanba kørrømarøppa, Jesúswei mendig ambuptinchibelø gøn.
40004023	Jesúsbe Galilea birau ørøba llirab ibig køn, judíosmera tulundzuni yamørig Tius nø ashib karub pasrainuguig tabig srø wamwan eshkab kusrenanøb. Incha misaameran chi gwanrreelan gøben, chi busrkwailan gøben tamarøbig køn.
40004024	Jesúswane Siria birausrø kerrigu wammøra gua, mayan gwanrreelan srua amrrubelø gøn. Tru chi gwanrrø gøben tøgarmeran, katø ni mumayguen tab gømui mørøb inchibelan, tru kwaimandziimera tøgarmeran gøben, itønab pesannabig tøgarmeran gøben, kønønrrab gaimabelan gøben srua amrrubelø gøn. Inchen Jesúsbe tamarøbig køn.
40004025	Inchen misaamera galileasreelø gøben, decapolissreelø gøben, jerusalénsreelø gøben, judeasreelø gøben, Jordán bi tru pørr gal-labgatøsreelø gøben Jesúswei mendig truba nu ambubelø gøn.
40005001	Incha Jesúsbe misag truba rruba nuwan ashabe, kan tun bala nebya wamisren, nui kusrenanøb pera uniilø kemallen,
40005002	nøbe øyeeg chib kusrenanøb mendabig køn:
40005003	—Mayanguen tab gúilø gøn cha, tru Tiusweimburabigwan ke kagømønrraindøzhig tøgaguermab isua palai mørøbelaimbe. Kaguende srømbalasrø Tius nø ashib karub waibe nømuiwein gøn cha.
40005004	Mayanguen tab gúilø gøn cha, tru truba isuig kishibelaimbe. Kaguende Tiusbe nømun chi isui inchimønrrai tab gøbigwan tranrrun cha.
40005005	Mayanguen tab gúilø gøn cha, tru larrø tammayelø lata lata inchimeelaimbe. Kaguende nømbe tru pirøwan Tius trannrrab misrigwan ketig utønrrun cha.
40005006	Mayanguen tab gúilø gøn cha, tru sølgandø tabigwan kan parøgwaig mørøb lataig, pi mulgwaig mørøb lataig inchibelaimbe. Kaguende maig isua palai melaigwan Tiusbe nømun nørrø traniilø gønrrun cha.
40005007	Mayanguen tab gúilø gøn cha, katøganelan lastima ashibelaimbe. Kaguende nømungucha Tiusbe treetøwei lastima ashib tøgagønrrun cha.
40005008	Mayanguen tab gúilø gøn cha, chi kaig isumø manrrømera chishig tøgarweimbe. Kaguende nømbe Tiuswan ashchun cha.
40005009	Mayanguen tab gúilø gøn cha, tru ambugurri igurri tab gømigwan lab marøbelaimbe. Kaguende truilane Tiusbe ‘nai ureg køn’ chinrrun cha.
40005010	Mayanguen tab gúilø gøn cha, tru Tius mandø martrai miaigwan marikkurri kaig martraindinab kaig nebui melabelaimbe. Kaguende srømbalasrø Tius nø ashib karub waibe nømuin gøn cha.
40005011	'Ñimbe mayanguen tab gúilø gøn cha, nagurrindø misaamera tsalø waminab, kaig marinab, katø ñimun chine, chine isa wamindinab melabelaimbe.
40005012	Pøs truba kasraarab tab gúi møray cha. Kaguende srømbalasrømbe truba rruba nuig ketig utamig tøgagønrrun cha. Ñimguen kømøwatøsrøwei tru Tius maig karuigwan eshkabelan øyeetøwei kaig marig købig køn cha, trenchibig køn Jesúsbe.
40005013	'Ñimbe yu pirau tre latailø gøn. Inchendø yandø tre larrmíig misrabe, ¿katøbe chincha gúi larrøbig misriasamø? Yandø mas chiweingucha larrmíig misrene, wambig petøben, misaamerabe itøbunan, chibig køn.
40005014	'Ñimbe yu pirauelayasig tør latailø gøn. Kan ciudama tun balasrø pasrabiibe trubønrrab gaiman cha.
40005015	Katø kan aceite lámparan chigucha piløgøppe, køtsø umbu basrtrab piløgømøn cha. Treeg kømøtø, masken pala basrene, mayeelan yau purrabelan pilan chibig køn.
40005016	Øyeetøwei ñimgucha misaamerai merrab ñimui tør pilønrrai inday chibig køn, ñimui tabig mariilan asha, nømbe ñimui Møskai srømbalasrø wabigwan truba tabig waminchain cha.
40005017	'Nabe arruppe, maig maramigwan martrai Moisés pørigwanba, Tius maig karuigwan eshkabelø kusrenaniilanba na patsøgønrrab arritamab isumøtay chibig køn. Nabe treeg kømøtø, arruppe, tru Moisés pørigu maig chibig køben, trunun newan mara kørrømartrab arrig køn.
40005018	Pøs nabe ñimun cierton trendamønrrun: Srømbalaba, pirøba pønrrøbenbatøbe, tru maig maramigwan martrai Moisés pørigu maya lamøzhig pørig pønrrabeløguen pinappe, purainrraamøn cha, kerrigu tru pørigu maig taig nebumnegatig.
40005019	Inchawei møikkøben tru maig maramigwan martrai Moisés pøriiløyu karua pønsrailan møigu gøben maya lamøzhigwandøguen kalø marøb, katø misagwan treetøwei kalø martrai kusrenanøbiibe srømbalasrø Tius nø ashib karub waisrømbe truibe purø lamíig kui asig køn daig kønrrun. Trune møikkøben martrai karua pønsrailan marøb, katø treetøwei martrai kusrenanøbiibe, truibe si, srømbalasrø Tius nø ashib karub waisrømbe nuig kui asig kønrrun cha.
40005020	'Inchawei nabe ñimune eshkar: Ñimui sølgandø marigwan tru Moisés pørigwan kusrenanøbeløba, fariseosmeraba marøb pønrrai lataitøguen gømø, katøguchi tabig marmuisruandøbe, srømbalasrø Tius nø ashib karub waisrømbe managuen kebamrraamøn cha.
40005021	'Ñimbe mørøbelø gúinrrun ñimui merrabsreelane trendaigwan: “Kweechimøta cha. Møikkøben kweechibiibe kaigyu pasrønrrai pasrig kønrrun” cha.
40005022	Trune nabe trendamønrrun: Møikkøben nui nunewan namig kørrømisrøbiibe kaigyu pasrønrrai pasrig kønrrun cha. Nunewan tsalø wamabigwane tru Setenteelø maig maramigwan asha marøbelø asha marig kønrrun cha. Inchen møikkøben nunewan trømbøig inchib: “Larrø gaig chugúi mørmíig køn” chib wamabiibe, tru kwamø nagu møra melamnug kegutsig kømigwan lab pasran cha.
40005023	'Inchawei ñi Tiuswei tranamigwan altaryumay srua arrua, ñui nunewan ñi chigøben kaig mara tøgagúigwan ñi isuptinchabe,
40005024	tru ñi Tiuswan tranamigwan altaryu pasrøppa, ñui nuneeba tab gørrømisramigwanmerrig lanrrab yamig køn. Trugurrimbe si, altaryumay arrua, ñui tranamigwan tranø.
40005025	'Møikkøben ñun kejawa, juezweimay merranene, tru kejabiiba mayu ib pasrappatø, tammay kørrømisrkun cha, petø wamindam lau, tru juezwei tasku tranmønrraimbe. Inchippa juezbe policíameran tranen, truiløbe ñun kailan keeri yau kegutsinamønrrappe.
40005026	Pøs nabe ñimun cierton trendamønrrun: Truyugurri webinrrappe, maig pagaramigwan chishtø pagarawatøwei webinrrabguen cha.
40005027	'Merrabsrø øyah taigwan ñimbe mørøbelø gúinrrun: “Møikkøben kasharawaig købendø, peg ishuuba itølulamig kømøn”, daigwan.
40005028	Trune nabe trendamønrrun: Møikkøben kan ishuwan trømbøig martrab isub chull ashibiibe nui manrraube yandø chabguen itølulig lataig kørrømisran cha.
40005029	'Inchawei treekkurri ñui kusrmay gab kaig maringarua, kaigu ñun kebenøsrkøbene, wesrua, kuchi chibig køn. Trembe ñui asru kanbaløtø palab misrikken chi gømønrrun cha, tru møra melamnug asr ørøba kegutsig købgunrriibe.
40005030	Ñui kusrmay tasig kaig maringarua, kaigu ñun kebenøsrkøbene, tasigwane para, guchi, chibig køn. Trembe ñui asru kanbaløtø palabikken chi gømønrrun cha, tru møra melamnug asr ørøba kegutsig købgunrriibe.
40005031	'Katø merrabsrømbe trendaig købig køn: “Møikkøben nui srawan kucha, tarømisrtrappe, kan kilga tarømisrtrab chibig mara, nun purøøramig køn” cha.
40005032	Trune nabe trendamønrrun: Mu møøtøgucha nui srai, itølulmubendø, srawan kucha, tarømisrøbiibe, nui srawane itøluløb uñchai maran cha. Inchen mu møøtøgucha kan tarømisra ishuuba kasharabiibe nøgucha treetøwei itølulan cha.
40005033	'Katø ñimbe møriinrrun ñimui merrabsreelan øyah tailan ‘Señorwei merrab, ¡gatø! marmø gømø, nabe maramønrrun’ cha kørrømisrigwane wamindiitø gømø, maramig køn daigwan.
40005034	Inchendø nabe ñimun trendamønrrun: ‘¡gatø! marmø gømø, nabe maramønrrun’ chib mumaygucha ke treeg chimøtay cha. Srømbalawei merrab pasramisra ‘¡gatø! marmø gømø, nabe maramønrrun’ chimøtay cha. Kaguende srømbalabe Tius nø wamisra waig køn cha.
40005035	Katø ñimbe pirøwei merrab pasramisra, ‘¡gatø! marmø gømø, nabe maramønrrun’ chimøtay cha. Kaguende pirøbe Tius itøbuna waig køn cha. Ni katø Jerusalénwei merrab chigucha treeg maramig kømøn. Kaguende truibe Tius, tru purø nu Reywei ciuda gøn.
40005036	Ni katø ñimui turwan ‘¡gatø! marmø gømø, nabe maramønrrun’ chimøtay chibig køn. Kaguende ñimbe pusrugwan ni kandøguen puliig martrab gaimabwei, ni kandøguen yaliig martrab gaimabwei inchun cha.
40005037	Inchen ñimbe martrappe: “Øø” damig køn. Inchen marmønrrappe: “Ka” tamig køn. Pøs yandø i trendaigyugurri mas nemarøb, ‘¡gatø! marmø gømø, nabe maramønrrun’ taibe nugwaimandzigweinukkurri arrubig køn.
40005038	'Katø ñimbe merrabsrø trendaigwan mørøbelø gúinrrun: “Katøganui kabwan mindishibigwane nuin gabwangucha mindisamig køn”, daigwan. “Katøganui trugulwan lanchibigwane nuin rrugulwangucha landamig køn”, daigwan.
40005039	Trune nabe trendamønrrun: Møikkøben ñun kaig marene, lata inchimøta cha. Treeg kømøtø, møikkøben ñun kusrmay maløbøtø pashene, kandarømayigwangucha yul cha.
40005040	Møikkøben kejawa kewagúigwan kerranrrab inchene, turiwangucha srua ibasingaru cha.
40005041	Møikkøben ñun nama, kan kilómetro chigøben niguingarubene, trube, pa kilómetro nig cha.
40005042	Inchen møikkøben ñun chi miabigwane tranø cha. Møikkøben ‘pebrra’ cha, miabene, ‘ka’ chimø, peb cha.
40005043	'Ñimbe katø merrabsrø trendaigwan mørig kuinrrun: “Ñui tab linchibigwane isua, undaaramig køn chippe. Ñun tsaliigwane ashig kømui indamig køn”, daigwan.
40005044	Trune nabe ñimun trendamønrrun: Ñimun ashig kømui inchibelane undaaray cha. Inchen ñimun kaig martrabgøba inchibelaimbe nømuyasig Tiusba wamindamig køn cha.
40005045	Treeg marabe, ñimbe Møskai srømbalasrø wabigwei ureg kønrrabguen. Kaguende nøma nui nøsigwan kailaim bala lata, tabelaim bala lata pørr batingarub, katø sølgandø tabig marøbelaim bala lata, chi sølgandø tabig marmeelaim bala lata sre bunrrai ørøb inchibig køn cha.
40005046	Kaguende ñimun undaarabelandø undaarawabe, ¿truburøbe chigúi utønrrague? ¿Romasreelayasig an utabeløguen treetøweimbe marøbelø gømuitarru?
40005047	Inchen ñimui nunelandø tab wamabiibe, ¿chigúi srøig peg marig kønrrautah? Kaguende ¿Tiuswan ashmeelø tru judíos kømø misaameraguen treetøweimbe marøbelø gømuitarru?
40005048	Ñimbe sølgandø newan tabelø guy, ñimui Møskai srømbalasrø wabig newan tabig køb lataitøweingue.
40006001	'Ñimui tabig mariilan misaamerai malau marmøtay, misaamera ka ashchaindø lataig. Ñim treeg marene, ñimui Møskai srømbalasrø wabiibe chigucha truburøbe tranrraamøn.
40006002	Inchawei palai inchibelan ñi puruguppe, mayeelø wammørtrai waminchib kenamarmøta. Tru palatø tab inchibelø latawei judíosmera tulundzuni yamerayu, callesmerayu misaamera nømun tabig waminchai marøbelø lataig marmøta. Kaguende nabe ñimun cierton trendamønrrun: Yandø treeg marøbeløbe nømui truburø ketig utamigwane utabguen indan cha.
40006003	Inchen palai inchibelan ñi puruguppe, ñui kusrmay tasig marigwane atsimay tasig asha gønrrai marmøta.
40006004	Inchen ñi mun kenamarmøtø mariilan Tius ñui Møskai ashibiibe ñun truburø ketamigwan kettrun.
40006005	'Ñim Tiusba waminchib pønrrappe, tru palatø tab inchibelø lataig kømøtay. Truiløma judíosmera tulundzuni yamerayu gøben, plazayu ya tsøbmerasrøn gøben pønrramisra, Tiusba wamindamig chullelø gøn, misaamera ashchai. Nabe ñimun cierton trendamønrrun: Nømun misaamera tabig wamindiibe, truibe truburø ketig chabguen utabguen indan cha.
40006006	Trune ñibe Tiusba waminchappe, ñui kwartuyu kebya, yaskabwan kasra, ñui Møskai Tiusba waminchi cha, mu asiimíig truyu ñibatø pasrabigwan. Inchen ñi mun kenamarmøtø marigwan Tius ñui Møskai ashibiibe ñun truburø ketamigwan kettrun.
40006007	'Tiusba waminchib pasrappe, trunundø katøle, katøle ka yandø wama mørmøta, judíos kømeelø latawei. Kaguende truiløbe truba rruba waminchene, Tiusbe katøguchinguen mørtraitamab isubelø gøn.
40006008	Ñimbe nøm latailøwein gømøtay. Kaguende ñimui Møskai Tiusbe ñim miamøwatø ñimui chi palai indigwane chab ashaguen wan.
40006009	Ñimbe Tiusba waminchib pønrrappe, øyah chinrrigay: Namui Møskai srømbalasrø wabig, ñui munchibe tabigweindø tarømara, newan tab indig kønrrun.
40006010	Ñi ashib karub pasraibe pirau larrøbitchab amø, srømbalasrø latawei yu piraugucha, ñi maig maramdiig køben, treegwei marig kønrrai.
40006011	Kwalømmørig nam mamig maig palabigwan møi tranøb,
40006012	namui kaig mariilan ulø baymø, pesannarrunrrig chib, nam namun kaig marøbelan ulø baymø, pesannawa kørrømisrøb lataitøwei.
40006013	Chigøben namun kegørrøsrkønrraptiig pønrrøbene, truwane namun ambashmørrunrrig. Masken tru kaigweinukkurrimbe tarømartra. Kaguende, tru ashib karub waiba, maramburab mariiba, purø nuig, purø tabiibabe managatig ñuin gøn chib.
40006014	'Kaguende katøganelø ñimun kaig maren, truilan ñim ulø baymø, ñim pesannabene, ñimui Møskai srømbalasrø wabikkucha ñimun ulø bayamigwan paymønrrun cha.
40006015	Inchen katøganelan ñim pesannamø, ulø bayene, ñimui Møskai srømbalasrø wabikkucha pesannamø, ñimui kaig mariilan ulø bayrrun chibig køn Jesúsbe.
40006016	'Ñim ayunappe, malømera kwa isuig lataig misrmøtay. Tru palatø tab inchibeløma malømerabe kwa isuig latailø kenamarøbelø gøn, misaamera nømbe ayunab gúi ashchai. Treeløwein gønrrab gømø. Pøs nabe ñimun cierton trendamønrrun: Yandø nømun misaamera tabig wamindiibe, truibe truburø keti lataig chabguen utabguen indan cha.
40006017	Inchen ñibe ayunappe, maløwan kwalla, pusrugwan tabig tamar cha,
40006018	misaamerabe ñun ayunab wain gønmab ashmønrrai. Ñuinetø marigwan ñui Møskai ashib pasrabiibe trunun asha, nøbe ñune truburø tranamigwan tranrrun chibig køn.
40006019	'Yu pirau chine, chine tulishimøtay, pullillamera mab, trerawa pinab, nileelø kebamba nilab indinug.
40006020	Trembe srømbalasrøwei tøgamisrøb tulisay, pullilla mamøwei, trerawa pinømøwei, nileelø nilønrrab kebammøwei indinug.
40006021	Kaguende ñimui chi tøgagúilø chu esegaig pønrrøbene, ñimui manrrøgucha ke truyutø isub pasrønrrun cha.
40006022	'Asru kappe kan lámpara gøn cha. Inchawei ñui kab tabig købene, ñui asrube kerriguba tørsulu gønrrun.
40006023	Inchen ñui kab kaig købene, ñui asrube kerriguba løstiig kønrrun. Inchawei tru tør ñuinug pasrabikken løstiig købene, tru løstiibe mas maig løstøgølig kerah chibig køn Jesúsbe.
40006024	'Nun karunrrabelø muguen pagatøbe tøgagønrrab gaimanrrun. Kaguende kanune tsalø ashippe, kanune undaaranrrun cha. Kanune chiyugucha truba tab mørøb megappe, kanune kaashib webinrrun cha. Inchawei Tiusweimburabigu marøb pasrønrrab isumba, anweimburabigu marøb pasrønrrab isumba inchibiibe martrab gaimanrrun cha, pabaløbabe.
40006025	'Inchawei nabe ñimun trendamønrrun: Øsig amønamig, ñim mamigwanba, mutsamigwanba, asru chi guemermab isumigwanba menrra isumøtay cha. Øsig amønamikkan kan mamig lataitø gúitarru cha. Kabe asrkan kan asru keelø lataitø gúitarru cha.
40006026	Pala amøñibelø illimeran asay chibig køn. Ellguamøwei, ellmarig tulishimøwei, ellmarig tulisaigwan esegainug esegamøwei inchibelanguen, truilanma ñimui Møskai srømbalasrø wabiibe manrrai mannøbig køn cha. ¿Ñimbe illimera lataguen gømø, maselø gømøtirru? chibig køn.
40006027	¿Ñim møiløgøben maya, maya incha katøgan tøbø metrotøguen nurabsruguh? cha.
40006028	'¿Chindimbarre ñimbe asru keegwan truba rruba isubelø gøgue? cha. Wambig umeranma asay chibig køn. Kwallmøwei, kumøwei inchibelø gøbendø, tabig nørrøran cha.
40006029	Inchendø nabe trendamønrrun: Rey Salomónguen nui chine purø tabzhig tøgagua, umera lata tabzhiibe kemuig køn cha.
40006030	Wambig kaumera, møi ka bønrrøwa, srønabe nagu parrig kønrrabigwanguen Tiusbe øyeeg tabzhig kenanøb lataig marøbiibe, ñimune treetøguen gømøtø, masken marmønrraitarru cha, ñim ya ñimui isubigwan Tiusweinug pasra ke kagømønrraindøzhig tøgarwan.
40006031	Inchawei øyeeg chib chi isumøtay chibig køn: “¿Chi mamer?” chib; “¿Chi mutsamer?” chib; “¿Chi guemer?” chib.
40006032	Kaguende tru Tiuswan ashmeelø judíos kømø misaamerabe iigwandø isub labelø gøn. Inchen ñimui Møskai srømbalasrø wabiibe ñimui chi palabelan ashaguen wabig køn.
40006033	Inchawei Tius nø ashib karub wainuguigwanba, katø tru sølgandø tabigwanba, truilanmerrig lab maramig køn. Trumaybe tru katøgan chi palabelangucha ñimbe nemarig kerrigu utønrrun.
40006034	Inchawei srøna gwalømweyigwane chi isumøtay. Kaguende srøna gwalømweyigwane srøna isumig nøørø gøn. Kaguende kwalømmørig chi pub arrubiitø tsabø gøn isumibe.
40007001	'Ñimbe katøganelan ‘øyeeg, øyeeg marøbelø gøn’ chib waminchimøtay, ñimungucha ‘øyeelø gøn’ tainamønrrappe.
40007002	Ñim katøganelan ‘øyeelø, øyeelø gøn’ chib wamindiibe, ñimungucha treetøwei martrun. Ñim kanelan maig unaasha traniibe, ñimungucha treetøwei unaasha tranrrun.
40007003	¿Chindimbarre ñui nunewan kabyu shauzhig wabigwangøba ashku cha, tru ñuin gabyu nu tsig wabigwanguen ashmubendøbe?
40007004	Inchawei ñitøweinguen ñuin gabyu nu tsigwan ashmubendøbe, ñui nunewane chincha øyeeg chinrragu: “Nai nuneg, ¿ñuin gabyu shauzhig wabigwan wesrarruah?” cha.
40007005	Ñi, palatø tabig, ñuin gabyu nu tsig wabigwanmerrig wesru chibig køn. Treenchabe si, ñui nunewein gabyu shauzhig wabigwan wesrumig tab ashchabguen cha.
40007006	'Chigøben Tiusweindø tarømarigwane werameran tranmøtay. Katø ñimui perlasmerane kuchimeran kebusrmøtay, inchippa truilan itølula, llirawa, amrrua, kurmillustøga kwanaguchib ñimun pitis marinamønrrappe.
40007007	'Miabene, Tiusbe ñimune tranrrun. Lawabe, wetørranrrun. Yaskabu wamubene, ñimune kurtrun.
40007008	Kaguende mugucha miabiibe utøben, labiibe wetørraben, yaskabu wamabigwane kurtrun.
40007009	'Kabe ñimma møikkøben ñui nusrkai pirri miabene, kabe, ¿kan pillisrugwan rranøbsruguh?
40007010	Kabe kan peskau miabene, ¿kan ulwan rranøbsruguh?
40007011	Pøs ñimma ya kailø gøbenguen ñimui uregwane tabig keta tranøbelø gøben, kan mas ñimui Møskai srømbalasrø wabiibe nun miabelane, maig tabig tranrrer chibig køn.
40007012	'Inchawei ñimma katøganelø ñimuyasig tabig maramig palai inchibeløbe, ñimgucha katøganelan treetøwei maray chibig køn. Kaguende maig maramigwan martrai Moisés pørigu lata, Tius maig karuigwan eshkabelø pøriiløyu lata iigwanwei martrai karubig køn.
40007013	'Trag yaskabwan kebambay chibig køn. Kaguende tru kan lendø yaskappa, tru lendø maybabe managuen werrumikkaig kegørra pønrramsrømay pera ibig køben, truwane si, møiløgøben truba nu kebamban cha.
40007014	Inchen tru trag yaskappa, trag mayba managuen patsømø øsig purramsrømay pera ibiibe, truiløbe traguelø, trurrigu murelø gøben, trunun wetørrabeløbe mamdø gøn chibig køn.
40007015	'Tab asha guy, chibig køn, ‘Tius maig karuigwan eshkabelø guer’ chibelø isa waminchibelan, ñimuimay kan ubisha lataig amrrubendø, nømui umbube kan namig lobosmera latailø gøn cha.
40007016	Trune ñimbe nømui maig mariiløyutøguen tsabø ashchun, tusryu mamig niguigwan latawei. Kaguende kal dusryugurrima uvas lurrmøwei, katø kaldø misrøb tusryugurri yashig lurrmøwei indan.
40007017	Inchawei kan tab tusrbe tab mamig niguen. Trune kan kaig tusrbe kaig mamitøwei nigan cha.
40007018	Inchawei kan tab tusrbe kaig mamig niirrab gaimabwei, katø kan kaig tusrbe tab mamig niirrab gaimabwei indan cha.
40007019	Inchawei chi tusrwandøgucha tab mamig niimíigwane para, nagu kegutsan.
40007020	Inchawei nømui mariiløyu ñimbe ashchabguen chibig køn.
40007021	'Nan: “Señor, Señor” chibelø srømbalasrø Tius nø ashib karub waisrømbe mayeeløba gømøtø guebamrrun. Treeg kømøtø, nai Møskai srømbalasrø wabig maig maringaruben, trunun marøbeløtøwei kebamrrun.
40007022	Tru srabe gwalømbe nane møiløgøben truba nu trenchinrrun: “Señor, Señor, yamba nambe ñui munchiyu ñi maig karuigwan eshkab, ñui munchiyu kwaimandziimeran webetab, ñui munchiyu maramburab mariilan marig købig køn” cha.
40007023	Inchene nabe trendamønrrun: “Managuen nabe ñimune ashmíig kur cha. Ñim larrø gaig marøbeløbe, nainukkurri tarømisray” cha.
40007024	'Møikkøben na wamindigwan mørøb, na maig taigwan møra marøbigwane kan møg tab isua marøbig lataig køn chinrrab. Nui yawan srug bala marøbig lataikke.
40007025	Sre bub, pimera nurab, yawan isig megambub itsingucha, yabe peñmøn cha, kaguen srug bala marig basrøwa.
40007026	Inchen nan mørøppe, mørendø, na maig taigwan marmíigwane, kan møg tab isua marmíig lataig køn damønrrun cha, nui yawan pisrum balatø marøbig lataikke.
40007027	Sre buben, pimera nuraben, yawan isig megambub ichen, yabe peña, purø isumdiig mindisaig kørrømisran— cha, trenchibig køn Jesúsbe.
40007028	Inchen Jesús iilan kerrigu chab waminchen, maya misaaba kwaara asha kørrømisrøbelø gøn øyeeg kusrenaniilan.
40007029	Kaguende nøbe kusrenanøppe, nuinukkurrindøwei mu mandamgaig kusrenanøbig køn, tru Moisés pørigwan nømui kusrenanøbelø lata gømø.
40008001	Yandø Jesús tun balasrøngurri kørraarruben, misag truba nu mendig amrrubelø gøn.
40008002	Inchene kan møg asr trerab gwanrrø, lepra taig, tøgaig kemallippa, Jesúswei merrab tømbønsrabe trenchibig køn: —Señor, nan ñi tamaramdiig købene, tamartra— cha.
40008003	Inchen Jesúsbe tasigwan larrøbicha estsarabe, trenchibig køn: —Tamarøg køtan cha. Tamarig kørrømisr— cha. Inchen tru urastø nui trerab gwanrrøbe chishig kørrømisren,
40008004	Jesúsbe trenchibig køn: —Au, mungøben eshkawabesín cha. Inchendø ya, ñui asrwan sacerdotendø kenamara, katø Tiusweyasig tru Moisés tranrrig taigwane srua ya, tranrrig cha, mayeeløba ñui kwanrrøwan chishig kørrømisrin gúi ashchain— cha.
40008005	Yandø Jesús Capernaumsrø kebibene, romanosmerai suldau cienelan ashibig, kan centurion daig, nuimay arruabe, nun purugurra chib,
40008006	trenchibig køn: —Señor, nai mendig megabiibe yau kwanrrø tsun cha, truba rruba pusrkwai inchib, kerrigu kønønrrab gaimaig.—
40008007	Inchene Jesúsbe trenchibig køn: —Nabe arrua, tamaramønrrun— cha.
40008008	Inchen tru centurionbe trenchibig køn: —Señor, ñi nai yau kebattraimbe, nabe trengatig kømuinatan cha. Tammisr cha, treetø chirra cha. Nai karuindiig megabiibe tammisrtrun cha.
40008009	Kaguende nagucha mas nørreelø karuig kur cha. Katø treeg køben na karub tøgagúilø suldaumera tøgagur cha. Truilanma na møigwan gøben: “Inrrø” chibene, ib; katø na møigwan gøben: “Amø” chibene, arrub; katø nai karuindiig megabigwan chigøben: “Mar” chibene, marøb inchibig køn— cha.
40008010	Jesús iigwan møra, kwaara asha gørrømisrabe, nui mendig amrrubelan trenchibig køn: —Nabe ñimun cierton trendamønrrun: Israelsrø møigweinukken isubigwan nainug pasra tøgagúig øyangatig nuig wetørramur cha, i møwei lataig.
40008011	Incha nabe ñimune trendamønrrun chibig køn: Pørr gal-labgatøsrøngurrin gøben, pørr guebibgatøsrøngurrin gøben truba nu amrrua, Abrahamba, Isaacba, Jacobpa manrrab purramisrtrun cha, srømbalasrø Tius nø ashib karub waisrø.
40008012	Trune Tius nø ashib karub waisrø purrønrrab ureemerabe wambig purø rrømbø løstøyu webusriilø gønrrun cha. Truyube kishib, trugulmeran tsatsamig kønrrun— cha.
40008013	Incha Jesúsbe tru centurionwan trenchibig køn: —Yamay inrrø cha. Ñi maig køreig treeg kønrrun— cha. Inchen tru urastø tru mendig megabiibe tammisrig køn.
40008014	Jesús Pedroi yamay arrua, kebyabe, Pedroi sueerabe camayu pachiiba tsui ashibig køn.
40008015	Incha Jesúsbe tru ishuwei tasigwan katørabene, pachiibe weetaptinchen, nøbe kurra, tru pubelayasig chi maramigwan marøb mendabig køn.
40008016	Yandø yem misren Jesúsweimay truba yamelan kwaimandzig tøgarwan misaabe srua amrruben, kan wamitøgatø tru kwaimandziimeran webetab, katø chi gwanrrø gøben tøgarwan mayeelan tamarøbig køn.
40008017	Øyeeg pureppe, Tius maig karuigwan eshkabig Isaías øyah taig nebunrrain gúig køn: Nøtøwei namui pusrkwabelanba, namui kwanrrømeranba kerran, daig.
40008018	Jesúsbe nuin bøtøgatan misaamera truba nu tulsrua gúi ashabe, nui kusrenanøb pera uniilane pisu ambøgatømaysrø larramrrai karubig køn.
40008019	Inchen tru maig maramigwan martrai Moisés pørigwan kan kusrenanøbig kemallabe trenchibig køn: —Kusrennøbig, ñi chu ibendø, nabe mendig arrumønrrun— cha.
40008020	Inchene Jesúsbe trencha løtabig køn: —Zorramerabe waramig trab tøgagøben, katø pala amøñib illimeragucha nømui lemera tøgar gøn cha. Trune na, Møg Misra Arrubiibe ni nai turwan chu nerrarramikken chigaig kur— cha.
40008021	Inchen katøgan møikkøsrøn, Jesúswan mendig uñibiibe, trenchibig køn: —Señor, nai møskawan sørønrrabmerrig ibashcha— cha.
40008022	Inchene Jesúsbe trenchibig køn: —Ñibe nai wendau amø cha. Tiusweimburabigu kwaig latailøbe nømui kwailan sørøbash— cha.
40008023	Jesús yandø barcoyu nebiben, nui kusrenanøb pera uniiløbe nun lincha ambubelø gøn.
40008024	Inchene møimbe maryube truba trømbøig mur isig ichib kurra, pi welarmera barcoyu mas, mas negutsingucha, Jesúsbe kib tsubig køn.
40008025	Inchen nui kusrenanøb pera uniiløbe kasrønanrrab amba, trenchibelø gøn: —¡Señor, namun wesrurra chib, chab asentab meler!— cha.
40008026	Inchen nøbe trenchibig køn: —¿Chindimbarre kørig køta? cha. Ñim gúi ñimui isubigwan nainug ke kagømønrraindøzhig pasra tøgar— cha. Incha kurrabe, isigwanba, marwanba kønømønrrai kandø wamuben, ¡gatø! yandø kerrigu wasrønzhig kørrømisrøbig køn.
40008027	Inchen nømbe kwaara asha gørrømisra, trenchibelø gøn: —¿Øyeebe chi møg kerah? cha. ¡Isig ichibig lata, mar lata, iiløguen nun mørtrappe!—
40008028	Jesús pisu ambøgatø Gadara birausrø larraibene, pailø kwaimandzig tøgarmera sørin rrabmerayugurri werrua, Jesúswan kemallibelø gøn. Truiløbe truba namiguelø gøptø, tru maywane mugucha puramrrab gaimabelø gøn.
40008029	Inchabe trenchib trashibelø gøn: —Tiuswei Nusrkai, ¿namune chi martrab inchigu? cha. ¿Namun ¡gatø! purø rrømbøig møra melønrrai martrab attirru cha, tru treeg maramig pumøwatøbe?—
40008030	Truyugurri maya yab gøsrøn kuchimera truba nu lawa mab amøñibelø gøn.
40008031	Inchen tru kwaimandziimerabe Jesúswan trenchib rrugabelø gøn: —Namun webetappe, trube, tru kuchimerayu kebambingarurrunrrig— cha.
40008032	Inchene Jesúsbe trenchibig køn: —Ambay bøs— cha. Inchen tru kwaimandziimerabe møguelainukkurri webamba, kuchimerayu kebamben, tru urastø kuchimerabe luløb mendappe, truba trømbø lendeyu lula, chab pinøgørraptincha, larrø nu bisuyu kegørra, pi gueesra, chab gwabelø gøn.
40008033	Inchen tru kuchi ashibeløbe chab lula, pueblosrø puabe, tru kwaimandzig tøgar gøbelan maig purayaigwan kerriguh waminchib mendabelø gøn.
40008034	Inchen puebloyu maya misaabe Jesúswan katønrrab webamba, nun ashabe, tru biraugurri ‘irra’ cha, truba rrugabelø gøn.
40009001	Inchen Jesúsbe kan barcoyu nebya, pisu ambøgatøsrø larraya, nui puebloyu pubig køn.
40009002	Inchen truyube kan møg kønønrrab gaimabigwan kan tsigalyu muta amrruben, Jesúsbe nømui isubigwan ke nuinuutø pasra bønrrai ashabe, kwanrriigwane trenchibig køn: —Nai nusrkai, kullaaramøta cha. Ñui kaig mariilan ulø bayamig kømíig, pesannaig kørrømisran— cha.
40009003	Inchen møiløgøsrøn tru Moisés pørigwan kusrenanøbeløbe treeg isubelø gøn: “Nøbe Tiusweimburab purø trømbøig waman” chib.
40009004	Inchen Jesúsbe nøm chi isub gúilan ashabe, trencha payibig køn: —¿Ñimbe ñimui manrraube chindimbarre øyeeg kaig isub gøgue? cha.
40009005	¿Møigwan mas kørmø trendamdiig købsruerah? cha. Kabe: “Ñui kaig mariilan ulø bayamig kømíig pesannaig kørrømisran”, ¿tamiteh? Kabe: “Kurrab, inrrø”, ¿tamiteh? cha.
40009006	Pøs, na, Møg Misra Arrubiibe yu pirau kaig mariilan ulø bayamig kømíig pesannaig kønrrai mu mandamgaig marøbig kui møimbe ñim ashchai kenamaramønrrun— chibig køn. Inchabe tru kønønrrab gaimabigwane trenchiptinchibig køn: —¡Kurrø! cha. ¡Ñui tsigalwan mutab, ñui yamay inrrø!— cha.
40009007	Inchen kwanrriibe kurra, nui yamay ibig køn.
40009008	Inchen misaamera iigwan ashabe, truba kørig kui inchibelø gøn, Tiusbe møguelan øyeeg mu mandamgaig maramig tranitamab isua. Incha øyeeg marikkurri Tiuswan truba tabig waminchibelø gøn.
40009009	Jesús truyugurri yabe, kan Mateo taig møwan romasreelayasig an utabelø purrainug wai ashabe, trenchibig køn: —Nai mendig amø— cha. Inchen nøbe kurrab, nui mendig ibig køn.
40009010	Indiibe Jesúsbe tru Mateowei yau mab wabene, truba yamelø romasreelayasig an utabelø gøben, katøganelø kaig marøb misaamera gøben puabe, Jesúsba, nui kusrenanøb pera uniiløba mishatsigu trubalatø purrøben,
40009011	møiløgøsrøn fariseosmera trunun ashabe, nui kusrenanøb pera uniilan trencha payibelø gøn: —¿Ñimui kusrennøbiibe an utabeløba, kaig marøbeløba mab, muchib wappe, øyeebe maig marøb wah?— cha.
40009012	Inchene Jesús trunun mørabe, trenchibig køn: —Tabelø kwanrrøgarbe mø marøbig palain gømøn cha. Kwanrreeløbeguende palain gøn cha.
40009013	Amba, i pørigu chi chibig kuigwan kusrey cha, tru Tiuswei wamyu øyah chibigwan: “Animal gweecha, nan tranøb gømøtø, ñimbe lastima ashibelø gønrrai inchar” taigwan. Kaguende nabe sølgandø amøñibelan wamønrrab arrumøtø, kaig marøbelan wamønrrab arrig køn— chibig køn Jesúsbe.
40009014	Juan Bautistai mendig amøñibelø Jesúswan kemallabe, trencha payibelø gøn: —Namba, fariseosmerababe ayunamigwan katø gatø marer cha. ¿Inchen ñui kusrenanøb pera uniiløbe chindimbarre trunun marmeelø gøh?— cha.
40009015	Inchene Jesúsbe trenchibig køn: —¿Kan novios yaumay linchai eshkailanma novio nømba wabengan isuin burrønrraitarru? cha. Inchendø yandø novion srua ambam gwalømmera punrrun cha. Inchen ayunabwei inchun cha.
40009016	'Muguen kan køllin camisanma kølsraigu srø llensu søtiimíigwan waya, tsushimøn cha. Kaguende tru srø llensube kesruppa, kølli llensune kølsrøben, mas trømbøikken kølsraig kørrømisrtrun cha.
40009017	Katø srø vinonma køllin galusmerayu usrmøwei inchibelø gøn cha. Kaguende treeg marene, kalusmerabe srurrøben, vinobe lushen, yandø kalusmerabe ka pinønrrun cha. Inchawei srø vinone srø galusmeran marigu usramig køn cha. Trumaybe møigwandøgucha chi mindisaig kømønrrun— chibig køn Jesúsbe.
40009018	Jesús waminchib pasramne, judíosmeran chi maramigwan kan karubig puabe, nui merrab tømbønsra, trenchibig køn: —Nai nimbasr ke møindø gwan cha. Øyeeg kuindøgucha, ñi arrua, tasigwan nuim bala estsarene, katø øsiiranrrun— cha.
40009019	Inchen Jesúsbe kurra iben, nui kusrenanøb pera uniilø nun lincha amben, nøbe tru møøba ibig køn.
40009020	Indiibe kan ishug doce años ørøba ani ib gwanrrø tøgaig chiguen tab gømui megawa, Jesúswan wendaugurri kemallippa, Jesús nø kewagúig urøzhigwandø katørabig køn.
40009021	Kaguende nøbe treeg isubig køn: “Nui kewagúigwan ka katøraitø tammisrig kørrømisramønrrun” cha.
40009022	Inchen Jesúsbe keesha asha, tru ishuwan ashabe, trenchibig køn: —Chi isumøta cha. Nimbasr, ñui isubigwan nainuutø pasra tøgagúikkurri tamarig kørrømisran— cha. Indiibe tru uraskurri yandø tammisrig kørrømisrig køn.
40009023	Incha Jesús tru judíosmeran karubigwei yau pubene, lus urrabelø gøben, katø misaamera truba trashib kishib gúi ashibig køn.
40009024	Inchabe trenchibig køn: —Yugurri webambay cha. Ishug-unøbe kwaig kømøtø, ka kiptø tsun— cha. Inchen misaamerabe Jesúswane ka indzatø mørøbelø gøn.
40009025	Incha nømun webambingaruben, Jesúsbe kebya, ishug-unan tasigu kemørene, unøbe kurraptinchibig køn.
40009026	Inchen tru biraube muba kuimburab treeg purayaigwan wammørig kørrømisrøbig køn.
40009027	Jesús truyugurri webya ibene, pailø kabgailø trenchib trashib wendautø amrrubelø gøn: —¡Namun lastima ashcha chib, merrabsrø Davidwei Nusrkai!—
40009028	Inchen Jesúsbe yau kebiben, tru kabgailø kemallene, nøbe trencha payibig køn: —¿Ñimbe na øyeegwan martraitamab køregueh?— cha. Inchen nømbe: —Señor, øø— cha, løtabelø gøn.
40009029	Inchene Jesúsbe nømui kabmeran katørawabe, trenchibig køn: —Ñim ñimui isubigwan nainug maig tøgagúig treeg kønrrain— cha.
40009030	Inchen nømui kabmerabe ashibelø misren, Jesúsbe trenchib karubig køn: —Mun gøben eshkab gønrrab gømø cha, i marigwan.—
40009031	Trendaingucha nømbe webambuptø, Jesús nø chi marigwan tru birau mayeelan waminchibelø gøn.
40009032	Inchen tru kabgailø gøbeløbe webambub gømnetø, møiløgøsrøn Jesúsweimay kan wamgaig kwaimandzig tøgaigwan srua amrrubelø gøn.
40009033	Inchen Jesús tru kwaimandzigwan weguchen latatø, tru wamgaibe waminchiptinchen, misaabe kwaara asha kørrømisra, trenchibelø gøn: —¡Managuen nam Israel misaamerai utube øyeekkatiibe ashmer!— cha.
40009034	Inchen fariseosmerabe trenchibelø gøn: —Kwaimandziimeran ke nøasha garub pasrabikkurri kwaimandziimeran nøbe webusrøbig køn cha.—
40009035	Jesús maya pueblomerasrø, yamera tsitsø bønrrabsrø, judíosmera tulundzuni yamørig kusrenanøb, tabig srø wam Tius nø ashib karub wainuguigwan eshkab waminchib, chi gwanrrømeragurrimbunø tøgarwan pusrkwabelan tamarøb llirab ibig køn.
40009036	Incha truba nu søtø misagwan ashabe, lastima isui inchibig køn. Kaguende nømbe truba isuilø, chinchabguen gaimar, kan ubishamera mu ashchabig chigar latailø gøben.
40009037	Incha nui kusrenanøb pera uniilan trenchibig køn: —Ellmarig tulisamibe truba nørrø gøben, trune tulishinrrabeløbe mamdø gøn cha.
40009038	Inchawei tru ellmarig buaig Tiuswan miay chibig køn, nui ellmarigwan tulishinrrabelø ørtrai.—
40010001	Jesús nui doce kusrenanøb pera uniilan wamabe, mu mandamgaig maramig tøgagønrrai tranøbig køn, trømbøig maringarub gwaimandziimeran webusrøb, katø chine kwanrrømeranba, pusrkwabelanba tamartrai.
40010002	Iilø gøn tru doce nøashib karua øriilai munchimera: Srøsriibe Simón truigwane katø Pedrogucha taig, nui nuneg Andrésba, Zebedeowei nusrkai Santiagoba, nui nuneg Juanba,
40010003	Felipe gøben, Bartolomé gøben, Tomás gøben, Mateo tru romasreelayasig an utabig køben, Alfeowei nusrkai Santiago gøben, Tadeo gøben,
40010004	Simón tru Cananistameraingatiig køben, Judas Iscariote tru wendø Jesúswan ashig kømui inchibelaingatø misra tranøbig købengue.
40010005	Jesús i doceelan øyah martrigay chib karua ørøbig køn: —Judíos kømeelø waraisrø ammøwei, samaritanosmerai pueblomerasrø kebammøwei inchigay cha.
40010006	Trembe tru Israel misaamerai utu tru ubisha rrubiilø latailaimaytø amrrigay cha.
40010007	Trusrø ambabe, srømbalasrø Tius nø ashib karub waibe lutau basran chib eshkab kusrenanrrigay cha.
40010008	Kwanrreelane tamarøb, kwailan øsiiranøb, asr trerab gwanrrø tøgarwan tamarøb, kwaimandziimeran webetab inchigay cha ñimbe. Ñimun øyeeg martrai tranigwan ñimma ka ketig utig køn cha, ñimgucha gatø treegwei marøppe, anwei marmøtay cha.
40010009	'Oro gøben, an gøben, cobre gøben ñimui pørønailøyu pusra ammøwei,
40010010	katø mayuwei murral ila ammøwei, turingucha yunømaramiba gømøtø, kandø tøga; alpargatiskucha keeta gømøwei; ni pøtønain tsikkucha srua ammøwei inday cha. Kaguende chigøben marøbiibe nui marimburøbe mu chi chinrrainga mamigwane utamig køn cha.
40010011	'Ñim kan puebloyu gúi, ya tsitsø bønrrabyu gúi puabe, kan misag chi isumgaig tabigwan lawa, truigwei yau kørrømisrtrigay ñim truyugurri ambamnegatig.
40010012	Yau kebambuppe, ‘ñimun chi isumgaig tab gøn’ chib wamønrrigay.
40010013	Tru yau misaamera truburab tabelø gøbene, tru ñimui tab gøbiibe nømuim bala treeg kønrrun. Inchen trengatig kønrrabgailø gøbene, ñimui tab gøbiibe ñimuinuutøwein gønrrun.
40010014	Inchen ñimun wamømøwei, ñim wamindigwan mørmøwei inchene, nømui yaugurrin gúi, nømui puebloyugurrin gúi webambuppe, srøbyu usrøwan chishtø gørrøga webamrrigay chibig køn.
40010015	Inchawei nabe ñimun cierton trendamønrrun: Srabe gwalømbe tru puebloimbe Sodomaimba, Gomorraimba pirau lataitøguen gømø, Tiuswei tru maig kønrrabigwan asha maram gwaløm attrabiibe mas purø rrømbøig kønrrun cha.
40010016	'Au, nabe ñim ubishamera latailan lobosmerai utu ørar. Chiyugøben kegørrømønrrab ñimbe ul latailø guy. Inchen chi kaig inchimeelømaybe palomamera latailø gømig køn.
40010017	Ashiptø gønrrigay misaameran. Kaguende nømbe ñimune karubelai tasku tranøb, katø judíosmera tulundzuni yamerayu ñimune ichabetab inchun.
40010018	Katø karubelø nørreelai merrab, reymerai merrab nagurrindø srua amrrun, trumay ñimbe nømunba, judío gømeelanba naimburabigwan wamindamig kønrrai.
40010019	Inchen tru karubelan ñimun tranene, ñimbe mandø løtamigwan chi isumøwei, mandamermab chi isumøwei inchigay. Kaguende tru wamindamig pubene, wamindamig tøgagønrrai Tius tranrrun, chibig køn.
40010020	Kaguende ñim waminchain gømøtø, Tius ñimui Møskawei Espíritu ñimgurri waminchun.
40010021	'Inchen nuneebe nømui nunewandøwei kwetchai tranen, møskaimbe nusrkawan rranen, ureemerabe møskalan namig kurra, kwetchai tranrrun cha.
40010022	Maya misaabe ñimune nagurrindø tsalø indiilø gønrrabguen cha. Inchen srabe gwalømgatig chigúingucha megabig megabiibe kebeñchabig kømíig kaigyugurri wesraig kønrrun chibig køn.
40010023	Ñimun kan ciudayu chigøben kaig martrab inchene, katøgansrømay wegørra ambay. Pøs nabe ñimun cierton trendamønrrun: Møg Misra Arrubiibe Israel birau ciudamerayu ñim kerrigu naimburab eshkab lliramøwatø attrun cha.
40010024	'Kan kusreb mendig megabiibe nui kusrenanøbigwan purab nuig kømøn. Katø kan karuindiig megabiibe nui ya buaigwan purab nuig kømøn.
40010025	Kan kusreb mendig megabiibe nui kusrenanøbig lataitøwei misrabe, trutø tsabø gúi møramig køn. Inchen tru karuindiig megabiibe tru ya buaig lataitøwei misrabe, trutø tsabø gúi møramig køn. Yau møskai ashib wabigwanguen kwaimandzig Beelzebú cha wamibe, mas nui yau burrabelane chitø tai asamø chibig køn.
40010026	'Inchawei misaameran kørig kui inchimøtay. Pøs chitøgucha søriibe søriitø kørrømisrmø, kenamisrtrun. Katø kan søratø tøgagúibe søratø kørrømarig kømø, wammørig kørrømisrtrun.
40010027	Na ñimun løstøyu wamindigwane ñimbe kwaløm tøryu waminday. Katø na ñimun nilø wamindigwane ñimbe yabalasrøngurri trasay.
40010028	Asrwandø kweechibelane kørig kui inchimøtay. Kaguende ñui møsigwane kwetchab gaimanrrun. Treeg kømøtø, asrwanba, møsigwanba managatig tru møra melamnug pinishinrrabigwan, tru Tiuswane si, kørig tøgaguy, chibig køn.
40010029	'¿Pagatø illinzheelan kan centavozhigweindø yanøbelø gømuitarru? Treweindøzhigwanguen ñimui Møskai pirau kørrøbashmubene, ni kanzhikken kørrømøn.
40010030	Pøs, ñimuimburappe ñimui turyu pusruumeranguen kan gan mundziizheelø gøn.
40010031	Inchawei ñimbe chi kørig kui inchimøtay. Truba yam illimera lataitøguen gømø, ñimbe mas purø nuweyelø gøn.
40010032	'Møikkøben misaamerai merrab ‘Jesúsweingatiig kur’ chibigwane nagucha nai Møskai srømbalasrø wabigwei merrab treetøwei truigwane ‘nuingatiig kur’ tamønrrun.
40010033	Inchen misaamerai malau ‘Jesúsweingatiig kømur’ chibigwane nagucha nune nai Møskai srømbalasrø wabigwei merrab ‘nuingatiig kømur’ cha, trendamønrrun chibig køn, Jesúsbe.
40010034	'Nabe piraumay arruppe, ambumay imay tab gøbigwan srua arritamab isumøtay. Nabe truigwan srua arrumøtø, kwayab gømigwan srua arrur cha.
40010035	Nabe arruppe, møøbe møskaimba namig kurrøben, nimbasrbe usrimba namig kurrøben, yernabe sueeraba namig kurrønrrai martrab arrur.
40010036	Inchawei møigwandøgucha ashig kømui inchibeløbe yaueløtøwein gønrrun.
40010037	'Møikkøben møskawan gúi, kabe usran gúi, nan lataguen gømø, mas undaarabiibe truburab chincha nain gønrrabgaig køn. Nui nusrkawan, kabe nui nimbasrwan, nan lataguen gømø, mas undaarabiibe truburab chincha nain gønrrabgaig køn.
40010038	Inchen møikkøben kuruswan mutab nai mendig arrumíibe truburab chincha nain gønrrabgaig køn.
40010039	Inchen møikkøben øsig kømigwan wetørrabiibe yandø pinab pinamig nebunrrun cha. Inchen nagurrindø kwabiibe managatig øsig kømigwan wetørrawa tøgagønrrun cha.
40010040	'Møikkøben ñimun tab wamab utabiibe nan utan. Inchen nan utabiibe nan karua ørøbigwan utan.
40010041	Inchen møikkøben Tius maig karuigwan eshkabig kui ashiptø nun tab wamab utabiibe, tru Tius maig karuigwan eshkabigwan ketigwandøwei nøbe Tius tranig utønrrun chibig køn. Katø møikkøben kan sølgandø tabig marøbigwan, sølgandø tabig marøbig kuimburø utabiibe, sølgandø tabig marøb møwan ketigwandøwei Tius tranig utønrrun cha.
40010042	Inchen møikkøben nai mendig amøñibelø gúi ashiptø trengatig kømøzheelan kan pi bishi basuzhiitøguen srørrøbiibe, truburø nui ketig utamigwane utømø gømø, utønrrun cha, ñimun trendamønrrun.—
40011001	Jesús yandø nui doce kusrenanøb pera uniilan øyeeg, øyeeg marøb amøñinrrigay cha, chab gusrenanabe, truyugurri ibig køn, tru birau katøgan pueblomerasrø nui srø wam tabigwan kusrenanøb katø eshkab waminchib inchab.
40011002	Juan Bautista kailan keeri yau keerig pasrøwa, Cristo chi marøb uniilan wammørøbig køn. Inchabe møilan gøsrøn nui mendig amøñibelan Jesúswan trencha payrrai ørøbig køn:
40011003	—¿Tru Cristo attrabig købiibe ñi gúin gúi, kabe nambe katøganun muniiramøh? chinrrai.—
40011004	Inchene Jesúsbe nømun løtappe trenchibig køn: —Amba, ñim chi mørigwan, ñim chi asigwan Juanwan eshkanrrigay cha.
40011005	Kabgailøbe ashen, cojosmerabe amben, asr trerab gwanrrø tøgarmerane nømui kwanrrøwan tamara chishmariilø gøben, kalu mørmeeløbe mørøbelø misren, kwailøbe øsiiraben, waachamerane Tiuswei tabig srø wamwan eshkab kusrenaniilø gøn cha.
40011006	Mayanguen tab gúig køn chibig køn, nan peg kuitamab isumøtø, na gúitamab isubigweimbe.—
40011007	Inchen yandø nøm amben, Jesúsbe Juanweimburab misagwan trenchib waminchib pølbasrøbig køn: —¿Mu misag warab waraimøsrømbe ñimbe chi ashchab webamgue? cha. ¿Kan caña ambumay imay ka isig srua yainaptiigwandeh? cha.
40011008	Trube, ¿chi ashchab webamgue? cha. Kabe, ¿kan møg truba tabig keweigwandeh? cha. Ñimbe ashibelø gøn, truba tabig kebeløbe reymerai yau purrabelø gúi.
40011009	Trube, treeg købene, ¿chi ashchab webambig kø? Kabe, ¿Tius maig karuigwan kan eshkabigwandeh? Øø, nabe ñimun trendamønrrun cha: Treegwanwei ashchab webambig køn cha, katø treetøguen gømø, trurrigu Tius maig karuigwan eshkabigwan lataguen gømø, mas purø nuigwan.
40011010	Juanbe tru Tiuswei wamwan pørigu øyah taig truig køn: Au, nabe nai wam srua inrrabigwan ñui merrab ørar cha, truibe ñui maywan tamartrai ñui merrab.
40011011	'Nabe ñimun cierton trendamønrrun: Maya møguelø kal-laelai utu Juan Bautista lata nuibe muguen kurrømuig køn cha. Inchendø treeg kuindøgucha, srømbalasrø Tius nø ashib karub wainuube chigucha gømíikken mas nuig køn cha, Juan lataguen gømø.
40011012	'Juan Bautista marøb pølbasrøb uraskurri møingatig srømbalasrø Tius nø ashib karub waibe truba kaig indinab pasran. Inchen tru treeg kaig marøbeløbe treeg mara, trunun nøm kanammørø indan.
40011013	Mayeelø Tius maig karuigwan eshkabeløba, tru maig maramigwan martrai Moisés pøriibabe Juan arrumnegatig Tius maig karuigwan eshkaig købig køn.
40011014	Ñim iigwan kørewa utønrrappe; Juanbe Tius maig karuigwan eshkabig Elías attrabig købig, truigwein gøn.
40011015	¡Møramig kalu bønsraibe mør!
40011016	'¿Møin gwaløm misaamerane chi latailø gøn chinrrab gøh? chibig køn. Kan plazayu ureemera esheerrab purramisra, nømui linchibelan øyah chib trashib purrabelø latailø gøn cha:
40011017	Nambe ñimuyasig luswan urringucha, ñimbe pailamuig køn chib. Cantailø isumdeelø cantaben, ñimbe miirab kishmuig køn, chib.
40011018	Pøs Juan mamøwei, muchimøwei inchibig arrubene, nømbe: “Kwaimandzig tøgaig køn” chibelø gøn cha.
40011019	Inchen Møg Misra Arrubig mab, muchib inchibig arrubene, trube, nømbe: “Menrra maptiig køn”, damba: “Menrra muchiptiig køn”, damba: “Romasreelayasig an utabeløba, kaig marøb misaameraba linchibig køn”, damba inchibelø gøn nømbe. Inchendø mu møkken nebua isumgaig Tius marøb pasraibe nui mariiløtøga treeg kuitamab ashchai tørgandø kenamaran— chibig køn.
40011020	Incha Jesúsbe maramburab mariilan nø truba mari pueblomerasrø namig waminchibig køn, kaguende tru pueblomerayu warab misaamerabe nømui kaig mariilan isua møra, Tiusweimay lliramuikkurri. Incha Jesúsbe trenchibig køn:
40011021	—¡Ay, ñi Corazín pueblo waacha! ¡Ay, ñi Betsaida pueblo waacha! Kaguende Tirosrø Sidónsrø tru maramburab mariilan na ñimui utu lataitøwei marig kuimbe, manawei truiløbe nømui kaig mariilan isua møra, Tiusweimay llirabsruig kuinrrun cha. Incha kaig marmønrrab yandø isua mører chib kenamartrab, trøsrkøleelø keb, nagusrøwan itøbusrøb inchibsruinrrun cha.
40011022	Pøs nabe trendamønrrun: Tiuswei tru maig kønrrabigwan asha maram gwalømbe Tiroba, Sidónba misaamera lataitøguen gømø, ñimbe mas purø rrømbøigwan utønrrun cha.
40011023	¿Inchen ñi Capernaum pueblogan, purø tab incha srømbalasrøngatig kusruig kønrrurmab isutirru? Treeg kømøtø, tru møra melamnug kegutsig kønrrabguen ñibe. Kaguende ñimui utu maramburab mariilan Sodomasrø na marig købig kuimbe, møingatig tru ciudabe pinømubsruinrrun cha.
40011024	Inchawei nabe ñimun trendamønrrun: Tiuswei tru maig kønrrabigwan asha maram gwaløm attrabiibe tru Sodoma pirausrø misaamerai lataitøguen gømø, ñimuimbe mas purø rrømbøig kønrrun— cha.
40011025	Tru uras Jesús trenchibig køn: —Nai Møskai, srømbalawanba, pirøwanba ashib karubig, ñun tabig waminchar cha, kaguende ñibe kusrebelø chigúi mørøbelan ashmønrrai tru sørig pønrrabelane tru chigucha gømeelø kusremeelan kenamarikkurri.
40011026	Treegwein gøn, nai Møskai, ñi treeg kønrrai maramig tab gúig kua.
40011027	'Nai Møskaimbe chiwandøgucha nan trandan. Mugucha na Nusrkawane mu ashmuben, Møskaindøwei asan. Mugucha Møskawane mu ashmuben, na Nusrkaimbah, møiløgøben na kenamariilø truiløbatø asan.
40011028	Ñim mayeeløba ñimui amønailøyu chine chine nebuig truba muraarailø, trurrigu kwatsig nigarbe naimay amrruy, nabe ñimun isramig tranrrumøn.
40011029	Arau merrarrabig tru nai nukabala trarrigwan kashmø, uta, naba latatø srua amun chibig køn. Incha na maig køben nan treeg asha kusrey cha. Nama purø tammayig, manrraugurri newan tabig chish inchimíig, nabe treeg kur cha. Øyamaybe ñimui møsiimerayasig isramig wetørranrrun cha.
40011030	Kaguende nuka bala trarrig arau merrarrab tsig naimbe kwatsiguig kømø, ka niga ambamdiig køn— chibig køn Jesúsbe.
40012001	Inchen tru uras kan isrin gwaløm Jesús tirigu ellmari utuwan pureb ibene, nui kusrenanøb pera uniiløbe parøgwaben, tirigu turwan lurra, trulwan mab mendabelø gøn.
40012002	Inchen fariseosmerabe asha, Jesúswan trenchibelø gøn: —Au, ñui kusrenanøb pera uniiløbe isrin gwaløm chigøben marmønrrai merigwan marøb gøn— cha.
40012003	Inchene nøbe trencha løtabig køn: —¿Ñimgan lemeelø gøtirru cha, mana gøsrøn Davidwanba nui linchibelanba parøgwaben mandø indigwan?
40012004	Pøs truima Tiuswei carpa ya tabzhigu kebya, nøba nui linchibeløba Tiusweyasiitø tarømarig pirrimeran maig købig køn dan cha, ni nun lata, nui linchibelan lata mamønrrai merigwan, tru sacerdotesmeratø mamigwan.
40012005	¿Kabe ñimgan tru maig maramigwan martrai Moisés pørigu lemeelø gøtirru cha, isrin gwaløm gúindøgucha sacerdotesmera Tiuswei yau marøb purrappe, isrin gwaløm gømui lataig, isrømø, marøb purrøben, truigwanma Tiusbe kalø gúi asig kuitarru? cha.
40012006	'Inchen gøben nabe ñimune trenchar: Tiuswei ya lataitøguen gømøtø, mas purø nuikken gur cha, na yu pasrabiibe.
40012007	Ñimbe ni chi tainguen mørmuin gøn: “Animal gweecha, Tiuswan tranøb gømøtø, ñimbe lastima ashibelø gønrrai inchar” taigwan. Tru trendaigwan ñim mandø gúi mørig kuimbe, kaig mara gømeelane ‘øyeeg kaig marøbelø gøn’ chimubsruinrrun cha.
40012008	Inchawei na, Møg Misra Arrubiibe isrin gwaløm nan nø garunrrain gømøtø, maramdiigwane marøb, maramgaigwane marmub, nabe na asha garubig kur— chibig køn, Jesúsbe.
40012009	Incha Jesúsbe truyugurri ya, judíosmera tulundzuni yau kebibene,
40012010	truyube kan møg tasig mul-laig wabig køn. Inchen kaguen møiløgøsrøn Jesúswan chigøben chi køptø, Jesúswane trencha payibelø gøn: —¿Isrin gwaløm kan kwanrriigwan ka tamartrain gø chindah?— cha.
40012011	Inchene Jesúsbe trenchibig køn: —¿Ñimma møikkøben kan ubisha tøgagua, isrin gwaløm trabyu kebeñene, ya, kemøra, wesramønrraguh? cha.
40012012	Pøs kan møøbe kan ubisha lataitøguen gømø, purab nuikken gøn cha. Inchawei treeg købene, isrin gwalømmerawangucha tabig maramigwane merømø, ka marbasamig køn— chibig køn.
40012013	Incha tru møwane trenchibig køn: —Kwalwan larrøbichi— cha. Inchen nøbe larrøbichene, kandarø gwal latawei tabig kørrømisrøptinchibig køn.
40012014	Inchen fariseosmerabe webamba, Jesúswan namig kurra, mandø incha pinisamigwan waminchib mendabelø gøn.
40012015	Inchen Jesús iigwan wammørabe, truyugurri iben, misag truba nu mendig ambubelø gøn. Inchen Jesúsbe mayan gwanrreelan tamarøbig køn.
40012016	Incha nune mu gøn cha, mun gøben misaameran mørø waminchimønrrain garubig køn.
40012017	Iibe tru Tius maig karuigwan eshkabig Isaíaskurri øyeeg taig nebunrrain gúig køn:
40012018	Iibe tru nai karuig marøb megabig køn cha, tru na lawa wesruig, na undaaraig, truigweimburappe nabe truba tab gúi mørøb kasrag war taig. Nabe nai Espíritun nuim bala pasren, chu birausreelø gøben maya misaameran tru sølgandø tabigwan nø eshkab kusrenanrrun daig.
40012019	Nøbe kwayam lamøwei, trashimøwei, callesmerayu nui wamwan wamindi mørmøwei indig kønrrun taig.
40012020	Kan caña kegurisaigwan nøbe kebinab lanchimøwei, katø mecha ke chab gwab pilab pasrabigwan kweechimøwei inchun taig, tru sølgandø tabigwan kerrigu kanawa wesrawa basramnegatig.
40012021	Inchen judíos kømø misaamerabe nui munchiyutø isua muniirab gønrrun, daig.
40012022	Inchen Jesúsweimay kan møg kabgaig, wamgaig kwaimandzig tøgaigwan srua amben, nøbe nun tamarene, tru wamgaibe waminchib, ashib inchibig køn.
40012023	Inchene mayeeløba kwaara ashib trenchib payiyabelø gøn: —¿Iibe tru merrabsrø Davidwei Nusrkain gøppeendi?— cha.
40012024	Inchen fariseosmera iigwan mørabe, trenchibelø gøn: —Nugwaimandzig, Beelzebú, tru kwaimandziimeran ke nøasha garubig treeg martrai tranig kua, truikkurri kwaimandziimeran weeran— cha.
40012025	Inchen Jesúsbe nøm chi isub pønrraigwan ashabe, trenchibig køn: —Kan rey karub tøgaweim birauma misag nømasiitø nøørøtø misrøb kurrabe, pinønrrun cha. Katø kan ciuda lata, katø kan yauelø lata nømasiitø nøørøtø misrøb kurrabe, warønrrab gaimanrrun cha.
40012026	Øyeetøwei Satanáskucha Satanáswandøwei weguchabe, nøasiitø nøørøtø misran cha. Inchen nø ashib karub waibe, trube, ¿chincha pasrabig basrønrrab gø? cha.
40012027	Tru kwaimandziimeran na webetappe, Beelzebúgurri webetig købene, trube, ¿ñimui mendig amøñibeløbe kwaimandziimerane mu webetingaruitøgarre webetah? cha. Inchawei, treeg købene, maig kuigwan ñimun uyube nøm gusrenrrun chibig køn.
40012028	Trune na Tiuswei Espíritutøga kwaimandziimeran webetøbene, Tius nø ashib karub pasraibe ñimui utube puaguen basran cha.
40012029	'Kabe kan møikkøben kan mur møwei yauma kebya, tru mur møwan lusrøbmerrig lusrmøwatøbe, ¿nui chi tøgagúigwan chincha kerranrrab gø? cha. Lusra rrarratøwei nui chi tøgagúilan kerranrrun chibig køn.
40012030	'Naingatø basrømíibe, nan tsaleelaingatø maran. Inchen naba tulishimíibe truørøtø wiitan.
40012031	'Inchawei nabe ñimun trendamønrrun: Misaamera kaig mariilan lata, chigøben Tiuswan purø rrømbøig wamab wamindiilan lata Tiusbe kerriguh pesannawa ulø baymønrrun cha. Trune Espíritu Santon purø rrømbøig wamab wamindiilane si, Tiusbe pesannamø, ulø bayrrun chibig køn.
40012032	Møikkøben na, Møg Misra Arrubigwan chigøben kaig waminchibigwane Tiusbe ulø baymønrrab pesannanrrun. Trune møikkøben Espíritu Santon kaig waminchibigwaneguende ni møi yu lata, ni kansrø lata pesannamø, ulø bayrrun cha.
40012033	'Pøs kan tab tusrbe, tab mamitøwei niirrun. Inchen kan kaig tusrbe kaig mamitøwei niirrun. Kaguende kan tusrwane mamig niguinug asan.
40012034	¡Ul lataig inchib misaamera! ¿Ñim chincha tabig waminchague, trendø kailøbe? Kaguende nui manrrau chine isua tøgagúilø pinøguchen, nui triibe treeg wamindan.
40012035	Kan møg tabiibe tabig isuilan nui manrrau esegabig kua, truyugurrimbe tabig wesrub wamindan. Inchen kan møg kaibe kaig isuilan nui manrrau esegabig kua, truyugurrimbe kaig wesrub wamindan.
40012036	Inchawei nabe trendamønrrun: Chigøben wamindamgailan misag ke ka wamincha møriilan Tiuswei tru maig kønrrabigwan asha maram gwaløm mayeeløba tru urasbe kerriguh maig kuigwan eshkamig kønrrun cha.
40012037	Pøs ñui wamindiitøgatøwei ‘tabig køn’ dain gúi, kabe ‘kaig køn’ dain gúi Tius treeg marig kørrømisrtrabguen.—
40012038	Inchen møiløgøsrøn Moisés pørigwan kusrenanøbeløba, fariseosmeraba Jesúswan trenchibelø gøn: —Kusrennøbig, Tius ñiba pasrain gúi nam asha gønrrab mar— cha.
40012039	Inchene Jesúsbe trencha løtabig køn: —Møin gwaløm kaig misaamera, kan kasharawar peeba itøluløpteelø lataitøwei Tiusbatø bønrrømø misaamera kailø, Tius naba pasrain gúi ashchab maramig miatan cha. Inchendø asha gønrrai katøgan chigøben peg kenamara tranmøtø, Tius maig karuigwan eshkabig Jonásweiwandø eshkamønrrun cha.
40012040	Tru Jonás truba nu peskau umbu pøn gwaløm, pøn yem wab lataitøwei Møg Misra Arrubikkucha pøn gwaløm, pøn yem pirø umbu wanrrab gøn cha.
40012041	Tru Nínive ciudasrø misaamerabe Tiuswei tru maig kønrrabigwan asha maram gwalømbe kenamisrtrun cha, tru møin gwaløm misaameran kaiyu pønsrønrrab. Kaguende nínivesreeløbe Jonás eshkaigwan møra, nømui kaig mariilan isua møra, Tiusweimay lliraig køn cha. Inchen yu pasrabiibe Jonás lataitø gømø, mas nuig kur cha.
40012042	'Tru ambø umbu birausrø reinagucha Tiuswei tru maig kønrrabigwan asha maram gwalømbe kurrønrrun cha. Incha nøbe tru møin gwaløm misaamera ñimun møra melønrrai maringarunrrun. Kaguende nøma purø yabsrøngurringuen pirau arrig købig køn, Salomón, tru purø gusrebig wamindigwan mørtrab. Inchen yu pasrabiibe Salomón lataitø gømø, mas nuikken gur chibig køn.
40012043	'Kan trømbøig maringarub kwaimandzig møweinukkurri webippe, chugøben purmerasrø isramig lab uña, yandø wetørranrrab gaimappe, treeg isun:
40012044	“Katø nai yamay inrrab cha, na chugurri webarrua arrinuumaytøwei”. Incha katø arruabe, tru møwane kan yawan chiguchagaig chishtø paluuncha tamara basrig lataig wetørranrrun cha.
40012045	Incha ippe, katøgan kwaimandziimera, nø lataguen gømø, mas larrø rrømbøig marøbelan sieteba tulundzuna, søteeløba trubalatø tru møweinug purrønrrab kebamrrun cha. Inchen tru møøbe yandø srabebe mas purø gaikken kørrømisrtrun cha, tru srøsrø lataitøguen gømø. Inchawei i møin gwaløm misaameran kailan treetøwei purainrrun— chibig køn Jesúsbe.
40012046	Jesús misaameran waminchib srø basramne nui usrimba, nui nuneløba pua, nøba waminchig kui wambiitø pønrrabelø gøn.
40012047	Inchen møikkøsrøn Jesúswan eshkabig køn: —Ñui usrimba, ñui nuneløba wambig pønrran cha, ñiba waminchab ñun payib.—
40012048	Inchene Jesúsbe tru eshkabigwane trenchibig køn: —¿Nai usri, nai nuneløbe mumera gøh?— cha.
40012049	Inchabe nui kusrenanøb pera uniilan kwaneshkab trenchibig køn: —Nai usri, nai nuneløbe iilø gøn cha.
40012050	Kaguende møikkøben nai Møskai srømbalasrø wabig maig martrai karuben, treeg marøbig, truibe sí, nai nuneg, nai nuchag, nai usrin gøn— cha.
40013001	Tru gwalømdøwei Jesús yaugurri webya, nu bisu menda wamisrøbig køn.
40013002	Inchen misag truba nu tulundzunikkurri, Jesúsbe kan barcoyu kebya wamisren, maya misaabe tru pisu mendatø pønrrabelø gøn.
40013003	Inchen nøbe waminchib pølbasrøbig køn ‘øyeeg lataitøwein gøn’ chib wamindiiløtøga chineh kemesra kusrenanøb. Incha trenchibig køn: —Kan kwallibiima tsurøb kwallchab webyan cha.
40013004	Incha tsurøb ibene, kanbalø yellbe mayu gørrøben, illimera amrrua, man cha.
40013005	Katøganbaløbe sruurrøldø birau pirø tre chiganug kørra, pirø palatiikkurri tru yellbe kal-lappe, petø kal-labendø,
40013006	pørr webarruabe, mergurangaruben, srøl tre chigaig kua, mul-laptindan cha.
40013007	Katøganbalø yellbe kal shau utu gørrøben, kalmera nørrørab mendappe, chab gasrøb tsibisan cha.
40013008	Inchen katøganbalø tab pirau gørrabiibe si, tabig ellmarig misra, møiløbe kan yellgurrindø mamig rrulzheelø cien niguen, møiløbe sesenta niguen, katøganeløbe kan rrulzhikkurrindø treinta nigan cha.
40013009	¡Kalu bønsraibe, mør!— chibig køn.
40013010	Inchen nui kusrenanøb pera uniiløbe Jesúswan kemalla, trenchib payibelø gøn: —‘Øyeeg lataitøwein gøn’ chib, ¿misaamerane chindimba øyamay waminchigu?— cha.
40013011	Inchene Jesúsbe trencha løtabig køn: —Srømbalasrø Tiusbe nø ashib karub wainug mu asiimíig tøgagúilan ñimun ashchai tranan cha. Trune katøganelane treeg kømøn cha.
40013012	Kaguende tøgaigwane masken rranen, uñchaguen tøgagønrrun cha. Trune chigaigwane nui lamøtiig tøgagúigwanguen kerranrrun cha.
40013013	Inchawei nabe ‘øyeeg lataitøwein gøn’ chib wamindiiløtøga chineh kemesra waminchar chibig køn. Kaguende: nømbe ashendø, ashmøn cha, mørendø mørmøwei, ni katø chigúinguen mørmøwei indan cha.
40013014	Inchawei nømune øyeeg køben, Tius maig karuigwan eshkabig Isaías øyah wamindig ciertonwei nebun cha: Maya, maya mørendø, ni chi tainguen mørmønrrun cha. Ashippe, ashendø, chigúi ashmønrrun cha.
40013015	Kaguende i misaamerai manrrøbe larrø tranrreelø srug lataig misrin gøn cha. Kalumera, kabmera kasrailø tøgar gøn cha, ashmøwei, mørmøwei, ni chi tainguen mørmøwei, nuimay amrrumøwei inchai, katø na tamariilø gømøwein gønrrain daig.
40013016	'Trune ñimbe mayanguen tab gúilø gøn, kaguende ñimui kabmera Tiusweimburabigwan ashib, kalumera nuimburabigwan chigúi mørøb inchibelø tøgarbe.
40013017	Inchawei nabe ñimun cierton trenchar: Tius maig karuigwan eshkabelø gøben, sølgandø tabig marøb misaamera gøben, truilø truba nu, i ñim asigwan asinrrabna gúi inchendø, ashmuig køn cha. I ñim mørigwan mørinrrabna gúi inchendø, mørmuig køn cha, trenchibig køn.
40013018	'Au, ñim møray, tru kwallibigwan ‘øyeeg lataitøwein gøn’ cha, kemesra wamincha basrigwan na eshkanrrab.
40013019	Tiuswei tru srø wam srømbalasrø karub waisriigwan mørendø, chigúinguen mørmeelane tru nugwaimandziibe arrua, tru manrrau ellgwaigwane kerran cha. Inchen truiløbe tru yell mayu gørrabelø latailø gøn.
40013020	Inchen tru sruurrøldø birau pirø tre chiganug kørrab yellbe tru misag Tiuswei wamwan tru urastøbe truba tab gúi mørøb utabelan trunun eshkabig køn.
40013021	Inchendø srøl tre umbu keetiimíig kua, maya yanaguen amøñimøn. Incha tru Tiuswei wamgurrindø chigøben puben, katø chigøben kaig nebub arruben, møi møin gørran.
40013022	Inchen tsuren, tru kal shau utu gørrab yellbe øyeeg misagwan eshkabig køn: Tiuswei wamwan mørøppe, mørendø, i birau chine købigwan menrra isubiibah, nømui chine palømø tøgagúilø purø tabig lataig asønaikkurrimbatø, tru Tiuswei wamwan mørigwane kerrigu truitø kasrøben, chigucha nømbe ellmarig misrmøn cha.
40013023	Inchen tru yell tab pirau tsuriiløbe tru misag Tiuswei wamwan møra, katø tab chigúi møra, truibe sí, tab ellmarig misrigwan eshkabig køn. Truiløbe tru kan yellgurrindø mamig rrulzheelø cien, kaneløbe sesenta, kaneløbe treinta nigabelø latailø gøn— cha, trenchibig køn Jesúsbe.
40013024	Incha Jesús katøgan ‘øyeeg lataitøwein gøn’ cha eshkawa pasrøb trenchibig køn: —Srømbalasrø Tius nø ashib karub waibe kan møg nui trau tab yellwan tsuri lataig køn cha.
40013025	Inchen søteeløba kib waramne nun kan ashig kømui inchibig arrua, tirigu tsuri utu kaig yellwan wiitappa, yan cha.
40013026	Inchen tirigu nørrørawa, urø weetøbene, tru kaig kau arrucillugucha kenamisrøptindan cha.
40013027	Inchen tru tra buaigwei marøb melabeløbe nune trenchinrrab ambubelø gøn: “Señor, ñi trau tru tsurig yellbe tabig købendøbe, ¿tru kaig kaube chugurrin gal-lah?” cha.
40013028	Inchene tru ellmarig buaibe trenchibig køn: “Mutø tsaliig øyeeg mariinrrun” cha. Inchen truyu marøb melabeløbe trencha payibelø gøn: “¿Kabe tru kaig kauwan nam kitønrrab ambamøh?” cha.
40013029	Inchene nøbe trenchibig køn: “Kagøbasay cha. Inchippa kaig kauwan kitønrrab incha, tirigungucha tøga kitabgun cha.
40013030	Trembe paramnegatig trubalatø ka nørrørabasay chibig køn. Tru uras tru tulishinrrabelan øra, tru kaig kauwanmerrig tulisha, lusrø mara, pattrai karumønrrun cha. Incha tirigune nai tirigu esegainug keeringarumønrrun”, dan— cha, trenchibig køn Jesúsbe.
40013031	Jesús katøgan ‘øyeeg lataitøwein gøn’ cha, kemesra waminchibig køn: —Srømbalasrø Tius nø ashib karub waibe kan murtasa yell lataig køn cha, kan møg nui trau tsurig.
40013032	Maya yellmerai utu purø lamø yellzhig købendø, nurappe, tru ellmarig shush tusrmerai utu mas nuibe murtasa gøn cha. Yandø kan tusrburabig misren, nuig køptø, illimera pala amøñibeløguen amrrua, tru srarmerayu le marøbelø gøn— chibig køn.
40013033	Katø Jesúsbe katøgan ‘øyeeg lataitøwein gøn’ cha, kemesra waminchibig køn: —Srømbalasrø Tius nø ashib karub waibe levadura lataig køn cha, kan ishuuma pa arruba harina sømara, levaduran pusren, maya sømarigwan trunun ørøba pulingarub lataig køn— cha.
40013034	Jesúsbe misaamera nørrø basrabigwan kerrigu iigwan kusrenanøppe, ‘øyeeg lataitøwein gøn’ chib wamindiitøga eshkabsulu waminchibig køn. ‘Øyeeg lataitøwein gøn’ cha, eshkawa pønsra gømuppe, waminchimíig køn.
40013035	Øyeeg nebuppe, tru Tius maig karuigwan eshkabig maig taig nebunrrain gúig køn, tru øyah taig: Waminchib kusrenanøppe, ‘øyeeg lataitøwein gøn’ chibgøba eshkab wamindamønrrun cha. Tius pirøwan marøb uraskurri sørig pønrrabelan tørgandø eshkab wamindamønrrun cha.
40013036	Incha Jesús tru nu søtø misagwan ungwa cha, yau kebibene, nui kusrenanøb pera uniiløbe kemallabe trenchibelø gøn: —Tru ellmarinug kaig kauwan ‘øyeeg lataitøwein gøn’ cha, namun eshkab wamindigwan tab eshkarra— cha.
40013037	Inchene Jesúsbe trenchibig køn: —Tru tab yellwan ellmarøbiibe Møg Misra Arrubigwan eshkabig køn cha.
40013038	Inchen tru ellmarig trabe yu pirau maya misagwan eshkabig køben, tru tab yellbe Tius nø ashib karub waigwei ureemeran eshkabig køn cha. Inchen tru kaig kaube nugwaimandzigwei ureg køn cha, eshkabig køn.
40013039	Inchen tru ashig kømui inchib tsaliig tru kaig kauwan ellguawa pasrøbiibe nugwaimandzigwan eshkabig køn cha. Inchen tru ellmarig srønøbe srabe gwaløm patsønrrabigwan eshkabig køben, tru ellmarigwan tulishibeløbe ángelesmeran eshkabig køn cha.
40013040	Tru kaig kauwan tulisha, nagu pattrai kebetab lataitøwei srabe gwaløm patsab uraskucha øyeeg punrrun chibig køn.
40013041	Tru Møg Misra Arrubiibe tru katøganelan kaig maringarub pønrrabelanba, ke kaigwandø marøb pønrrabelanba nø ashib karub wainukkurri truilane mayamba nui ángelesmeran tulishinrrai ørtrun cha.
40013042	Inchen nu nag naarabigu kebusren, truyube kishib, trugulmeran tsatsamig kønrrun cha.
40013043	Inchen tru sølgandø tabig marøbeløbe nømui Møskai ashib karub waisrømbe kan nøsig bilab latailø pilønrrun cha. ¡Kalu bønsraibe, mør! chibig køn.
40013044	'Srømbalasrø Tius nø ashib karub wainuguibe kan chigøben truba tabzhigwan pirø umbu søra basrig lataig køn. Kan møg tru tabig sørig pasrabigwan wetørrawa, katøle truyutøwei søra basran. Incha truba kasrag ya, nui chi tøgagúilan kerrigu yanabe, tru pirøwan penaptindan.
40013045	'Katø tru srømbalasrø Tius nø ashib karub wainuguibe kan tørbilab sruuzheelan lawa, penab, yanøb inchibig lataig køn cha.
40013046	Incha kan tørbilab sruuzhig truba rruba tabzhig nuweyig wetørrappe, ya, nui chi tøgagúigwan kerriguh yana, tru purø tab sruuzhigwan penan, chibig køn.
40013047	'Katø tru srømbalasrø Tius nø ashib karub wainuguibe kan atarrayan maryu keguchen, chi beskaugurrimbunø kemørøb lataig køn cha.
40013048	Incha atarrayayu peskau netsabene, tru peskabeløbe pi menda wesrua, peskaumeran lawa tarømartrab purramisran cha, tabelane tasinyu busrøppe, kailane petaptø betan cha.
40013049	Srabe gwaløm patsab uraskucha øyeetøweih purainrrun, chibig køn. Inchen ángelesmera webamrrun cha, kailanba, sølgandø tabig marøbelanba nøørø tarømartrab.
40013050	Incha kailane nu nag naarabigu kebetønrrun cha, truyube kishib, trugulmeran tsatsamig kønrrun— cha.
40013051	Incha Jesúsbe trencha payibig køn: —¿Ñimbe iilan kerriguba chigúi mørgueh?— cha. Inchene nømbe: —Señor, øø— cha, løtabelø gøn.
40013052	Inchene Jesúsbe trenchibig køn: —Mutøgucha Moisés pørigwan kan kusrenanøbig srømbalasrø Tius nø ashib karub wainuguigweimburab kusrebig misrabe, kan ya buaig møskai latawei nui tabzheelø esegaig tøgagúinukkurri srøilø gøben, kølleelø gøben wesrub lataitøwei maran— cha.
40013053	Yandø Jesús tru ‘øyeeg lataitøwein gøn’ chib iilan eshkab chab waminchabe, truyugurri webya ibig køn.
40013054	Incha nuim birausrøndøwei puabe, tru judíosmera tulundzuni yau kusrenanøb mendøbene, misaamerabe truba kwaara ashib trenchibelø gøn: —¿I møøbe øyeeløbe churre øyeeg kusreh? cha. ¿Katø tru maramburab mariilan chincharre marerah? cha.
40013055	¿Iibe tru tsiimeratøga chine marøbigwei nusrkai, katø nui usrimbe María taig kømuitarru? cha. ¿Santiagoin gøben, Joséwein gøben, Simónwein gøben, Judaswein gøben nuneg kømuitarru? cha.
40013056	¿Yamba nui nuchaløgucha kerriguba namui ututøwei warabelø gømuitarru? cha. ¿Trube, kerrigu iigwane i møøbe chugurrinrre øyeelø tøgaguerah?— cha.
40013057	Treeg isua nune kaashibelø gøn. Inchen Jesúsbe trenchibig køn: —Chutøgucha Tius maig karuigwan kan eshkabigwane tab indan cha. Inchendø nui biraueløba, nui yaueløba, truiløbe chi tab inchimøn— cha.
40013058	Incha truyube maramburab mariilø tre marmíig køn, kaguende truyu misaamerabe nømui isubigwan nuinug pasrmuikkurri.
40014001	Tru gwalømmerawan Galilea birau karubig Herodesbe Jesúsweimburabgøba wamindi mørabe,
40014002	nui karuindiig melabelane trenchibig køn: —Truibe tru Juan Bautista gúinrrun cha, kwailai utugurri katø kurriinrrun cha. Incharre øyeeg maramburab maramig tøgaig kuinrrun— chibig køn.
40014003	Kaguende Herodesbe tru Juanwan kemøringarua, lusra, kailan keeri yaumay kertrai srua ambingaruig købig køn, tru nui nuneg Felipei srai Herodíaskurrindø.
40014004	Kaguende Juan Bautistabe Herodeswane trendaig købig køn: —Tru Herodíaswan ñui srai mara tøgagømibe merig basran— cha,
40014005	Herodesbe Juanwan kwetchab inchendø, misagwan køriimatabig køn, kaguende mayeeløba Juanbe Tius maig karuigwan eshkabig kui kørewa gøben.
40014006	Inchen tru Herodeswei kal-lain gwalømwan isub kasrag waram gwaløm, tru Herodíaswei nimbasrbe tru linchai eshkailø mayeelø purrabelai merrab pailaben, Herodeswane truba tabig asønaptø, tru srusrane:
40014007	—¡Gatø, tranmø gømø! chi miabendø tranrrumøn— chibig køn.
40014008	Inchen tru srusrøbe usri øyeeg chinrrig cha eshkaig køppe, Herodeswane trenchiptinchibig køn: —Juan Bautistai turwan kan platilloyu trannrra— cha.
40014009	Inchen reybe truba isui inchendø, tru mayeelø lincha purrabelai malau, treeg tranrrumøn cha, trannrrab misrig køppe, traningarubig køn.
40014010	Incha Juanbe kailan keeri yau waben, Herodesbe turwan paringarubig køn.
40014011	Inchen tunwan para, kan platilloyu srua ya, srusran tranen, nøbe usran tranøbig køn.
40014012	Inchen Juanwei mendig amøñibeløbe amrrua, Juanwei asrwan srua amba, sørabelø gøn. Incha Jesúswan trunun eshkanrrab ambubelø gøn.
40014013	Inchen Jesús Juanwan kweetsin gúi wammørabe, truyugurri nøtø kan barcoyu nøørø mu misag warab waraimøsrømay ibig køn. Inchen misaamerabe truba nu wammørøppe, pueblomerayugurri webamba, nuimay katsikkatø ambub mendabelø gøn.
40014014	Inchen Jesús barcoyugurri pinaya, truba nu misag basrai ashabe, nømun lastima gøben, nømui utu kwanrreelan tamarøbig køn.
40014015	Inchen yandø mawabrab gøbene, nui kusrenanøb pera uniiløbe Jesúswan kemallabe, trenchibelø gøn: —Yube mu misakkanug køn cha. Inchagucha yandø maabenwein gøn cha, misagwan amrrai ‘ungwa’ chi cha, yamera pønrrabsrø amba, nømuyasig mamig pena manrrain— cha.
40014016	Inchene Jesúsbe trenchiptinchibig køn: —Chi ambamibe palømøn cha. Manrrai ñim mannay— cha.
40014017	Inchene nømbe trenchibelø gøn: —Nambe trattrøgatø pirrimbah, pagatø peskaubatø tøgaguer— cha.
40014018	Inchene Jesúsbe trenchibig køn: —Yu srua amrrurray— cha.
40014019	Incha tru nu misagwan pubilayu purramisringarua, tru trattrøgatø pirrimeranba, pagatø peskaumeranba, tasku muta, srømbalaneb neesha, Tiuswan ‘mayanguen pay’ chibig køn. Incha pirrimeran pirisha, nui kusrenanøb pera uniilan tranen, nømbe misagwan pirishibelø gøn.
40014020	Inchen mayeeløba øska ma kørrømisren, katøgucha pitis undailan tasinmerayu netsøbatø doce tulishibelø gøn.
40014021	Inchen tru mabeløbe ishumburwan, uregwan munchimuben, møgueløtø trattrø mil gøbig køn.
40014022	Incha yandø Jesúsbe nui kusrenanøb pera uniilan pisu ambøgatøsrømay merrab amrrai barcoyu nebambingarubig køn, tru nu misagwan ‘ungwa’ chib pasrappatø.
40014023	Incha yandø misagwan chab ‘ungwa’ chabe, nøbe nøtø kan tunbalasrø Tiusba waminchab ya, yem gøben nøtø trusrø wabig køn.
40014024	Trune yandø barcobe pisuyu yabsrønguen iben, pi welarmerabe barcongøba megambubig køn, kaguende isiibe nømui malaugøba megambub ichen.
40014025	Inchen løtsøzhig yemdø Jesús pi balawan katsikka nømuimay kemallib ibene,
40014026	nui kusrenanøb pera uniilø pi balawan arri ashippe, truba kwaarøb kørig købiitø trenchib trashibelø gøn: —Kan møsig køn— cha.
40014027	Inchen Jesúsbe møi møi nømune waminchib trenchibig køn: —¡Kørmø, mur isua burray! cha. Na gur cha. Kørig kui inchimøtay— cha.
40014028	Inchene Pedrobe trenchiptinchibig køn: —Señor, trube, ñi guabe, nan ñuimay pi balawan: “Amø” chirra— cha.
40014029	Inchene Jesúsbe trenchibig køn: —Amø bøs— cha. Inchen Pedrobe barcoyugurri pinaya, pi balawan Jesúsweimay ib mendabig køn.
40014030	Incha tru mur isig ichibigwan tab ashippe, køriimataptinchibig køn. Inchen nune asentab mendaptinchen trashibig køn: —¡Señor, wesrurra!— chib.
40014031	Inchene Jesúsbe møi møi tasigu kemørabe, trenchibig køn: —Ñi gúi ñui isubigwane nainug ke ka gømønrraindiitø pasra tøgaig cha. ¿Chindimbarre kaimamuitamab isugu?— cha.
40014032	Incha barcoyu nebamben latatø, isiibe wasrøngandø pasramisrøptinchen,
40014033	barcoyu purrabeløbe nune køriibala tabig waminchib trenchibelø gøn: —Isa gømø, ñibe Tiuswei Nusrkain gøn— cha.
40014034	Incha yandø tru pisuyu chab larraamba, Genesaret birausrø pubene,
40014035	misaamera Jesús kui nebua ashabe, wammørøsrøngarubelø gøn tru birau ørøba. Inchen nuimay maya kwanrreelan srua amrrua:
40014036	—Ñi pala itøguewa gúig urøzhigwan namun katørabashcha— chib, rrugabelø gøn. Incha mayeeløba katørabeløbe tabig kørrømisrøbelø gøn.
40015001	Møiløgøsrøn Jerusalénsrøngurri amrrubelø fariseosmeraba, Moisés pørigwan kusrenanøbeløba Jesúswan kemallabe, trencha payibelø gøn:
40015002	—¿Ñui kusrenanøb pera uniiløbe namui merrabsreelø trendø treeg marøb tøgagúigwane chindimbarre itøbunabelø gøh? cha; pøs mappe, nømbe tasigwan kinømø mabelø gøn— cha.
40015003	Inchene Jesúsbe trencha payibig køn: —Trube, ¿ñimgucha Tius maig maramigwan martrai pønsrailane chindimbarre marmeelø gøgue cha, ñim ñimuimburab trendø treeg marigwan marøg købiitø?
40015004	Kaguende Tiusbe trendaig køn: “Ñui møskai, ñui usrane maig købash inchimø, tab indamig køn” cha. Katø: “Møskawan gúi, kabe usran gúi trømbøig nebunrrai wamabigwane trunune kwanrrai pasrig kønrrun” cha.
40015005	Trune ñimbe trenchibelø gøn: “Kan møøbe møskawan gúi, kabe usran gúi trenchinrrun cha: 'Na ñimun purugumig tøgagúigwan Tiuswan tranar cha. Ñimune purugunrrab gaimamønrrun' chinrrun cha.
40015006	Incha møikkøben øyeeg taikkurrimbe, yandø møskawan, usrane lastima ashib purugumibe chi palømøn” cha, ñimbe trenchibelø gøn cha. Øyeeg marøppe, ñimbe Tius martrai karua pasrigwane chigucha gømíig kui lataig mara srua gøn cha, ñimui trendø treeg marøb tøgagúilan marøg køptø.
40015007	¡Palatø tabelø! Tius maig karuigwan eshkabig Isaías ñimuimburab sølwein dain gøn øyah chippe:
40015008	I misaamerabe nan ka triitøgatø tab inndan cha. Inchendø nømui manrrøbe nainukkurrimbe yab pønrran cha.
40015009	Nan køriibala tabig waminchib taibe chiweingucha chi tabig marig kømøn cha, møguelø martrai karua pønsrailan øyeeg maramig køn chib kusrenanøb.—
40015010	Incha Jesús misagwan nuimay wama trenchibig køn: —Kalutøga mørøb, katø chigúi mørøb inday cha.
40015011	Møwan trigu kebibiibe nune chi kaig trømbøig marmøn cha. Treeg kømøtø, møwan kaig trømbøig marøbiibe trigugurri webibig, truibe si, nune trømbøig maran— chibig køn.
40015012	Inchene nui kusrenanøb pera uniiløbe Jesúswan kemallabe trenchibelø gøn: —¿Ñi øyeeg tailan fariseosmera mørabe, namig mørigwan ashtirru?— cha.
40015013	Inchene nøbe trenchibig køn: —Chi tusr køben nai Møskai srømbalasrø wabig ellgwaimíigwane srølbañau kitig kønrrun cha.
40015014	Nømune kagøbasay cha. Kaguen nømbe kabgailø katøgan kabgailandøwei srua ambubelø gøn cha. Kan kabgaima katøgan kabgaigwan srua yabe, trabyu pailøba guegørrønrrun— cha.
40015015	Inchene Pedrobe Jesúswan trenchibig køn: —Tru ‘øyeeg lataitøwein gøn’ cha, kemesra wamindigwan namun tab eshkarra— cha.
40015016	Inchene Jesúsbe trenchibig køn: —¿Ñimgucha chigúinguen mørmøwa bønrrøtirru cha?
40015017	¿Chitøgucha trigu kebibiibe patsau kørraibig kui ashmeelø gøtirru? cha, katø asrugurri webinrrab.
40015018	Trune trigugurri webarrubiibe si, møwei manrraugurri arrubig kua, truibe nune trømbøig marøb mindisan cha.
40015019	Kaguende møwei manrrø umbugurrimbe kaig isuilø gøben, kweetsamelø gøben, kasharawarmera itølulamig køben, kasharameelø gøbendø ishumburba, møgueløba trømbøig maramelø gøben, nilamelø gøben, isa wamindiilø gøben, tsalø wamiilø gøben, øyeelø kerriguh werrun cha.
40015020	Iiløbe si, møwan kaig rrømbøig maran cha. Inchen manrraptø tasigwan kinømuitøbe møwane chi trømbøig marøb mindishimøn— cha, trenchibig køn Jesúsbe.
40015021	Incha Jesúsbe truyugurri tarømisra, Tiroba, Sidónba tru ciudamera pønrrab piraumay ibig køn.
40015022	Inchen kan ishug canaansriig tru birau tsubiibe arrua, Jesúswan trenchib wamab kemallibig køn: —Señor, merrabsrø Davidwei Nusrkai, nan lastima ashcha chib. Nai nimbasrbe kan kwaimandzig ni mumayguen tab uñchaingaig indinab megan— cha.
40015023	Inchen Jesúsbe chigucha løtømuben, nui kusrenanøb pera uniiløbe kemallabe, trenchibelø gøn: —Tiusmanda, ishuwane ‘inrrø’ chi cha, namui wendautø trashib arrun— cha.
40015024	Inchene Jesúsbe trenchibig køn: —Nane Israel misaamerai utu tru ubisha rrubiilø latailaimaytø ørig køn— cha.
40015025	Inchene tru ishuube nui merrab arrua, tømbønsrøb trenchibig køn: —¡Señor, purugurra!— cha.
40015026	Inchene Jesúsbe trenchibig køn: —Pirriwan uregwan kerrawa, wera-ureezheelan kebusramibe søl gømøn— cha.
40015027	Inchene ishuube trenchibig køn: —Øø, Señor, treebe treegwein gøbendø, wera-ureezheeløguen nømui puarwei mishatsigugurri kørrabzhigwan man— cha.
40015028	Inchene Jesúsbe trenchibig køn: —¡Ishug, ñui isubigwan nainug pasra tøgagúibe purø nuig køn! cha. Ñi maig palain basraig, treeg kønrrun— cha. Inchen tru uraskurri nui nimbasrbe tabig kørrømisrig køn.
40015029	Jesús truyugurri webya, Galilea pisu buluwan purayabe, kan tunbalasrø nebya, truyu wamisrøbig køn.
40015030	Misag truba rruba nørrø nø wainug tulundzuna, cojosmera gøben, kabgailø gøben, asru chiyu gøben kesruilø gøben, waminchab gaimabelø gøben, katøgan chi gwanrrø gøben tøgarmera truba nu treelan gøben Jesúswei merrab srua amrrua, pønsrøben, nøbe tamarøbig køn.
40015031	Treekkurri tru nu misaabe ashippe, ke kwaara asha kørrømisrøbelø gøn, waminchab gaimabeløbe wamindamba, asru chiyu gøben kesruiløbe tabig kørrømisramba, cojosmerabe ambamba, kabgailøbe asamba indi ashabe, nømbe Israel misaamerai Tiuswan truba tabig waminchibelø gøn.
40015032	Incha Jesús nui kusrenanøb pera uniilan wamabe, trenchibig køn: —Misaameran lastima gøtan cha. Chabguen yu pøn gwalømguen naba warøwa, yandø chi mamig chigar gøn cha. Nømui yamay chi mameeløbe ambashig kømøtan cha. Kaguende mayutø pesannabgun— cha.
40015033	Inchene nui kusrenanøb pera uniiløbe trenchibelø gøn: —Ya nu misagweimbe ¿nambe chincha mamig wetørrayasamø? cha, ya yu mu misag warab warømøsrømbe.—
40015034	Inchene Jesúsbe payibig køn: —¿Ñimbe pirri mam døgagøgue?— cha. Inchene nømbe: —Pirri sietebah, katø mamdø peskau-ureebatø tøgaguer— chibelø gøn.
40015035	Inchen nøbe misagwan pirau purramisringarua,
40015036	nui tasigu tru pirri sietenba, peskaumeranba muta, Tiuswan ‘mayanguen pay’ chabe, pirisha, nui kusrenanøb pera uniilan tranen, nømbe misagwan pirishibelø gøn.
40015037	Inchen mayeeløba øska ma kørrømisren, katøgucha tru pirisaig undailan tasinmerayu siete netsøbateelø tulishibelø gøn.
40015038	Inchen tru mabeløbe ishumburwan, uregwan munchimuben, møgueløtø pib mil gøbig køn.
40015039	Incha Jesúsbe yandø misagwan chab ungwa chabe, barcoyu kebya, Magadan birausrømay ibig køn.
40016001	Fariseosmera gøben, saduceosmera gøben Jesúswan ashchab ambabe, nun chiyugøben kebenøsrkøg køptø, mana asiimíig miabelø gøn Tius nøba pasrain gúi ashchab.
40016002	Inchene Jesúsbe trencha løtabig køn: —Yandø maaben misrene, ñimbe øyah chibelø gøn cha: “Tab gwaløm gønrrab asønan cha. Kaguende srømbalabe ke pigøzhig basran” cha.
40016003	Inchene løtsøbe ñimbe trenchibelø gøn cha: “Møimbe kaig kwaløm kønrrab asønan cha. Kaguende srømbalabe ke wañindø kasraim basran” cha. Pøs pala wañi maig basrai asha, ñim ‘øyeeg kønrrun’ chib, ‘øyeeg kønrrun’ chib waminchibeløbe, ¡Møin gwaløm chi pureb arrubigwane, trube, ‘øyeeg kønrrun’ chinrrab wetøgørrønrrab gaimabeløbe mailø gøgue! cha.
40016004	Møin gwaløm kaig misaamera, kan kasharawar peeba itøluløpteelø lataitøwei Tiusbatø bønrrømø misaamera kailø, Tius naba pasrain gúi ashchab marig miatan cha. Inchendø asha gønrrai katøgan chigøben peg kenamara tranmøtø, tru Jonásweiwandø eshkamønrrun— cha. Incha nømune pønrramnetø, iptinchibig køn.
40016005	Nui kusrenanøb pera uniilø pisu ambøgatøsrø chab larraambabe, pirri srua amrrumigwan pesan amrrubrain gúi isuptinchibelø gøn.
40016006	Inchen Jesúsbe trenchibig køn: —Au, ñimbe levadura fariseosmeraiwanba, saduceosmeraiwanba ashiptø guy— cha.
40016007	Inchene nui kusrenanøb pera uniiløbe kangurrin gangurri trenchibelø gøn: —Nam pirriwan srua amrrumuimbarre trenda chindah— cha.
40016008	Inchene Jesúsbe nøm trenchib purrai ashabe trenchibig køn: —¿Chindimbarre kangurrin gangurri ‘pirringar guer’ chib purrøgue? cha. Ñim gúi ñimui isubigwan nainug ke kagømønrraindøzhig pasra tøgar cha.
40016009	¿Katøgucha ni chigúinguen mørmeelø gø chindah? cha. ¿Tru na trattrøgatø pirriwan trattrø mil møguelan pirishiben, undailø mam tasin tulisaigwan ni trunundøguen ke isumeelø gø chindah? cha.
40016010	Katø tru siete pirriwan tru pib milwan pirishiben, ¿tru unchibigwan mam tasin tulisaigwan isumeelø gø chindah? cha.
40016011	¿Ñimbe mandeelø gøh cha, chigúinguen mørmønrrappe, na pirriwan waminchib wamubendøbe, nabe tru levaduran fariseosmeraiwanba, saduceosmeraiwanba ashiptø guy cha, nabe trunun waminche?—
40016012	Inchen nømune ‘tru pirriyu pusri levaduran ashiptø gønrrigay’ chimøtø, ‘tru fariseosmeraba, saduceosmeraba kusrenaniilan ashiptø gønrrigay’ tain gúi yandø wetøgørrabelø gøn nømbe.
40016013	Jesús Filipo birau Cesareasrø puabe, nui kusrenanøb pera uniilan payibig køn: —¿Misaamerabe Møg Misra Arrubigwane mu gøn dah?— cha.
40016014	Inchene nømbe trencha løtabelø gøn: —Møiløbe ‘Juan Bautista gøn’ chiben; møiløbe ‘Elías køn’ chiben; møiløbe ‘Jeremías kuinrrun’ dan cha, kabe møikkøben ‘Tius maig karuigwan eshkabig kui’.—
40016015	Inchene nøbe trencha payibig køn: —¿Trune ñimbe nane mu gøn chinrrague?— cha.
40016016	Inchen Simón Pedrobe trencha løtabig køn: —Ñibe tru Cristo, Øsig wab Tiuswei Nusrkain gøn— cha.
40016017	Inchene Jesúsbe trenchibig køn: —Ñibe mayanguen tab gúig køn cha, Simón Jonáswei nusrkai. Kaguende ñune iigwane yaumbaig, animbaig, ka møg kenamarøb eshkamøtø, nai Møskai srømbalasrø wabig eshkan cha.
40016018	Inchen nagucha ñune, ñibe Pedro gøn char cha. Nai iglesian i srug bala mara pasramønrrun cha. Inchen kwamig kønrrai marøb pasrabigwei maramburab marøbikken tru iglesiane ni chinchaguen kananrrab gaimanrrun cha.
40016019	Srømbalasrø Tius nø ashib karub wainug llavimeran ñun tranamønrrun cha. Ñi yu pirau lusrøb lataig marene, srømbalasrøngucha lusrøb lataitøwei martrun cha. Ñi yu pirau pichib lataig marene, srømbalasrøngucha pichib lataitøwei martrun— cha.
40016020	Incha Jesúsbe nui kusrenanøb pera uniilan mungøben eshkab gønrrain gømø garua basrøbig køn, nøbe tru Cristo gúi.
40016021	Incha tru uraskurrimbunø Jesúsbe nui kusrenanøb pera uniilan ‘øyeeg kønrrabig køn’ cha, eshkab mendabig køn. Nune Jerusalénsrømay yamig nebuben, misagwan karubelø kølli misaamera, sacerdotesmeran karubelø gøben, Moisés pørigwan kusrenanøbelø gøben, truba rruba kaig indinab megawa, kweetsig kømig nebunrrun cha. Inchendø pøn gwalømyube katø øsiiranrrun chibig køn.
40016022	Inchen Pedrobe nun nøørøsrø pera ya, murtø waminchib mendabig køn: —Tius ashib wawa, Señor, ñun øyeeg puraimuimbe— cha.
40016023	Inchen Jesúsbe keeshabe Pedrone trenchibig køn: —Satanás, nainukkurri tarømisr cha. Ñibe nane peñchai ke ka srurrengwangarub attan cha. Kaguende ñibe isuppe, Tius lataig isumøtø, møguelø isuimay isun— cha.
40016024	Inchabe Jesúsbe nui kusrenanøb pera uniilan trenchibig køn: —Møikkøben nai mendig uñig købene, nøasiitø nuimburabigwangøba isumøtø, nui kuruswan mutab, nai mendig arrum nebunrrun cha.
40016025	Inchen møikkøben øsig kømigwangøba isubiibe yandø pinab pinamig nebunrrun cha. Inchen nagurrindø kwabiibe managatig øsig kømigwan wetørrawa, tøgagønrrun cha.
40016026	¿Kan møg yu pirau chine købigwan kerrigu nuindø maringucha, nui øsig kømigwan trubisaibe, chiwein gúi tabig kønrrab gø? cha. Kabe ¿kan møøbe kwamønrrappe, chi rranøbsruerah? cha.
40016027	Kaguende tru Møg Misra Arrubiibe Møskawei purø nuig tørguegwalmabigu nui ángelesmeraba arrua, møilandøgucha nøm maig marig køben treeg tranrrun cha.
40016028	Pøs nabe ñimun cierton trendamønrrun: Møiløgøben yu purrabelø tru Møg Misra Arrubig nø ashib karunrrab attrab kenamisren, trunun nebua ashmøwatøbe, kwanrraamøn— cha.
40017001	Øyeeg taig yandø trunewei kan gwalømdø baløben, Jesúsbe Pedronba, Santiagonba, nui nuneg Juanwanba nøørø kan pala tunsrømay pera ibig køn.
40017002	Incha trusrø nømui merrab Jesúsbe ke peg lataig misrøbig køn. Inchen nui maløbe nøsig lataig tørbilabig misren, nui kewagúiløbe puløzhig pilabig lataig misrøbig køn.
40017003	Inchene møimbe Moisésba, Elíasba, Jesúsba waminchib pønrrai ashiptinchibelø gøn.
40017004	Inchen Pedrobe Jesúswane trenchibig køn: —Señor, nam yu pønrramibe purø tab gøtan cha. Ñi martrain gøbene, pøngatø ya-ureg na maramøh cha, kan ñui, kan Moiséswei, kan Elíasweingue.—
40017005	Inchen Pedro waminchib pasramnetø, kan wañi tørbilabig nømun pinøbulen, wañi umbugurri kan wam trenchibig køn: —Iibe nai Nusrkai undaaraig køn cha. Nabe nuimburab truba tab gúi war cha. Nune møray— chibig køn.
40017006	Inchen iigwan mørøppe, nui kusrenanøb pera uniiløbe truba rruba kørig kuilø, maløwan pirau kebatamnegatig utsøbasrøbelø gøn.
40017007	Inchen Jesúsbe nømun kemalla katørab trenchibig køn: —Chi køriimatømøtø, kurray— cha.
40017008	Inchen nøm kurraashene, mugucha kenamuben, Jesúswane nøtø basrai ashibelø gøn.
40017009	Incha tru tunsrøngurri kørrørrub amrruabe, Jesúsbe trenchib karubig køn: —Mungucha waminchib gønrrab gømø cha, tru asigwan, tru Møg Misra Arrubig kwailai utugurri øsiirawa katø kurramnegatig.—
40017010	Inchen nui kusrenanøb pera uniiløbe Jesúswan payibelø gøn: —Trube, treeg købene, Moisés pørigwan kusrenanøbeløbe ¿chindimba Elíasmerrig arrumig køn dah?— cha.
40017011	Inchene Jesúsbe trenchibig køn: —Elíasbe arrubwei inchun cha. Incha nøbe kerrigu katøyug tamara pønsrønrrun cha.
40017012	Inchendø nabe trendamønrrun: Elíasbe arrubguen inchen, nune mu gúi nebua ashmøtø, nømun maig marøg købendø, marig køn cha. Møg Misra Arrubikkucha treetøwei nømui tasku kaig marinab meganrrun— cha.
40017013	Inchen nui kusrenanøb pera uniiløbe Jesúsbe tru Juan Bautistan wamindin gúi wetøgørrabelø gøn.
40017014	Misag truba nu pasrainug nøm chab pubene, kan møg pua, nui merrab tømbønsrabe, trenchibig køn:
40017015	—Au, nai nusrkawan lastima ashcha cha. Kaguende pesannabig tøgaig kua, truba trømbøig nebuinab megabig køn cha. Katø gatø nagu kebeñib, piyu kebeñib inchibig køn cha.
40017016	Na ñui kusrenanøb pera uniilaimay pera arrubendø, tamartrab gaiman— cha.
40017017	Inchene Jesúsbe trencha løtabig køn: —¡Kan ñim møi misaamera kørenrrab inchimeelø larrø gailø! cha, ¿nabe managatig ñimba unamig kønrrerah? cha. ¿Kan øyeeg ashiptø managatig ñimba unamerah? cha. Unan yusrø naimay srua amrruy— chibig køn.
40017018	Inchen Jesúsbe tru kwaimandzigwan nama, unainukkurri wambig weguchen latatø, unøbe tabig kørrømisrøbig køn.
40017019	Inchen nui kusrenanøb pera uniiløbe nømdø nøørø Jesúswan kemalla, trencha payibelø gøn: —¿Nambe kwaimandzigwan wambig weguchappe, chindimba kaimah?— cha.
40017020	Inchene Jesúsbe trenchibig køn: —Kaguende ñimbe ñimui isubigwan nainug ke ka gømønrraindiig basra tøgar gøn cha. Pøs nabe ñimun cierton trendamønrrun: Ñim kan murtasa yellburaptiitøguen ñimui isubigwan nainug pasra tøgar gúimbe, ñim i tunwan: “Yugurri mendamisra, katøgansrø purainrrø” chibene, tru tunbe purainrrun cha. Pøs ñimuimbe chitøgucha kaimamdiibe chi gaagøn cha.
40017021	Kaguende øyeeg kwaimandziibe Tiuswan purugurra chib miaitøgaba, ayunab indiitøgaba treeg marendøwei webibig køn— cha.
40017022	Galilea birausrø ketøtø amøñippatø Jesúsbe trenchibig køn: —Tru Møg Misra Arrubigwane møguelai tasku tranig kønrrun cha.
40017023	Inchen kweechen, pøn gwalømyube gatø øsiirawa kurrønrrun— cha. Iigwan wammørabe, nømbe truba isui inchibelø gøn.
40017024	Jesúsba nui kusrenanøb pera uniiløba Capernaumsrø pubene, Tiuswei yaburø trendø an bagaranrrain daigwan an utabelø Pedroimay ambabe trenchibelø gøn: —¿Ñimui kusrennøbikkan Tiuswei yaburø trendø truburø an bagarab gømigwan pagaramíig kuitarru?— cha.
40017025	Inchen Pedrobe: —Øø, pagarabwei inchibig køn— cha løtabig køn. Incha Pedro yau kebibene, Jesúsbe øyeemerrig trenchib waminchibig køn: —¿Simón, ñibe maig isuguh? cha. ¿Yu pirau reymerabe trendø pagaramigwan pagaraig utappe, mumeran utah? cha: ¿Nømui misaamerandøweindeh? Kabe: ¿Peesrøngurri amrrub misaamerandeh?— cha.
40017026	Inchene Pedrobe trenchibig køn: —Peesrøngurri amrrub misaameran utabelø gøn— cha. Inchene Jesúsbe trenchibig køn: —Trube, treeg købene, tru birau misaameratøweimbe chi pagaramikken palømuinrrun cha.
40017027	Treeg kuingucha, nambe mungucha namishimønrrab, nu bisuyumay ya, anzuelun ke keguchendø, megamisrøb peskauwan wesrunrrig, chibig køn. Incha peskauwei trigwan kurabe, kan an wetørranrrabguen cha, maya tranamigwan neikke. Incha naimburøba, ñuimburøba srua ya, pagarau— chibig køn.
40018001	Inchen tru urastøwei nui kusrenanøb pera uniilø Jesúswan kemallabe, trencha payibelø gøn: —¿Srømbalasrø Tius nø ashib karub waisrømbe mas nuibe mu gøh?— cha.
40018002	Inchene Jesúsbe kan unan wama, nømuin døbøtag pasrabe,
40018003	trenchibig køn: —Pøs nabe ñimun cierton trendamønrrun cha: Ñim peemayelø misrøb, ureg lataig misrmuisruandøbe, srømbalasrø Tius nø ashib karub wainuube managuen kebamrraamøn cha.
40018004	Nøasiitø ‘nuig kurmab’ isumíig, i unø lataig misrøbiibe, srømbalasrø Tius nø ashib karub waigu mas nuig køn cha.
40018005	Inchen møikkøben kan i unø lataigwan nai munchiyu tab wamab utabiibe, nan utan chibig køn.
40018006	'Møigwan gøben i shushmera latailan nan kørebelan kaig mara kebenøsrkøbigweimbe, trembe tru tirigu kitsig nu srugwan naashigu mesra, mar umbusrø kegucha, pi gueesra kwangaruinguen søl gøbsruinrrun cha.
40018007	Yu nam waraig pirøwaimburappe kan yeekkucha gúita, chine pønrrabelø misagwan kaig martrai inchib pønrrøben, trune kaigwan nø bera mara kebenøsrkøb møwaimbe ¿maig kønrrerah?
40018008	'Inchawei ñui tasig kui, ñui srøb gúi kaig maringarua kaigu ñun kebenøsrkøbene, para, kuchi. Managatig øsig wamsrø tasig palabig kui, cojo gúi kebyamikken søl gønrrun, pa tasig tøgaig, pa srøb tøgaig tru managuen kwamø nagu kegutsig købgunrriibe.
40018009	Inchen ñui kab kaig maringarua kaigu ñun kebenøsrkøbene, wesrua, kuchi chibig køn, managatig øsig wamsrø kan gaptø tøgaig kebyamikken søl gønrrun cha, pa gab pusraig møra melamnug kwamø nagu kegutsig købgunrriibe.
40018010	'Au, i shushmeran møilandøgucha kashmøtay. Kaguende srømbalasrø nømui ángelesmerabe nai Møskai srømbalasrø wabigwei maløwan chu urastøgucha ashib pønrran char nabe.
40018011	Kaguende Møg Misra Arrubiibe tru trubig købigwan kaigyugurri wesranrrab arrig køn cha.
40018012	¿Ñimune maig asønata? chibig køn. Kan møg cien ubishamera tøgagua, kan pella ya, trubøbenma, noventa y nueven tunbalawan waramnetø, tru pella trubabigwan kabe ¿chugøben lanrrab imønrraitarru? cha.
40018013	Incha nabe ñimun cierton trendamønrrun: Wetørrappe, tru trubabigweimburab mas purø kasraaranrrun cha, tru noventa y nueve ka amøñibelaimburab lataguen gømø.
40018014	Øyeetøwei ñimui Møskai srømbalasrø wabiibe i shushmeran ni kanguen trubømuimbemab indan chibig køn.
40018015	'Inchawei ñui nuneg ñun chigøben kaig marene, ya, ñibe nundø mara, waminchi. Incha nui kalø marigwan kalø marig kui ashchai nebua isungaru. Inchen ñun mørene, ñibe ñui nunewane tab gørrømisrtrai kusrawa basran.
40018016	Inchen ñundø mørøg kømui inchene, trube, kandø gúi, pagatø gúi wamø, chi bub arrubigwandøgucha pailø gúi, pønelø gúi maig kuigwan nøm wamindigu treeg kørrømarig kønrrai.
40018017	Inchen truilangucha mørøg kømui inchene, trube, iglesiayuelan eshkau chibig køn. Inchen gatø iglesiayuelan mørøg kømui inchene, trubeguende, yandø Tiuswan ashmíig judío gømíig lataig, kabe kan romasreelayasig an utaptø wabig lataig mara kørrømaray cha.
40018018	'Pøs nabe ñimun cierton trendamønrrun: Ñim yu pirau lusrøb lataig marene, srømbalasrøngucha lusrøb lataitøwei martrun cha. Inchen ñim yu pirau pichib lataig marene, srømbalasrøngucha pichib lataitøwei martrun cha.
40018019	'Nabe katø ñimun trendamønrrun: Ñim møikkøben pailø yu pirau chigøben Tiuswan mianrrab lata kandø isua burramisra, miabene, nai Møskai srømbalasrø wabiibe ñim miaigwan tranrrun cha.
40018020	Kaguende pailø gúi, pønelø gúi nai munchiyu tulundzuna purrainuube nabe nømui utu pasrar— cha.
40018021	Inchen Pedrobe Jesúswan kemalla, trencha payibig køn: —Señor, nai nuneg nan chigøben kaig marøbig marene, nabe ¿mam biejegatig pesannab ulø baymumig kønrrab gø? cha. ¿Kabe sietegatiitøteh?— cha.
40018022	Inchene Jesúsbe trenchibig køn: —Nabe siete nebumnegatiitø chimur cha. Treeg kømøtø, sietebatø setenta biejeskatig char— chibig køn.
40018023	—Srømbalasrø Tius nø ashib karub waibe kan rey nui karuindiig melabelø nømui ulø misriilan mayambatø ulø gøtashchab ashchab wamisrøb lataig køn.
40018024	Incha truigwan ashib mendøbene, kan truba rruba nu an ulø misraigwan pera amrrubelø gøn.
40018025	Inchen tru i møøbe katøburø anwan ungwa chinrrab gaimaptinchene, nui reybe nunba, nui srawanba, nui uregwanba nui chi tøgagúigwanbañau yanrrai karubig køn, tru ulømisri anwan wartrai.
40018026	Inchen nui karuindiig megabiibe reywei merrab tømbønsra trenchibig køn: “Au, nai rey, tiusmanda, nan øyeeg nebui megaben lastima ashibsrumugu cha, kerrigu nai uløwan wartrumøn” cha.
40018027	Inchene reybe waachawan yeeg nebuitamab isua, nui ulø misrigwan paymønrrab kaabasha, ka inrrai, ka elachibig køn.
40018028	'Inchen tru karuindiig megabiibe webya ya, katøgan nøba lincha karuindiig megabig nun lamøtiig ulø misraigwan katappe, naashigu merrarrawa, ke chab isrømbuløsrkøb trenchibig køn: “Nai uløwan trannrra” chib.
40018029	Inchene tru nøba lincha karuindiig megabiibe nui merrab tømbasra trenchibig køn: “Tiusmanda, nan lastima ashcha chib. Uløwan tranrrumøn” cha.
40018030	Inchen kane kagøbashig kømuptø, kailan keeri yau keeringarubig køn nui uløwan tranamnegatikke.
40018031	'Inchen katøganelø tru karuindiig lincha melabeløbe øyeeg inchen trunun asha, nømune truba pusrkwaben, chi purayaigwan kerriguh reywan eshkanrrab ambubelø gøn.
40018032	Inchen reybe tru kagøbashmø ulø bayiptiigwan wamønrrab øra trenchibig køn: “¡Karuindiig megabig, larrø gaig! cha. Ñi nan ulø gúigwan nagurrima ñun ulø baymø, pesannar cha, ñi kaabashcha chib truba rruba rrugaben.
40018033	Pøs ñigucha tru karuindiig ñui lincha megabigwane maindi lastima asambala chibig køn, na ñun lastima ashib lataitøwei.”
40018034	Incha reybe truba namaptø, maya ulø gúigwan kerrigu anwan waramnegatig kaigyu møra meganrrai marøbelan tranøbig køn cha.
40018035	Inchabe Jesúsbe trenchibig køn: 'Nai Møskai srømbalasrø wabikkucha ñimune øyeetøwei martrun cha, ñim møitøgucha ñimui nunewan manrraugurri kerrigu newan pesannab, kagøbashmuisruandøbe.—
40019001	Jesús øyeelan chab waminchabe, Galileasrøngurri ya, Judea birausrø pubig køn, Jordán bi ambøgatø pørr gal-labgatøsrø.
40019002	Inchen misag truba nu mendig amben, truyu kwanrreelan tamarøbig køn.
40019003	Inchen fariseosmera Jesúswan kemallabe, chincha gøben kebenøsrkønrrab isua, trencha payibelø gøn: —¿Ka chigurrin gøben srawan kutsamig chi merømíig kø chindah?— cha.
40019004	Inchene Jesúsbe trenchibig køn: —¿Ñimgan Tiuswei wamwan pørigu lemeelø gøtirru cha, tru srøsrø marøb uras marøbig Tiusbe: “Møwanba, ishuwanba ellmarigwan”?
40019005	Incha Tiusbe trendaig køn: “Øyeekkurri møøbe møskawanba, usranba elatchun cha, nui sraimba kandø gønrrab. Incha tru pailøbe kan asrtø gønrrun” cha.
40019006	Inchawei yandø pailø gømø, kan asrtø gøn. Inchawei treeg købene, Tius kandø mara lindisaigwane møøbe tarømaramig kømøn— chibig køn.
40019007	Inchene nømbe trencha payibelø gøn: —¿Trube treeg købene, Moisésbe chindimba kilga mara, purørtrain garuig køh? cha, srawan tarømisrtrab— cha eshkabig.
40019008	Inchen Jesúsbe trenchibig køn: —Ñimui manrrømera isumíig larrø mureløgurri Moisésbe ñimui sralan ka treeg marbasig køn cha. Inchendø srøsrøbe øyeeg kømuig købig køn cha.
40019009	Trune nabe trendamønrrun: Kan møg, nui sraimbe katøgan møøba trømbøig marøb itølulmubendø, nui srawan kucha, katøgan ishuuba kasharabiibe, itølulan— cha.
40019010	Inchen nui kusrenanøb pera uniiløbe trenchibelø gøn: —Srawanba, kewanba øyeeg pubig købene, trembe kasharamuinguen— cha.
40019011	Inchene Jesúsbe trenchibig køn: —Kasharamønrrab tamibe mayeelain gømøn cha. Tius truburab gønrrai traniilaindøwein gøn cha.
40019012	Møguelane kasharamumig chigurrin gøben øyeeg katabelø lataig pønrran cha. Kan utueløbe kasharamigwane chi palai mørtrabgailø usrai patsaugurri treeg kal-lawar gøn cha. Inchen kan utuelane sralø balai mørmønrrai capawa gørrømariilø gøben, kan utueløbe srømbalasrø Tius nø ashib karubweimburabikkurri ka trendø nømuinetø tre latailøtøwei misran cha. Møikkøben Tiusweimburabeløyu marøb uñchab treeg kørrømisramdiig kui mørabe, treeg kørrømisr— chibig køn.
40019013	Inchen Jesúsweimay ureemeran srua amrrubelø gøn, nømuim bala tasigwan estsara, nømuimburab Tiuswan mianrrai. Inchen nui kusrenanøb pera uniiløbe tru srua amrrubelan namaptinchibelø gøn.
40019014	Inchene Jesúsbe trenchibig køn: —Uregwane merømø, naimay ka amrrubasay cha. Kaguende srømbalasrø Tius nø ashib karub waibe nøm latailaiwein gøn— cha.
40019015	Incha tasigwan uregweim bala estsarabe, nøbe truyugurri ibig køn.
40019016	Kan møg Jesúswan ashchab yabe, trencha payibig køn: —Kusrennøbig, managatig øsig kømigwan na tøgagønrrappe, ¿chigøben tabiibe chi maramø?— cha.
40019017	Inchene Jesúsbe trencha løtabig køn: —¿Ñibe nane tru tabigweimburappe chindimba paygu? cha. Mugucha tabiibe kaaben, Tiustøwein gøn cha, tabiibe. Inchawei managatig øsig kømigwan tøga basrønrrappe, Tius maig maramigwan martrai pønsraigwan møra, mar— chibig køn.
40019018	Inchen matsinøbe: —¿Møilø gøh?— chibene, Jesúsbe trenchibig køn: —Kweechimøwei, itølulmøwei, nilømøwei, katøganuimburab isa waminchimøwei,
40019019	usri møskawan maig købash inchimø, tab inchib, katø ñima ñiasiitøwei maig undaguig køppe, ñui mendaigwangucha treetøwei undaarab inchi— chibig køn.
40019020	Inchene matsinøbe trenchibig køn: —Nabe iilane kerriguh marøbig kur cha. Masbe ¿chitø balerah?— chiben,
40019021	Jesúsbe trenchibig køn: —Chigucha palømíig newan tabig kønrrappe, ya, ñui chi tøgagúigwan yana, waachameran tranø cha. Treeg marabe, srømbalasrømbe chigurrimbunø tøgagønrrabguen cha. Trugurrimbe arrua, nai mendig amø— chibig køn.
40019022	Inchen tru matsinøbe iigwan mørøppe, truba isui ibig køn, kaguende truba puaig kua.
40019023	Incha Jesúsbe trenchibig køn nui kusrenanøb pera uniilan: —Nabe ñimun cierton trendamønrrun cha: Srømbalasrø Tius nø ashib karub wainug kan puaig kebyamibe truba murig køn cha.
40019024	Kan camelloguen tsusain gal rrabyu illmø larrayandiig køben, kan puaibe Tius nø ashib karub waisrø kebinrrab gaimanrrun— cha.
40019025	Inchen nui kusrenanøb pera uniiløbe iigwan mørabe, truba kwaarøb trenchibelø gøn: —Treeg købene, ¿kaigyugurrimbe mu gúi wesraig kønrrautah?— cha.
40019026	Inchen Jesúsbe nømun ashabe, trenchibig køn: —Møgueløbe iigwan martrab gaimanrrun cha. Trune Tiusweimbe si, chitøgucha maramdiitø gøn— cha.
40019027	Inchen Pedrobe trenchibig køn: —Au, nambe chi tøgagúigwan kerrigu elacha, ñui mendig amrruig køn cha. ¿Nambe, trube, chi utamig kønrrerah?— cha.
40019028	Inchene Jesúsbe trencha løtabig køn: —Pøs nabe ñimun cierton trendamønrrun cha: Katøyug chi købigwan srøig tamarøb uras tru Møg Misra Arrubig nø wamisrig tørguegwalmabigu nø wamisrøb uras, ñim nai mendig amøñibeløbe tru purramisra karub purraig doce pønrrabeløyu purramisra, tru doce nusrkalø Israelwainukkurri karrab misaameran ñim ashib karub purramisrtrun cha.
40019029	Inchen mayeeløba yameran, nunelan, nuchalan, usri møskawan, uregwan, pirømeran nai munchigurrindø elachibeløbe cien biejes menrraguen utab, katø managatig øsig kømigwangucha Tius tranig utønrrun cha.
40019030	Inchen møiløgøben møi ya yu pirau nømmerrig bønrrabeløbe trusrømbe srabe melønrrun cha. Inchen yu pirau srabe melabeløbe, trusrømbe nømmerrig bønrrønrrun— chibig køn Jesúsbe.
40020001	—Srømbalasrø Tius nø ashib karub waibe øyeeg lataig køn, kan pirø buaig truba løtsøzhig nui uvas ellguailøyu kwallchabelø lanrrab webibig lataikke.
40020002	Incha tru piunmeran mawawan mayan bagaramig køben treeg bagaranrrab misra, incha nui uvas ellgwainug kwallchay øran cha.
40020003	Incha tru løtsø las nueve katøyug webarruabe, katøganelø plazayu chi maramikkar purrai ashabe,
40020004	trenchibig køn cha: “Ñimgucha nai uvas ellgwainug kwallchab ambay cha, maig pagaramigwan treeg bagararrumøn” cha. Inchen nømbe ambubelø gøn.
40020005	Incha puaibe katøyug kwaløm døbøtag webya, katø maaben las treskucha webya, treetøwei marøbig køn.
40020006	Incha maaben las cinco gøsrøn katøyug plazayumay yabe, katø møiløgøsrøn chigucha maramikkar purrai ashabe, trencha payibig køn: “¿Ñimbe mawa ørøba chi marmøbe yube chinchib purrøgue?” cha.
40020007	Inchene nømbe trencha løtabelø gøn: “Namune muguen chi maramig tranmøtan” cha. Inchen nøbe trenchibig køn: “Ñimgucha ambay cha, nai uvas ellgwainug kwallchab.”
40020008	'Inchen yandø yem misren, tru ellmarig buaibe nui kwallibelan ashibigwane trenchibig køn: “Kwallib melabelan wama, pagarau cha. Tru srabe guerrubelanmerrig pølbasra, srøsrø guerrubelane srabe bagaranrrig” cha.
40020009	Tru maaben las cinco lutau gøben kebambubelømerrig kemalla, møitøgucha mawa ørøba marøb meløwa lataitøwei neig utabelø gøn.
40020010	Inchen yandø merrab kebambubeløbe mas utamuitamab isua meløbenba, nøm møitøgucha mawa ørøba marøb melaigwandøwei utabelø gøn.
40020011	Incha tru marøb melaimburø anwan utabe, tru ellmarig buaigwane nømdø truba namig waminchib mendabe,
40020012	tru puaigwane trenchibelø gøn: “I tru srabe guerrubelø kan urazhiitø marendø, ñibe truilangucha nam pørryu mawa mawa marøb melabelan lataitøwei lata bagaran” cha.
40020013	Inchen tru tra buaibe nømun møigwan gøsrøn trenchibig køn: “Kasuku, nabe ñune chigucha chi kalø marmur cha. ¿Yamba mawa marigwan ñune øyah pagararrumøn chiben, ñibe treeg kørrømisrømmørgøppeh? cha.
40020014	Ñui an ganaigwan cha, chibig køn. Møimbe inrrø cha. I srabe martrab kebarrubigwan ñun lataitøwei pagarag køben treeg pagarar cha.
40020015	¿Nan maig maramdiig køben, naiwane nabe na asha maramig kømuitarru? cha. ¿Kabe na merøgømíig menrra tabig kui ashiptø ñibe pusrkwai ashkuh?” cha.
40020016	'Inchawei møi ya srabe melabeløbe nømmerrig bønrrøben, møi ya nømmerrig bønrrabeløbe srabe melønrrun— cha.
40020017	Jesús yandø Jerusalénsrømay nebib yabe, nui doce kusrenanøb pera uniilan nøørø wama, trenchibig køn:
40020018	—Au, nambe Jerusalénmay nebambub amber cha. Trusrømbe Møg Misra Arrubigwane sacerdotesmeran karubelanba, tru Moisés pørigwan kusrenanøbelanba tranen, truiløbe nune kwanrrai pasrtrun cha.
40020019	Incha nømbe nun indzatø ashib, kurraguchib, kurusyu mesrøb inchai judíos kømeelan tranrrun cha. Inchen pøn gwalømyube katø øsiirawa kurrønrrun— chibig køn.
40020020	Zebedeowei nusrkalai usrimbe nui nusrkaløba Jesúswei merrab chigøsrøn mianrrab, nøbe tømbasrøbig køn.
40020021	Inchene Jesúsbe payibig køn: —¿Chi baløta?— cha. Inchene nøbe trenchibig køn: —Ñi ashib karub wainug nai nusrkalan, kanun kusrmay, kanun ñui atsimay purramisringarurra— cha.
40020022	Inchene Jesúsbe trencha løtabig køn: —Ñimbe chi miab pønrrermabguen mørmøn cha. ¿Na tru copayu mutsam biwan, kabe ñim muchibsrugueh?— cha. Inchene nømbe trenchibelø gøn: —Øø, mutsamønrrun— cha.
40020023	Inchen Jesúsbe trenchibig køn: —Na mutsim biwane si, ñimbe muchibwei inchun cha. Inchendø tru kusrmayba, atsimayba purrønnamigwane na rranamig kømøn cha. Tru purramibe nai Møskai tru purrønrrabelayasig tamariilaindøwein gøn— cha.
40020024	Inchen tru nui kusrenanøb pera uniilø diezeløbe trunun mørabe, tru pa nunelane namabelø gøn.
40020025	Inchen Jesúsbe nømun wamabe trenchibig køn: —Ñimguen ashen, judíos kømø misaameran karub purrabeløbe nøm karub tøgagúilane maig købash inchib ke nøm garub purran cha. Inchen truyu møguelø nørreelø nøm garub purrabeløbe mungucha manchinrraingaig karub purrabelø gúi ashchai nømbe kenamaran cha.
40020026	Trune ñimui utube ñimbe øyeelø gømumig køn cha. Treeg købgunrriibe, ñimui utu mas nuikkug købene, katøganelø karuindiig megamig køn cha.
40020027	Inchen ñimui utu møikkøben ñimmerrig melag købene, katøganelø karuindiig megamig køn cha.
40020028	Kaguende øyeetøwei tru Møg Misra Arrubikken katøganelø nuyasig marøb melønrrai arrumøtø, nøguen katøganelayasig marøb meganrrappa, nø kwaitøga truba nu misagwan purøbagarawa, kaigyugurri wesranrrappa arrig køn— chibig køn.
40020029	Nøm Jericógurri webamba ambene, misaamerabe truba nu wendautø ambubelø gøn.
40020030	Inchen pailø kabgailø may menda purrøwabe, Jesús purayai mørøppe, trenchib trashibelø gøn: —¡Namun lastima ashcha chib, merrabsrø Davidwei Nusrkai!—
40020031	Inchen misaamerabe niløtø burrønrrai namingucha, nømbe mas mur trashib trenchibelø gøn: —¡Señor, namun lastima ashcha chib, Davidwei Nusrkai!—
40020032	Inchen Jesúsbe pasramisra, kabgailan wamabe, trencha payibig køn: —¿Ñimuyasig na chi maramig baløta?— cha.
40020033	Inchene nømbe trenchibelø gøn: —Señor, namune namui kabmera ashibig misrimbe gøtan— cha.
40020034	Inchen Jesúsbe nømun lastima asha, nømui kabmeran katørabene, tru urastø kabgailøbe ashibelø misra, Jesúswei mendig ambubelø gøn.
40021001	Yandø Jerusalénsrø chab pub amba, Betfagé pueblo tru Olivos Tunsrø chab puabe, Jesúsbe nui kusrenanøb pera uniilø pailan
40021002	trenchib karua ørøbig køn: —Ø pinrrøguesrø yamera tsitsø bønrrabsrømay ambay cha. Trusrømbe pubyutø kan burra, burro-unøzhig peraig, litsig wetørranrrun cha. Incha picha, srua amrrunrrigay cha naimay.
40021003	Inchippa møikkøben chigøben chibene, øyah chinrrigay chibig køn: “Señor palai indan” cha. Inchen truibe pebrrun— cha.
40021004	Øyeeg pureppe, Tius maig karuigwan eshkabig maig taig treeg nebunrrain gúig køn, tru øyah chib pørig:
40021005	Sion ciudayuelan øyah chib eshkau cha: “Asay chib, ñimui Rey ñimuimay arruppe, chigucha chi nuig kømíig lataig kan burroyu, burro-unøyu itøguana arrun daig, kan carga nigab animal lluig unøyu.”
40021006	Inchen nui kusrenanøb pera uniiløbe Jesús maig karuigwan treeg mara,
40021007	burran unanbañau srua amrrua, nømbe nømui kewagúilan burranba, unanba kayen, Jesúsbe itøguanabig køn.
40021008	Inchen misag truba nu basrabiibe møiløbe nømui kewagúilandøwei maywan kayen, møiløbe kullag srarcheelø lutiicha kayibelø gøn.
40021009	Inchen merrab amrrubelø lata, wendau amrrubelø lata, øyah chib trashib amrrubelø gøn: “¡Rey Davidwei Nusrkai Hosanna! chib. ¡Señor Tiuswei munchiyu nø ørig arrubiibe mayanguen tab gúig køn! chib. ¡Srømbalasrømbe Hosanna!” chib.
40021010	Jesús Jerusalénsrø kebibene, maya misaamera ke chi indi asamgaig inchib, møiløgøben trenchib payibelø gøn: —¿Iibe mu gøh?— chib.
40021011	Inchen tru nu misag søtøbe trenchibelø gøn: —Iibe Tius maig karuigwan eshkabig Jesús Galilea birau nazaretsriig køn— cha.
40021012	Jesús Tiuswei yau kebya, truyu mayeelø yanøb, penab inchib warabelan søtøba wambig webetabig køn. Katø misagwan an yunømarøbelai mishatsiimeran utsøbetab, palomasmera yanøbelø purraigwan utsøbetab inchibig køn.
40021013	Incha trenchibig køn: —Tiuswei wamwan pørigube trenchibig køn cha: “Nai tab yabe Tiuswan wamindi ya gøn cha, trencha wamig kønrrun” cha. Trune ñimbe nileelø warain rrab marin gøn— cha.
40021014	Inchen tru Tiuswei yau kabgailø gøben, cojosmera gøben Jesúswan kemallen, nøbe tamarøbig køn.
40021015	Inchen sacerdotesmeran karubeløba, Moisés pørigwan kusrenanøbeløba Jesúswei tru purø nørreelø mariilan ashib katø Tiuswei yau shush ureemera: “¡Rey Davidwei Nusrkai Hosanna!” chib trasai mørabe, truba namabelø gøn.
40021016	Incha Jesúswan trenchibelø gøn: —¿Iilø øyeeg chib gøben mørtirru?— cha. Inchene Jesúsbe trenchibig køn: —Øø, mørar cha. ¿Ñimgan Tiuswei wamwan pørigu iig øyeeg chibigwan managuen lemeelø gøtirru? cha: Pitsø muchib shush ureemeran gøben, katø nørrø ureemeran gøben ñun newan tabzhig waminchai, ñi Tius treeg marin gøn daigwan.—
40021017	Incha nømun pønrramnetø, ciudayugurri webya, Betaniasrømay yabe, trusrø kørrømisrøbig køn.
40021018	Incha løtsø katø ciudayumay arruabe, Jesúsbe parøgwai mørøbig køn.
40021019	Incha kan higuera tusr may bulu pasrai asha, kemallabe, tru higuera tusrbe ka ishiitø tøgaig kui ashabe, Jesúsbe tru higuerane trenchibig køn: —¡Møingurrimbe yandø managucha mas mamig niimubash!— cha. Inchen tru urastø higuerabe mul-laptinchibig køn.
40021020	Inchen tru chi purayaigwan nui kusrenanøb pera uniiløbe ashabe, truba kwaarøb, Jesúswan trenchib payibelø gøn: —Higuerabe møi møi mul-lanrrappe ¿mandø indah?— cha.
40021021	Inchene Jesúsbe trenchibig køn: —Pøs nabe ñimun cierton trendamønrrun cha: Ñim ñimui isubigwan Tiusweinuutø pasra tøgagua treeg kømuptinchaitamab isumubene, na higueran øyeeg mari lataitøguen gømøtø, ñim i tunwanma: “Yugurri mendamisra, maryu kebeñ” chibene, treeg burainrrun cha.
40021022	Inchawei ñim Tiusba waminchib miappe, chiwandøgucha nø martraitamab kørewa, miawabe, ñimbe utønrrun— chibig køn.
40021023	Jesús Tiuswei yau kebya, kusrenanøb wamnetø, sacerdotesmeran karubeløba, misagwan karubelø kølli misaameraba Jesúswan kemallabe, trencha payibelø gøn: —¿Ñi mariilane mu garua basriitøgarre margu? cha. ¿Ñi øyeeg maramigwane mu garua basrta?— cha.
40021024	Inchen Jesúsbe løtappe, trenchibig køn: —Nagucha ñimun kan chigøsrøn payrrab inchar cha. Ñim iigwan løtøbene, trube, nagucha eshkarrumøn chibig køn, iilan mu garuitøga marar cha.
40021025	¿Misagwan Juan piu umbu ulsraibe chugurri arrig køh? cha: ¿Srømbalasrøngurrin gønrrab gøh? Kabe: ¿Møgueløgurrin gønrrab gø chindah?— cha. Inchen kangurrin gangurri payiyab mendabelø gøn: “ 'Srømbalasrøngurrin gúig køn' chibene, nøbe namune trenchinrrun cha: Trube, '¿chindimba nune køremøgue?' cha.
40021026	Katø: 'Møgueløgurrin gúig køn', damgawein gøn cha. Kaguende misagwan namune kørig køtan cha. Kaguen ya mayeeløba Juanbe Tius maig karuigwan eshkabig købig kui asha tøgar gøn” cha.
40021027	Treekkurri Jesúswane trencha løtabelø gøn: —Maig kuindøbeh— cha. Inchene Jesúsbe trenchibig køn: —Trube, nagucha eshkamumønrrun cha, iilan na mu garuitøga marigwan.—
40021028	Jesúsbe payibig køn: —¿Ñimbe iigwan maig isugue? cha. Kan møg pagatø nusrkalø tøgagua, kanunmerrig trendan cha: “Nai nusrkai, nai uvas ellgwain rrau møi kwallchab inrrø” cha.
40021029	Inchene nøbe trencha løtabig køn cha: “Ig kømøtan” cha. Inchendø nøbe yanayube treeg marmønrrurmab isua møra, ka yan cha.
40021030	Inchen møskaimbe katøgan nusrkaweimay yabe, katø treetøwein chiben, nusrkaimbe: “Øø, Papa, na inrrur” chibendø, imøn cha.
40021031	Trube, tru i pa nusrkaløyu møskai maig maringaruigwan ¿møig marerah?— chiben, nømbe: —Tru srøsrø garuinab nusrkai— chibelø gøn. Inchen Jesúsbe trenchibig køn: —Pøs nabe ñimun cierton trendamønrrun cha: Romasreelayasig an utabeløba, ishumburmera asrwan anwei yanøbeløba Tius nø ashib karub waisrømbe nømmerrikken kebamrrun cha, ñimguen kebammøwatø.
40021032	Kaguende Juan Bautistabe sølgandø tabig mandø amønamigwan kusrenanrrab arruben, ñimbe køremuig køn cha. Trune tru an utabeløba, tru ishumbur an bagarwei trømbøig marøptø warabeløba, truiløguen køreig køn cha. Trune ñimbe iilan kerrigu ashendø, kørenrrab isua mørmuig køn chibig køn.
40021033	'Incha møray, chibig køn, katøgan ‘øyeeg lataitøwein gøn’ cha, kemesra wamindigwan. Kan møg pirø buaig uvas tra mara, trugurrimbe panig basra, uvas piwan chu wesrumigwan truyu tamara basra, incha tru ellmarigwan ashib laramig kan ya-unø palaig mara basran chibig køn. Incha nui pirøwan katøganelan misrigwan pirishinrraptø kwallchai tranabe, yabsrømay yan cha.
40021034	'Incha yandø tru mamig misrigwan lurramig lutauraben, møilan gøsrøn nui karuindiig melabelan tru nuimburabigwan tru kwallchab utabelan mianrrab øriibe,
40021035	tru kwallibeløbe karua øriilan merrarrawa, kanune kurraguchib, kanune kweechib, kanune sruutøga petab inchibelø gøn cha.
40021036	Inchen tru pirø buaibe srøsrø lataguen gømø, katøbe karuindiig melabelan mas yam øren, tru kwallibeløbe søteelanba treetøweih maran cha.
40021037	'Incha yandø trugurrimbe nui trag nusrkawan ørøbig køn cha, treeg isub: “Nai nusrkawane chinchimønrrun” cha.
40021038	Treendingucha tru kwallibeløbe nusrkawan ashippe, nømdø trenchibelø gøn: “Pirøwan ketig utønrrabiibe iigwein gøn cha. Kwetchab amun chibelø gøn, nuimburab nø utamigwan nam døga gørrømisrtrab” cha.
40021039	Incha merrarrawa, uvas traugurri wegucha, nune kweechibelø gøn cha.
40021040	'Møimbe, trube, ¿tru uvas tra buaig arruabe, tru kwallibelane chi martrerah?— chibig køn.
40021041	Inchene nømbe trenchibelø gøn: —Tru larrø gailane treetøwei kaig mara kwetchun cha. Incha tru uvas trawane gatøgan mendailan tranrrun cha, lurrimørig nuimburabigwan trannrrai.—
40021042	Inchene Jesúsbe trenchibig køn: —¿Ñimgan Tiuswei wamwan pørigu øyeeg chibigwan managuen lemeelø gøtirru? cha: Ya marøbelø kaasig sruube katsiisrø pølbasra wayamig mas purø tab srukken misrin gøn daigwan. Señor Tius øyeeg marene, namuin gabyube truba tabig asønatan cha.
40021043	Inchawei nabe ñimune trenchar: Tius nø ashib karub waigwane ñimune kerrawa, katøgan peg misaameran Tius tranrrun cha, ellmarig maig misrtrabig køben, treeg ellmarig misrtrabelan.
40021044	Inchen møikkøben tru srug bala beñippe, pitis misrtrun cha. Inchen tru srug muim bala gøben peñippe, nune usrø tuindø martrun— chibig køn.
40021045	Inchen tru sacerdotesmeran karubeløba, fariseosmeraba tru ‘øyeeg lataitøwein gøn’ chib Jesús eshkab wamindiilan mørabe, nømun guemesra wamindin gúi wetøgørrabelø gøn.
40021046	Incha Jesúswan merrarranrrab inchendø, misag søtøwan køriimatabelø gøn, kaguende misaamerabe Jesúswane Tius maig karuigwan eshkabig kui treeg tøgagøben.
40022001	Katø Jesúsbe nømun ‘øyeeg lataitøwein gøn’ cha, kemesra kusrenaniilan waminchib mendappe trenchibig køn:
40022002	—Srømbalasrø Tius nø ashib karub waibe øyeeg lataig køn cha. Kan rey nui nusrkai kasharaben fiesta marøbig lataikke.
40022003	Incha nui karuindiig melabelan novios yaumay linchunrrigay cha eshkailan wamønrrab øriibe, tru linchab amrrunrrai eshkailøbe amrrug kømui indin gøn cha.
40022004	Inchen nui karuindiig melabelan katøganelan katøyug trencha karua ørøbig køn: “Nai tsal-lanin toromeran kweetsingarua mamigwane yandø chab tamaraguen war cha, møimbe si yandø kerrigu ke chab tamarikken bønrran cha, novios yaumay linchubash tan” chinrrai.
40022005	Trune tru linchai eshkailøbe cuentaguen marmø, møikkøsrønbe nui trausrømay iben, katøgane penab, yanøb inchab ibig køn cha.
40022006	Inchen katøganeløbe tru reywei karua øriilan merrarrawa, truba kaig marøb kurrabetab gøptø kweechibelø gøn cha.
40022007	Inchen reybe truba namaptø, tru kweechibelane nui suldaumeran truilane kweetsingarua, nømui pueblone parringarun cha.
40022008	'Incha nui karuindiig melabelane trendan cha: “Isa gømø, tru noviosmerai fiesta maramibe chab tamarig bønrrøben, tru linchab amrrunrrai eshkailøbe treegube linchabgailø gúig kua, amrrumuig køn cha.
40022009	Incha mas nørrø callesmerawan amba, mun wetørrabashtø novios yaumay linchab amrrunrrai eshkanrrigay” tan cha.
40022010	Inchen tru karuindiig melabeløbe callesmerawan webamba, mun wetørrabashtø tulundzunabelø gøn, tabelan gøben, kailan gøbengue. Inchen kasharabelø purrai salayube ¡gatø! misaatø netsaptinchibig køn.
40022011	'Inchen reybe tru linchab amrrunrrai eshkailan ashchab kebyabe, kan møg noviosyu linchab keegwan keweig pasrømui ashabe, trenchiptinchibig køn:
40022012	“Au, kasuku, kasharabyu keegwan keweig kømubendøbe, ñibe ¿chincha kebarrugu?” cha. Inchen nøbe ke wamguen binim basramisrøbig køn cha.
40022013	Inchen reybe tru mishatsigu ashib pønrrabelane trenchiptindan cha: “Srøbwanba, tasiimeranba lusra, wambig purø rrømbø løstøyu wegutsay cha. Truyube kishib, trugulmeran tsatsamig kønrrun” cha.
40022014	Kaguende wamiiløbe truba nu gøben, lawa wesruiløbe mamdø gøn— chibig køn.
40022015	Øyeelø chab puraiben, fariseosmerabe nøørø mendamisra, nømdø waminchibelø gøn, Jesúswan chigøben payen, kalø løtøbene, kebenøsrkønrrab cha.
40022016	Inchabe møilan gøsrøn nømui mendig amøñibelanba, Herodesweingateelanba øyah chinrrai ørøbelø gøn: —Kusrennøbig, ñibe ciertonigwan waminchib møg, Tius maig amøñinrrai karuigwan, isa gømø, trunun treeg kusrenanøb, katø misag maig chitanmaptø mørøb pasrømíig kui ashibelø guer cha. Kaguende ñibe mundøgucha nømun mailø gøtasha kandarøtø imøwei inchibig køn cha.
40022017	¿Ñune maig købsruerah? cha, namun eshkarra chibelø gøn. ¿Tru Romasrø maya misagwan karub wabigwan nam an pagaramig merig køh, kabe merømuig køh, chinderah?— chinrrai.
40022018	Inchen Jesúsbe nømun ka kaig martraptø isua inchib pønrrain gúi ashabe, trenchibig køn: —Ñim palatø tabelø, ¿nane chindimbarre kebenøsrkønrrab inchigue? cha.
40022019	Tru pagaram anwan eshkarra— chibig køn. Inchen nømbe kan an srua amrruben,
40022020	Jesúsbe trencha payibig køn: —¿I anyu maløba, i munchi pøriibabe muin gøh?— cha.
40022021	Inchene nømbe trenchibelø gøn: —Tru Césarwein gøn— cha. Inchene Jesúsbe trenchiptinchibig køn: —Inchawei Césarwein gøbene, Césarwan tranay cha. Inchen Tiuswein gøbene, Tiuswan tranay— cha.
40022022	Inchen iigwan mørabe, kwaara asha gørrømisra, nømbe nune pasramnetø, ambuptinchibelø gøn.
40022023	Tru gwalømdøwei kan møiløgøsrøn saduceosmera Jesúswan ashchab ambubelø gøn, truiløbe tru kwabeløbe øsiiramønrrun chibelø guabe, Jesúswane øyeeg bayibelø gøn:
40022024	—Kusrennøbig, Moisésbe trendaig køn cha: “Møikkøben kan møg urekkaig kwabene, nuneebe tru piudan kasharam nebunrrun cha, tru nuneg kwabigweimburab ureg kørrømartrab.”
40022025	Pøs yu namui utuma sieteelø nunelø købig køn cha. Indiibe srøsriibe kasharawa, urekkaig kwawa, srawane nunewan kørrømaran cha.
40022026	Katø tru wendø nunewan treetøweim buraiben, katø tru wendau nunewan treetøweim buraiben, sieteelanba treetø rreetø buraibig køn cha.
40022027	Yandø srabebe tru ishukkucha kwan cha.
40022028	¿Pøs treeg købene, tru kwabelø katø øsiirabene, tru maya nunelø tru ishuwan kasharaig kuig køppe, nøbe sieteelai utu møigwei srain gønrrerah?— chibelø gøn.
40022029	Inchen Jesúsbe trencha løtabig køn: —Ñimbe mandø gúinguen mørmøwa, pella bønrran cha, kaguende Tiuswei wamwan pørigwan lata, Tiuswei maramburab marøbigwan lata nebua ashmeelø gua.
40022030	Kaguende kwailø katøyug øsiirappe, kasharamøwei, kasharanrrab gømøwein gønrrun cha. Treeg kømøtø, srømbalasrø ángelesmera latailøtøwein gønrrun chibig køn.
40022031	Inchen tru kwailø øsiiranrrun daigweimburappe, ¿ñimgan lemeelø gøtirru? cha, Tius nøtøwei øyah taigwan:
40022032	“Nabe Abrahamwei Tius, Isaacwei Tius, Jacobwei Tius kur” cha, trendaigwan. Inchawei Tiusbe kwailai Tius kømøtø, øsiguelai Tius køn— chibig køn.
40022033	Inchen misag truba nu basrabiibe iigwan mørabe, Jesús kusrenanigwan ke kwaara asha gørrømisrøbelø gøn.
40022034	Fariseosmera tru saduceosmeran Jesús niløtø bønrram wamindin gúi wammørabe, tulundzuna,
40022035	kan møikkøsrøn tru maig maramigwan martrai Moisés pørigwan kusrenanøbiibe Jesús kalø løtøbene kebenøsrkønrrab isua, trencha payibig køn:
40022036	—Kusrennøbig, ¿maig maramigwan martrai Moisés pørigu karua pønsrailø, mas nuibe møig køh?— cha.
40022037	Inchen Jesúsbe trenchibig køn: —“Señor ñui Tiuswane ñui manrraugurri kerrigu newan undaaraitøgaba, kerrigu ñui øsig basraitøgaba, kerrigu ñui turtøga isumburab isuitøgaba undaaramig køn, chibig køn” cha.
40022038	Tru maig maramigwan martrai pønsrailøyu, iimerrig køn cha, trurrigu mas nuibe.
40022039	Inchen tru wendauikkucha treeg lataitøwei chibig køn: “Ñima ñiasiitøwei maig undaguig køppe, ñui mendaigwangucha treetøwei undaaramig køn” cha.
40022040	Tru maig maramigwan martrai Moisés pørigu kerrigu pønrrabig lata, Tius maig karuigwan eshkabelø kerrigu kusrenaniilø lata i pagatø maig maramigwan martrai pønsrailøyugurri pølbasra amrrubig køn— cha, trenchibig køn.
40022041	Inchen fariseosmera tulaamba srø burramnetø,
40022042	Jesúsbe trencha payibig køn: —¿Ñimbe Cristoimburab maig isugue? cha. ¿Mui misagugurri arritamague?— cha. Inchen nømbe trenchibelø gøn: —Davidwei misagugurri arrub nusrkain gøn— cha.
40022043	Inchen Jesúsbe trenchibig køn: —¿Trube, treeg købene, Davidbe Cristone chindimba Señor tah? cha, nun Espíritu trendingaruben. Kaguende Davidbe trendaig køn:
40022044	Señor Tiusbe tru nai Señorwane trendan cha: “Nai kusrmaygatø wamisr cha, ñui ashig kømui inchib tsalø inchibelan ñi itøbunønrrai ñui srøb umbu na pønsramnegatig.”
40022045	Cristone Davidbe: “Señor” cha, øyeeg wamøbene, trube, ¿mandøgurri Cristobe Davidwei nusrkain gønrrab gøh?— chiben,
40022046	muguen mancha kusrua løtønrrab gaimabelø gøn. Incha tru gwalømgurri mugucha chigøben mas payrrab inchimeelø gøn.
40023001	Øyeelø chab puraiben, Jesúsbe misaameranba, nui kusrenanøb pera uniilanba trenchibig køn:
40023002	—Moisés pørigwan kusrenanøbeløba, fariseosmerababe tru Moisés pørigwan øyeeg chibig køn cha eshkab nømui marøb purramibe truig køn cha.
40023003	Inchawei nøm ñimun chi maringaruben, kerrigu møra marøb esegay cha. Inchendø nøm maig marigwane, trunun asha marmønrrigay chibig køn. Kaguende nømbe chigøben tabig martrappe chibendø, peemaytø marøbelø gøn cha.
40023004	Incha nømbe tru pørigu mas nemarøb, mutamguenga gwatsiguelø latailø mara, katøganelane kildunyu muta ambub lataitøwei inchai marendø, nømgurrimbe ni tasig-unøtøgaguen kebachig kømui inchibelø gøn cha.
40023005	Chiwandøgucha marøppe, misaamera ka ashchaindø marøbelø gøn, cha. Tiuswei wamwan pørigwan kappaløyu gøben, kwalmerayu gøben nørriig kena melsra amønamig tab gúi inchibelø gøn cha, katø u tulurmera yab srølmera melsra amønamiba.
40023006	Lincha tabig mabyugucha nørreelø purrainug purø tabigu purrag kui indamba, judíosmera tulundzuni yamerayube purø tab purramdønug purrag kui indamba inchibelø gøn cha.
40023007	Incha misaamerabe penab yanøb indinug nømune purø tabzhig wamønrrai inchibelø gøn cha, trurrigu nømune “Kusrennøbig” cha, wamønrraingue.
40023008	'Trune ñimbe “Kusrennøbig” cha, wamønrrai inchimumig køn. Kaguende ñimbe søteeløba nunelø latailø gøn. Incha ñimbe kusrennøbiibe kandø tøgar gøn cha.
40023009	Katø ñimbe yu piraube mungucha, “Møskain” chimøtay. Kaguende ñimbe Møskaimbe kandø tøgar gøn, truibe srømbalasrø wabig.
40023010	Katø ñimune “Kusrennøbig” cha, wamønrrain gømøwein gúi, kaguende ñimuimbe ashibig mas nuibe Cristo, nøtø gøn.
40023011	Ñimui utu mas nuibe katøganelø karuindiig megamig køn.
40023012	Kaguende nøasiitø ‘nuig kurmab’ isubigwane, ka kørig martrun cha. Inchen chigucha gømíig ‘nuig kurmab’ isumíigwane ‘i møøbe si, nuig køn’ daig kønrrun, chibig køn.
40023013	'¡Ay, ñim waachamera Moisés pørigwan kusrenanøbeløba, fariseosmeraba, palatø tabelø! Srømbalasrø Tius nø ashib karub wainug kebambam yaskabwan gatøganelø kebammønrrai kasrøb, ni ñimdøweinguen kebammøwei, ni gatøganelø kebambug kui inchen kebambashmøwei inchibelø gøn cha ñimbe.
40023014	'¡Ay, ñim waachamera Moisés pørigwan kusrenanøbeløba, fariseosmeraba, palatø tabelø! Pøs ñimbe piudasmeran nømui yameran kerrawabe, tabelø misrøb ke ka yandø truba yana Tiuswan waminchibelø gøn cha. Øyeekkurri ñimbe møra melamig mas nuigwan utanrrun chibig køn.
40023015	'¡Ay, ñim waachamera Moisés pørigwan kusrenanøbeløba, fariseosmeraba, palatø tabelø! Pirau lata, maryu lata munabatsø ambubelø gøn cha, kandøguen ñimuingatø purøsrunrrab. Incha yandø ñimuingatø purøsruabe, ñim lataitøguen gømø, purab tabelø chibelø gønrrai mara, truigwane tru managuen kwamø nagu kegutsam unø gønrrai marøbelø gøn cha.
40023016	'¡Ay, ñim waachamera chigúinguen ashmeelø gøbendø, katøganelan pera ambubelø! “Møikkøben Tiuswei yawei merrab pasramisra, ‘¡gatø! marmø gømø, nabe maramønrrun’ daigwan treeg marmuingucha, ñimbe chigucha gømøn chibelø gøn. Inchendø tru Tiuswei yau oro basrabigwei merrab pasramisra, ‘¡gatø! marmø gømø, nabe maramønrrun’ daigwan trenchibig, trube, martrab taigwane nune maramig nebunrrun” cha, trenchibelø gøn, ñimbe.
40023017	¡Tontos, chigúinguen ashmeelø! ¿Møimerrig mas nuig kerah? cha. ¿Oroteh? Kabe ¿tru oron Tiusweyasig tabig kønrrai nøørø tarømarøbig, Tiuswei yateh?
40023018	'Katø ñimbe trenchibelø gøn: “Møikkøben, chigøben martrab cha altarwei merrab pasramisra, ‘¡gatø! marmø gømø, nabe maramønrrun’ daigwan, marmuingucha, chigønrraamøn cha. Inchendø tru altar bala Tiusweyasig trana pasrigwan truigwei merrab pasramisra, ‘¡gatø! marmø gømø, nabe maramønrrun’ daigwane, nune maramitøwei nebunrrun” cha, trenchibelø gøn.
40023019	¡Chigúinguen ashmeelø! ¿Mas nuibe chigø? ¿Tiuswan traniiteh? Kabe ¿tru Tiusweyasig tranigwan tabig kønrrai nøørø tarømarøbig, tru altarteh?
40023020	Altar merrab pasramisra, ‘¡gatø! marmø gømø, nabe maramønrrun’ chibiibe, altarwandø ke treeg maramønrrun chimøtø, tru bala chi pønrrabigwangucha kerriguba treeg maramønrrun cha, tøga rrendan cha.
40023021	Tiuswei yawei munchiyu ‘¡gatø! marmø gømø, nabe maramønrrun’ chibiibe, tru yawandø gømøtø, Tius truyu pasrabigwangucha tøga rrenchib pasran cha.
40023022	Inchen srømbalawei munchiyu ‘¡gatø! marmø gømø, nabe maramønrrun’ chibiibe, purø tabzhig Tius wamisra waigwanba, katø tru tabzhigu wamisra wabigwanba tøga rrencha basran chibig køn.
40023023	'¡Ay, ñim waachamera, Moisés pørigwan kusrenanøbeløba, fariseosmeraba, palatø tabelø! Ñimbe erbabunanba, aniswanba, cominoswanba, truilane Tiusweyasig diezmørig kanzhig, kanzhig wesrawa tranøbelø gøn cha. Inchendø tru maig maramigwan martrai Moisés pørigu kusrennøbig mas nørreelø pønrrabigwane marmø, pinab amban cha, tru sølgandø tabig maramigwanba, lastima ashibelø gømigwanba, isubigwan Tiusweinug pasra tøgagømigwanba. Ñimbe marøppe, iilanwei maramig kuig køn cha, tru diezmørig kan gan wesrawa Tiuswan tranamigwangucha pesannamø, tøgatø marøb.
40023024	¡Ñim chigúinguen ashmeelø gøbendø, katøganelan pera ambubelø! Pøløm-unøzhigwane tøga muchimønrrab larruusra muchendø, camellone kebinab pinan cha.
40023025	'¡Ay, ñim waachamera Moisés pørigwan kusrenanøbeløba, fariseosmeraba, palatø tabelø! Pasunba, platillonba wambiimaybe pillmabendø, ñimui umbube ñimbe misagwan kwaarøsra kerranrrab isuiløba, chigurrimbunø tøgagønrrab parø isuiløba, trutø netsailø gøn cha.
40023026	¡Fariseo chigúinguen ashmíig! Pasun umbumaymerrig chish mar cha, wambiimaygucha chishig kørrømisrtrai.
40023027	'¡Ay, ñim waachamera Moisés pørigwan kusrenanøbeløba, fariseosmeraba, palatø tabelø! Kwaig sørin rrabmera wambiimaybe puløzhig pisig latailø tabzhig latailø gøbendø, umbumaybe kwabelain tsutsiimerabah, chigøben køsøngønrraptiibatø netsailø, ñimbe tre latailø gøn cha.
40023028	Ñimbe øyeeg latailø gøn: Misaamerai merrappe sølgandø tabelø lataig asønabendø, wambiimay maig køben treegwein gømøtø, umbumaybe isatø tabig lataig indiiløbah, larrø gaibatø netsailø gøn cha ñimbe.
40023029	'¡Ay, ñim waachamera Moisés pørigwan kusrenanøbeløba, fariseosmeraba, palatø tabelø! Tius maig karuigwan eshkabelai søriiløyu ñimbe tamara pønsrøb, sølgandø tabig amøñibelan sørim bala tabzhig tamarøb inchibelø gøn cha.
40023030	Inchabe ñimbe trenchibelø gøn: “Namui merrabsreelø warab uras nam warabelø gúig kuimbe, Tius maig karuigwan eshkabelan kweechib ani lushib nømba tøgatø marøb pønrrømubsrubrainrrun” cha.
40023031	Pøs øyeeg taikkurri ñimbe Tius maig karuigwan eshkabelan kweechibelainukkurri amrrub misaamera guer cha ñimdøweinguen wamindan cha.
40023032	Inchawei ñimui merrabsreelø pølbasra marig købigwane, trube, ñimbe patsøga basray chibig køn.
40023033	'¡Ulmera latailø, ñim namig ulmera latailainukkurri karrab misaamera! Inchawei ñimbe tru møra melamnug kebusriilø gømønrrab ¿chincha wegørrønrrague? cha.
40023034	Inchawei asay chibig køn. Nabe Tius maig karuigwan eshkabelø gøben, nørrø gusrebelø gøben, Moisés pørigwan kusrennøbelø gøben ñimuimay øren, møilan gøben ñimbe truilane kweechib, kurusyu melsrøb inchun cha. Katø judíosmera tulundzuni yamerayu maig købash marøb ichabetab, pueblosmørig chu amben, chu amben, ñimbe pasraørøb wendautø amrrun cha.
40023035	Øyeekkurri tru sølgandø tabig amøñibelan kweetsiilai ani mayamba pirau lusiibe ñimuim bala gønrrun cha, tru Abel sølgandø tabigwei ani lusikkurrimbunø, Berequíaswei nusrkai Zacarías tru altarba, santuarioba pønrrabnug, tru tøbøtag pasrøben, ñim kweecha, truigwei ani lusigwangatig.
40023036	Pøs nabe ñimun cierton trendamønrrun: Kerrigu øyeeg marikkurri Tiusbe møi ya misagwan ulø bayrrun cha.
40023037	'¡Jerusalén! ¡Jerusalén! ¡Tius maig karuigwan eshkabelan kweechibig, katø ñimuyasig Tius karua øriilan sruutøga petabig! ¡Nabe yamba, kan biejetø gømø, kan atøwall nui pullichu-uregwan kwaldzarig umbu kanbalatø mara, maatanab lataitøwei ñui uregwan tulundzunønrrab inchen, ñibe nane kaasig køn! cha.
40023038	Au, ñim waraig yamerabe elatsig muguchagaig kørrømisrtrun cha.
40023039	Kaguende nabe trendamønrrun chibig køn: Nane gatøbe mas ashchaamøn cha, øya tamnegatig: “¡Señorwei munchiyu nø ørig arrubiibe mayanguen tab gúig køn!” cha.—
40024001	Jesús Tiuswei yaugurri webya iben, nui kusrenanøb pera uniiløbe nun kemallibelø gøn, tru Tiuswei yau yameran eshkanrrab.
40024002	Inchene Jesúsbe nømune trenchibig køn: —¿Iilan kerrigu ashke? cha. Pøs nabe ñimun cierton trendamønrrun cha: Yube ni kan srukken katøgan srug balabe kørrømisrmønrrun cha. Kerriguba pøtiitsig kønrrun— cha.
40024003	Incha Jesús Olivos Tunsrø wabene, nui kusrenanøb pera uniiløbe nundø nøørø trencha payrrab kemallabe trenchibelø gøn: —Øyeebe mana burainrrab gúi namun eshkarra cha. Katø ñi katøle arrumigwanba, yandø srabe gwaløm punrrabigwanba asamibe ¿chitø guenamisrtrerah?— cha.
40024004	Inchene Jesúsbe trencha løtabig køn: —Ashiptø guy cha, mugøben ñimun peløsrkønrrain gømø.
40024005	Kaguende møiløgøben nai munchiyu truba nu amrrua trenchinrrun cha: “Nabe Cristo gur” chib. Trumay misaameran isa wamincha, truba nu peløsrkønrrun cha.
40024006	Incha ‘misaamera gatøgan peesrø misaameraba purø rrømbøig kørig kømdiig kwayab kweetsiyab gøn’ chib, katø ‘purø rrømbøig kørig kømdiig kwayanrrab gøn’ chib ñim wamindi mørabe, mandøguen gømui inchib kwarmøtay cha. Kaguende øyeebe trendø treeg purainrrabigwein gøn cha. Inchendø gatøgucha patsamibe pumø srø gønrrun chibig køn.
40024007	Peg misaamerabe katøgan peg misaameraba kwayaben, katø rey karumburab ashib karuim biraueløbe katøgan reywei misaameraba kwayanrrun cha. Trune parø arruben, chusrøn gøben pirø trømbøig kønønrrun cha.
40024008	Inchendø kerrigu øyeeg pureb arrubiibe kan ishuwan unø tammisrtrab pusrkwab pølbasri lataitø gønrrun cha.
40024009	'Inchen ñimune maig købash inchib kaig marøb srua gønrrai tranen, ñimune kwetchun. Katø chu birauelø gøben maya misaamerabe nagurrindø ñimun tsalø asiilø gønrrun cha.
40024010	Inchen tru gwalømmerawane møiløgøben truba nu nan tarømisra, kangurrin gangurri tsalø inchibelai tasku pønsrøb, kangurrin gangurri ashig kømui indiyab inchun chibig køn.
40024011	‘Tius maig karuigwan eshkabelø guer’ chib isatø eshkabelø truba rruba kurra, isatø misagwan truba nu peløsrkønrrun cha.
40024012	Kaibe purø rrømbøig larrøbichib arruptø, misaamerabe kerrigu lutau kangurrin gangurri katøganelan isua undaaramigwane yandø isumønrrun cha.
40024013	Inchen srabe gwalømgatig chigúingucha megabig megabiibe kebeñchabig kømíig kaigyugurri wesraig kønrrun cha.
40024014	Tius nø ashib karub waigwei tabig srø wambe yu pirau pirø muba kuimburab chi misaamerandøgucha eshkab kusrenanig kønrrun, chigúi nebua ashchai misaamera. Inchen yandø srabe gwaløm punrrun chibig køn
40024015	'Inchawei Tius maig karuigwan eshkabig Daniel wamindig tru pinishinrrabig trømbøig køsøngønrraptiig Tiusweyasiitø marinug marøb pasramisrin gúi ashabe, (lebiibe iigwan tab chigúi mør),
40024016	yandø treeg bubene, Judea birau warabeløbe tunmerasrømay wegørra lulay.
40024017	Katø nui ya bala wambig wabiibe kørraarrua chigucha wesranrrab kebimumig køn.
40024018	Katø chugøben trausrø uñibiibe nui itøtsinigwan tranrrab arrumumig køn.
40024019	¡Ishumbur waachamera, tru gwalømmerawan patsø gwanrreelø, kabe muchib ureg tøgarmeraimbe maig kønrrer! chibig køn.
40024020	Ñimbe Tiuswan miay cha, pishin gwalømmerawan wegørra lulamig nebumøwei, katø isrin gwaløm nebumøwei inchain cha.
40024021	Kaguende tru gwalømmerawane purø rrømbøig nebuinab melamig attrun. Pirøwan pølbasra marøb uraskurri møingatig øyeebe kaagúig, katøbe managuen øyeebe kaanrrun chibig køn.
40024022	Tius tru gwalømmerawan landøranmuisruandøbe, mugucha øsig waramgaig kønrrun cha. Inchendø tru nuyasiitø tarømariiløgurri landøranrrun cha.
40024023	'Incha møikkøben ñimun: “Au, Cristo yu pasran” chib, kabe: “Au, Cristo uyu pasran”, daingucha, køremøtay.
40024024	Kaguende møiløgøben ‘Cristo guer’ chib isatø inchibeløba, katø, ‘Tius maig karuigwan eshkabelø guer’ chib isatø inchibeløba amrrunrrun cha. Incha nømui maramburab mariilø truba nørreelø asha gømig kenamariiløba, kwaara asha gønrrai nørreelø mariiløba martrun cha, misagwan treeg incha peløsrkønrrab. Incha Tius nuyasiitø tarømariilanguen kegørrøsrkamdiig kuimbe, kegørrøskønrrab inchun.
40024025	Au, nabe ñimune øyeelø puraimøwatø chab eshkar.
40024026	Inchawei ñimun møikkøben: “Au, øsrø mu misag warab waraimønug pasran” chibene, ashchab webammøtay cha. Kabe: “Yu yaambusrø wan”, daingucha, køremøtay cha.
40024027	Kaguende kan palaig bilabig wagurri walli umbusrø kebilab lataitøwei, tru Møg Misra Arrubig arruppe, treeg attrun chibig køn.
40024028	Kwaig chu tsubene, truyube kallinasumera tulundzunønrrun cha.
40024029	'Inchen tru treeg isumdø gwalømmera chab puraiben latatø, nøsiibe yandø kwaben, pølbe yandø pilømuben, estrellamerabe srømbalasrøngurri kørrøben, katø srømbalasrø purø nørreelø pønrrabelane kønøgøb sruagutsiilø gønrrun chibig køn.
40024030	'Inchen Møg Misra Arrubig tru arrumigwan eshkabig srømbalasrø kenamisren, chu birausrøn gøben misag nørrø pønrrabelø truba rruba isub kishchun cha. Inchen Møg Misra Arrubiibe maramburab maramig tøgaig srømbalasrøngurri purø nuig tørguegwalmabig wañiyu arruben ashchab gøn, chibig køn.
40024031	Inchen trompetan truba mur urrøben, nøbe nui ángelesmeran amrrai ørtrun chibig køn, ambugurri, igurri, walligurri, wagurri, srømbalasrø kandarømaysrøngurri katøgandarømaysrøngatig nui lawa wesruilan kanbalatø tulishinrrai.
40024032	'Kan higuera tusrwanma asha kusrey. Nui srarmera uturcheelø misrøb, ishiimera weguchene, ñimbe pachig kwalømmera arrumig yandø lutau gúi ashibelø gøn cha.
40024033	Øyeetøwei ñim kerrigu iilan ashabe, attrabiibe attrab yaskabuguen basraitamab isua guy, chibig køn.
40024034	Pøs nabe ñimun cierton trendamønrrun: Møin gwaløm misaamera pinømøwatø, øyeeløbe kerrigu purainrrun cha.
40024035	Srømbalaba, pirøbabe patsøben, na wamindiibe ka wamindiitøbe purainrraamøn cha.
40024036	'Inchen tru treeg punrrab gwalømwanba, uranbabe mugucha ashmøn cha. Srømbalasrø ángelesmeraguen ashmøwei, ni Tiuswei Nusrkai ashmøwei indan cha. Trunun ashippe, Møskaindøwei asan chibig køn.
40024037	Noé tsub gwalømmerawan maig purayaibe tru Møg Misra Arrubig katø arrum gwalømgucha treetøwei purainrrun cha.
40024038	Kaguende tru gwalømmerawan sre puben pi bulabig attrab srø gøbenbatø, tru urasma misaamerabe mab, muchib, kasharab, kasharanøb waraig købig køn cha, Noé nui truba nu barcoyu kebyam gwalømgatikke.
40024039	Incha treeg pumnegatig øyeeg kønrraitamab isumø warøbenba tru pi bulab arrubiibe maya misagwan patsø srua yaig købig køn cha. Øyeetøwei purainrrun chibig køn, tru Møg Misra Arrubikkucha katøle arruben.
40024040	Incha tru uras pailø møguelø trau warøben, kanune srua iben, kanune kørrømarig kønrrun cha.
40024041	Pailø ishumburmera kitsøsrugu kichib gøben, kanune srua iben, kanune kørrømarig kønrrun chibig køn.
40024042	'Ñimbe pesannamø, isua, ashiptø guy. Kaguende ñimui Señor chi gwaløm attrab gúi ashmøwa gøn.
40024043	Trube, treeg købene, iigwan isua guy, kan ya buaima niliig yem chu uras attrab gúi mørimbe, ashib megawa, yau nilønrrab kebibashmubsruinrrun cha.
40024044	Inchawei ñimgucha tamara melay chibig køn. Kaguende tru Møg Misra Arrubiibe chi isumø gøbenba arruptinchun cha.
40024045	'Kan karuindiig megabig maig taigwan møra marøb, katø chi maramelan nøtø tsabø asha marøbigwan, ya buaig nui yau warabelan mannam ura buin gúindø nømui mamigwan srøttrab muniitø wabig kønrrai ashai wanninabiibe ¿møig kerah? cha.
40024046	Truibe mayanguen tab gúig køn nun karua basrigwan marøb megabenh ya buaig puptindinabigweimbe.
40024047	Pøs nabe ñimun cierton trendamønrrun: Ya buaibe nui chi tøgagúigwan kerrigu nø asha marøb pasrønrrai tranrrun cha.
40024048	Inchen karuindiig megabig larrø gaibe nuinetø treeg isubig køn: “Nai ashib karubiibe peguen attraamøn” cha.
40024049	Katøgan karuindiig melabelan kurrabetab menda, katø mutsigueløba mab, muchib, tsubenba,
40024050	nui ya buaibe ni attraitamab isuinguen gømø gwaløm, ni ø uras punrraitamab isumø tsubenba, puptincha,
40024051	purø rrømbøig ichagucha, palatø tabelø pønrrainug kertrun cha. Truyube kishib, trugulwan tsatsamig kønrrun chibig køn Jesúsbe.
40025001	'Srømbalasrø Tius nø ashib karub waibe øyeeg lataig kønrrun: Diez srusralmera mu møøba kimeelø aceite lámparameran piløga muta, tru keg misrtrabigwan linchab katønrrab webambubelø lataikke.
40025002	Truilø tru trattrøgatøbe ni chiguen tre isumeelø gøben, katøgan trattrøgatøbe tamara isuatø muniitø melabeløgue.
40025003	Tru trattrøgatø chi tre isumeeløbe lámparamerane srua ambendø, aceitebe srua ammuin gøbig køn, tru patsøben katø usramig.
40025004	Trune tru isuptø melabeløbe lámparamerayu usriilø gømnetø, katø usramig nøørø køtsø-ureezhigu srua ambubelø gøn.
40025005	Inchen tru keg misrtrabig peguen arrumubene, nømune søteelanba yandø ki ganaben, søteeløba kiptindin gøbig køn.
40025006	'Inchen yem døbøtasrømbe trenchib trasay møran: “¡Keg misrtrabiibe yu arrun cha. Katønrrab amrrab werruy!” chib.
40025007	Inchen søteeløba tru srusralmerabe kurra, nømui lámparameran tamarøb mendabelø gøn.
40025008	Inchen tru trattrøgatø tre isumeeløbe, tru trattrøgatø isuatø melabelane trenchibelø gøn cha: “Ñimui aceiten kuchi namun ketøbsrumugu cha, namui lámparamerabe ke chab gwab amrrun” cha.
40025009	Inchen tru srusralmera tamara isuatø melabeløbe trencha løtabelø gøn: “Kaimaysruandøbe cha. Kaguende ñimui lata namui lata nebunrraamøn cha. Trembe yanøbelaisrø penønrrab ambay chibelø gøn, ñimuyasiitøwei.”
40025010	Inchen tru trattrøgatø srusralmera aceiten penønrrab ambamnetø tru keg misrtrabiibe puptinchen, tru trattrøgatø isuatø melabeløbe keg misrtrabiiba kasharab fiestayumay kebamben, yandø yaskabwan kasrøbig køn.
40025011	'Inchen yana wendau tru kan srusralmeragucha trenchib pubelø gøn: “¡Señor, Señor, namun yaskabwan kurtra!” chib.
40025012	Inchen nøbe trencha løtabig køn: “Pøs nabe isa gømø, ñimune mumera gúi ashmíig kur” cha.
40025013	'Inchawei ñimbe pesannamø, ashiptø melay chibig køn Jesúsbe. Kaguende tru Møg Misra Arrubig arrumigwane ñimbe chi gwaløm attrab gúi mørmøwei, ni chu uras attrab gúi mørmøwei indan cha.
40025014	'Tius nø ashib karub waibe øyeeg lataig køn cha: Kan møg yabsrømay inrrab, nui karuindiig melabelan wama, nui chi tøgagúilan asha marøb gønrrai trana ib lataikke.
40025015	Kan møigwan gøsrønbe an trattrø mil rranøppe, møigwan gøsrønbe pa mil, møigwan gøsrømbe milgue, møigwandøgucha nøm maig martrapteelø gøben treeg trana, yandø inrrab yan cha.
40025016	Tru karuindiig megabig an trattrø mil utabiibe trutøga penab, yanøb incha, katøgan trattrø mil nemaran cha.
40025017	Inchen katø tru pa milwan utabikkucha katøgan pa mil nemaran cha.
40025018	Inchen tru milwan utabiibe pirau kan trab lalla, tru an rranøbigwei anwane truyu søraptindan cha.
40025019	'Indiibe yandø truba yana misrøb iben, tru karuindiig melabelan treeg marøb melønrrai karua basrøbiibe katø arrua, nøm chitø maritashchab wamisra ashib mendan cha.
40025020	Inchen tru an trattrø mil utabig puabe, trendan cha: “Nai ashib karubig, ñibe nan trattrø mil tranig kømøh cha. Møimbe tru gømnetø nabe katøgan trattrø mil nemara, yu srua arrur” tan cha.
40025021	Inchen truibe trendan cha: “Øyambesin cha, ñi nai karuindiig megabig tabig, chi isumgaig maig maramigwan marøbig. Ñi lamøtiigwanma chi isumgaig øya søl mariibe, mas nuwan martrai pasrtrumøn tan chibig køn. Incha kebarrua, naba truba kasraarau” tan cha.
40025022	'Inchen tru karuindiig megabig pa mil utabiibe trendan cha: “Nai ashib karubig, ñi nan pa mil tranig kømøh cha. Møimbe katøgan pa mil nemara, yu tøgagur” tan cha.
40025023	Inchen tru an rranøbiibe trendan cha: “Øyambesin cha, ñi nai karuindiig megabig tabig, chi isumgaig maig maramigwan marøbig. Ñi lamøtiigwanma chi isumgaig øya søl mariibe, mas nuwan martrai pasramønrrun cha, trendan cha. Kebarrua, incha naba truba kasraarau” tan chibig køn.
40025024	'Inchen tru mendig megabig tru milwan utabiibe trendan cha: “Nai ashib karubig, ñibe ñiashib ellgwaig kømubendø, ellmarigwan tulishib, ñiashib tsurig kømubendø, parøb, katø ñibe chiwandøgucha chi chippe, ke kandø chibig kui nabe ashibig kuabe, treekkurri nane kørig køben,
40025025	ñui anwan srua ya, pirau sørig køn cha. Inchendø ñui anwan utørra” tan chibig køn.
40025026	Inchene nui ashib karubiibe trendan cha: “Karuindiig megabig larrø gaig, trurrigu pøig køn cha. Pøs naashib ellgwainug kømubendø, ellmarigwan tulishib, naashib tsurinug kømubendø, parøb inchibig kui ashabe,
40025027	trube, maindi nai anwan bancoyu an utabelan pastrai tranamdiigwan dan chibig køn, na katøle arrua, nai anwan nemisrigwanbañau utamig kønrrain cha.
40025028	Inchawei, nai anwan kerrawa, tru an diez mil tøgaigwan tranay tan.
40025029	Kaguende tøgaigwane masken rranen, uñchaguen tøgagønrrun cha. Inchen chigaigwane nui lamøtiig tøgagúigwanguen kerranrrun cha.
40025030	Incha i karuindiig megabig chigucha chi marmíigwane wambig purø rrømbø løstøyu wegutsay tan chibig køn. Truyube kishib, trugulwan tsatsamig kønrrun” cha.
40025031	'Møg Misra Arrubig nui tørguegwalmabigu tru maya ángelesmeraba arrua, wamisra nui ashib karub waig tørguegwalmabigu wamisrtrun.
40025032	Inchen yu pirau chi misaameratøgucha nui merrab tulundzunøben, nøbe nøørø, nøørø tarømartrun cha, kan ubisha ashibig ubishameranba, kabrameranba nøørø, nøørø tarømarøb lataitøweingue.
40025033	Incha ubishamerane kusrmay bønsrøppe, kabramerane atsimay bønsrønrrun.
40025034	'Incha Reybe tru kusrmay bønrrabelane trenchinrrun: “Nai Møskai ñimun mayanguen tab indiiløbe naimay amrruy cha. Incha Tius pirøwan marøb uraskurri ñimuyasig tamarig pasrabig tru ashib karub wainuguigwan ñimuyasig utay chinrrun cha.
40025035	Kaguende na parøgwai uñen, ñimbe na manrrai nan srørrig køn cha. Na pi mulgwai inchen, ñimbe pi mutchai srørrig køn cha. Na arruatiig chugucha pumikkaig uñen, ñimbe tab wamab, ya bebøb indig køn cha.
40025036	Asru chi kemig chigaig uñen, ñimbe nan tranig køn cha. Na kwanrrø tsuben, nan ñimbe ashchab amrruig køn cha. Kailan keeri yau na pasrøben, nan ñimbe neshchab amrruig køn” chinrrun cha.
40025037	'Inchen tru sølgandø tabig marøbeløbe trenchib løtab pønrrønrrun cha: “Señor, ¿ñi parøgwai uñen, nambe mana mamig srørrøb, katø ñi pi mulgwai indi ashabe, nambe pi mutchai mana srørrig køh? cha.
40025038	¿Arruatiig chugucha pumikkaig uñen, nambe ñune tab wamab mana ya bebig køh? cha. ¿Asru kemig palai uñene, nambe mana rranig køh? cha.
40025039	Kabe ¿kwanrrø tsuben gúi, kailan keeri yau keerig pasrøben gúi, nambe mana neshchab amrrubrah?” chinrrun cha.
40025040	Inchen Reybe trencha løtønrrun cha: “Pøs nabe ñimun cierton trendamønrrun cha: I nai nunelan chigucha gømøzheelø latailan mariibe, nan marig køn” cha.
40025041	'Incha gatø atsimay bønrrabelangucha Reybe trenchinrrun cha: “Ñimbe nainukkurri tarømisray cha; kaigyu pønrrønrrai pønsrailøbe, nugwaimandzigweimba, nui ángelesweimba tru managuen kwamø nag tamarig pasrabigumay ambay cha.
40025042	Na parøgwai uñen, ñimbe mamig srørrmuig køn cha. Pi mulgwai inchen, pi mutchai srørrmøwei indig køn cha.
40025043	Na arruatiig chugucha pumikkaig uñen, tab wamab nan ya bebmuig køn cha. Asru chi kemikkaig uñen, ñimbe nan tranmuig køn cha. Na kwanrrø tsub, katø kailan keeri yau na pasrab inchen, ashchab amrrumuig køn” chinrrun cha.
40025044	'Inchen nømbe trenchib pønrrønrrun cha: “Señor, ñune parøgwai uni ashib, pi mulgwai uni ashib, kabe chugucha pumikkaig uni ashib, asru chi kemikkaig uni ashib, kabe kwanrrø tsui ashib, kailan keeri yau pasrai ashib inchendø, ¿namgan ñun purugumuig kuitarru?” chinrrun cha.
40025045	Inchen Reybe trencha løtønrrun chibig køn: “Pøs, nabe ñimun cierton trendamønrrun cha: I nai nunelan chigucha gømøzheelø latailan ñim chigucha marmuibe, nan rreeg marmuig køn cha.
40025046	Iiløbe managatig purø rrømbøig møra melamnuumay tarømisra amrrun cha. Inchen tru sølgandø tabeløbe managatig øsig purramsrømay amrrun” chinrrun— cha, trenchibig køn Jesúsbe.
40026001	Jesús iilan kerrigu chab waminchabe nui kusrenanøb pera uniilan trenchibig køn:
40026002	—Ñimguen ashen pa gwalømyube Pascua Fiestan martrab gøn cha. Inchen tru Møg Misra Arrubiibe kurusyu mesraig kønrrai tranig kønrrun— cha.
40026003	Inchen tru urastøwei sacerdotesmeran karubeløba, misagwan karubelø kølli misaameraba Caifás, tru maya sacerdotesmeran nø garub sacerdotei palacioyu tulundzunabelø gøn.
40026004	Incha Jesúswan chinchagøben tammaytø chi isa gøben kemøra, kwetchab waminchendø,
40026005	trenchibelø gøn: —Fiesta utu marmønrrab cha, misaamera ke chindi asamgaig inchimønrrain— cha.
40026006	Betaniasrø tru Simón leproso taigwei yau Jesús wabene,
40026007	kan ishug alabastro limetayu truba may irrabig netsiig truba nuweyigwan srua, kemalla, Jesús mishatsigu wamnetø, tru may irrabigwan tur bala itølushibig køn.
40026008	Inchen nui kusrenanøb pera uniiløbe ashabe, ishuwan trenchib namabelø gøn: —¿Ke ka yandøbe iigwane chinchabrre lushibig køh? cha.
40026009	Waachameran purugumig purø nuwei yanøbsruinrrun— cha.
40026010	Inchen Jesús wetøbeñabe, trenchibig køn: —¿Ishuwane chi chibrren burrøgue? cha. Pøs iig nan mariibe truba tabig maran chibig køn.
40026011	Kaguende waachamerane chu uragucha ñimui utu tøgagønrrun cha. Trune nane treeg kønrraamøn cha.
40026012	Ishug tru may irrabigwan nan asru itølusiibe nan søramigweyasig tamaran cha.
40026013	Pøs nabe ñimun cierton trendamønrrun: Yu pirau chutøgucha Tiuswei tabig srø wam kaigyugurri wesrabigwan eshkab kusrenaniisrømbe tru nø marigwangucha tøga waminchun cha, nun pesannamø, isuig kønrrain— chibig køn.
40026014	Judas, tru Iscariote taig, Jesús doce kusrenanøb pera uniilai utuig, sacerdotesmeran karubelan ashchab yabe,
40026015	trenchibig køn: —¿Jesúswan ñimui tasku tranene, nane chi rranrrunrrague?— cha. Inchen nømbe an treinta tranøbelø gøn.
40026016	Inchen tru uraskurri Judasbe Jesúswan mandø incha tranamigwan yandø lab mendabig køn.
40026017	Tru Pirri Levaduragaig Maig Fiesta pølbasrøb gwaløm Jesúswei kusrenanøb pera uniilø nun kemallabe, trencha payibelø gøn: —¿Pascua mamigwan ñuimbe nambe chu tamaramø?— cha.
40026018	Inchene nøbe trenchibig køn: —Ciudayu kan møweimay ambabe trenchinrrigay cha: “Kusrennøbiibe trendan cha: 'Nai urabe yandø puin gøn' cha. 'Pascua maramigwan nai kusrenanøb pera uniiløba ñui yau martrab' tan”— cha.
40026019	Inchen nui kusrenanøb pera uniiløbe Jesús maig karuigwan mara, tru Pascuan tamarøbelø gøn.
40026020	Inchen yandø yem gøben, nui kusrenanøb pera uniiløba mishatsigu wawa,
40026021	mab wappe, trenchibig køn: —Pøs nabe ñimun trendamønrrun cha: Ñim møikkøsrøn nan ashig kømui inchibelaingatø misra, nan trannrrab gøn— cha.
40026022	Inchen nømbe truba rruba isui incha, kan gan nun payib mendabelø gøn: —¿Señor, kabe na gøbra chinderah?— chib.
40026023	Inchen Jesúsbe trencha løtabig køn: —Kan møikkøsrøn pirriwan i nindagutøwei naba kebishibig, truig nan ashig kømui inchibelaingatø misra, trannrrautan cha.
40026024	Tru Møg Misra Arrubiibe Tiuswei wamwan pørigu maig pørig basrøben, truwan pureb iben, trune ¡tru møg waacha! tru Møg Misra Arrubigwan ashig kømui inchibelan trannrrabigweimburappe, yeekkucha gúita chibig køn, trembe truibe kal-lamuig kuinguen søl gøbsruinrrun— cha.
40026025	Inchen tru Judas, tru ashig kømui inchibelaingatø misra trannrrabiibe: —¿Kusrennøbig, kabe na gøbra chinderah?— cha payene, Jesúsbe: —Ñibe sølwein dan— chibig køn.
40026026	Incha mab purrappatø, Jesúsbe pirriwan muta, Tiuswan ‘mayanguen pay’ cha, pirisha, nui kusrenanøb pera uniilan trenchib srørrøbig køn: —Cha, may cha. Iibe nai asr køn— cha.
40026027	Incha katø copan muta, Tiuswan ‘mayanguen pay’ cha, nømun trenchib purøørøbig køn: —Søteeløba i copayuigwan mutsay cha.
40026028	Kaguende iig, nai animbe, Tius tru misagweyasig srø acuerdon mari anin gøn cha. Tru animbe truba nu misagweyasig kaig mariilan ulø baymø pesannaig kønrrai lusig køn cha.
40026029	Incha nabe ñimun trendamønrrun chibig køn: Uvas piwane mas muchimumønrrun cha, nai Møskai nø ashib karub waisrø katøyug ñimba mutsam gwalømgatig.—
40026030	Incha yandø kan himnon chab cantawabe, Olivos Tunsrømay amba,
40026031	Jesúsbe trenchibig køn: —Ñimbe mayeeløba nagurrindø møi yembe nainug isua pønrraigwan trubishinrrun cha. Kaguende Tiuswei wamwan pørigu øyeeg chibig pørig pasran cha: Ubisha ashibigwan na kweechen, ubishamerabe nøørøtø chab lulrrun, chibig.
40026032	Inchendø nabe katøyug øsiirappe, ñimguen ammøwatø, nabe Galileasrømay yamønrrun— chibig køn.
40026033	Inchen Pedrobe trenchibig køn: —Mayeeløba ñuinug isua pønrraigwan trubisaingucha, na gúimbe managuen tarømisrmumønrrun— cha.
40026034	Inchen Jesúsbe nune trenchibig køn: —Pøs nabe cierton ñun trendamønrrun cha: Møi yemdøweinguen kallu wamømøwatø, ñibe pønmayguen nan ‘ashmíig kur’ chinrrautan— cha.
40026035	Inchen Pedrobe trenchibig køn: —Ñiba nan kwamig nebuinguen, nabe managuen ñun ‘ashmíig kur’ chimumønrrun— cha. Inchen mayeeløba nui kusrenanøb pera uniiløgucha treetøwein chibelø gøn.
40026036	Incha Jesúsbe nui kusrenanøb pera uniiløba, kanbalø Getsemaní taisrømay ambabe, trenchibig køn: —Yu purramisray cha, na øsrø nai Møskaimba waminchab yamne.—
40026037	Incha Pedronba, Zebedeowei nusrkalan pailanba pera yabe, truba isui, ni mumayguen tab gømui inchib menda,
40026038	trenchibig køn: —Nai manrraube isubiitø kwabguen ka kwamdiig køtan cha. Ñimbe yutø kørrømisra, naba ñimgucha kimø, purray— chibig køn.
40026039	Incha Jesúsbe katøguchi ambuurø ya, nui maløwan piraugatig kebachib sraløptinchabe, trenchib Tius Møskaimba waminchibig køn: —Nai Møskai, i copan nan tarømartra cha. Inchendø na maig isuig køben, treeg kønrrain gømøtø, ñun maig maramdiig køben, treeg kønrrain— cha.
40026040	Incha gatø nui kusrenanøb pera uniilaimay arrua, kib purrai wetørrawabe, Pedrone trenchibig køn: —¿Kan uratøguen kimø, naba kasrig burrønrrab gaimatirru? cha.
40026041	Kimø, Tiusba waminchib purray chibig køn, chiyugøben kaigyu kegørrømønrrappe. Ñimbe tabigwan martrabwei isuingucha, ñimui asrbe kullaguig køn— cha.
40026042	Incha katøle Jesús Tius Møskaimba waminchab ya, trenchibig køn: —Nai Møskai, i copan na muchimønrrai tarømaramgaig købene, trube, ñun maig maramdiig køben treeg martra— cha.
40026043	Incha katø arruabe, katøguen nui kusrenanøb pera uniilane kiptøweim burrain gúi wetørrabig køn, kaguende nømui kabmerabe kigøbiitø ke kanain burrøwa.
40026044	Incha nømun purramnetø katø pønmay gønrrabyu Tius Møskaimba waminchab ya, srøsrø mandø wamindig treetøwein chib waminchibig køn.
40026045	Incha nui kusrenanøb pera uniilaimay arruabe, trenchibig køn: —¿Katøgucha ñimgan israb, kib srø warøtirru? cha. Yandø ura pun cha, tru Møg Misra Arrubigwan kaig marøbelai tasku tranamig.
40026046	¡Kurray, chibig køn, amrrab! cha. Nan ashig kømui inchibelaingatø pasramisrøbig nan trannrrab arrubguen indan cha. ¡Asay!— chibig køn.
40026047	Jesús waminchib pasramne, Judas, tru doce kusrenanøb pera uniilai utuibe truba rruba nu misaaba arrubig køn, nømbe espadamera gøben, tsiimera gøben sruargue. Truiløbe sacerdotesmeran karubeløba, misagwan karubelø kølli misaameraba misra, karua øriilø gøbig køn.
40026048	Tru Judas Jesúswan ashig kømui inchibelaingatø pasramisrøbiibe nømune: “Merrarramig kuitamab ñim ashchai, na chi señal gøsrøn maren, ashib pønrrønrrigay cha, eshkain gøbig køn. Tru na muchaig, truig kønrrun cha. Kemørtrigay” cha.
40026049	Incha Judasbe møi møi Jesúsweim bulu kemallib trenchibig køn: —¡Kusrennøbig, yandø yem gøn!— cha. Incha muchabene,
40026050	Jesúsbe trenchibig køn: —Nai trendø lincha uñibig, chi martrab arruabe, mar— cha. Inchen kaneløbe kemalla, Jesúswan kemøra, sruamrrab merrarrabelø gøn.
40026051	Inchen møikkøsrøn Jesúsba pasrabiibe espadan wesrub, maya sacerdotesmeran nø garub sacerdotei karuindiig megabigwan kaluwan kelarrab lutiichiptinchibig køn.
40026052	Inchen Jesúsbe trenchibig køn: —Ñui espadane wayinug way cha. Kaguende mutøgucha espadatøga kwayabiibe, espadatøgatøwei kweetsig kønrrun cha.
40026053	Ñi isubgan nai Møskawan miamønrraitamatirru cha. Na miabene, nøbe møindøweinguen ángelesmera muguen nebua muntsamgaig ørøbsruinrrun cha.
40026054	Pøs treeg købene, Tiuswei wamwan pørigu øyeeg purainrrun daibe, trube, ¿chincha burainrrab gø?— cha.
40026055	Incha tru urastø Jesúsbe misaameran payibig køn: —¿Chindimbarre ñimbe espadamera gøben, tsiimera gøben sruar werrugue cha, nan kemørtrab, nabe kan niliig kui lata? Nabe kwalømmørig Tiuswei yau kusrennøb waben, ñimbe managuen nane kemørmuig køn chibig køn.
40026056	Inchendø iig kerrigu øyeeg nebuppe, Tius maig karuigwan eshkabelø Tiuswei wamwan pørigu maig taig treeg nebunrrain gúig køn— cha. Inchen nui kusrenanøb pera uniiløbe nundø elachippa, mayeeløba chab luløptinchibelø gøn.
40026057	Incha Jesúswan merrarrabeløbe tru maya sacerdotesmeran nø garub sacerdote Caifáswei yamay nune srua ambubelø gøn, tru Moisés pørigwan kusrenanøbeløba, misagwan karubelø kølli misaameraba tulundzuna pasrainuumay.
40026058	Inchen Pedrobe Jesúswei wendau yaptø, yaptø tru maya sacerdotesmeran nø garub sacerdotei ya wambiisrøngatig ya, umbu kebyabe, tru ashchay pønsraig pønrrabeløba wabig køn maig kørrømisrtashchab ashchab.
40026059	Inchen sacerdotesmeran karubeløba, tru Setenteelø maig maramigwan asha marøbelø mayeeløbabe Jesúswan kwanrrai pasrtrab møilan gøben ‘Jesúsbe kaig maren, nambe ashibwei indig køn’ chib isa waminchabelø labendø,
40026060	wetørranrrab gaimabelø gøn, møiløgøben ‘øyeeg køn’ chib, ‘øyeeg marøbig køn’ chib isa waminchibelø, truba werruppe werrubendø. Yandø truinchib gøptø, pailø werrua,
40026061	trenchibelø gøn: —I møøbe øyah taig køn cha: “Nabe Tiuswei yawan pøtiicha, pøn gwalømyutø gatø mara basramønrrun”— cha.
40026062	Inchen tru maya sacerdotesmeran nø garub sacerdote Caifásbe kurra, Jesúswan payibig køn: —¿Chigucha løtømønrrapteh? cha. ¿Ñune øyeebe chi galø maran charre inchib gøh?— cha.
40026063	Inchen trendaingucha, Jesúsbe chigucha løtømuben, tru maya sacerdotesmeran nø garub sacerdotebe trenchibig køn: —Øsig wab Tiuswei munchiyu nabe ñun, ñi Cristo Tiuswei Nusrkain guabe, ‘truig kur’ cha, namun eshkau tamønrrun— cha.
40026064	Inchene Jesúsbe trencha løtabig køn: —Ñitøweinguen chab rrendan cha. Katø nabe ñimune trendamønrrun cha: Møg Misra Arrubiibe tru maramburab marøb Tiuswei kusrmay waben ñim ashib, katø srømbalasrøngurri wañiyu arruben ashib inchun— cha.
40026065	Inchen tru maya sacerdotesmeran nø garub sacerdotebe nui kewagúigwandøwei kølsrøb, trenchibig køn: —I møøbe Tiuswane purø rrømbøig waman cha. ¿Namun nuimburab waminchabelø mas chiwein gúi palønrrab gø? cha. Ñimdøweinguen Tiuswan tru purø rrømbøig wamab wamindigwan møran chibig køn.
40026066	Incha ¿ñimune maig asønata?— chiben, nømbe trencha løtabelø gøn: —Kaigwein gøn cha. Kwabash— cha.
40026067	Inchen nømbe malau illimbi itøtutamba, kurramba inchen, katøganeløbe pashaguchib
40026068	trenchibelø gøn: —¡Cristo, mu gurragutsin gúi, namun kelarrab eshkau bøs!— chib.
40026069	Inchen Pedrobe ya wambig wabene, kan mendig megabig srusrø kemallabe, trenchibig køn: —Ñigucha galileasriig Jesúsba uñibig kuig kømøh— cha.
40026070	Inchen Pedrobe mayeelai merrab ‘ashmíig kur’ chib trenchibig køn: —Ñibe ni chi waminchib pasrainguen mørmur— cha.
40026071	Incha yaskabyu Pedro webibene, katøgan srusrø nun ashabe, katøganelan trenchibig køn: —Øikkucha Nazaretsrø Jesúsba uñibig kuig kømøh— cha.
40026072	Inchene Pedrobe katøyug: —‘Tiusken ashen, katø nabe isa waminchibgucha basrømur’ chib, trenchibig køn. Nabe tru møwane ashmíig kur— cha.
40026073	Inchen yanayu truyu purrabeløbe Pedron kemallabe, trenchibelø gøn: —Isa gømø, ñigucha truilai utuigwein gøn cha. Waminchibyutøguen møramdiig waminchibig køn— cha.
40026074	Inchen Pedrobe: —‘Na isab pasraig købene, trube, nan chigøben nebunrrappe nebubash chib, Tiusken ashen katø nabe isa waminchibgucha basrømur chibig køn’. Tru møwane nabe ashmíig kur— chib. Inchen tru urastø kan kallu wamaptinchen,
40026075	Pedrobe Jesús øyah taig kømørramab isuptinchibig køn: “Kalluguen wamømøwatø, ñibe nan pønmayguen ashmíig kur chinrrun”, daigwan. Incha Pedrobe truyugurri webya, truba rruba isuig kishibig køn.
40027001	Yandø tør-rraben, sacerdotesmeran karubeløba, misagwan karubelø kølli misaameraba mayeelø Jesúswan kwetchab treeg martrab kandø isua bønrramisrøbelø gøn.
40027002	Inchen nun lusra, srua amba, kubenadur Pilaton tranøbelø gøn.
40027003	Judas, tru Jesúswan ashig kømui inchibelaingatø pasramisrøbiibe, Jesúswan kwanrrai pasrig kui ashabe, treeg marmumøtømab, truba rruba isua, sacerdotesmeran karubelanba, misagwan karubelø kølli misaameranba tru an treintan
40027004	trenchib katø kebusrøbig køn: —Nabe kaig marar cha, chi kaig marmø møwan kwanrrai tranøb.— Inchene nømbe trencha løtabelø gøn: —Øibe ñuimburab gøn cha, namune trunune manguaasamø— cha.
40027005	Inchene Judasbe anwan Tiuswei yau kebetappa, truyugurri webya yabe, naashigu tsi basra, megamisrøppa, kwaptinchibig køn.
40027006	Inchen tru sacerdotesmeran karubeløbe tru anwan tulishabe, trenchibelø gøn: —I anbe yandø ani lushaig kaig an gøn cha, Tiusweyasig an pusrinuube pusrmønrrai, merig køn— cha.
40027007	Incha nømbe tru andøga køtsø marøbigwei tulwan penønrrab cha, treeg martrab kandø isua kørrømisrøbelø gøn, tru peesrøngurri amrrub misaameran søramig tøgagønrrab cha.
40027008	Inchawei tru pirøbe møin gwalømgatig “Ani Lusra Tul” cha wamig køn.
40027009	Øyamay tru Tius maig karuigwan eshkabig Jeremías øyah taig treeg nebuig køn: “Tru an treinta, tru israelitasmera nune an øya pagaranrrab taig anwan nøm srua bønrramisra,
40027010	trutøgabe køtsø marøbigwei tulwan penan daig, Señor nan maig karuig køben treeg” taig.
40027011	Incha Jesúsbe yandø kubenadurwei merrab pasrøben, nøbe trencha payibig køn: —¿Ñigan judíosmerai rey gøtirru?— cha. Inchen Jesúsbe trenchibig køn: —Ñitøweinguen chab rrendan— cha.
40027012	Inchen sacerdotesmeran karubeløba, misagwan karubelø kølli misaameraba ‘øyeeg køn’ chib, ‘øyeeg marøbig køn’ chib gømne, Jesúsbe chigucha løtømíig køn.
40027013	Inchene Pilatobe trencha payibig køn: —¿Ñun chigøben yeeg chib gømne mørmøtirru?— cha.
40027014	Inchen Jesúsbe ni chi chib gúingucha manchagucha løtømuben, tru kubenadurbe ‘øyeebe maig kermab’ ke kwaara asha gørrømisrøbig køn.
40027015	Tru fiesta gwalømmerawane kubenadurbe kailan keeri yau pønrrabelan misag møigwan elatchai miaben, trendø treeg marøb elachibig købig køn.
40027016	Inchen truyu Barrabás taig mayeelø mu gúi asig kailan keerig yau pasrabig køn.
40027017	Inchen tru nøm tulundzuna gømne, Pilatobe trencha payibig køn: —¿Ñimbe møigwan na elatsamig balain gøgue cha, Barrabáswandeh, kabe Jesús tru Cristo taigwandeh?— cha.
40027018	Kaguende Pilatobe Jesúswane uni ashig kømuptø nun tranin gúi ashibig køn.
40027019	Inchen Pilatobe nø wamisra karub waigu srø wamnetø, nui sraimbe trenchinrrai eshkawa ørøbig køn: “Ñibe ñuimburappe chigucha marmøta cha, ø møwan sølgandø tabigwane. Kaguende mira yem purø rrømbøig nan piaig køn cha, ø møkkurrindø.”
40027020	Inchen sacerdotesmeran karubeløba, misagwan karubelø kølli misaameraba misaamerane miamne indingarubelø gøn, Barrabáswane elatchai miappe, Jesúswane kweetsingarunrrai.
40027021	Incha kubenadurbe katøle payibig køn: —¿Ñimbe i pailan møigwan elatsamig palain gøgue?— cha. Inchene nømbe trenchibelø gøn: —¡Barrabáswan!— cha.
40027022	Inchen Pilatobe trencha payibig køn: —¿Jesús, tru Cristo gøn daigwane, nabe mandø indamø?— cha. Inchene mayeeløba: —¡Kurusyu mesraig kønrrain!— chiben,
40027023	Pilatobe trenchibig køn: —¿Chindimba øyeeg martreenchigue? cha. ¿Nøbe chi galø marig kø?— cha. Inchen nømbe masken mur trashibelø gøn: —¡Kurusyu mesraig kønrrain!— chib.
40027024	Inchen Pilatobe mumaygucha yandø chi maramgaig kui asha, trune mas mas trømbøig inchen, pi rranrrab øra, mayeelai malau trenchib tasigwan kinabig køn: —Nabe naimburappe i kwanrrabigweimburappe, chi marig kaagøn cha. Iibe ñimuimburab gønrrun— chib.
40027025	Inchen maya misaabe trencha løtabelø gøn: —Nø kwawa ani lusiibe namuimburappa, namui uregweimburappa gønrrun— cha.
40027026	Inchen yandø Pilatobe Barrabáswan ka inrrai elacha, Jesúswane chab ichagutsingaruabe, kurusyu mesrønrrai tranøbig køn.
40027027	Incha tru kubenadurwei suldaumerabe tru palacioyu Jesúswan mas umbusrø srua amba, maya suldau søtø nuim bøtøgatan tulundzunøben,
40027028	Jesúswan nui kewagúigwan wesrua, kan keeg kørrabig piguiig kørrabig itøguenanøbelø gøn.
40027029	Incha kan kaldiig corona mara, petsøsra, kusrmay taskube kan caña tsig rrana, nui merrab tømbønsrabe, ka indzatø ashib trenchibelø gøn: —¡Judíosmerai Rey, viva!— chib.
40027030	Katø illimbi tutamba, tru cañatøga turbøtø itsamba inchibelø gøn.
40027031	Nun øyeeg marøb ka indzatø ashib srua gøptø, tru kørrabig kenanigwan wesrawa, nuiwan kenanabe, kurusyu mesrønrrab srua ambubelø gøn.
40027032	Incha truyugurri webamba amben, kan møg Simón daig cirenesriig arrub pasrain gøben, tru møwane Jesúswei kuruswan ke mutamne incha mutøsrøbelø gøn.
40027033	Incha kanbalø Gólgota tainug pubelø gøn (tru trenchippe, “Calaverasrøn” dainug).
40027034	Incha truyu Jesúswan vinoba, purø rrømbø møb piba lindisaigwan mutchai yuuløbelø gøn. Inchen Jesúsbe kaizhig muchamørabe, muchimuptinchibig køn.
40027035	Incha yandø kurusyu chab mesrabe, suldaumerabe Jesúswei kewagúilan mu merrarramig køtashchab suerte guchibelø gøn.
40027036	Inchabe truyu chindashchab ashib purrabelø gøn.
40027037	Inchen nui tur balabe kan pørig mesrøbelø gøn, chigurrin gwanrrai mesraig køn cha eshkabig. Truibe trenchibig pørig købig køn: |scIIBE JUDIOSMERAI TRU REY JESUS KØN|d chibig.
40027038	Katø pagatø nileelangucha nøba kurusyu melsrøbelø gøn, kanun kusrmay, kanune atsimaygue.
40027039	Inchen truwan puraambubeløbe tsalø wamab, turwandø gønøgøb,
40027040	trenchibelø gøn: —¡Ñi tru Tiuswei yawan pøtiicha, katø pøn gwalømyutø kusranrrabiibe ñi kwamønrrab ñitøwei chigøben mar! cha. ¡Tiuswei Nusrkain guabe, kurusyugurri pinaamø!— chib.
40027041	Incha sacerdotesmeran karubeløba, Moisés pørigwan kusrenanøbeløba, misagwan karubelø kølli misaameraba misra, ka indzatø ashib trenchibelø gøn:
40027042	—Kanelane kaigyugurri wesrubendø, nøasiitøweimbe kaiman cha. Israel misagwei rey guabe, møimbe kurusyugurri kørraarrubash cha, treenchene, nambe nun køremønrrun chibelø gøn.
40027043	Nøbe ¡gatø! Tiuswandø isun cha. Trube, Tius nun undaguig kuabe, møimbe nun kwamønrrai marbash cha. Kaguende nøbe: “Tiuswei Nusrkain gur” taig køn— cha.
40027044	Inchen nileelø nøba kurusyu melsraig melabeløguen treetøwei nun tøga tsalø wamabelø gøn.
40027045	Inchen kwaløm døbøtakkurri maaben las treskatig pirø ørø kerrigu løstiig kørrømisrøbig køn.
40027046	Tre uras Jesúsbe truba mur trashib trenchibig køn: —Eli, Eli ¿lama sabactani?— cha. (Trenchippe, “Nai Tius, nai Tius ¿chindimba nandø elachigu?” chib.)
40027047	Inchen møiløgøsrøn truyu pønrrabelø mørabe, trenchibelø gøn: —Øibe Elíaswan wamøtan— cha.
40027048	Inchen møi møi nømui utu møikkøsrøn kan ñab esponja lataigwan tranrrab lula, trunun køchiibiyu kebisha, kan caña tsigu pucha, trunun mutchai trig bulusrøngatig nun yuuløbig køn.
40027049	Inchene kaneløbe trenchibelø gøn: —Kagøbasay cha. Inchippa kwamønrrai pinøsranrrab Elías attashchab— cha.
40027050	Inchen Jesús katøle mur trashabe, kwaptinchibig køn.
40027051	Inchen tru urastø Tiuswei yau tru purø tab llensuzhig kelarrab søtø mesraibe pabaliig misrøb palasrøngurri kørrab gølsrøbig køn. Inchen pirøbe mur gønøben, nørrø sruumerabe pushen,
40027052	kwabelan sørin rrabmerabe kuren inchibig køn. Inchen Tiuswei tarømari misaamera truba nørrø kwabelai asrmeraguen øsiiraig købig køn.
40027053	Inchen Jesús kwawa, yandø katø øsiirabene, nømbe tru sørin rrabmerayugurri webamba, tru Tiuswei tarømari ciuda Jerusalénsrø kebambubelø gøn. Incha misaameran mamdeelandø gømø, guenamisrøbelø gøn.
40027054	Inchen tru Roma suldau cienelan nø garubiiba, truyu Jesúswan chindashchab ashib pønrrabelø katøganeløba pirø gønabigwan gøben, chine purayaigwan gøben ashabe, ¡gatø kørig købiitø! ke chinchimmørø inchib trenchibelø gøn: —¡Isa gømø, iibe Tiuswei Nusrkain gøbwei indin gøn!— cha.
40027055	Inchen truyube ishumburmera truba nu yabsrøngurrindø ashib pønrrabelø gøn. Truiløbe Galileasrøngurri Jesúswei mendig amrruar, katø nømbe nun purugub linchibelø gøbig køn.
40027056	Inchen tru ishumburwei utube María Magdalena gøben, katø Santiagoimba, Joséweimba usri María gøben, katø Zebedeowei nusrkalai usrin gøben pønrrabelø gøn.
40027057	Yandø yem misren, kan truba pua møg Arimatea birausriig José taig pubig køn, truikkucha Jesúswei mendig uñibig købig.
40027058	Truibe Pilatoimay yabe, Jesúswei asrwan miaben, Pilatobe truigwan traningarubig køn.
40027059	Inchen Josébe asrwan srua ya, kan lino llensu chishchiitøga kirra,
40027060	kan peñayu José tru nuyasig søramig trab lalig srøig pasrabigu wayibig køn. Incha tru trabyu truba nu srugwan merrana, kebambinug kasra basrabe, yandø ibig køn.
40027061	Inchen María Magdalenaba, katøgan Maríaba sørinug pinrrøgue purrabelø gøn.
40027062	Inchen katø gwaløm tru isram gwalømweyasig tamarøb gúin gwaløm chab puraiben, katø gwaløm, tru sábado isrin gwalømbe, tru sacerdotesmeran karubeløba, fariseosmeraba kanbalatø misra Pilaton ashchab ambabe,
40027063	trenchibelø gøn: —Au, namui kubenadur, nambe isua guer cha; tru isa waminchiptiibe øsig uñippatø trendaig køn cha: “Kwawa, pøn gwalømyube katø øsiiramønrrun” cha.
40027064	Inchawei treeg købene, ñibe pøn gwalømgatig sørigwan tab ashib tøgagønrrai karu, chibelø gøn. Inchippa nui kusrenanøb pera uniilø yem amrrua, nui asrwan nilabgun cha. Incha misaameran ‘katø øsiirain gøn’ chimønrrai. Treeg burayaisruandøbe si, trube, srøsrø isa wamindi lataikken gømø, katøbe purø rrømbøig isa wamindig kønrrun— cha.
40027065	Inchen Pilatobe trenchibig køn: —Suldaumera pønrrabelan pera ambay, cha. Ñim maig tamaramdiig køben, treeg tamartrigay— cha.
40027066	Incha ambabe, tru sørin rrabwan mu chinchimønrrai may tamarøbelø gøn. Tru kasrøb srugwane kan sello mesrøb, katø truyu suldaumera ashib pønrrønrrai pønsrøb, treeg inchibelø gøn.
40028001	Indiibe yandø isrin gwaløm puraiben, tru srø rrune pølbasrøb gwaløm ullarbatø, María Magdalenaba, katøgan Maríaba tru sørinug ashchab ambubelø gøn.
40028002	Inchen møimbe pirø truba mur gønaptinchibig køn, kaguende Señorwei ángel srømbalasrøngurri kørraarruben. Inchabe sørin rrabyu kemalla, tru srug truyu kasrøbigwan wemalsra, tru srug bala wamisrøbig køn.
40028003	Tru ángelbe kan sre bilabig lataig tørbilabzhig købig køn, nui kewagúibe puløzhig kan pulø wañi latazhikke.
40028004	Inchen suldaumerabe trunun ashabe, kørig købiitø itønab, ke kwailø latailø warambuben,
40028005	ángelbe tru ishumburmerane trenchibig køn: —Kørig kui inchimøtay cha. Ñimbe tru Jesús kurusyu mesraigwan lab gúi, nabe ashar cha.
40028006	Yube mu gaagøn cha. Nøbe kwailai utugurri katø øsiirain gøn cha, nø maig taig. Nun wayinug ashchab amrruy cha.
40028007	Incha møimbe malla ambay chibig køn, nui kusrenanøb pera uniilan øyah chinrrab: “Jesúsbe øsiirawa, Galileasrømay ñimguen ammøwatø, nømerrig inrrun dan chinrrigay cha. Trusrø ñimbe nun ashchun dan” chinrrab. Nabe ñimune yandø chab eshkar— cha, ángelbe trenchibig køn.
40028008	Inchen ishumburmerabe tru sørinukkurri truba kwaariilø webambuppe, webambendø, truba kasrag luløb ambubelø gøn, nui kusrenanøb pera uniilan eshkanrrab.
40028009	Inchen trunetø Jesúsbe nømun kenamisra, wamaptinchibig køn. Inchen nømbe Jesúswan kemalla, nui srømmeran ira, køriibala tabig waminchibelø gøn.
40028010	Inchen nøbe trenchibig køn: —Chi kørig kui inchimøtay cha. Nai nunelan Galileasrømay amrrai eshkanrrab ambay chibig køn. Nømbe trusrø nan ashchun— cha.
40028011	Incha ishumburmera ambub gømne, suldaumera møiløgøsrøn tru ashib pønrrabelø ciudayumay ambabe, tru chi purayaigwan sacerdotesmeran karubelan kerriguh eshkabene,
40028012	truiløbe tru misagwan karubelø kølli misaameraba maig maramigwan wamincha kørrømisrtrab tulundzunabe, suldaumerane an truba nørrø pagarabelø gøn.
40028013	Incha: —Ñimbe øya chinrrigay chibelø gøn: “Nam kib waramnetø, nui kusrenanøb pera uniilø amrrua, Jesúswei asrwane nilin gøn” cha.
40028014	Inchippa kubenadur wammørøb chinchene, trube, trunune nam asamønrrun chibelø gøn. Ñimun chi puraimønrrai.—
40028015	Inchen suldaumerabe anwan uta, maig karuben treeg marøbelø gøn. Incha øyeeg purayaig køn chib wamindiibe judíosmerai utube møin gwalømgatig wambe larrøbitsig pasrabig køn.
40028016	Inchen tru once kusrenanøb pera uniiløbe Galilea birau tunsrø Jesús eshkainuumay ambubelø gøn.
40028017	Incha Jesúswan ashippe, køriibala tabig waminchibelø gøn, møiløbe ‘¿truig køh? kabe, ¿peg køh? chindermab’ isuatøgucha.
40028018	Inchen Jesúsbe nømun kemallabe, trenchibig køn: —Tiusbe srømbalasrø lata, pirau lata chiwandøgucha mu mandamgaig marøb karumigwane nan tranig køn cha.
40028019	Treeg købene, yu pirau maya misaameran mundøgucha na kusrenanigwan marøb melabelø gønrrai martrab amrrigay cha, Møskaweimba, Nusrkaweimba, Espíritu Santoi munchiyuba misaameran piu umbu ulsrøb.
40028020	Incha na ñimun maig karuigwan kerriguh trunun møra martrai kusrenrrigay chibig køn. Inchen nabe naimburappe kwalømmørig srabe gwalømgatig ñimba pasramønrrun— cha, trenchibig køn Jesúsbe.
41001001	Tiuswei Nusrkai Jesucristoimburab tru tabig srø wambe øyamay pølbasrig køn:
41001002	Tru Isaías Tius maig karuigwan eshkabig maig pørimbala: Au, nabe nai wam srua inrrabigwan ñui merrab ørar cha, truibe ñui maywan tamartrai.
41001003	Mu misag warab waraimøsrø kan wam trenchib trasan chib: “Señorwei maywan tamarøb, nuyasig maymerane ølmarøb inday” tan, chib.
41001004	Treekkurri Juan Bautistabe mu misag warab waraimønug kenamisra, misaameran mas kaig marmønrrab isua møra, Tiusweimay llirain gønmab asamig piu umbu ulsrailø gømigwan eshkab kusrenanøbig køn, kaig mariilan ulø bayamig kømíig pesannailø gønrrai.
41001005	Inchen maya misag Judea birausreelø gøben, Jerusalén ciudasreelø gøben nuimay mørtrab amrruabe, nømui kaig mariilan ‘øyeeg marig køn’ chib eshkabene, truilan Juanbe Jordán biyu piu umbu ulsrøbig køn.
41001006	Juan kewagúibe camello isiitøga marig købig køn. Inchen nui pørønaibe kaluswan marig køben, nui mamibe nørrø chapullba, kaambu mielba gøbig køn.
41001007	Incha misagwan eshkab waminchibig køn: —Nai wendaube gatøgan na lataguen gømø, maramburab marøbig maskenig attrun cha. Trunune nabe nui alpargatisyu tsiwan utsøbasra, pichibguen pitchabgaig kur chibig køn.
41001008	Nabe ñimune pi pinøbulrrai piu umbu ulsrar cha. Trune nøbe ñimun Espíritu Santotøga pinøbulrrun— chibig køn.
41001009	Inchen tru gwalømmerawan Galilea birau, Nazaret puebloyugurri Jesús webiben, nune Jordán biyu Juan piu umbu ulsrøbig køn.
41001010	Inchen piu umbugurri webarrub latatø, Jesúsbe srømbala kuri ashib, Espíritu Santo nuim bala kan paloma lataig kørraarri ashib inchen,
41001011	Srømbalasrøngurrimbe kan wam treeg mørø waminchib trenchibig køn: —Ñibe nai Nusrkai undaaraig køn cha. Nabe ñuimburab truba tab gúi war— cha.
41001012	Inchen tru urastø Espíritu Santobe Jesúswan mu misag warab waraimøsrø møi møi ingarubig køn.
41001013	Inchen Jesúsbe truyu kwalømmera cuarenta nemisramne tsuben, Satanásbe kebenøsrkønrrab ke chinetø maringarunrrab inchibig køn. Inchen ángelesmera purugubelø gøn, Jesúsbe namig animalmerai utu tsuben.
41001014	Juanwan kailan keeri yau keeri wendø, Jesúsbe Tiusweimburab tabig srø wamwan Galilea birausrø eshkab kusrenanøb ya,
41001015	trenchibig køn: —Yandø øyeeg kønrrabig puben, Tius nø ashib karub pasraibe lutau basran cha. Ñimui kaig mariilan isua møra, Tiusweimay llirab, tabig srø wamwan kørey— cha.
41001016	Jesús Galilea nu bisu mendawan ib pasrøwabe, Simónwanba, nuneg Andréswanba, truiløbe peskabelø gua, nømui atarrayameran pisuyu keguchib warai ashibig køn.
41001017	Inchabe Jesúsbe trenchibig køn: —Nai mendig amrruy cha. Nabe ñimune misaameran peskabelø gønrrai maramønrrun— cha.
41001018	Inchen nømbe møi møi nømui atarrayameran waramnetø Jesúswei mendig ambubelø gøn.
41001019	Inchen Jesúsbe katøguchi ambuurø yabe, Zebedeowei nusrkalø Santiagonba, nuneg Juanwanba ashibig køn. Truiløbe kan barcoyu nømui atarrayameran tamara tsushib purrabelø gøn.
41001020	Inchabe tru urastø wamøben, nømbe nømui møskai Zebedeowanba, purugubelanba barcoyu purramnetø, Jesúswei mendig ambuptinchibelø gøn.
41001021	Incha Capernaum puebloyu pua, tru isrin gwalømbe Jesúsbe judíosmera tulundzuni yau kebya, kusrenanøb mendøben,
41001022	nø wamindiilan møra, misaamerabe kwaara ashibelø gøn. Kaguende kusrenanøppe, nuinukkurrindøwei mu mandamgaig kusrenanøbig køn, tru Moisés pørigwan kusrenanøbelø lata gømø.
41001023	Inchen tru puebloyu judíosmera tulundzuni yaube kan møg trømbøig maringarub kwaimandzigwan tøgaig wawa, trenchib trashibig køn:
41001024	—¿Nambabe ñibe chi asamig tøgagugu cha, Nazaretsrø Jesús? ¿Namun pinishinrrab attirru? cha. Nabe ñune mu gúi ashar chibig køn. Ñibe tru Tiuswei Newan Tabig, truig køn— cha.
41001025	Inchen Jesúsbe kwaimandzigwan namab trenchibig køn: —¡Ñibe trashimøtø, møweinukkurrimbe webinrrø!— cha.
41001026	Inchen trømbøig marøngarub kwaimandziibe møwan truba mur sruagucha, tru møweinukkurri mur trashib webibig køn.
41001027	Inchen mayeeløba kwaara asha, nømasiyaitø trenchib payiyabelø gøn: —¿Øyeebe chi guerah? cha. ¡Kusrenanig iibe ke srøig, trurrigu nø maig chippe ke treeg kønrrai maran! cha. I møøbe trømbøig maringarub kwaimandziimeranguen mu chindamgaig wamøben, nune møran— cha.
41001028	Inchen petø Galilea birau ørøba misaamerabe Jesús nø chi marigwan wammørøbelø gøn.
41001029	Incha tru urastø judíosmera tulundzuni yaugurri webambabe, Jesúsbe Jacoboba, Juanba, Simónweimba, Andrésweimba yamay amben,
41001030	Simónwei sueerabe camayu pachiiba tsuben: “Kwanrrø tsun” cha, tru urastø Jesúswan eshkaben,
41001031	Jesúsbe kemalla, tasigu kemørøb kusrabene, pachiibe weetaptinchen, nøbe tru pubelayasig chi maramigwan marøb mendabig køn.
41001032	Yandø pørr binaiben, chab pilliraben, Jesúsweimay mayeelø kwanrrø tøgarmeranba, kwaimandziimera tøgarwanba srua amrruben,
41001033	puebloyu maya misaaba yaskabugøba tulundzuna basrøben,
41001034	Jesúsbe truba yamelø chi gwanrrø gøben tøgarmeran tamarøb, katø truba yam kwaimandziimeran misaamerainukkurri webusrøbig køn. Incha kwaimandziimerane waminchibashmíig køn, kaguende truiløbe nune mu gúi ashibelø gøben.
41001035	Incha løtsøzhig ullarbatø, Jesúsbe kurra, ciudayugurri wambig mu misakkasrø, trusrø Tius Møskaimba waminchib wabig køn.
41001036	Inchen Simónba, nui linchibeløba lanrrab webamba,
41001037	wetørrawabe, trenchibelø gøn: —Mayeeløba ñune lab gøn— cha.
41001038	Inchen nøbe trencha løtabig køn: —Misaamera puluwandø katøganbalømera warabsrømay amrrab cha. Trusrøngucha srø wam tabelan eshkab kusrennrrab, kaguende nabe truweiwei arrur— cha.
41001039	Incha Jesúsbe Galilea birau ørøba judíosmera tulundzuni yamerayu chutøgucha eshkab kusrenanøb, katø kwaimandziimeran misaamerainukkurri webusrøb inchibig køn.
41001040	Kan møg asr trerab gwanrrø, lepra taig, tøgaig Jesúswan kemalla, tømbønsrabe trenchibig køn: —Ñi nan tamaramdiig købene, tamartra— cha.
41001041	Inchen Jesúsbe lastima asha, tasigwan larrøbicha estsarabe, trenchibig køn: —Tamarøg køtan cha. Tamarig kørrømisr— cha.
41001042	Inchen møi møi nui trerab gwanrrøbe pinøben, nøbe chishig kørrømisren,
41001043	Jesúsbe yandø ‘inrrø’ cha, nune kuchi murtø waminchib trenchibig køn:
41001044	—Au, mungøben eshkawabesin cha. Inchendø ya, ñui asrwan sacerdotendø kenamara, tru ñi yandø chishig kørrømisrimburø tru Moisés trannrrig taigwane srua ya, trannrrig cha, mayeeløba ñui kwanrrøwan chishig kørrømisrin gúi ashchain— cha.
41001045	Trendaingucha møøbe ya, chi purayaigwan mayeelan waminchib mendøben, treekkurri Jesúsbe chu puebloyutøgucha misag ashene, yandø kebinrrab gaima, mendawansrø misakkanug uñibig køn. Inchen chugurrielø gøben nun ashchab amrrubelø gøn.
41002001	Mam gwaløm wendau gøsrøn, Jesús katø Capernaum puebloyu kebiben, nø yau wan taig wammørøppe,
41002002	misaabe petø truba nu tulundzuna, ni yaskabuguen kemuben, nøbe Tiuswei srø wam tabelan waminchibig køn.
41002003	Inchen pibgatø møguelø kan møg kønønrrab gaimabigwan muta, puben,
41002004	menrra misag køptø, Jesúsweim bulugatig kemallchab gaimappe, tru nø pasraim bala yawan picha, trugurrimbe tru trabyu kwanrriigwane kan tsigalyu kørrøørøbelø gøn.
41002005	Inchen Jesúsbe nømui isubigwan ke nuinuutø pasra bønrrai ashabe, Jesúsbe kwanrriigwane trenchibig køn: —Nai nusrkai, ñui kaig mariilan ulø bayamig kømíig, pesannaig kørrømisran— cha.
41002006	Inchen møiløgøsrøn tru Moisés pørigwan kusrenanøbeløbe nømui manrrautø truba isub purrabelø gøn:
41002007	“¿Nøbe øyeebe chi waminchib pasrarmah? cha. Øyeeg chib pasrappe, Tiusweimburab purø rrømbøig wamab pasran cha. Kaig mariilane ulø bayamig kømíig pesannaig kønrraimbe ¿mu gúin rreeg mariasamø? cha. Tiustøwei øyeeg martrun” chib.
41002008	Inchen tru urastø Jesúsbe nømuinetø øyeeg isub pønrrailan kelarrab ashabe, trencha payibig køn: —¿Ñimbe ñimui manrraube chindimbarre øyeeg isugue? cha.
41002009	¿Møigwan mas kørmø trendamdiig købsruerah? cha, tru kønønrrab gaimabigwan: “Ñui kaig mariilan ulø bayamig kømíig pesannaig kørrømisran” ¿damiteh? Kabe: “Kurrab, ñui tsigalwan muta, inrrø” ¿tamiteh? cha.
41002010	Pøs, na, Møg Misra Arrubiibe yu pirau kaig mariilan ulø bayamig kømíig pesannaig kønrrai mu mandamgaig marøbig kui møimbe ñim ashchai kenamaramønrrun— chibig køn. Inchabe tru kønønrrab gaimabigwane trenchibig køn:
41002011	—Nabe ñun trenchar cha: Kurrab, ñui tsigalwan mutab, yamay inrrø— cha.
41002012	Inchen truibe kurrappa, nui tsigalwan muta, mayeelø ashen, truyugurri webibig køn. Inchen trugurrimbe mayeeløba truba kwaara ashib, Tiuswan truba tabig waminchib trenchibelø gøn: —Managuen nambe kan øyeekkatiibe ashmuig køn— cha.
41002013	Incha katø Jesús nu bisu mendasrømay iben, maya misag nuim bulu kemallen, nøbe kusrenanøbig køn.
41002014	Incha pureb ya, Alfeowei nusrkai Leví, romasreelayasig an utabelø purrainug wai ashabe, trenchibig køn: —Nai mendig amø— cha. Inchen nøbe kurrab, nui mendig ibig køn.
41002015	Indiibe Jesúsbe Levíwei yau mab wabene, truba yamelø romasreelayasig an utabelø gøben, katøganelø kaig marøb misaamera gøben Jesúsba, nui kusrenanøb pera uniiløba mishatsigu trubalatø purrøben, kaguende truba nu gøbig køn nui mendig amøñibeløbe.
41002016	Inchen fariseosmerai utu tru Moisés pørigwan kusrenanøbeløbe Jesúswane mayeelø tru kaig marøbeløba, an utab purrabeløba mishatsigu mab wai ashabe, nui kusrenanøb pera uniilane trencha payibelø gøn: —¿Nøbe an utaptø burrabeløba, kaig marøbeløba mab, muchib wappe, øyeebe maig marøb wah?— cha.
41002017	Inchene Jesúsbe trunun mørabe, nømun trenchibig køn: —Tabelø, kwanrrøgarbe mø marøbig palain gømøn cha. Kwanrreeløbeguende palain gøn cha. Nabe tru sølgandø amøñibelan wamønrrab arrumøtø, kaig marøbelan wamønrrab arrig køn— cha.
41002018	Juanwei mendig amøñibeløba, fariseosmerai mendig amøñibeløbabe ayunab gøben, møiløgøsrøn amrrua, Jesúswan payibelø gøn: —Juanwei mendig amøñibeløba, fariseosmerai mendig amøñibeløbabe tru ayunamigwan katø gatø maren, ¿ñui kusrenanøb pera uniiløbe chindimbarre trunune marmeelø gøh?— cha.
41002019	Inchene Jesúsbe trenchibig køn: —¿Kan novios yaumay linchai eshkailanma keg mistrabig nømba wabengan, mamø burrønrraitarru? cha. Keg misrtrabig nømba wabene, manrrun cha.
41002020	Inchendø keg misrtrabigwan srua ambam gwalømmera punrrun cha. Tru gwalømbeguende, trube, nømbe ayunabwei inchun cha.
41002021	'Muguen kan køllin camisanma kølsraigu srø llensu søtiimíigwan waya tsushimøn chibig køn. Treeg marene, srø llensube kesruppa, kølli llensune kølsrøben, mas trømbøikken kølsraig kørrømisrtrun cha.
41002022	Katø muguen srø vinonma køllin galusmerayu usrmøwei indan cha. Kaguende treeg marene, srø vinobe køllin galusmeran srurrøgøben, vinobe lushen, kalusmerabe ka kølsrønrrun cha. Inchawei srø vinone srø galusmeran marigu usrøbelø gøn— cha.
41002023	Kan isrin gwaløm Jesús tirigu ellmari utuwan pureb ibene, nui kusrenanøb pera uniiløbe puraambub ambuppe, tirigu tur lurrøb mendøben,
41002024	fariseosmerabe Jesúswan trenchibelø gøn: —Au, ¿ñui kusrenanøb pera uniiløbe isrin gwalømbe chigøben marmønrrai merigwan chindimba øyeeg marøb gøh?— cha.
41002025	Inchen Jesúsbe trenchibig køn: —¿Ñimgan managuen lemeelø gøtirru cha, mana gøsrøn Davidwanba, nui linchibelanba chindamgaig palabig arruben, parøgwaben, mandø indigwan?
41002026	Abiatar, tru maya sacerdotesmeran nø garub sacerdote gøben, Davidbe Tiuswei carpa ya tabzhigu kebya, Tiusweyasiitø tarømarig pirrimera, tru sacerdotesmeratø maim birrimeran mendaibe mu mamønrrai merigwan nø mab, katø nøba purrab misagwangucha srørrøb indigwan.—
41002027	Incha Jesúsbe katø trenchibig køn: —Isrin gwalømwane møweyasig marig køn cha, møwan isrin gwalømweyasig kømøtø.
41002028	Inchawei na, Møg Misra Arrubiibe isrin gwaløm nan nø garunrrain gømøtø, maramdiigwane marøb, maramgaigwane marmub, isrin gwalømwanguen nabe na asha garubig kur— chibig køn.
41003001	Jesús katø judíosmera tulundzuni yau kebibene, truyu kan møg tasig mul-laig tøgaig waben,
41003002	Jesúswan larab gøbelø gøn, isrin gwaløm tamarøbig køtashchab, chigøben chi køptø.
41003003	Inchen Jesúsbe tru tasig mul-laig tøga møwane trenchibig køn: —Kurra, yu tøbøtag pasramisr— cha.
41003004	Inchabe katøganelan trenchibig køn: —¿Tru maig maramigwan martrai Moisés pøriiløyube isrin gwalømbe chiwan martrain daig køh cha, tabiiteh, kabe kaiteh? cha. ¿Kwamønrrai indamig køh, kabe kweetsamig kø, chindah?— cha. Inchen nømbe chigucha chimuben,
41003005	Jesúsbe nuingatan pønrrabelan namig ashib, truba isui inchibig køn, kaguende nømui manrrømerabe purø murelø gúimba. Incha tru møwan trenchibig køn: —Kwalwan larrøbichi— cha. Inchen nøbe larrøbichene, nui kwalbe tabig kørrømisrøbig køn.
41003006	Inchen fariseosmerabe webamba, tru urastø Herodesweingateeløba Jesúswan namig kurra, mandø incha pinisamigwan waminchib mendabelø gøn.
41003007	Inchen Jesúsbe nui kusrenanøb pera uniiløba tarømisra, nu bisu mendasrømay iben, misag truba nu Galilea birausreelø nui mendig ambubelø gøn.
41003008	Inchen nø chinetø nørreelø marigwan wammørabe, judeasreelø gøben, jerusalénsreelø gøben, idumeasreelø gøben, Jordán bi tru pørr gal-labgatøsreelø gøben, tirosreelø gøben, sidónsreelø gøben, truba nu ashchab amrrubelø gøn.
41003009	Incha tru treeg nu misakkurri Jesúsbe nui kusrenanøb pera uniilan kan barco ke tamara tøgagønrrai eshkabig køn, tru nu misag nun menrra trag marmønrrai.
41003010	Kaguende Jesúsbe kwanrreelan truba rruba tamarin gøben, mayan gwanrreeløba katøranrrab nuimaygøba kemallchab tranrrabelø gøn.
41003011	Inchen trømbøig maringarub gwaimandziimera nun ashippe, nui merrab tømbønsra, trenchib trashibelø gøn: —Ñibe Tiuswei Nusrkain gøn— chib.
41003012	Inchen Jesúsbe nune mu gøn cha, mun gøben misaameran mørø waminchimønrrain garubig køn.
41003013	Incha Jesúsbe kan tunsrø nebya, nø wamønrrab asiilan wamøben, nømbe nuimay amrrubelø gøn.
41003014	Incha doce wesrawa pønsra treeg kørrømara, iilane nøashib karua øriilø gøn cha, wamabig køn, nøba amøñibelø gønrraimba, katø eshkab kusrenanrrab amrrai øramigweyasiiba,
41003015	katø kwaimandziimeran webusramig mu chindamgaig marøbelø gønrraimba.
41003016	Tru doce wesrawa pønsrailøbe iilø gøn: Simón, nundøwei katø Pedro cha, munchi basrig køben,
41003017	Zebedeowei nusrkai Santiagoba, nui nuneg Juanba, truilane Boanerges cha, munchi basriilø, tru treeg munchibe: “palaig rrashibig taigwei nusrkalø”,
41003018	katø Andrés køben, Felipe gøben, Bartolomé gøben, Mateo gøben, Tomás køben, Alfeowei nusrkai Santiago gøben, Tadeo gøben, Simón Cananistameraingatiig køben,
41003019	katø Judas Iscariote, tru wendø Jesúswan ashig kømui inchibelaingatø pasramisra, trannrrabig købengue.
41003020	Inchen Jesús katø nui kusrenanøb pera uniiløba kan yau kebiben, katø misag menrra tinmarøb tulundzunaptø, manrrabguen gaima gøbig køn.
41003021	Inchen Jesúswei yaueløbe treeg inchib gøn daig wammørabe, nune merrarrawa, sruamrrunrrab ambubelø gøn. Kaguende lukiain gøn chib gøben.
41003022	Inchen tru Moisés pørigwan kusrenanøbelø Jerusalénsrøngurri amrrubeløgucha trenchibelø gøn: —Nugwaimandzig, tru Beelzebúwan tøgaig køn cha. Treekkurri, tru kwaimandziimeran nøasha garubigwan tøgaig kua, i møøbe kwaimandziimeran weeran— cha.
41003023	Inchen Jesúsbe nømun wama, ‘øyeeg lataitøwein gøn’ chib, kemesra wamindiiløtøga trenchib waminchibig køn: —¿Satanásbe Satanáswandøweimbe chincha wegutchaitamague? cha.
41003024	Kan rey karub tøgaweim birau misaama nømasiitø nøørøtø misrøb kurrabe, warabig warønrrab gaimanrrun cha.
41003025	Katø kan yauelø nømasiitø nøørøtø misrøb kurrabe, chab pinønrrun cha.
41003026	Inchawei Satanás nøasiitøwei nøørø, nøørø misrøb kurrabe, treegu yandø pasrønrrab gaimaben, truyu patsønrrun, chibig køn.
41003027	'Kabe kan møikkøben kan mur møwei yauma kebya, tru mur møwan lusrøbmerrig lusrmøwatøbe, nui chi tøgagúigwan kerranrrab gaimanrrun cha. Lusra rrarratøwei nui chi tøgagúilan kerranrrun chibig køn.
41003028	Nabe ñimun cierton trendamønrrun cha: Misaamera chi kaig mariilan lata, chigøben Tiuswan purø rrømbøig wamindiilan lata Tiusbe kerriguh pesannawa, ulø baymønrrun cha.
41003029	Trune Espíritu Santon purø rrømbøig wamab waminchibigwane ulø bayamigwane managuen pesannaimíig kønrrun cha. Treeg kømøtø, nui kaig marigwan managatig tøga gørrømisrtrun— chibig køn.
41003030	Jesúsbe øyah chippe, kaguende nømbe nun trømbøig marøngarub kwaimandzigwan tøgaig køn chib gøben, trendaig køn.
41003031	Inchen Jesúswei usrimba, nuneløba pua, wambiitø pønrramisra, wamønrrab øren,
41003032	Jesúsweim bøtøgatan truba nu purrabeløbe trenchibelø gøn: —Au, ñui usrimba, ñui nuneløba wambig pønrran cha, ñun payib.—
41003033	Inchen nøbe trencha løtabig køn: —¿Nai usri nai nuneløbe mumera gøh?— cha.
41003034	Incha nuim bøtøgatan purrabelan ashabe, trenchibig køn: —Nai usri nai nuneløbe iilø gøn cha.
41003035	Kaguende møikkøben Tius maig martrai karuben, treeg marøbig, truibe sí, nai nuneg, nai nuchag, nai usrin gøn— cha.
41004001	Jesús katø nu bisu menda kusrenanøb mendøben, nø wainug misag truba nu tulundzunøben, treekkurri Jesúsbe pisuyu kan barcoyu kebya wamisren, maya misaabe tru pisu mendatø kørrømisrøbelø gøn.
41004002	Inchen nøbe nømun ‘øyeeg lataitøwein gøn’ chib wamindiiløtøga chineh kemesra, kusrenanøbig køn.
41004003	Inchabe nui kusrenanigube trenchibig køn: —Iigwan møray cha. Kan kwallibiima tsurøb kwallchab webyan cha.
41004004	Incha tsurøb ibene, kanbalø yellbe mayu gørrøben, illimera amrrua, man cha.
41004005	Inchen katøganbaløbe srug rrøldø birau pirø tre chiganug kørrøben, pirø palatiig kua, tru yellbe kal-lappe, petø kal-labendø,
41004006	pørr webarrua, mergurangaruben, srøl tre chigaig kua, mul-laptindan cha.
41004007	Katøganbalø yellbe kal shau utu gørrøben, kalmera nørrørab mendappe, chab gasrøb tsibishiben, truibe chigucha misrmøn cha.
41004008	Inchen katøganbalø tab pirau gørrabiibe sí, kal-lawa, tabig nørrørawa, truba nu nigan cha. Møiløbe kan yellgurrindø mamig rrulzheelø treinta niguen, møiløbe sesenta niguen, møiløbe cien nigan— chibig køn.
41004009	Incha trenchibig køn: —¡Møramig kalu bønsraibe, mør!— cha.
41004010	Jesús yandø nøtø kørrømisren, tru doce kusrenanøb pera uniiløba kanbalatø Jesúsweim bulu pønrrabeløbe trenchibelø gøn: —¿Tru ‘øyeeg lataitøwein gøn’ chib kemesra wamindiiløbe chi chibig køh?— cha.
41004011	Inchen nøbe trenchibig køn: —Tiusbe nø ashib karub wainug mu asiimíig tøgagúilan ñimune ashchai tranan cha. Inchendø misaamera nøøreelø truyuilø gømeelane ‘øyeeg lataitøwein gøn’ chib kemesragøba wamindiiløtøga wamindig køn cha,
41004012	nømbe ashippe ashendø, ashmøwa lataig kørrømisrøb; mørøppe mørendø, chi tainguen mørmøwa lataig kørrømisrøb inchain cha. Incha isua møra Tiusweimay lliramøwei, nømui kaig mariilan Tius ulø bayamigwan pesannamø, ulø bayamig kønrrain gúig køn— cha.
41004013	Incha katø trenchibig køn: —Ñimgan ‘øyeeg lataitøwein køn’ cha, tru kemesra wamincha basrigwane ¿chigúi wetøgørrøtirru? cha. Katøgan ‘øyeeg lataitøwein gøn’ cha, kemesra tru wamindiilangucha kerriguba ¿chincha wetøgørrønrrague? cha.
41004014	Tiuswei wamwan waminchibiibe yellwan tsurøbig lataig køn cha.
41004015	Inchen tru mayu gørrab yellmerabe iilø latailø gøn cha. Nømbe Tiuswei wamwan møren latatø, Satanásbe arrub, tru tab wamwan nømuinug ellmarigwane kerran cha.
41004016	Inchen tru srug rrøldø birau pirø tre chiganug tsuri yellmera latailøbe iilø gøn cha: Tiuswei wamwan møra, tru urastøbe truba tab gúi utøbendø,
41004017	nømasiitø srøl tre umbu gueetiimeelø gua, maya yanaguen amøñimøn cha. Incha tru Tiuswei wamgurrindø chigøben puben, katø chigøben kaig nebub arruben, nømbe møi møin elachiptindan cha.
41004018	Inchen katøganeløbe tsuren, tru kal shau utu gørrab yell latailø gøn cha.
41004019	Tiuswei wamwam mørøppe mørendø, i birau chine købigwan menrra isubiibah, nømui chine palømø tøgagúilø purø tabig lataig asønaikkurrimba, trugurri chine tøgagømmørø chull inchib isuiløbatø Tiuswei wamwan mørigwane kerrigu truitø kasrøben, chigucha nømbe ellmarig misrmøn cha.
41004020	Inchen tru tab pirau tsuriiløbe tru Tiuswei wamwam møra, ellmarig misrøbelø, truilø gøn: kan rrulzhikkurrindø treinta, kabe sesenta, kabe kan rrulzhikkurrindø cien nigabelø latailøgue.—
41004021	Katø Jesúsbe trenchibig køn: —¿Kabe kan lámparanma køtsø umbu basrtrab, kabe cama umbu basrtrab srua guerrubelø gúitarru? cha. Treeg kømøtø, ¿tør gønrraimbe, pala basramig kømuitarru? cha.
41004022	Chigøben sørig basrabiibe søriitø pasrømøtø, kenamaramig kønrrun cha. Katø chinchaguen asamgaig kasra basrigwane ashchai tøryu wesraig kønrrun cha.
41004023	Møikkøben møramig kalu bønsraig kuabe, mør— cha.
41004024	Incha katø trenchibig køn: —Ñim chi mørigwane tab isua guy cha. Ñim kanelan maig unaasha traniibe, ñimungucha treetøwei unaasha trana, ñimune nemariibaguen tranrrun cha.
41004025	Kaguende tøgaigwane masken rranen, trune chigaigwane nui lamøtiig tøgagúigwanguen kerranrrun— cha.
41004026	Jesúsbe katø trenchibig køn: —Tius nø ashib karub pasraibe kan møg pirau yellwan tsuri lataig køn cha.
41004027	Incha kib tsui lata, kurra uni lata, yem gúi lata, kwaløm gúi lata, yellbe kal-lawa nuran cha, møøbe mandø indinguen ashmøwatø.
41004028	Kaguende pirøbe nøasiitø mamig niguingarubig køn cha. Srøsrøbe ishiimerrig kal-laben, trugurrimbe urø weetøben, urøyube trulmera netsan cha.
41004029	Inchen yandø trul srønøben latatø, usestøga paran cha, kaguende yandø param gwaløm puin gøben.—
41004030	Katø Jesúsbe trenchibig køn: —¿Tius nø ashib karub pasraibe chi lataig asøna cha, kabe chiwan kemesra, ‘øyeeg lataitøwein gøn’ chinrrab gøh? cha.
41004031	Kan murtasa yell lataig køn cha. Tsurøb uras truibe yu pirau maya yellmerai utu purø lamøzhig købendø,
41004032	tsurinukkurrimbe shush mamig tusrmerai utu katøguchinguen palaig nu tusr-unø srarmerabaig nuraben, illimera pala amøñibeløguen truyu le martrun— cha.
41004033	Jesúsbe Tiuswei wamwan øyamay kusrennøbig køn, ‘øyeeg lataitøwein gøn’ chib, truba yambalø kemesra eshkab. Møi eshkaig latailø, nøm mayangatig chigúi nebua mørtrapteelø gøben, treetøh marøbig køn.
41004034	‘Øyeeg lataitøwein gøn’ chib kemesrømøbe, waminchimíig køn. Inchendø nui kusrenanøb pera uniilane nømundø nøørø kerrigu tør marøb eshkabig køn.
41004035	Incha tru gwalømdøwei yandø pilliraben, nui kusrenanøb pera uniilan trenchibig køn: —Pisu ambøgatøsrømay larraamun— cha.
41004036	Inchen nømbe misagwan ‘ungwa’ cha, Jesúswan tru nø waig barcoyutøwei pera amben, katøgan barcomeragucha lincha ambubelø gøn.
41004037	Inchen truba mur isig ichibig webarruben, pi welarmerabe barcoyu keguchen, yandø ke pitø netsab arruben,
41004038	Jesúsbe wendau kan labzhigu ne kib waben, nømbe kasrønanabe trenchibelø gøn: —¡Au, Kusrennøbig! ¿nam asentanrreenchib melamne, ñigan isubguengaig watirru?— cha,
41004039	Inchen Jesúsbe kurra, isigwan kønømønrrai kandø wama, piwane trenchibig køn: —¡Wanrrømø, møi møi wasrørau!— cha. Inchene isiibe pasramisren, yandø kerrigu wasrønzhig kørrømisrøbig køn.
41004040	Inchen Jesúsbe nui kusrenanøb pera uniilan: —¿Chindimbarre kørig køta? chibig køn. ¿Ñimui isubigwan nainuutø pasra gømeelø gø chindah?— cha.
41004041	Inchen nømbe truba kwaariilø gørrømisra, kangurrin gangurri trenchibelø gøn: —¿Iibe mu guerah cha, isig ichibig lata, mar lata, nun mørtrappe?—
41005001	Pisu ambøgatømaysrø larraamba, Gerasa birausrø puben,
41005002	Jesús barcoyugurri webiben latatø, kan møg trømbøig maringarub gwaimandzig tøgaig sørin rrabmerayugurri webarrua, Jesúswan kemallibig køn.
41005003	Tru møøbe sørin dulyutø tsubig, muguen lusrtrab gaimaig købig køn, ni cadenastøgaguen.
41005004	Kanmaybe srøbmeran tasiimeran cadenastøga gøben, katø chitøga gøben lusrendø, lusrimørig pitischig marøb lurren, muguen kaimabelø gøn.
41005005	Incha yem gwaløm chu uragucha tunmerasrø, sørin dulmerasrø trashib, sruutøga nøasiitø kørriinchib uñibig køn.
41005006	Incha Jesúswane yabgurrindø asha, lula, nui merrab tømbønsra,
41005007	trenchib trashibig køn: —¿Ñibe nane chi martrab inchigu? cha, Jesús, Tius Mayeelaim Bala Pasrabigwei Nusrkai. Purø rrømbøig møra megamig kømønrrai Tiuswei munchiyu ka gøbash cha, chib miarrumøn— cha.
41005008	Pøs øyeeg chippe, kaguende Jesúsbe: —¡Ñi, trømbøig maringarub gwaimandzig, i møweinukkurri webinrrø!— chib pasrøben, trendaig køn.
41005009	Inchene Jesúsbe nun trencha payibig køn: —¿Chi munchi gugu?— cha Inchen nøbe: —Legión munchi gur, chibig køn. Kaguende nambe purø nu guer— cha.
41005010	Inchabe tru biraugurri nøørø peesrømay ørmørrunrrig chib, Jesúswan truba rruba rrugabig køn.
41005011	Inchen tru tun buluwan kuchimera lawa mab truba nu amøñibelø gøn.
41005012	Inchen tru kwaimandziimerabe rrugab trenchibelø gøn: —Kuchimeraimay ambingarurra cha, nam truilainug kebamrrab— cha.
41005013	Inchen Jesúsbe ka kebambashen, trømbøig maringarub kwaimandziimerabe møweinukkurri webamba, kuchimerayu kebambene, truyu kuchimerabe pa milburab warabeløbe truba rrømbø lendeyu lula, chab pinøgørraptincha, larrø nu bisuyu kegørra, pi gueesra, chab gwabelø gøn.
41005014	Inchene kuchi ashibeløbe kwaariilø lula, puebloyu gøben, wambig nøørøwansrøn gøben eshkab ambubelø gøn. Inchen misaamerabe chi purayaigwan ashchab amrrubelø gøn.
41005015	Incha Jesús waisrø pubene, tru kwaimandzig tøgaig købiibe møimbe køsatiig kømø, keweig, tabig wai ashabe, truiløbe kørig kui inchibelø gøn.
41005016	Inchen tru kwaimandzig tøgaig købigwanba, kuchimeranba maig purayaigwan ashibeløbe nømun eshkaben,
41005017	nømbe Jesúswan nømuim biraugurri ‘irra’ chib truba rrugabelø gøn.
41005018	Inchen Jesús barcoyu kebibene, tru kwaimandzig tøgaig købiibe: —¿Ñui mendig arruah?— cha, truba inchen,
41005019	Jesúsbe arrubashmøtø, trenchibig køn: —Ñui yamay inrrø cha, ñui yau misaameraimay Señor ñun yeeg nørriig mara, mandø lastima asigwan nømun eshkanrrab.—
41005020	Inchen tru møøbe ya, Decápolis pueblosrø Jesús nun yeeg nørriig marigwan truba eshkab mendøbene, mayeeløba kwaara ashibelø gøn.
41005021	Jesús barcoyu gatø pisu ambøgatømay larraibene, nuim bøtøgatan misag truba rruba nu tulundzunøben, nøbe pisu mendatø kørrømisrøbig køn.
41005022	Inchen judíosmera tulundzuni yau ashib karubig, Jairo taig, puabe, Jesúswan ashippe, nui srøb pulu tømbønsra,
41005023	arrubsrumugu chib truba inchib, trenchibig køn: —Nai nimbasr-unø kwanrrab inchib tsun cha. Kwanrrø tammisren, katø øsig uñchai ñui tasigwan nuim bala estsartrab attra— cha.
41005024	Inchen Jesúsbe nøba iben, menrra misag mendig ambuptø nun trag maren,
41005025	tru misag utube kan ishug doce años ørøba ani ib gwanrrø tøgaig kua,
41005026	chu uraskucha purø rrømbøig kui uña, mø marøbelai yam dasku pureb megawa, nui chi tøgagúigwan kerrigu patsøgøben, chiweingucha puraimø, kwanrrøbe masken inchib iben,
41005027	Jesúswan wamindi mørøppe, tru ishuube misag utu wendaugurri Jesúsweim bulu kemallippa, nø kewagúigwan katørabig køn.
41005028	Kaguende nøbe treeg isubig køn: “Kewagúilandøguen katøraitø, tammisrig kørrømisramønrrun” cha.
41005029	Inchen tru ani ibiibe møi møi pasramisrøptinchen, asru nui kwanrrøbe yandø purayai møren,
41005030	Jesúsbe nø mun gøsrøn nui maramburab mariitøga tamarøbrain gúi mørabe, nu misag søtøwan keeshabe, payibig køn: —¿Na kewagúigwane mu gatørah?— cha.
41005031	Inchene nui kusrenanøb pera uniiløbe trenchibelø gøn: —Misag søtø yeeg trag mari ashatø, ñibe: “¿Mu gatørah?” taibe— cha.
41005032	Inchen Jesúsbe mu gatøraitashchab ambumay, imay ashene,
41005033	tru ishuube kørig købiitø itønab, nun maig purayaigwan møra, ya, Jesúswei merrab tømbønsrøb srala, isømø, kerriguwan eshkaben,
41005034	Jesúsbe trenchibig køn: —Nimbasr, ñui isubigwan nainuutø pasra tøgagúikkurri tamarig kørrømisran cha. Chi isumø, inrrø cha. Ñui kwanrrøbe yandø purayaig køn— cha.
41005035	Trune Jesús waminchib pasramnetø, tru judíosmera tulundzuni yau ashib karubigwei yaugurri møiløgøsrøn amrruppe, unai møskawane trenchibelø gøn: —Ñui nimbasrbe kwabguen indan cha. ¿Kusrennøbigwan mas chinrrabrre øyeeg chigu?— cha.
41005036	Inchen nøm trenchib gúingucha Jesúsbe trunun mørøb pasrømøtø, tru tulundzuni yau ashibigwane trenchibig køn: —Chi kørig kui inchimøtø, køreptø køreu— cha.
41005037	Incha mas mungucha amrrubashmøwa, Pedronbah, Jacobonbah, Jacoboi nuneg Juanwanbatø amrrungarubig køn.
41005038	Incha tru judíosmera tulundzuni yau ashibigwei yau puabe, ke chindi asamgaig misaabe kishib, miirab, trashib inchib gúi ashabe,
41005039	Jesúsbe kebya, trenchibig køn: —¿Chindimbarre øyeeg inchib, kishib gøh? cha. Unøbe kwaig kømøtø, ka kiptø tsun— cha.
41005040	Inchen misaamerabe Jesúswane ka indzatø mørøbelø gøn. Inchen Jesúsbe mayeelan møi møi webambingarua, møskawanbah, usranbah, tru nøba ambubelanbatø pera ya, tru ishug-unø tsuinug kebya,
41005041	tasigu kemørabe, trenchibig køn: —Talita, cumi— cha. (Trenchippe: “Ishug-unø, ñun kurrø char” chib.)
41005042	Inchene tru doce años tøga ishug-unøbe møi møi kurrappa, llirab mendøben, misaamerabe truba rruba kwaara asha gørrømisrøbelø gøn.
41005043	Inchen Jesúsbe mun gøben eshkab gønrrab gømø cha, unan mamig srøttrai karubig køn.
41006001	Jesúsbe truyugurri webya, katø nui birausrømay iben, nui kusrenanøb pera uniiløbe nøba ambubelø gøn.
41006002	Incha isrin gwaløm pubene, Jesúsbe judíosmera tulundzuni yau kusrenanøb mendøben, møiløgøben mørøbeløbe truba kwaara asha, trenchibelø gøn: —¿I møøbe kerrigube churre øyeeg kusreh? cha. ¿Iig nui øyeeg truba rruba kusreebe chiguerah? cha. ¡Kan i møg nui tasiimeratøga maramburab mariilø yeekkucha gúita! cha.
41006003	¿Iibe tru tsiimeratøga chine marøbig kømuitarru? cha, tru Maríai nusrkai. Katø ¿Santiagoimba, Joséweimba, Judasweimba, Simónweimba nøbe nuneg kømuitarru? cha. ¿Yamba nui nuchaløgucha yu namui ututøwei warabelø gømuitarru?— cha. Treekkurri nømbe nune chinetø cha mørøbelø gøn.
41006004	Inchen Jesúsbe trenchibig køn: —Chutøgucha peesrømbe Tius maig karuigwan eshkabigwane tab indan cha. Trune nui biraueløba, nømmisaameraba, nui yaueløbabe chi tab inchimøn— cha.
41006005	Incha truyube maramburab marig chi martrab gaima, mamdø kwanrreelan nui tasiitøga estsara, trutøh tamarøbig køn.
41006006	Inchen Jesúsbe yeekkucha køremø misaamera gønrrabmab ke kwaara ashibig køn. Incha Jesúsbe tru buluwan yamera tsitsø bønrrabwan kusrenanøb uñibig køn.
41006007	Incha nøbe nui doce kusrenanøb pera uniilan wama, pagatø, bagatø ørøb menda, trømbøig maringarub gwaimandziimeran mu chindamgaig marøb amrrai tranøbig køn.
41006008	Incha treeg karubig køn: —Mayuweimbe chigucha sruammønrrain cha. Kan pøtønain tsiitø srua amrrain cha. Pirri srua ammøwei, wasr ila ammøwei, pørønailøyu an busra ammøwei inchain cha.
41006009	Alpargatistø keeta amrrain cha. Pala itøgueikkucha yunømaramiba gømøtø, kandø guewa amrrain— cha.
41006010	Incha Jesúsbe gatø trenchibig køn: —Ñim kan yau kebambuppe, tru puebloyugurri ambamnegatig kørrømisrtrigay cha.
41006011	Inchen ñimun wamømøwei, ñimun mørøg kømui indinuube, trube, tru puebloyugurri webamrrappe, ñimui srøbyu usrøwan chishtø gørrøgønrrigay cha. Treeg marøppe, trube: “Ñim kaasig købene, møimbe ñim gusrenrrigay” chib eshkab.—
41006012	Inchen nømbe webamba, misagwan: —Ñim kaig mariilan isua mørøb, Tiusweimay lliray— chib eshkab kusrenanøbelø gøn.
41006013	Incha misagweinukkurri kwaimandziimeran truba yam webetab, truba yam kwanrreelan aceite srøla, tamarøb inchibelø gøn.
41006014	Rey Herodesbe Jesúswan wamindi mørøbig køn, kaguende Jesúswei munchiwane misaamerabe nun, nun waminchib gøben. Inchen møiløbe trenchibelø gøn: —Juan Bautista kwailai utugurri katø kurriinrrun cha. Incharre tru maramburab øyeeg maramig tøgaig kuinrrun— cha.
41006015	Inchen katøganeløbe trenchibelø gøn: —Tius maig karuigwan eshkabig Elías kuinrrun— cha. Inchen kaneløbe: —Nøbe Tius maig karuigwan eshkabig kuinrrun, chibelø gøn, tru møikkøben merrabsreelø lataitøwei.—
41006016	Inchen Herodes trunun mørabe, trenchibig køn: —Iibe Juan, na tru turwan paringaruig kuinrrun cha. Møimbe kwailai utugurri katø kurriinrrun— cha.
41006017	Kaguende Herodesbe tru Juanwane kemøringarua, kailan keeri yau lusra wanningaruig købig køn, tru nui nuneg Felipei srai Herodíaskurrindø. Tru Herodíasbe Herodeswei nuneg Felipei srain gøbig køn. Inchen Herodesbe truigwane nui srai marin gøben,
41006018	Juanbe Herodeswane trenchibig køn: —Ñi ñui nunewei srawan ñui srai mara tøgagømibe merig basran— cha.
41006019	Inchen tru ishug Herodíasbe Juanwan tsalø gøptø kwetchab inchendø, kaimabig købig køn.
41006020	Kaguende Herodesbe Juanwane sølgandø tabig, katø Tiusweindø tarømari møg kwaasha, køriimata, trugurri nune mu chinchimønrrai ashib tøgagøbig køn. Incha Herodesbe Juan wamindigwane mandøguen gømui inchendø, tammay ka mørøbig køn.
41006021	Indiibe Herodíasbe Juanwan maig maramigwan yandø treeg maramdiig puin gúi ashibig køn. Kaguende Herodesbe tru chiwangucha nøm asha garubelaimba, suldaumeran karubelø nørreelaimba, Galilea mas kusreb møguelaimba nui kal-lain gwalømwan isub kasrag waram gwaløm tabig maren,
41006022	møimbe Herodíaswei nimbasrbe truyu kebya, pailaben, Herodeswanba, truyu mab purrabelanba tru pailaibe truba tabig asønaben, reybe tru srusrane trenchibig køn:
41006023	—Ñun chi miag købendø, miarra cha. Na tranrrumøn cha. ¡Gatø! ñune tranmø gømø, nabe trunun tranamønrrun chib. Ñi chi miaben, tranrrumøn cha. Na muburab ashib karub waigwan tøbøtakkatikken tranrrumøn— chibig køn.
41006024	Inchen nimbasrbe webya, usran: —¿Chi miamø?— cha payen, usri Herodíasbe trenchibig køn: —Juan Bautistai turwan miau— cha.
41006025	Inchen tru srusrøbe tru urastø tru rey waisrø petøzhiitø kebyabe, trenchib miabig køn: —Møindøwei Juan Bautistai turwan kan platilloyu trannrra— cha.
41006026	Inchen reybe truba rruba isui inchendø, tru mayeelø lincha purrabelai malau ‘treeg tranrrumøn’ cha, trannrrab misrig køppe, tru miaigwan ka chimø, ka rranøbig køn.
41006027	Incha tru urastø reybe kan suldauwan Juanwei turwan para, srua arringaruben,
41006028	truibe tru kailan keeri yaumay ya, Juanwei turwan para, kan platilloyu srua arruabe, srusran tranen, nøbe usran tranøbig køn.
41006029	Inchen Juanwei mendig amøñibelø iigwan wammørabe, amrrua, nui asrwan kusrua, srua amba sørabelø gøn.
41006030	Inchen Jesús nøashib karua øriilø katø amrrua, nøba tulundzuna, nøm chi marigwanba, kusrenanigwanba kerriguh eshkaben,
41006031	Jesúsbe trenchibig køn: —Nøørøsrø mu misakkasrø kuchi isrønrrab ñimbe amrruy— cha. Kaguende menrra misag køptø amben, amrruben inchen, nømune mab purramikken nebumíig køn.
41006032	Incha Jesúsba, nui nøashib karua øriiløba nømdø kan barcoyu mu misakkasrømay ambubelø gøn.
41006033	Inchen møiløgøben nøm amben asha, Jesúswan mu gúi nebua asha, chu puebloyuelø gøben trusrømay lula, nømmerrig pubelø gøn.
41006034	Incha Jesús barcoyugurri pinaya, truba nu misag basrai ashabe, lastima isui inchibig køn, kaguende nømbe ubishamera mu ashchabig chigar latailø gøben. Incha chine truba kusrenanøb mendabig køn.
41006035	Inchen yandø menrra maaben gøben, nui kusrenanøb pera uniiløbe Jesúswan kemallabe, trenchibelø gøn: —Yube mu misakkanug køn cha. Inchagucha yandø kwa maaben gøn cha.
41006036	Misagwan amrrai, ‘ungwa’ chi cha, chugøben nøørøsrøn gøben, puluwandø yamera pønrrabsrøn gøben amba, nømuyasig chigøben pena manrrain— cha.
41006037	Inchen Jesús løtappe trenchibig køn: —Manrrai ñim mannay— cha. Inchene nømbe trenchibelø gøn: —¿Manrrai mannamig kan møg doscientos días ørøba marøb megawa an bagaraig utiitøga pirrim benønrrab ambam nebunrrautah?— cha.
41006038	Inchen Jesúsbe trenchibig køn: —¿Ñimbe mam birrin døgagøgue? cha. Ashchab ambay— cha. Inchen nømbe ashabe, trenchibelø gøn: —Trattrøgatø pirrimbah, pagatø peskaubatø tøgaguer— cha.
41006039	Inchen Jesúsbe misaameran kan søtø, kan søtø pillim bubilayu purramisringarubig køn.
41006040	Inchen kan søtømørig cienbatø, cienbatø purramisren; kan søtømerabe cincuentabatø, cincuentabatø purramisrøbelø gøn.
41006041	Inchen Jesúsbe tru trattrøgatø pirriwanba, pagatø peskaumeranba nui tasku muta, srømbalaneb neesha, Tiuswan ‘mayanguen pay’ chabe, pirrimeran pirisha, nui kusrenanøb pera uniilan misagwan pirishinrrai trana, katø tru pagatø peskaumerangucha mayeelan pirishinrrai tranøbig køn.
41006042	Inchen mayeeløba øska ma kørrømisren,
41006043	tru pirrim bitis, peskau bitis pirisaig undailan tasinmerayu tulishiben, tasinmera doce netsabig køn.
41006044	Inchen tru pirriwan mabeløbe møgueløtø trattrø mil gøbig køn.
41006045	Incha tru urastø Jesúsbe nui kusrenanøb pera uniilan pisu ambøgatø Betsaidasrømay merrab amrrai barcoyu nebambingarubig køn, nø tru nu søtø misagwan ‘ungwa’ chib pasrappatø.
41006046	Incha yandø misagwan chab ‘ungwa’ chabe, tunsrø Tius Møskaimba waminchab ibig køn.
41006047	Incha yem gøben, barcobe chabguen pisu tøbøtaasrønguen iben, Jesúsbe nøtø pirau kørrømisrøbig køn.
41006048	Inchen kaguen isiibe nømui malaugøba megambub ichen, nømbe barcoyu amrrab gaima, muraaraig remab melai ashib pasrabig køn Jesúsbe. Incha løtsøzhig yemdø nøbe pi balawan katsikka nømuimay kemallib ya, purab inrrab lataig inchen,
41006049	pi balawan arri ashippe, nømbe møsig kønmab isua, trashibelø gøn.
41006050	Kaguende mayeeløba ashagurri purø rrømbøig kørig kui inchen, Jesúsbe møi møi nømune waminchib trenchibig køn: —¡Kørmø, mur isua burray! cha. Na gur cha. Kørig kui inchimøtay— cha.
41006051	Incha nø barcoyu nebibene, isiibe wasrøngandø pasramisrøptinchen, kan øyeebe chi maig kermab nømbe truba kwaarøbelø gøn.
41006052	Kaguende tru pirriwan øyeeg marigwanma katøgucha nømbe tab chigúi mørmøwa gørrømisrin gøbig køn, larrø mur manrrømera tøgar srø gua.
41006053	Incha yandø tru pisuyu chab larraamba, Genesaret birausrø pua, truyu barcon pi menda licha pasrøbelø gøn.
41006054	Incha barcoyugurri nøm webamben latatø, misaamerabe Jesús kui nebua asha,
41006055	nømbe tru birau truørø lula, Jesús chu wan daig mørøppe, trusrømay kwanrreelan tsigalyu muta, amrrub mendabelø gøn.
41006056	Inchen Jesúsbe yamera tsitsø bønrrabsrø, pueblomerasrø, wambig nøørøsrø chugøben kebibene, penab, yanøb indiisrø kwanrreelan wara: —Ñi pala itøguewa gúig urøzhigwandøguen namun katørabashcha— chib, Jesúswan rrugabelø gøn. Incha mayeeløba katørabeløbe yandø tamariilø kørrømisrøbelø gøn.
41007001	Inchen fariseosmeraba, Jerusaléngurri amrrubelø møiløgøsrøn tru Moisés pørigwan kusrenanøbeløbabe Jesúsweim bulu kemallibelø gøn.
41007002	Incha truiløbe Jesúswei kusrenanøb pera uniilø møiløgøsrøn nømui tasigwan kinømø mai ashibelø gøn, tru kaigwan chish misrøb chib, tasig kinigwan.
41007003	Kaguende fariseosmeraba, maya judíosmeraba merrabsreelø maig marøb, amrruilane ke tindøga pønrrabelø gua, maig taigwan tasigwanmerrig kinømuppe, mameelø gøn.
41007004	Katø penab, yanøb indiisrøngurri amrrua chigucha, tru tasig kinønrrain daigwan kinømuppe, mameelø gøn. Katø nømbe chigøben katøgan trendø treeg mariilan pesannamø marøb tøgagøbelø guabe, mutsim basumeran pillmab, katø køtsømeran, tsandzøn nindaameran pillmab, manrrab purramisriilan chishmarøb inchibelø gøn.
41007005	Incha fariseosmeraba, katø tru Moisés pørigwan kusrenanøbeløbabe Jesúswan trencha payibelø gøn: —¿Ñui kusrenanøb pera uniiløbe namui merrabsrø kølleeløgurrimbunø trendø treeg marøb amrruig købigwan treegwan marøb amøñimøtø, kaigwan chish misrøb tasigwan kinømø, maptø manrrappe, chindimba rreelø gøh?— cha.
41007006	Inchene Jesúsbe trencha løtabig køn: —Tru Tius maig karuigwan eshkabig Isaíasbe ñim palatø tabelaimburab maig kønrrabigwan kanmaytø trenchippe, sølwein dain gøn cha, øyah chib pørøppe: I misaamerabe nane ka triitøgatø tab inndan cha. Inchendø nømui manrrøbe nainukkurrimbe yab pønrran cha.
41007007	Nan køriibala tabig waminchib taibe chiweingucha chi tabig marig kømøn cha, møguelø martrai karua pønsrailan øyeeg maramig køn chib kusrenanøb.
41007008	Kaguende ñimbe Tius maig maramigwan martrai pønsraigwan elacha, møguelø ka trendø treeg marøb tøgagúilangøba kebasrøbelø gøn— cha.
41007009	Incha katø Jesúsbe trenchibig køn: —Ñimbe ñim trendø treeg marøb gúilan tøgagøbig tøgagug køptø, Tius maig maramigwan martrai pønsraigwane elachippa, møguelø marøb amrruigwangøba marøbelø gøn cha.
41007010	'Kaguende Moisésbe trendaig køn: “Ñui møskai, ñui usrane maig købash inchimø, tab indamig køn” cha. Katø: “Møskawan gúi, kabe usran gúi trømbøig nebunrrai wamabigwane trunune kwanrrai pasrig kønrrun” cha.
41007011	Trune ñimbe trenchibelø gøn: “Kan møøbe møskawan gúi, kabe usran gúi trenchinrrun cha: 'Na ñimun purugumig tøgagúibe|i Korban|d gøn cha, (trenchippe, “Tiuswan keta, tranig køn” chib) ñimune purugunrrab gaymamønrrun' chinrrun” cha.
41007012	Treeg chippe, yandø ñimbe usri møskawane isua ashib purugumibe chi palømøn dan cha.
41007013	Treekkurri Tius martrai karua pønsraigwane chigucha gømíig kui lataig mara srua gøn cha, ñimui kusrenaniilø kanun ganun puraarrub arrubiitøga. Incha ñimbe gatøgan øyeelø latailøtøwei truba marøbelø gøn— cha.
41007014	Incha katø Jesúsbe misagwan nuimay wama, trenchibig køn: —Ñim mayeeløba nan mørøb, katø chigúi mørøb inday cha.
41007015	Chitøgucha møwan wambikkurri kebibiibe truigwane kaig trømbøig marøb mindishinrraamøn cha. Møwei manrrøyugurri webarrubiibe sí, nun trømbøig marøb mindishibwei indan cha.
41007016	¡Møikkøben møramig kalu bønsraig kuabe, mør!— chibig køn.
41007017	Incha Jesús misagwan tarømisra, kan yau kebiben, nui kusrenanøb pera uniiløbe: —¿Tru ‘øyeeg lataitøwein gøn’ chib kemesra kusrenanigwan chi chibig køh?— cha payene,
41007018	nøbe trenchibig køn: —¿Ñimgucha chigúinguen mørmøwa bønrrøtirru? cha. ¿Møwan chitøgucha wambikkurri kebibiibe kaig trømbøig marøb mindishimíig kui ashmeelø gøtirru? cha.
41007019	Kaguende manrrau guebimøtø, patsau kørraya, katø asrugurri webinrrun— cha. Iigwan øyah chippe, chi mamitøgucha kaig marmíig ‘chishelø’ gøn, chibig køn.
41007020	Incha katø Jesúsbe trenchibig køn: —Møweinukkurri webarrubiibe sí, nune kaig trømbøig marøb mindishibwei indan cha.
41007021	Kaguende umbu manrraugurri webarrubiibe sí, kaig isuilø gøben, ishumburba, møgueløba trømbøig maramelø gøben, nilamelø gøben, kweetsamelø gøben, kasharawarmera peeba itølulamelø gøben,
41007022	katøganuiwan tøgagønrrab isumelø gøben, trømbøig kaig maramelø gøben, may wamincha isamelø gøben, chine kaig marøg købiitø srua yaig kømig køben, chigurrin gøben pusrkwai asamelø gøben, chi purayailan trømbøig wam gusramelø gøben, ke purø nuig kømmørø indamelø gøben, chugúi mørmíig lataig unamelø gøben werrun cha.
41007023	Iiløbe si, kerriguba umbugurri webarrubig kua, møwan kaig trømbøig marøb mindisha kørrømaran— chibig køn.
41007024	Incha Jesúsbe kurra, truyugurri Tiroba, Sidónba, tru ciudamera pønrrab piraumayba yabe, kan yau kebya, mugucha wammørmønrraimab isubig køn. Inchendø trubønrrab gaimabig køn.
41007025	Inchen trømbøig maringarub kwaimandzig kebyainab ishug-unai usri, tru urastø wammørabe, arrua, Jesúsweim bulu tømbønsrøbig køn.
41007026	Tru ishuube griega Sirofenicia birausriig købig køn. Truibe arrua, nui nimbasrweinukkurri kwaimandzigwan wegutcha chib, Jesúswan miab megaben,
41007027	Jesúsbe trenchibig køn: —Nusrkalømerrig pirriwan mamne mabash cha. Kaguende pirriwan uregwan kerrawa, wera-ureezheelan kebusramibe søl gømøn— cha. Inchene ishuube trenchibig køn:
41007028	—Øø, Señor, pøs treebe treegwein gøn cha. Inchendø tru mishatsig umbu wera-ureezheeløguen pitischigwan man cha, nusrkalø kørrøgaigwan.—
41007029	Inchen Jesúsbe trenchibig køn: —Ñi ya may isua tab løtiitøgabe, møimbe inrrø cha. Tru kwaimandziibe ñui nimbasrweinukkurri webyainguen gøn— cha.
41007030	Inchen nøbe yau pubene, kwaimandziibe unainukkurri webyainguen gøben, nui nimbasr-unøbe camayu tsuin gøbig køn.
41007031	Jesús katø Tiro biraugurri webya, Sidónwansrø pureb ya, trugurrimbe Decápolis birau pueblomerawan puraarrub arrua, Galilea nu bisuyu pubig køn.
41007032	Inchen truyube kan møg kalu mørmøwei, tør waminchimøwei inchibigwan srua amrrua, truba inchibelø gøn: —Ñui tasigwan nuim bala estsarøbsrumuguh— chib.
41007033	Inchen Jesúsbe menda nøørøsrø pera ya, tasig-uregwan kalumerayu keera, illimbi tucha, niløwangucha katørawabe,
41007034	srømbalaneb neesha, nu israbe, trenchibig køn: —¡Efata!— cha, (trenchippe, “¡Kur!” chib).
41007035	Inchene tru mørtrab gaimabigwein galumerabe møi møi kuren, nilø kemendikkucha kønab tammisren, yandø tab waminchibig køn.
41007036	Inchen Jesúsbe nømune mungucha waminchimønrrain garua, maya eshkamønrrain daingucha, nømbe masken wam larrøbichibelø gøn.
41007037	Incha misaamerabe truba kwaara ashib trenchibelø gøn: —Chiwandøgucha nøbe tab maran cha. Kalugarwanguen møringarub, waminchimeelanguen wamindingarub indan— cha.
41008001	Tru gwalømmerawan misag truba nu tulundzuna basrøben, mamibe chigucha gaaben, Jesúsbe nui kusrenanøb pera uniilan nuimay wamabe, trenchibig køn:
41008002	—Misaameran lastima gøtan cha. Chabguen yu pøn gwalømguen naba warøwa, yandø chi mamig chigar gøn cha.
41008003	Chi mameelan na nømui yamay ka ambashendøbe, mayu parøgwab chab pesannanrrun cha. Kaguende kan utueløbe yabsrøngurri amrruar gøn— cha.
41008004	Inchen nui kusrenanøb pera uniiløbe trencha løtabelø gøn: —¿Yu ya mu misag warømønuube pirri manrrai nømun chincha srøttrab?— cha.
41008005	Inchen Jesúsbe trencha payibig køn: —¿Ñimbe mam birrin døgagøgue?— cha. Inchen nømbe løtappe: —Siete tøgaguer— chiben,
41008006	Jesúsbe misagwan pirau purramisringarua, nui tasku tru pirri sieten muta, Tiuswan ‘mayanguen pay’ chabe, pirisha, nui kusrenanøb pera uniilan tranen, nømbe misagwan pirishibelø gøn.
41008007	Katø peskau-urekkucha mamdø tøgagøben, Jesúsbe trunun Tiuswan ‘mayanguen pay’ chabe, katø trunungucha misagwan pirishinrrai karubig køn.
41008008	Inchen mayeeløba øska ma kørrømisren, katøgucha pitis undailan tasinmerayu netsøbatailø siete tulishibelø gøn.
41008009	Inchen tru mabeløbe pib milburab gøbig køn. Incha Jesúsbe misagwan ‘ungwa’ chabe,
41008010	nui kusrenanøb pera uniiløba barcoyu kebya, Dalmanuta birausrømay ibig køn.
41008011	Inchen fariseosmera amrruabe, Jesúswan ‘¿øyeebe maig køh?’ chib payib menda, nune srømbalasrøngurriigwan asamig martrai miabelø gøn, Tius nøba pasrain gúi ashchab, ke chinchibig køtashchab ashig køptø.
41008012	Inchen Jesúsbe truba isui inchib, nu israbe, trenchibig køn: —¿Møin gwaløm misaamerabe Tius naba pasrain gúi ashchab chindimba maramig miah? cha. Nabe ñimun cierton trendamønrrun cha: Møin gwaløm misaameran ashig kui indigwane chigucha marig kømønrrun— cha.
41008013	Incha nøbe nømun pønrramnetø, katø barcoyu kebya, pisu ambøgatøsrømay ibig køn.
41008014	Inchen nui kusrenanøb pera uniiløbe pirri srua amrrumigwan pesan amba, barcoyube pirri kandø tøgar burrabelø gøn.
41008015	Inchen Jesúsbe nømune trenchib eshkabig køn: —Au, ñimbe levadura fariseosmeraiwanba, saduceosmeraiwanba ashiptø guy— cha.
41008016	Inchen nui kusrenanøb pera uniiløbe kangurrin gangurri trenchibelø gøn: —Kaguen nam pirrin chigar gúimba, nøbe trendan— cha.
41008017	Inchen Jesúsbe nøm trenchib purrai ashabe, trenchibig køn: —¿Chindimbarre ñimasiyaitø ‘pirringar guer’ chib purrøgue? cha. ¿Katøgucha ni chigúinguen mørmøwei, chiwan wamindinguen mørmøwei inchigueh? cha. ¿Katøgucha ñimui manrrømerane mur mara tøga bønrrøtirru? cha.
41008018	¿Ñimbe kabmera tøgar gøbendø ashmøwei, kalumera tøgar gøbendø mørmøwei inchigue? cha. ¿Yamba isumuitarru? cha.
41008019	Tru na trattrøgatø pirriwan trattrø mil møguelan pirishib urasma tasinyu netsøbatø ñimbe ¿mam tasin tulisaig køh?— cha. Inchen nømbe løtappe: —Doce— chibelø gøn.
41008020	Inchen Jesúsbe trenchibig køn: —¿Tru na siete pirriwan pib mil misagwan pirishib uras chigucha netseelø mam tasin tulisaig køh?— cha payene: —Siete— chibelø gøn:
41008021	Inchen nømune Jesúsbe trenchibig køn: —¿Inchendø katøgucha chigúi mørmøwa gøtirru?— cha.
41008022	Incha Betsaida pueblosrø pubene, Jesúsweimay kan kab ashmíigwan srua amrrua, kabyu katørabsrumugu chib, meløben,
41008023	nøbe nun tasku kemøra, puebloyugurri wambiisrø srua ya, kabyu illimbitøga srøla, nui tasigwan kabgaigweim bala estsarabe: —¿Maytøguen ashkuh?— cha payibig køn.
41008024	Inchen tru møøbe ashabe, trenchibig køn: —Møguelan ashar cha. Tusrmera latailø gøbendø, amønan— cha.
41008025	Inchen Jesúsbe katøyug nui tasiimeran kab pala estsarabe, nune asingaruben, yandø tabig ashibig kørrømisra, chiwandøgucha tørgandø nebua ashibig misrøbig køn.
41008026	Inchen Jesúsbe nui yamay ørøppe, trencha ørøbig køn: —Puebloyu kebimøwei, truyu mungucha eshkamøwei inchig— cha.
41008027	Incha Jesúsbe nui kusrenanøb pera uniiløba Filipo birau Cesareasrø yamera tsitsø bønrrabsrømay webamba ambabe, mayu nømun trencha payibig køn: —¿Misaamerabe nane mu gøn dah?— cha.
41008028	Inchen nømbe trencha løtabelø gøn: —Møiløbe Juan Bautista gøn chiben; katøganeløbe Elías køn chiben; møiløbe møikkøben Tius maig karuigwan eshkabig kuinrrun dan— cha.
41008029	Inchen Jesúsbe trencha payibig køn: —¿Trune ñimbe nane mu gøn chinrrague?— cha. Inchene Pedrobe trencha løtabig køn: —Ñibe Cristo gøn— cha.
41008030	Inchen Jesúsbe nømun mungucha eshkamønrrain garubig køn.
41008031	Incha nø tru Møg Misra Arrubiibe truba rruba kaig indinab megamig nebunrrun chib, kusrennøb mendabig køn. Misagwan karubelø kølli misaamera gøben, sacerdotesmeran karubelø gøben, tru Moisés pørigwan kusrenanøbelø gøben nune kaasig kømig nebunrrain gøn chib. Nune kweechen, pøn gwalømyube øsiiranrrun chib.
41008032	Iigwane Jesúsbe nømune tørgandø eshkabig køn. Inchen Pedrobe nun nøørøsrø pera ya, murtø waminchib mendabig køn.
41008033	Inchen Jesúsbe keesha asha, nui kusrenanøb pera uniilan ashabe, Pedrone trenchib namabig køn: —Satanás, ¡nainukkurri tarømisr! cha. Kaguende ñibe isuppe, Tius lataig isumøtø, møguelø isuimay isun— cha.
41008034	Incha Jesúsbe nui kusrenanøb pera uniilanba, misagwanba wama, trenchibig køn: —Møikkøben nai mendig uñig købene, nøasiitø nuimburabigwangøba isumøtø, nui kuruswan mutab, nai mendig arrum nebunrrun cha.
41008035	Inchen møikkøben øsig kømigwangøba esegabiibe yandø pinab pinamig nebunrrun cha. Inchen nagurrimba, Tiuswei tabig srø wamgurrimba kwabiibe, managatig øsig kømigwan esegawa tøgagønrrun cha.
41008036	¿Kan møg yu pirau chine købigwan kerrigu nuindø maringucha, nui øsig kømigwan trubisaibe, chiwein gúi tabig kønrrab gø? cha.
41008037	¿Kabe kan møøbe kwamønrrappe, chi rranøbsruerah? chibig køn.
41008038	Inchawei møikkøben i møin gwaløm misaamera itøluløpteelø, kaig marøb misaamerai merrab naimburappa, na wamindiilaimburappa kørig isub kørig kui inchibigwane, nungucha kørig burørtrun, chibig køn, Møg Misra Arrubig tru nui Møskawei tørguegwalmabigu Tiusweindø tarømari ángelesmeraba arrua.—
41009001	Incha Jesúsbe katø trendaig køn: —Nabe ñimun cierton trendamønrrun cha: Møiløgøben yu purrabelø Tius nø ashib karub waig maramburab marøb arri ashmøwatøbe kwanrraamøn— cha.
41009002	Øyeeg taig yandø trunewei kan gwalømdø baløben, Jesúsbe Pedronba, Santiagonba, Juanwanba nømundø kan pala tunsrømay pera ibig køn. Incha trusrø nømui merrab Jesúsbe ke peg lataig misrøbig køn.
41009003	Inchen nui kewagúiløbe pulø tørchig tør bilabig misrøbig køn, muguen i pirau kewagúigwan tsara, øyeeg puløzhig mariinrraamønikke.
41009004	Inchen Elíasba, Moisésba kenamisra, truiløbe Jesúsba waminchib pønrrai nømbe ashibelø gøn.
41009005	Inchen Pedrobe Jesúswane trenchibig køn: —¡Kusrennøbig, nam yu pønrramibe purø tab gøtan! cha. Pøngatø ya-ureg margun, chibig køn, kan ñui, kan Moiséswei, kan Elíasweingue.—
41009006	Kaguende nømbe kwariilø bønrrøwa, Pedrobe ni chi chib pasrarmabguen isumíig køn.
41009007	Inchene kan wañi nømun pinøbulen, wañi umbugurrimbe kan wam trenchibig køn: —Iibe nai Nusrkai undaaraig køn cha. Nune møray— cha.
41009008	Inchen møimbe nømuim bøtøgatan ashene, mu katøgan peebe nømba kenamuptinchen, Jesústø pasrai ashibelø gøn.
41009009	Incha tru tunsrøngurri kørrørrub amrruabe, Jesúsbe trencha garubig køn: —Mungucha waminchib gønrrab gømø cha, tru ñim asigwane, Møg Misra Arrubig kwailai utugurri katøle øsiiramnegatig.—
41009010	Inchen nømbe truigwane nømuinetø isub esegabendø, tru kwailai utugurri øsiiramnegatig taigwane, treebe mandø cha rrendermab nømdø payiyabelø gøn.
41009011	Inchabe Jesúswane trencha payibelø gøn: —Tru Moisés pørigwan kusrenanøbeløbe ¿chindimba Elíasmerrig arrumig køn dah?— cha.
41009012	Inchen Jesúsbe nømun trencha løtabig køn: —Elíasmerrig arrubwei inchun cha, kerrigu katøyug tamara kørrømartrab. Katø Tiuswei wamwan pørigube tru Møg Misra Arrubiibe truba kaig indinab, kaasinab indig kønrrun chippe, ¿mandøgurrin rrendah? cha.
41009013	Inchendø nabe ñimune trendamønrrun, chibig køn: Elíasbe manawei arrubguen inchen, nømbe maig marøg købendø nun kerrigu treeg marig køn cha, Tiuswei wamyu Elíasweimburab maig taig treekke.—
41009014	Incha nømbe katøle nui kusrenanøb pera uniilø purrainuumay amrrubene, nømune misag truba nu pøtøgatan tulundzuna gúin gøbig køn. Inchen truyube katø møiløgøsrøn tru Moisés pørigwan kusrenanøbeløgucha Jesúswei kusrennøb pera unielane øyeebe maig kø chib gúin gøbig køn.
41009015	Incha Jesúswan ashippe, maya misaaba truba kwaara ashib ‘manguen attirru’ chinrrab luløbelø gøn.
41009016	Inchen Jesúsbe trencha payibig køn: —¿Nømbabe chi gøn chibrren gøgue?— cha.
41009017	Inchen møikkøsrøn tru nu misag utu pasrabiibe trenchibig køn: —Kusrennøbig, yu nai nusrkawan kan kwaimandzig waminchimíig marig srua arrur cha.
41009018	Chugøben pasrøben, kwaimandziibe kemøra, pirausrøn guchen, nøbe triimay chall guchib, trugulwan tsachib ¡gatø! tinrranrrig misrøbig køn cha. Inchen nabe ñui kusrenanøb pera uniilan kwaimandzigwan wegutcha chiben, nømbe kaiman— cha.
41009019	Inchene Jesúsbe trencha løtabig køn: —¡Kan møi misaamera øyeebe mailø gwaasamø cha, chigucha køremeeløbe! ¿Nabe managatig ñimba unamig kønrrerah? cha. ¿Kan øyeeg ashiptø managatig ñimba unamerah? cha. Unan naimay srua amrruy— chibig køn.
41009020	Inchen srua amrruben, kwaimandziibe Jesúswan ashippe, unan møi møi purø rrømbøig sruaguchen, unøbe pirau peña, latøgushib triimay chall guchibig køn.
41009021	Inchen Jesúsbe møskawan trencha payibig køn: —¿Øyeeg indiibe maya yana gøh?— cha. Inchen møskaimbe trenchibig køn: —Unøgurri treeg kuig køn cha.
41009022	Katø gatø kwaimandziibe kwetchab nagu gúi, piyu gúi keguchibig køn cha. Ñi chi maramdiig købene, namun øyeeg kui meløben lastima asha, purugurra— chiben,
41009023	Jesúsbe trenchibig køn: —Ñibe: “Chi maramdiig købene, martra” taibe cha, pøs, ke treeg martraitamab kørebigweimbe chitøgucha maramdiitø gøn— cha.
41009024	Inchen tru urastø unai møskaimbe øyah chib trashibig køn: —¡Treeg martraitamab kører cha. Kørenrrab inchimíig kømønrrab purugurra!— chib.
41009025	Inchen Jesúsbe misag ke kanbalatø tulundzunab amrrui ashabe, trømbøig maringarub kwaimandzigwan trenchib namabig køn: —Kwaimandzig wamgaig, kalugaig, na ñun i unainukkurri møi møi webinrrø tamønrrun cha. Katøbe yandø nuinug kebarrumønrrabgue.—
41009026	Inchene kwaimandziibe trashib, unan purø rrømbøig sruagucha, webiben, unøbe kwaig lataig kørrømisren, møiløgøben trenchibelø gøn: “Kwain tsun” cha.
41009027	Inchen Jesúsbe kwalyu kemørøb kusrabene, unøbe pasramisrøptinchibig køn.
41009028	Incha Jesúsbe yau kebibene, nui kusrenanøb pera uniiløbe nundø trencha payibelø gøn: —Nambe kwaimandzigwan wambig weguchappe, ¿chindimba kaimah?— cha.
41009029	Inchen Jesúsbe trenchibig køn: —Øyeeg kwaimandzigwane Tiusba waminchib miawatøwei weeramig køn— cha.
41009030	Incha truyugurri ambabe, Galileawan puraambub amba, Jesúsbe mugucha wammørmønrrai inchibig køn.
41009031	Kaguende nui kusrenanøb pera uniilan trenchib kusrenanøb arrig køn: —Tru Møg Misra Arrubigwane møguelai tasku tranen, nømbe kwetchun cha. Inchendø kwaig pøn gwalømyube katø øsiiranrrun— chib.
41009032	Inchen nømun treeg wamindigwane nømbe chi tainguen mørmøwa, payamibe kørig kui inchibelø gøn.
41009033	Incha Capernaumsrø pua, Jesúsbe yau kebyabe, nui kusrenanøb pera uniilan trencha payibig køn: —¿Mayube chi charre payiyab amrrub gøgue?— cha.
41009034	Inchen nømbe chigucha løtømeelø gøn, kaguende mayube nømui utube møig mas nuig kønrrerah charre payiyab gúig kua.
41009035	Incha Jesúsbe wamisra, tru doceelan wamabe, trenchibig køn: —Møikkøben nømerrig merrab pasrag købene, mayeelai wendau basramisra, mayeelø karuindiig megamig køn— cha.
41009036	Incha kan unan srua ya, nømui tøbøtag pasra, nui kwalyu mutabe, trenchibig køn:
41009037	—Møikkøben i unø lataigwan nai munchiyu tab wamab utabiibe, nan utan cha. Inchen nan utabiibe, nan utømø, nan karua ørøbigwan utan— cha.
41009038	Inchene Juanbe trenchibig køn: —Kusrennøbig, kan møikkøsrøn ñui munchiyu kwaimandziimeran webusri aser cha. Inchendø namba uñibig kømubene, nambe truigwane merer— cha.
41009039	Inchene Jesúsbe trenchibig køn: —Merømøtay cha. Kaguende mugøben kan maramburab marig nai munchiyu mara, katøburøbe nan trømbøig waminchaamøn cha.
41009040	Namun namig kurrømíibe namuingatiig køn cha.
41009041	Nabe ñimun cierton trendamønrrun cha: Møikkøben ñimun Cristoielø gua asha, kan pi basutøguen nai muchiyu ñimun srørrøbiibe, truburø nui ketigwane utømø gømø, utønrrun cha.
41009042	'Møigwan gøben i shushmera latailan nan kørebelan kaig mara kebenøsrkøbigweimbe trembe tru tirigu guitsig nu srugwan naashigu iløsra, mar umbusrø kegutsig kuinguen søl gøbsruinrrun cha.
41009043	Pøs ñui tasig kaig maringarua kaigu ñun kebenøsrkøbene, par, chibig køn. Trembe managatig øsig wamsrø kan dasiitø tøgaig kebyamikken søl gønrrun cha, pa tasig tøgaig tru møra melamnug tru managuen kwamø naasrø kebibgunrriibe;
41009044	truyube nømui yau mab gushimera kwamøwei, katø nag managuen kwamøwei inchibsrø.
41009045	'Katø ñui srøb kaig maringarua kaigu ñun kebenøsrkøbene, trunungucha par, chibig køn. Trembe managatig øsig wamsrø kandarø srøbgaig kebyamikken søl gønrrun cha, tru møra melamnug pa srøppaig kegutsig købgunrriibe,
41009046	truyube nømui yau mab gushimera kwamøwei, katø nag managuen kwamøwei inchibsrø.
41009047	'Kabe ñui kab kaig maringarua kaigu ñun kebenøsrkøbene, trunun wesru, chibig køn. Trembe Tius nø ashib karub wainug kan gaptø tøgaig kebyamikken søl gøn cha, pa gab pusraig tru møra melamnug kegutsig købgunrriibe;
41009048	nømui yau mab gushimera kwamøwei, nag managuen kwamøwei inchibsrø.
41009049	'Kaguende mayeeløba tretøga larrøsrkøb lataitøwei naatøga larrøsrkailø gønrrun cha.
41009050	Trebe tabig køn. Inchendø yandø tre larrmíig misrene, ¿katøbe ñimbe chincha larrøbig martrague? Incha ñimbe ñimasiitø tre may larrig latailø guy. Inchawei ñimbe ambugurri igurri lata tab waramig køn— cha, Jesúsbe trenchibig køn.
41010001	Jesúsbe truyugurri webya, Judea birausrømayba, Jordán bi ambøgatø pørr gal-labgatøsrømayba iben, katø trusrøngucha misaamera tulundzunab mendøben, nøbe trendø treeg marøbig kua, katø nømun kusrenanøb mendabig køn.
41010002	Inchen møiløgøsrøn fariseosmera Jesúswan kemallabe, trencha payibelø gøn, maig inchibig køtashchab: —¿Keebe srawan kutsamig chi meriimíig kø, chindah?— cha.
41010003	Inchen nømune trencha løtabig køn: —¿Moisésbe ñimune maig karuig køh?— cha.
41010004	Inchen nømbe trenchibelø gøn: —Moisésbe ka tarømisriyabasig køn cha. Srawan treeg martrab cha, eshkabig kilga marabe, ka tarømisramig køn daig køn— cha.
41010005	Inchene Jesúsbe trenchibig køn: —Moisés treeg marbashippe, ñimui manrrømera isumíig larrø mureløgurri ka treeg martrai ñimun pørig køn cha.
41010006	Inchendø srøsrø gwaløm chiwandøgucha marøb uras: “Tiusbe møwanba, ishuwanba ellmarig køn cha.
41010007	Øyeekkurri møøbe møskawanba, usranba elatchun cha, nui sraimba kandø gønrrab.
41010008	Incha tru pailøbe kan asrtø gønrrun” cha. Inchawei yandø pailø gømø, kan asrtø gøn cha.
41010009	Inchawei treeg købene, Tius kandø mara lindisaigwane møøbe tarømaramig kømøn— chibig køn.
41010010	Incha yausrø purrøwabe, nui kusrenanøb pera uniiløbe trunun katøyug payen,
41010011	Jesúsbe trencha løtabig køn: —Møikkøben srawan kucha, tarømisra, katøganba kasharabiibe nune itølula kørrømaran cha.
41010012	Kabe sraingurringucha kewan kucha, tarømisra, katøganba katø kasharawabe, treetøwei itølulan— cha.
41010013	Inchen ureemeran Jesúsweimay srua amrrubelø gøn, nø estsartrai. Inchen kusrenanøb pera uniiløbe tru srua amrrubelane namaptinchen,
41010014	Jesúsbe trunun ashabe, nama, trenchibig køn: —Ureemerane merømø, naimay ka amrrubasay cha. Kaguende Tius nø ashib karub waibe nøm latailaiwein gøn cha.
41010015	Nabe ñimun cierton trendamønrrun cha: Møikkøben Tius nø ashib karub wainuguigwan kan unø lataitøwei utaptinchimíibe managuen truyube kebinrraamøn— cha.
41010016	Incha nui kwalyu muta, tasigwan uregweim bala estsarabe, ‘mayanguen tabelø gønrrigay’ chibig køn.
41010017	Jesús nui maywan inrrab ibene, kan møg luløb arrua, nui merrab tømbønsrabe, trencha payibig køn: —Kusrennøbig tabig, ¿managatig øsig kømigwan Tius tranig tøgagønrrappe nabe chi maramerah?— cha.
41010018	Inchen Jesúsbe nune trencha løtabig køn: —¿Chindimba nane: “tabig” cha wamøgu? cha. Tabiibe kandø gøben, truibe Tiustø gøn cha.
41010019	Ñibe Tius maig maramigwan martrai pønsrailane yandø ashibig køn cha: “Kweechimøwei, itølulømøwei, nilømøwei, katøganelaimburab isa waminchimøwei, may wamincha chiyugøben kebenøsrkømøwei, ñui usri møskawane maig købash inchimø, tab indamig køn” tailan.—
41010020	Inchen tru møøbe trencha løtabig køn: —Kusrennøbig, nabe iilane kerriguh matsinø-unøgurri marøbig kur— cha.
41010021	Inchen Jesúsbe tru matsinan tab ashabe, nun undag køptinchen, nøbe trenchibig køn: —Kan chigøsrøndø palan cha. Ya, ñui chi tøgagúigwan yana, waachameran tranø cha. Treeg marabe, ñibe srømbalasrømbe chigurrimbunø tøgagønrrun cha. Trugurrimbe arrua, nai mendig amø— chibig køn.
41010022	Inchen tru møøbe øyeeg taigwan mørøppe, nui maløbe minchiptinchibig køn. Incha truba isui ibig køn, kaguen truba puaig kua.
41010023	Inchen Jesúsbe pøtøburab ashabe, nui kusrenanøb pera uniilan trenchibig køn: —¡Tius nø ashib karub wainug puarmera kebambamibe truba murig kønrrun!— cha.
41010024	Inchen nui kusrenanøb pera uniilø trunun mørabe, truba kwaaren, Jesúsbe katøyug nømun trenchibig køn: —Ñim nai ureezheelø, Tius nø ashib karub wainug kebambamibe truba murig køn cha.
41010025	Kan camelloguen tsusain gal rrabyu illmø larrayandiig køben, kan puaibe Tius nø ashib karub waisrø kebinrrab gaimanrrun— cha.
41010026	Inchen iigwan mørabe, nømbe masken kwaara, nømasiyaitø trenchib payiyabelø gøn: —Treeg købene, ¿kaigyugurrimbe mu gúi wesraig kønrrautah?— cha.
41010027	Inchen Jesúsbe nømun ashabe, trenchibig køn: —Møgueløbe iigwan martrab gaimanrrun cha. Trune Tiusweimbe, chi treeg kømøn cha. Kaguen Tiusweimbe chitøgucha maramdiitø gøn— cha.
41010028	Inchen Pedrobe trenchib mendabig køn: —Au, nambe chi tøgagúigwan kerrigu elacha, ñui mendig amrruig køn— cha.
41010029	Inchen Jesúsbe trencha løtabig køn: —Nabe ñimun cierton trendamønrrun cha: Møikkøben nui yawan, nunelan, nuchalan, kabe usri møskawan, ureemeran, pirømeran nagurrimba, Tiuswei tabig srø wamgurrimba elachibiibe,
41010030	møi yu piraube cien biejes menrraguen yamera, nunelø, nuchalø, usral, nusrkalø, pirømera utønrrun cha, chigøbendø indinab melamig kuindøgucha. Inchen kansrømbe managatig øsig kømigwan utønrrun cha.
41010031	Inchen møiløgøben møi ya yu pirau nømmerrig bønrrabeløbe trusrømbe srabe melønrrun cha. Inchen yu pirau srabe melabeløbe trusrømbe nømmerrig bønrrønrrun— chibig køn Jesúsbe.
41010032	Katø Jerusalénmay nebambub amba, Jesúsbe nui kusrenanøb pera uniilai merrab ib pasrøbene, nømbe truba kwaariilø ambub gøben, kaneløbe wendau kørig kuilø ambubelø gøn. Inchen Jesúsbe katø tru doceelan nøørø wama, nun chi purainrrabigwan eshkab menda trenchibig køn:
41010033	—Au, nambe Jerusalénmay nebambub amber cha. Trusrømbe tru Møg Misra Arrubigwane sacerdotesmeran karubelanba, tru Moisés pørigwan kusrenanøbelanba tranen, truiløbe nune kwanrrai pasra, judíos kømeelan tranrrun cha.
41010034	Inchen nune indzaashib, illimbi tuchib, ichib srua gua, kweechen, pøn gwalømyube katøle øsiiranrrun— chibig køn.
41010035	Inchen Zebedeowei nusrkalø Santiagoba, Juanba, Jesúswan kemallabe, trenchibelø gøn: —Kusrennøbig, namuyasig nam kan chigøsrøn mianrreender cha. Kan treeg marøbsrumuguh— cha.
41010036	Inchen Jesúsbe trencha payibig køn: —¿Ñimuyasig chi maramig balain gøgue?— cha.
41010037	Inchen nømbe løtappe: —Ñi wainug tørguegwalmabiisrø namun kanun ñui kusrmay, kanun atsimay purrønnøbsrumuguh— cha trenchibelø gøn.
41010038	Inchen Jesúsbe nømune trenchibig køn: —Ñimbe chi miab pønrrermabguen mørmøn cha. ¿Na tru copayu mutsam biwan kabe ñim muchib, katø nan treeg chine trømbøig nebub pinøbuløb arrubig na utamigwan ñim trunun utab inchague?— cha.
41010039	Inchen nømbe løtappe: —Øø, maramønrrundø— chibelø gøn. Inchene Jesúsbe trenchibig køn: —Na mutsim biwane ñimbe muchibwei inchun cha. Katø tru nan purø rrømbøig nebub pinøbuløb arrubig na utamigwangucha ñimbe utabwei inchun cha.
41010040	Inchendø tru kusrmayba, atsimayba purramigwane, na rranamig kømøn cha. Tru purramibe nøm purrønrrabelayasig tamariilaindø gøn— cha.
41010041	Inchen tru nui kusrenanøb pera uniilø diezeløbe trunun mørabe, Juanwanba, Jacobonba namab mendabelø gøn.
41010042	Inchen Jesúsbe nømun wamabe, trenchibig køn: —Ñimguen ashen judíos kømø misaameran karub purrabeløbe nøm karub tøgagúilane maig købash inchib, ke nøm garub purran cha. Inchen truyu møguelø nørreelø nøm garub purrabeløbe mungucha manchinrraingaig karub purrabelø gúi ashchai nømbe kenamaran cha.
41010043	Trune ñimui utube ñimbe øyeelø gømumig køn cha. Treeg købgunrriibe, ñimui utu mas nuig kukkøbene, katøganelø karuindiig megamig køn cha.
41010044	Inchen ñimui utu møikkøben ñimmerrig melag købene, mayeelø karuindiig megamig køn cha.
41010045	Pøs tru Møg Misra Arrubikken katøganelø nuyasig marøb melønrrai arrumøtø, nøguen katøganelayasig marøb meganrrappa, nø kwaitøga truba nu misagwan purøbagarawa, kaigyugurri wesranrrappa arrig køn— chibig køn.
41010046	Incha Jericósrø pua, Jesúsbe tru ciudayugurri nui kusrenanøb pera uniiløba misag truba nu beraig webya iben, kan kabgaig Bartimeo taig Timeowei nusrkai, ‘anzhig kettra’ chib, miab may menda wawabe,
41010047	Jesús nazaretsriig kemallib arri mørøppe, trashib mendabig køn: —¡Jesús, merrabsrø Davidwei Nusrkai, nan lastima ashcha!— chib.
41010048	Inchen ke møiløgøben niløtø wanrrai namingucha, nøbe trenchib mas mur trashibig køn: —¡Merrabsrø Davidwei Nusrkai, nan lastima ashcha!— chib.
41010049	Inchen Jesúsbe pasramisrabe: —Wamay— chiben, nømbe kabgaigwane trenchibelø gøn: —¡Chi isumø, kurraptinchi! cha. Kaguende ñune wamab pasran— cha.
41010050	Inchene nøbe nui tsina waigwan kuchib, pørtrappe, pasrambua, Jesúsweim bulusrø pubig køn.
41010051	Inchen Jesúsbe trencha payibig køn: —¿Ñuyasig na chi maramig baløta?— cha. Inchen tru kabgaibe trencha løtabig køn: —Kusrennøbig, nai kabmera ashibig misrimbe gøtan— cha.
41010052	Inchen Jesúsbe trenchibig køn: —Inrrø cha, ñui isubigwan nainug pasriitøgatø, tabig kørrømisran— cha. Inchen tru urastø tru kabgaibe ashibig misra, Jesúswei mendig ibig køn maywan.
41011001	Yandø Jerusalénsrø chab pub amba, Betfagéba, Betaniaba pueblomerayu tru Olivos Tunsrø chab puabe, Jesúsbe nui kusrenanøb pera uniilø pailan trenchib karua ørøbig køn:
41011002	—Ø pinrrøguesrø yamera tsitsø bønrrabsrømay ambay cha. Trusrømbe pubyutø kan burro-unø muguen itøguaniimíig litsig wetørranrrabguen cha. Picha, srua amrrunrrigay cha.
41011003	Inchippa møikkøben: “¿Chinchainchigue?” cha payene: “Señor palai indan cha. Katø petø pegutchun” chinrrigay— cha.
41011004	Inchen nømbe ambene, burrobe mayu kan yaskab pulu litsig pasrain gøbene, nømbe pichen,
41011005	møiløgøsrøn truyu pønrrabeløbe trenchibelø gøn: —¿Burrone chinchab pichigue?— cha.
41011006	Inchen nømbe Jesús maig taigwan treeg løtøben, truiløbe ka sruambashen,
41011007	nømbe Jesúsweimay burro-unane srua amba, nømuim bala kewagúilan burron kayen, Jesúsbe itøguanabig køn.
41011008	Inchen truba yamelø nømui pala kewagúilan maywan kayen, kaneløbe chugøben nøørøsrø kullag srarcheelø lutiicha, maywan kayen,
41011009	merrab amrrubelø lata, wendau amrrubelø lata trenchib trashibelø gøn: —¡Hosanna! chib; ¡Señor Tiuswei munchiyu nø ørig arrubiibe mayanguen tab gúig køn! chib.
41011010	¡Namui merrabsrø møskai David nø ashib karub waig købig arrubiibe mayanguen tab indig køn! chib. ¡Srømbalasrømbe Hosanna!— chib, trashibelø gøn.
41011011	Inchen Jesúsbe Jerusalén pua, Tiuswei yau kebyabe, truyu chiwan gøben ambumay imay tab ashabe, yandø maaben gøben, Betaniasrømay nui doce kusrenanøb pera uniiløba ibig køn.
41011012	Katø gwaløm Betaniagurri webamba, Jesúsbe parøgwai møra,
41011013	yabgurri kan higuera tusr ishiibaig pasrai ashabe, mamig niga tusr køtashchab ibene, tru higos nigam bølmera gømuben, ka ishiitø tøgaig wetørrabig køn.
41011014	Incha Jesúsbe tru higuerane trenchibig køn: —Managuen ñuinukkurri mamig niguigwan muguen manrrab tamibe chi gaanrrun— cha. Inchen nui kusrenanøb pera uniiløbe nø trendaigwan mørøbelø gøn.
41011015	Incha nømbe Jerusalénsrø pua, Jesúsbe Tiuswei yau kebyabe, truyu yanøb, penab inchib warabelan wambig webetab mendaptinchibig køn. Katø misagwan an yunømarøb purraig mishatsiimeran utsøbetab, palomamera yanøbelø purraigwan utsøbetab incha,
41011016	katø mungucha truyube chigøben srua puramrramamíig køn.
41011017	Incha trenchib kusrenanøbig køn: —Tiuswei wamwan pørigube trenchibig kømuitarru cha: “Nai tab yabe mayeelø chu birausrø misaameraindøgucha Tiuswan wamindi ya gøn cha wamig kønrrun” daig. Trune ñimbe nileelø warain rrab marin gøn— cha.
41011018	Inchen sacerdotesmeran karubeløba, tru Moisés pørigwan kusrenanøbeløba mørabe, mandø incha kweetsamdiig køtashchab lab mendabelø gøn, nun køriimata, kaguende maya misaamera Jesús kusrenanigwan ke kwaara asha gøben.
41011019	Inchen yandø yem gøben, Jesúsbe nui kusrenanøb pera uniiløba ciudayugurri webya ibig køn.
41011020	Incha gatø løtsø truwan puraamben, tru higuerabe kutøgue srølbañau mul-lain gúi ashabe,
41011021	Pedrobe Jesús trendaigwan isua, nune trenchibig køn: —Au, Kusrennøbig, tru ñi kaig nebubash cha trendaig higuerabe chab mul-labguen indin gøn— cha.
41011022	Inchen Jesúsbe trenchibig køn: —Ñimui isubigwan ke Tiusweinuutø pasra bønrray cha.
41011023	Nabe ñimun cierton trendamønrrun cha: Møikkøben i tunwanma øyah taimbe: “Yugurri mendamisra, maryu kebeñ” cha. Incha nui manrrøyu treeg kømuptinchaitamab isumøtø, maig taig ke treeg marig kønrraitamab kørebene, treeg marig kønrrun cha.
41011024	Inchawei nabe ñimun trendamønrrun chibig køn: Ñim chiwandøgucha Tiusba waminchib miappe, chabguen trunun utabguen indermab kørewabe, ñimbe utønrrun cha.
41011025	Incha ñim Tiusba waminchib pønrrappe, møigwan gøben namig isuig tøgaguabe, nø kaig marigwan ulø baymønrrab, pesannamig køn cha, srømbalasrø wabig ñimui Møskaingucha ñimui kaig mariilan treetøwei ulø baymø, pesannaig kønrraimbe.
41011026	Kaguende katøgan ñimun kaig maren, ñimma pesannamø, ulø bayene, ñimui Møskai srømbalasrø wabikkucha pesannamø, ñimui kaig mariilan ulø bayrrun— chibig køn.
41011027	Incha katøle Jerusalénmay amrrua, Jesúsbe Tiuswei yau llirab uñene, sacerdotesmeran karubeløba, tru Moisés pørigwan kusrenanøbeløba, misagwan karubelø kølli misaameraba nun kemallabe, trencha payibelø gøn:
41011028	—¿Ñi mariilane mu garua basriitøgarre margu? cha. Kabe ¿øyeeg maramelane mu garua basrta?— cha.
41011029	Inchen Jesúsbe trencha løtabig køn: —Na ñimun kan chigøsrøn payrrab inchar cha. Nan løtøbene, øyeelan martraimbe nan i mu mandamgaig marig chugurriig kuig na ñimun eshkarrumøn cha.
41011030	Juan misagwan piu umbu ulsrøb uniibe ¿srømbalasrøngurrin gúig kø chindah, kabe møgueløgurrin gúig kø chindah? cha. Løtørray— chibig køn.
41011031	Inchene nømdø trenchib payiyab mendabelø gøn: —Trube, nam: “Srømbalasrøngurrin gúig køn” chibene, nøbe namune trenchinrrun cha: “¿Chindimba nune køremøgue?” cha.
41011032	Kabe: “Møgueløgurrin gúig køn chinrrab ashendø, ¿maig købsruerah?”— cha. Øyan chippe, kaguende nømbe misagwan kørig isuarre inchibelø gøn, kaguende mayeeløba Juanwane cierton Tius maig karuigwan eshkabig kui asha tøgagøbelø gøben.
41011033	Treekkurri Jesúswane trenchibelø gøn: —Maig kuindøbeh— cha. Inchen Jesúsbe trenchibig køn —Trube, nagucha eshkamumønrrun cha, iilan na mu garuitøga marigwan.—
41012001	Incha Jesúsbe ‘øyeeg lataitøwein gøn’ chib kemesra wamindiiløtøga eshkab menda, trenchibig køn: —Kan møg nuim birau uvas tra mara, trugurrimbe panig basra, uvas piwan wesrumikkucha pirau tamara basra, katø tru ellmarigwan ashib laramig kan ya-unø palaig mara basran cha. Incha nui pirøwan katøganelan misrigwan pirishinrraptø kwallchai tranabe, yabsrømay yan cha.
41012002	Incha yandø lurramig puben, nui kan karuindiig megabigwan tru kwallchab utabelan tru kanbalø lurrigwan utønrrai karua øriibe,
41012003	nømbe nun kemøra, kurragucha, chiguchagaig ørøbelø gøn cha.
41012004	Inchen tru puaibe katøgan karuindiig megabigwan øren, truigwane turyu larrøgucha, nømbe tsalø wamabelø gøn.
41012005	Inchen tru ellmarig buaibe katøgucha katøgan karua øren, truigwane kweetsin gøben, katøbe mas yam øren, kanelane kurrabetab, kanelane kweechib inchibelø gøn.
41012006	'Inchen srabe yandø katøgucha kandø kørrømisrøbig køn, truibe nui trag nusrkai, undaaraig. Incha yandø srabebe truigwan ørøbig køn, trenchib: “Nai nusrkawane chinchimønrrun” cha.
41012007	Treendingucha tru kwallibeløbe kangurrin gangurri nømasiyaitø trenchibelø gøn: “Pirøwan ketig utønrrabiibe iigwein gøn cha. Kwetchab amun cha. Pirøbe namuin gørrømisrtrun” cha.
41012008	Incha nusrkawane kemøra, kweecha, asrwane tru uvas traugurri weguchibelø gøn— cha.
41012009	Incha Jesúsbe trenchibig køn: —¿Tru uvas tra buaibe chi martrerah? cha. Arrua, tru kwallibelane kweecha, tru uvas trawane katøganelan tranrrun cha.
41012010	'¿Ñimgan Tiuswei wamwan pørigu iigwan mana lemeelø gøtirru? cha: Tru ya marøbelø kaasig sruube katsiisrø pølbasra wayamig mas purø tab srukken misrin gøn daigwan.
41012011	Señor Tius øyeeg marene, namuin gabyube truba tabig asønatan cha.—
41012012	Inchen Jesúswan merrarrawa sruamrrab kemørtrab inchibelø gøn, kaguende tru ‘øyeeg lataitøwein gøn’ cha waminchippe, nømun guemesra wamindi møra. Inchendø nømbe misag truba nuwan køriimata, kagøbasha, pasramnetø ambuptinchibelø gøn.
41012013	Incha Jesúsweimay mø fariseosmeran gøsrønba, Herodesweingateelanba ørøbelø gøn, chigøben wamindingarua, nø kalø løtøbene, truyu kebenøsrkønrrab isua.
41012014	Inchen truiløbe amrrua, trenchibelø gøn: —Kusrennøbig, ñibe ciertonigwan waminchib møg kui aser cha. Katø misag maig chitanmaptø mørøb pasrømíig køn cha. Kaguende ñibe mundøgucha nømun mailø gøtasha kandarøtø imøtø, Tiuswei maywan ñibe maig kusrenanamigwan cierton sølwan gusrenanøbig køn cha. Trube, ¿tru Roma maya misagwan karub wabigwan nam an pagaramig merømuig køh? Kabe, ¿merig køh, chinderah? cha. ¿Tranrrautah? Kabe ¿tranmønrrautah?— chibelø gøn.
41012015	Inchen Jesúsbe nømune ka isatø, palatø tab inchib chib pønrrai ashabe, trenchibig køn: —¿Nane chindimbarre kebenøsrkønrrab inchigue? cha. Kan pagaram anwan srua amrruy cha, na ashchab.—
41012016	Inchen srua amrruben, Jesúsbe trenchibig køn: —¿I anyu maløba, i munchi pøriibabe muin gøh?— cha. Inchen nømbe: —Tru Césarwein gøn— chiben,
41012017	Jesúsbe trencha løtabig køn: —Césarwein gøbene, trube, Césarwan tranay cha. Inchen Tiuswein gøbene, Tiuswan tranay— cha. Inchen nune ke kwaara ashibelø gøn.
41012018	Inchen mø saduceosmera gøsrøn Jesúswan ashchab ambubelø gøn. Truiløbe tru kwabeløbe øsiiramønrrun chibelø guabe, Jesúswane øyeeg bayibelø gøn:
41012019	—Kusrennøbig, Moisésbe namun treeg børa gørrømarig køn cha: “Møigwei nuneg køben kwawa, srawan urekkaig kørrømarene, trube, tru nuneebe piudaba kasharawa, nuneg kwabigweimburab ureg tøgagømig køn” chibig.
41012020	Trube, siete nunelø købig køn cha. Indiibe srøsriibe kasharawa, chi urekkaig kwaben,
41012021	tru wendauikkucha tru piudaba kasharawa, katø chi urekkaitøwei kwaben, katø tru pøn gønrrabyuigwangucha treetøwei nebuben,
41012022	yandø søteeløba tru ishuuba kasharawa, møikkucha ureg kørrømarmøn cha. Inchen yandø srabebe ishukkucha kwan cha.
41012023	Trube, tru kwabelø katø øsiirabene, ¿nøbe møigwei srain gønrrerah? cha payibelø gøn, tru sieteeløba nune srai mara tøgagúig købene.—
41012024	Inchene Jesúsbe trencha løtabig køn: —Ñimbe mandø gúinguen mørmøwa pella bønrrappe, ¿Tiuswei wamwan pørigwanba, katø Tiuswei maramburab marigwanba tab nebua ashmeelø guarre pella bønrrømøtirru? cha.
41012025	Kaguende kwailø katøyug øsiirappe, kasharamøwei, kasharanmøwei inchun cha. Treeg kømøtø, srømbalasrø ángelesmera latailøtøwein gønrrun cha.
41012026	Inchen tru kwailø katø øsiiramigweimburappe ¿ñimgan Moisés pørigu lemeelø gøtirru? cha, tru tusr-unø naarabigugurri Tius nun øyah taigwan: “Nabe Abrahamwei Tius, Isaacwei Tius, Jacobwei Tius kur” cha trendaigwan.
41012027	Tiusbe kwailai Tius kømøtø, øsiguelai Tius køn cha. Inchawei ñimbe purø nu pella bønrran— chibig køn.
41012028	Inchen tru Moisés pørigwan kan kusrenanøbig tru ‘maig køh’ cha, payiyab gøben mørøb pasrabiibe, Jesúsbe søl løti møra, nun kemallabe, trencha payibig køn: —¿Tius martrai karua pønsrailai utuig mas nuibe møig køh?— cha.
41012029	Inchen Jesúsbe trencha løtabig køn: —Tru martrai karua pasrig mas nuibe iig køn cha: “Au, Israel misag, møray cha. Namui Señor Tiusbe, Señor nøtø gøn cha.
41012030	Señor ñui Tiuswane ñui manrraugurri kerrigu newan undaaraitøgaba, kerrigu ñui øsig basraitøgaba, kerrigu ñui turtøga isumburab isuitøgaba, katø kerrigu ñui asru chishkømburab chish kuitøgaba undaaramig køn” tan cha.
41012031	Inchen tru wendauibe iig køn cha: “Ñima ñiasiitøwei maig undaguig køppe, ñui mendaigwangucha treetøwei undaaramig køn” cha. Tru maig maramigwan martrai pønsrailø i pagatø lataig nørreeløbe katøgane chi gaagøn— cha, trenchibig køn.
41012032	Inchen tru Moisés pørigwan kusrenanøbiibe trenchibig køn: —Kusrennøbig, ñibe sølwein dan cha. Tiusbe kandø gøn chib, katøgane mu gaagøn chib,
41012033	Tiuswan kerrigu ñui manrrøtøgaba, kerrigu ñui isumburab isuitøgaba, kerrigu ñui asru chish kømburab chish kuitøgaba undaarab, katø mendaigwangucha nøasiitø lataitøwei undaarab indamig køn cha trenchippe. Iilan mariibe Tiusweyasig traniiba, katø animalmeran kweecha Tiusweyasig parriiløba lataitøguen gømøtø, mas nuig køn— cha.
41012034	Inchen Jesúsbe truibe ke tab isua løti ashabe, nune trenchibig køn: —Tius nø ashib karub pasrainug pumibe ñibe ke tre yab pasrømøn— cha. Inchen yandø gatøbe Jesúswane mugucha chi payrrab inchimeelø gøn.
41012035	Jesús Tiuswei yau kusrenanøb pasrøwabe, trencha payibig køn: —¿Tru Moisés pørigwan kusrenanøbeløbe chindimba tru Cristone Davidwei misagugurri arrubig køn dah? cha.
41012036	Kaguende Davidtøweinguen Espíritu Santo eshkaig trendaig køn cha: Señor Tiusbe tru nai Señorwane trendan cha: “Nai kusrmaygatø wamisr cha, ñui ashig kømui inchib tsalø inchibelan ñi itøbunønrrai ñui srøb umbu na pønsramnegatig.”
41012037	Pøs Cristone David nøtøweinguen: “Señor” cha wamøbene, trube, ¿mandøgurri Cristobe Davidwei nusrkain gønrrab gøh?— chibig køn. Inchen misaamera truba nu basrabiibe truba chull mørøbelø gøn.
41012038	Jesús kusrenanøb pasrøwabe trenchibig køn: —Tru Moisés pørigwan kusrenanøbelane ashiptø guy cha. Truiløbe kørrabelø kewa llirab amønamig chullelø gøn cha, katø penab, yanøb indiisrø nømune maig købash kømø, truba tab wamønrrai inchib,
41012039	katø judíosmera tulundzuni yamerayube purø tab purramdønug purrag kui indamba, katø lincha tabig mabyugucha nørreelø purrainug purø tabigu purrag kui indamba inchibelø gøn cha.
41012040	Incha gatø piudasmeran nømui yameran kerrawabe, tabelø misrøb ke ka yandø truba yana Tiuswan waminchibelø gøn cha. Truiløbe møra melamig mas nuigwan utønrrun— chibig køn.
41012041	Mana gøsrøn Jesús Tiuswei yau Tiusweyasig an guebusrinug tru binrrøgue wabene, truba nu misaabe truyu an guebusrøb gøben, truba yamelø puarmerabe truba nørrøweyig an kebusri ashibig køn.
41012042	Inchen truyu kan waacha piuda arruabe, truyu pagatø øskø andø purø lamøzhig kebusren,
41012043	Jesúsbe nui kusrenanøb pera uniilan wamabe, trenchibig køn: —Nabe ñimun cierton trendamønrrun cha: I waacha piudabe cajayu pusrøbelø kanelø lataguen gømø, mas nu guebusran cha.
41012044	Kaguen mayeeløba nømbe undaigwandø rranen, trune nøbe waacha gøptø, nui kerrigu tøgagúigwan tranan cha, tru nui øsig tsumig kerrigu tøgagúigwan.—
41013001	Jesús Tiuswei yaugurri webibene, møikkøsrøn nui kusrenanøb pera uniilai utuibe, trenchibig køn: —¡Kusrennøbig, ñiguen ash cha, kan yeeg nørrø sruumera, yeeg nørrø yamera gúita!— cha.
41013002	Inchen Jesúsbe trencha løtabig køn: —¿Yeeg nørrø yamera mariilan ñigan ashkuh? cha. Yube ni kan srukken katøgan srug balabe kørrømisrmønrrun cha. Kerriguba pøtiitsig kønrrun— chibig køn.
41013003	Incha Jesús Olivos Tunsrø Tiuswei ya basrab pinrrøguesrø wabene, Pedroba, Jacoboba, Juanba, Andrésbabe nundø nøørø trencha payibelø gøn:
41013004	—Øyeebe mana purainrrab gúi namun eshkarra cha. ¿Tru kerrigu treeg nebunrrabigwan asamibe chitø guenamisrtrerah?— cha.
41013005	Inchen Jesúsbe trenchibig køn: —Ashiptø guy cha, mugøben ñimun peløsrkønrrain gømø.
41013006	Kaguende møiløgøben nai munchiyu truba nu amrrua trenchinrrun cha: “Nabe truig kur” chib. Trumay misaameran isa wamincha truba nu peløsrkønrrun chibig køn.
41013007	Incha, ‘misaamera gatøgan peesrø misaameraba purø rrømbøig kørig kømdiig kwayab kweetsiyab gøn’ chib, katø, ‘purø rrømbøig kørig kømdiig kwayanrrab gøn’ chib ñim wamindi mørabe, mandøguen gømui inchib kwarmøtay cha. Kaguende øyeebe trendø treeg purainrrabigwein gøn cha. Inchendø katøgucha patsamibe pumø srø gønrrun chibig køn.
41013008	Peg misaamerabe katøgan peg misaameraba kwayaben, katø rey karumburab ashib karuim biraueløbe katøgan reywei misaameraba kwayanrrun cha. Trune chusrøn gøben pirø trømbøig kønøben, parø arruben, iiløbe kan ishuwan unø tammisrtrab pusrkwab pølbasri lataitø gønrrun cha.
41013009	'Inchawei ñimasiyaitø tab ashiptø guy cha. Kaguende ñimune karubelai tasku tranen, katø judíosmera tulundzuni yamerayu ichabetab inchun cha. Katø ñimune karubelø nørreelai merrab, reymerai merrab nagurrindø pønrramig kønrrai martrun cha, trumay ñimbe naimburabigwan wamindamig kønrrain cha.
41013010	Srabe gwaløm pumøwatø Tiuswei tabig srø wamwan yu pirau maya misaameran eshkab kusrenanamig nebunrrun cha.
41013011	Inchen ñimun merrarrawa, tru misagwan ashib karub purrabelaimay trannrrab srua ambene, chi tamermab merrabwei isumønrrigay cha. Tru uras wamincheenchen Tius maig waminchai tranen, treeg waminchigay cha. Kaguende ñim gømøtø, Espíritu Santo waminchun, chibig køn.
41013012	Inchen nuneebe nømui nunewandøwei kwetchai tranen, møskaimbe nusrkawan rranen, ureemerabe møskalan namig kurra, kwetchai tranrrun cha.
41013013	Maya misaabe ñimune nagurrindø tsalø indiilø gønrrabguen cha. Inchendø srabe gwalømgatig chigúingucha megabig megabiibe kebeñchabig kømíig kaigyugurri wesraig kønrrun, chibig køn.
41013014	'Tru pinishinrrabig trømbøig køsøngønrraptiig truig nø basramnug kømubendø, ñim truyu pasrai ashabe (lebiibe iigwan tab chigúi mør), trube, Judea birau warabeløbe tun balasrømay wegørra lulay cha.
41013015	Inchen tru gwaløm nui ya bala wambig wabiibe chigøben wesrunrrab kørraarrua, umbu kelulmumig køn cha.
41013016	Katø chugøben trausrø uñibiibe nui itøtsinigwan tranrrab arrumumig køn.
41013017	¡Ishumbur waachamera, tru gwalømmerawan patsø gwanrreelø, kabe muchib ureg tøgarmeraimbe maig kønrrer! chibig køn.
41013018	Inchawei ñimbe Tiusba waminchib miay cha, trømbøig pishin gwalømmerawan lulamig nebumønrrai.
41013019	Kaguende tru gwalømmerawane purø rrømbøig nebuinab melamig attrun cha. Tius chigurrimbunø købigwan marøb uraskurri møingatig øyeebe kaagúig, katøbe managuen øyeebe kaanrrun cha.
41013020	Señor tru gwalømmerawan landøranmuisruandøbe, mugucha øsig waramgaig kønrrun cha. Inchendø nuyasiitø gønrrai tarømariilø, tru nø lawa wesruiløgurri landøranin gøn cha.
41013021	'Inchawei tru gwalømmerawan møikkøben ñimun: “Asay, yu Cristo pasran” chib, kabe: “Asay, uyu pasran” daingucha, køremøtay cha.
41013022	Kaguende møiløgøben ‘Cristo guer’ chib, isatø inchibeløba, katø ‘Tius maig karuigwan eshkabelø guer’ chib isatø inchibeløba amrrunrrun cha. Incha nømui maramburab marøb mariilø, nørreelø asha gømig kenamariiløba, nørreelø kwaara asha gønrrai mariiløba martrun cha, misagwan treeg incha peløsrkønrrab. Incha Tius nuyasiitø tarømariilanguen kegørrøsrkamdiig kuimbe, kegørrøskønrrab inchun, chibig køn.
41013023	Inchawei ñimbe tab isua ashiptø guy cha. Nabe ñimune iigwan kerriguba puraimøwatø chab eshkar cha.
41013024	'Inchen tru gwalømmerawan, tru treeg isumdø gwalømmera chab puraibene, nøsiibe yandø kwaben, pølbe yandø pilømuben,
41013025	estrellamerabe srømbalasrøngurri kørrab amrruben, katø srømbalasrø purø nørreelø pønrrabelan kønøgøb sruagutsiilø gønrrun chibig køn.
41013026	Inchen tru Møg Misra Arrubiibe purø nuig maramburab maramig tøgaig tørguegwalmabig wañiyu arruben, misaamerabe ashchun chibig køn.
41013027	Incha nøbe nui ángelesmeran øra, ambugurri, igurri, walligurri, wagurri pirau maya yabsrøngurri kandarø srømbalasrøngatig nui lawa wesruilan kanbalatø tulishinrrun cha.
41013028	'Kan higuera tusrwanma asha kusrey. Nui srarmera uturcheelø misrøb, ishiimera weguchene, ñimbe pachig kwalømmera arrumig yandø lutau gúi ashibelø gøn cha.
41013029	Øyeetøwei ñim iilan purayai ashabe, attrabiibe attrab yaskabuguen basraitamab isua guy, chibig køn.
41013030	Pøs nabe ñimun cierton trendamønrrun cha: Møin gwaløm misaamera pinømøwatø, øyeeløbe kerrigu purainrrun cha.
41013031	Srømbalaba, pirøbabe patsøben, na wamindiibe ka wamindiitøbe purainrraamøn cha.
41013032	'Inchendø tru treeg punrrab gwalømwanba, uranbabe mugucha ashmøn cha. Srømbalasrø ángelesmeraguen ashmøwei, ni Tiuswei Nusrkai ashmøwei indan cha. Trunun ashippe, Møskaindøwei asan, chibig køn.
41013033	'Inchawei ñimbe pesannamø, tab ashiptø guy cha, kaguende ñimbe øyeebe mana burainrrabig kui ashmøwabe.
41013034	Kaguende iibe kan møg nui yaugurri yabsrømay webya inrraptø, nui karuindiig melabelane nui yawan ashib gønrrai kørrømara, kanun ganun nømui maramigwan marøb gønrrai karua bønsra, tru yaskabu ashib pasrabigwane chigøben kømønrrai ashib pasrønrrai karua basra ibig lataitøwein gøn cha.
41013035	Inchawei ñimbe ashiptø guy, chibig køn. Ya buaig pilliraben gúi, kabe yem døbøtag kui, kabe kallu wamøben gúi, kabe løtsø gúi, mana attrab gúi mørmøwabe.
41013036	Inchippa møi møi arrua, kib warøben wetørrainanrrab gømø cha.
41013037	Inchawei na ñimun maig taibe, mayeelan katø treetøwein damønrrun: ¡Munig, kasriitø guy!— cha.
41014001	Pascua fiestan maramiba, tru Pirri Levaduragaig maig Fiestan maramiba yandø pa gwalømdø baløben, sacerdotesmeran karubeløba, tru Moisés pørigwan kusrenanøbeløbabe Jesúswan kwetchab chigøben isa mandø incha kemøramdiig køtashchab inchib guabe,
41014002	trenchibelø gøn: —Fiesta utu marmønrrab cha, misaamera ke chindi asamgaig inchimønrrain— cha.
41014003	Betaniasrø tru Simón Leproso taigwei yau Jesús wabene, kan ishug alabastro limetayu nardotøzhig chi undisaimíig, netsiig, truba may irrabig, purø nuweyigwan srua, kemalla, Jesús mishatsigu wamnetø, limetan pushippa, tru may irrabigwan tur bala itølushibig køn.
41014004	Inchen møiløgøsrøn truyu purrabeløbe nama, nømdø trenchibelø gøn: —¿Purø may irrabzhigwan ke ka yandøbe chinchabrre lusah? cha.
41014005	Waachameran purugumig kan trescientos denarios menrraweinguen yanøbsruinrrun— cha. Nømbe tru ishuwane truba namig waminchib gøbelø gøn.
41014006	Inchen Jesúsbe trenchibig køn: —¡Kagøbasay! cha. ¿Chinchabrre inchigue? cha. Nøbe nayasig truba tabzhig maran cha.
41014007	Waachamerane chu uragucha ñimui utu tøgagua, ñim nømun tabig maramdiig købene, tabig martrun cha. Trune nane yube chu uragucha tøgagønrraamøn cha.
41014008	I ishuube nun maig maramdiig nebuben treeg maran cha. Nai asrwan manawei kanmaytø may irrabzhigwan srølan cha, nan søramigweyasig.
41014009	Nabe ñimune cierton trendamønrrun chibig køn: Yu pirau chutøgucha Tiuswei tabig srø wam kaigyugurri wesrabigwan eshkab kusrenaniisrømbe, tru nø marigwangucha tøga waminchun cha, nun pesannamø, isuig kønrrai.—
41014010	Inchen Judas Iscariote, tru doce Jesús kusrenanøb pera uniilai utuig, sacerdotesmeran karubelan Jesúswan nømui tasku trannrrab waminchab ibene,
41014011	nømbe trunun mørøppe, truba kasraarawa, an rrannrrab misrøbelø gøn. Inchen Judasbe Jesúswan mandø incha tranamigwan yandø lab mendabig køn.
41014012	Tru Pirri Levaduragaig maig Fiesta pølbasrøb gwaløm, tru Pascuayasig ubisha-unan kweechib gwaløm, Jesúswei kusrenanøb pera uniiløbe nun trencha payibelø gøn: —¿Pascua mamigwan ñuimbe chu tamartrab ambamø?— cha.
41014013	Inchen nøbe nui kusrenanøb pera uniilan pailan trencha karua ørøbig køn: —Ciudayumay ambay cha. Truyube kan møg pigøtsø mutaig ñimun katøben, truigwei wendautø amrrigay cha.
41014014	Incha truig kebyainug kebambabe, ya buaigwane ñimbe trenchinrrigay cha: “Kusrennøbiibe ñun trendan cha: '¿Nai kusrenanøb pera uniiløba pascua mamigwan mab purram salabe chu gøh?' ” cha.
41014015	Inchene ya buaibe pala pisusrø kan nu sala chiguen palømíig yandø ke chab tamarikken ñimun eshkanrrun cha. Inchen ñimbe namuyasig truyu tamartrigay— chibig køn Jesúsbe.
41014016	Inchen nømbe amba, ciudayu puabe, Jesús nømun maig taig treeg wetørrawa, tru Pascuan tamarøbelø gøn.
41014017	Inchen yandø yem gøben Jesúsbe nui doce kusrenanøb pera uniiløba pua,
41014018	mishatsigu mab purrøwabe, Jesúsbe trenchibig køn: —Nabe ñimun cierton trendamønrrun cha: Ñim møikkøsrøn naba mab wabig nan ashig kømui inchibelaingatø misra, nan trannrrab gøn— cha.
41014019	Inchen nømbe truba isui inchib menda, Jesúswan kan gan payibelø gøn: —¿Kabe na gøbra, chinderah?— chib.
41014020	Inchen Jesúsbe trencha løtabig køn: —Ñim doceelai utuig køn cha, naba i nindagutøwei pirriwan kebishibig.
41014021	Pøs, tru Møg Misra Arrubiibe Tiuswei wamwan pørigu maig pørig basrøben, truwan pureb iben, trune ¡tru møg waacha! tru Møg Misra Arrubigwan ashig kømui inchibelan trannrrabigweimburappe, yeekkucha gúita, chibig køn. Trembe truibe kal-lamuig kuinguen søl gøbsruinrrun— cha.
41014022	Incha mab purrappatø, Jesúsbe pirriwan muta, Tiuswan ‘mayanguen pay’ cha, pirishabe, nømun trenchib srørrøbig køn: —Cha, may cha. Iibe nai asr køn— cha.
41014023	Incha katø copan muta, Tiuswan ‘mayanguen pay’ chabe, nømun purøørøbig køn. Inchen tru copayuigwan søteeløba muchibelø gøn. Inchen nøbe nømun trenchibig køn:
41014024	—Iig, nai animbe, Tius tru misagweyasig srø acuerdon mari anin gøn cha. Tru animbe truba nu misagweyasig lusig køn cha
41014025	Nabe ñimun cierton trendamønrrun cha: Uvas piwane mas muchimumønrrun cha, nai Møskai nø ashib karub waisrø katøyug ñimba mutsam gwalømgatig.—
41014026	Incha kan himnon chab cantawabe, Olivos Tunsrømay amba,
41014027	Jesúsbe trenchibig køn: —Ñimbe mayeeløba nainug isua pønrraigwan trubishinrrun cha. Kaguende Tiuswei wamwan pørigu øyah chibig pørig basran cha: “Ubisha ashibigwan na kweechen, ubishamerabe nøørøtø chab lulrrun” chibig.
41014028	Inchendø nabe katøyug øsiirappe, ñimguen ammøwatø, nabe Galileasrømay yamønrrun— cha.
41014029	Inchen Pedrobe trenchibig køn: —Mayeeløba ñuinug isua pønrraigwan trubisaingucha, na gúimbe tarømisrmumønrrun— cha. Inchen Jesúsbe trencha løtabig køn:
41014030	—Nabe ñun cierton trendamønrrun cha: Møi yemdøweinguen kallu pamay wamømøwatø, ñibe pønmayguen nan ‘ashmíig kur’ chinrrautan— cha.
41014031	Inchen Pedrobe truba inchib trenchibig køn: —Ñiba nan kwamig nebuinguen, nabe managuen ñun ‘ashmíig kur’ chimumønrrun— cha. Inchen søteeløba treetøwein chibelø gøn.
41014032	Incha nømbe kanbalø Getsemaní taisrø puabe, Jesúsbe nui kusrenanøb pera uniilan trenchibig køn: —Yu purramisray cha, nai Møskaimba na wamindamne.—
41014033	Incha Pedronba, Jacobonba, Juanwanba pera yabe, truba rruba isui, ni mumayguen tab gømui inchib menda,
41014034	trenchibig køn: —Nai manrraube isubiitø kwabguen ka kwamdiig køtan cha. Ñimbe yutø kørrømisra, kimø burray— chibig køn.
41014035	Incha Jesúsbe katøguchi ambuurø ya, pirau sraløptincha, Møskaimba waminchib miabig køn: —Tru purø rrømbøig attrabig nan treeg punrrain gømubene, treeg pumugasam— chib.
41014036	Katø Tiuswan trenchib miabig køn: —Abba, nai Møskain chib, ñuimbe chitøgucha kaimamø, maramdiitø gøn cha. I copan nan tarømartra cha. Inchendø na maig isuig køben, treeg kønrrain gømøtø, ñun maig maramdiig køben, treeg kønrrain— chib.
41014037	Incha nui kusrenanøb pera uniilaimay arrua, kib purrai wetørrawabe, Pedrone trenchibig køn: —Simón, ¿kib watirru? cha. ¿Kan uratøguen kimø, kasriibe wanrrab gaimatirru? cha.
41014038	Kimø, Tiusba waminchib purray, chibig køn, chiyugøben kaigyu kegørrømønrrappe. Ñimbe tabigwan martrabwei isuingucha, ñimui asrbe kullaguig køn— cha.
41014039	Incha gatøle Jesúsbe ya, treetøwein chib Møskaimba waminchibig køn.
41014040	Incha katø arruabe, katøguen nui kusrenanøb pera uniilane kiptøwei burrain gúi wetørrabig køn, kaguende nømui kabmerabe kigøbiitø ke kanaim burrøwa. Incha nømbe mancha løtønrrab gaimabelø gøn.
41014041	Inchen Jesúsbe pønmay gønrrabyu arruabe, trenchibig køn: —¿Katøgucha ñimgan israb, kib srø warøtirru? cha. Yandø tsabø gøn cha. Ura pun cha. Yandø tranan, chibig køn, tru Møg Misra Arrubigwan kaig marøbelai tasku.
41014042	¡Kurray, chibig køn. Amrrab! cha. Nan ashig kømui inchibelaingatø pasramisrøbig nan trannrrab arrubguen indan cha. ¡Asay!— chibig køn.
41014043	Incha Jesús waminchib pasramne, tru Judas, tru doce kusrenanøb pera uniilai utuibe truba nu misaaba arrubig køn, nømbe espadamera gøben, tsiimera gøben sruargue. Truiløbe sacerdotesmeran karubeløba, tru Moisés pørigwan kusrenanøbeløba, misagwan karubelø kølli misaameraba misra, karua øriilø gøbig køn.
41014044	Tru Judas Jesúswan ashig kømui inchibelaingatø pasramisrøbiibe nømune: “Merrarramig kuitamab ñim ashchai, na chi siñal gøsrøn maren, ashib pønrrønrrigay” cha, eshkain gøbig køn. “Tru na muchaig, truig kønrrun cha. Truigwan kemøra, suldaumeraba sruamrrigay” cha.
41014045	Inchen Judas puabe, møi møi Jesúsweim bulu kemallib trenchibig køn: —¡Nai Kusrennøbig!— cha. Inchabe muchabig køn.
41014046	Inchene nømbe Jesúswan kemøra, sruamrrab merrarrabelø gøn.
41014047	Inchen møikkøsrøn truyu pasrabiibe nui espadan wesrub, maya sacerdotesmeran nø garub sacerdotei karuindiig megabigwan kaluwan kelarrab lutiichiptinchibig køn.
41014048	Inchen Jesúsbe misaameran trenchibig køn: —¿Chindimbarre ñimbe espadamera gøben, tsiimera gøben sruar werrugue cha, nan kemørtrab, nabe kan niliig kui lata?
41014049	Nabe ñimba kwalømmørig Tiuswei yau kusrennøb waben, ñimbe managuen nane kemørmuig køn cha. Inchendø Tiuswei wamwan pørigu maig taig treeg nebunrrain gúig køn— chibig køn.
41014050	Inchene nui kusrenanøb pera uniiløbe nundø pasramnetø, mayeeløba chab luløptinchibelø gøn.
41014051	Inchen kan matsinube køsaatiig llensutø tsinaig tru wendautø iben, nune kemørøptinchen,
41014052	nøbe llensun wesølønnøb, køsatiig ¡gatø! pinaptinchibig køn.
41014053	Incha Jesúswan tru maya sacerdotesmeran nø garub sacerdoteimay srua ambubelø gøn. Inchen mayeelø sacerdotesmeran karubeløba, misagwan karubelø kølli misaameraba, tru Moisés pørigwan kusrenanøbeløba kerriguh tulundzunabelø gøn.
41014054	Inchen Pedrobe Jesúswei wendau yaptø, yaptø tru maya sacerdotesmeran nø garub sacerdotei ya wambiisrøngatig ya, tru ashchai pønsraig pønrrabeløba pachiirab naabulu wamisra wabig køn.
41014055	Inchen sacerdotesmeran karubeløba, tru Setenteelø maig maramigwan asha marøbelø mayeeløba misra Jesúswan kwanrrai pasrtrab, møilan gøben ‘Jesúsbe kaig maren, nambe ashibwei indig køn’ chib, waminchabelø labendø, treeg waminchabelø wetørranrrab gaimabelø gøn.
41014056	Inchen møiløgøben nuimburab chigøben isa waminchendø, nøm wamindiibe ka peetø, beetø webibig køn.
41014057	Inchen møiløgøben kurra, isatø Jesúswan trenchibelø gøn:
41014058	—Nambe nø trendai mørig køn cha: “Nabe i Tiuswei yawan møguelø marigwan pinisha, pøn gwalømyube Tiuswei ya gatøgan, møguelø marig kømøtø, mara basramønrrun” dan— chib.
41014059	Inchen treendingucha, katøgucha nømui wamindiibe peetø, beetø webiben,
41014060	tru maya sacerdotesmeran nø garub sacerdotebe mayeelai utu kurra basramisra, Jesúswane payibig køn: —¿Chigucha løtømønrrapteh? cha. ¿Ñune øyeebe chi galø maran charre inchib gøh?— cha.
41014061	Inchen Jesúsbe niløtø basrøwa, chigucha løtømuben, tru maya sacerdotesmeran nø garub sacerdotebe katøyug trencha payibig køn: —¿Ñigan tru Cristo gøtirru cha, tru Tius mayanguen Tab Indigwei Nusrkai?—
41014062	Inchen Jesúsbe trenchibig køn: —Nabe truigwein gur cha. Inchagucha tru Møg Misra Arrubig tru maramburab marøb Tiuswei kusrmay waben ñim ashib, katø srømbalasrøngurri wañiyu arruben ashib inchun— cha.
41014063	Inchen tru maya sacerdotesmeran nø garub sacerdotebe nø kewagúigwandøwei kølsrøb, trenchibig køn: —¿Namun nuimburab waminchabelø mas chiwein gúi balønrrab gø? cha.
41014064	Ñimdøweinguen Tiuswan purø rrømbøig wamab wamindigwan møran cha. ¿Ñimune maig asønata?— chibig køn. Inchen nømbe mayeeløba treeg kaig kuin gúi mara, kwanrrai kørrømara basrøbelø gøn.
41014065	Inchen møiløgøben nun illimbi tuchib, maløwan kasra, nun kurraguchib mendabe trenchibelø gøn: —¡Namun kelarrab eshkau bøs, chib, mu gurragutsin gúi!— Inchen tru Tiuswei yau ashchay pønsraig pønrrabeløbe Jesúswan merrarrawa, pashaguchibelø gøn.
41014066	Inchen Pedrobe pinaamay yawambig waben, trunetø tru maya sacerdotesmeran nø garub sacerdotei mendig megabig kan srusrø puabe,
41014067	Pedro nag bulu pachiirab waben, nun tab ashabe, trenchibig køn: —Ñigucha tru nazaretsriig Jesúsba uñibig kuig kømøh— cha.
41014068	Inchen Pedrobe trenchib isabig køn: —Ashmíig kur cha. Ni chi wamindinguen mørmur— cha. Incha wambig kerruisrø webibene, kan kallu wamabig køn.
41014069	Inchen tru srusrøbe gatøle Pedron ashabe, truyu purrabelan katø eshkab mendappe: —Iibe truilai utuigwein gøn— chiben,
41014070	Pedrobe katøguen ‘ashmíig kur’ chib isabig køn. Inchen truyu purrabeløbe yanayutø katøguen Pedrone trenchibelø gøn: —Isa gømø, ñigucha truilai utuigwein gøn cha; kaguende ñibe galileasriig køn— cha.
41014071	Inchen Pedrobe: —Na isab pasraig købene, trube, nan chigøben nebunrrappe nebubash chib. Tiusken ashen, katø nabe isa waminchibgucha basrømur, chibig køn. Ñim waminchib gúi møwane ni ashibguen ashmíig kur— cha.
41014072	Inchen trenchiben latatø kallube katøganguen wamaptinchibig køn. Inchene Pedrobe Jesús øyah taig kømørramab isuptinchibig køn: “Kallu pamayguen wamømøwatø, ñibe nan pønmayguen ‘ashmíig kur’ chinrrautan” daigwan. Incha trunun isuabe, truba rruba isuig kishibig køn.
41015001	Inchen yandø chab tør-rrabendø sacerdotesmeran karubeløba, misagwan karubelø kølli misaameraba, katø tru Moisés pørigwan kusrenanøbeløba, tru Setenteelø maig maramigwan asha marøbelø kerrigueløba tulundzunabelø gøn. Incha nømbe Jesúswane lusra, srua amba, Pilaton tranøbelø gøn.
41015002	Inchen Pilatobe Jesúswan trenchibig køn: —¿Ñigan judíosmerai rey gøtirru?— cha. Inchen Jesúsbe trencha løtabig køn: —Ñitøweinguen chab rrendan— cha.
41015003	Inchen sacerdotesmeran karubeløbe nune chine, chine ‘øyeeg marøbig kuig køn’ chiben,
41015004	Pilatobe katøyug trenchibig køn: —¿Chigucha løtømønrrapteh? cha. Ñiguen ash cha, ñune chigøben yeeg waminchib gøn cha, nømbe.—
41015005	Inchen Jesúsbe treeg indingucha løtømuben, Pilatobe ‘kan øyeebe maig kermab’ isub kørrømisrøbig køn.
41015006	Fiesta gwalømmerawane kubernadurbe kailan keeri yau pønrrabelan misag møigwan elatchai miaben, trendø treeg marøb elachibig køn.
41015007	Inchen tru keeri yaube kan møg Barrabás taibe keerig pasrabig køn, nøbe larrø gailøba søtømisra, ashib karubelan namig kurrabyu misag kweechaig.
41015008	Inchen misaamerabe amrrua: —Ñi trendø treeg marøbiibe, treeg mar— chib, Pilatone miab mendøben,
41015009	Pilatobe trencha løtabig køn: —¿Ñimbe judíosmerai reywan na elatsamig balain gøgue?— cha.
41015010	Kaguende Pilatobe tru sacerdotesmeran karubeløbe Jesúswane uni ashig kømuptø nun tranin gúi ashibig køn.
41015011	Inchen sacerdotesmeran karubeløbe Jesúswan gømøtø, nømbe Barrabáswane elatchai inchibelø gøn.
41015012	Inchen Pilatobe katøyug payippe, trenchibig køn: —Trube, ¿ñim tru judíosmerai rey gøn daigwane nabe mandø indamø?— cha.
41015013	Inchen nømbe katø trenchib trashib løtabelø gøn: —¡Kurusyu mesrø!— chib.
41015014	Inchen Pilatobe trenchibig køn: —¿Nøbe chi galø marindørre øyeeg martrainchigue?— cha. Inchen nømbe masken mur trashibelø gøn: —¡Kurusyu mesrø! ¡Kurusyu mesrø!— chib.
41015015	Inchen Pilatobe tru nu misagwan ka tab gønrrai inchig køptø Barrabáswan ka inrrai elacha, Jesúswane ichagutsingaruabe, kurusyu mesrønrrai tranøbig køn.
41015016	Inchen suldaumerabe palacioyu mas umbusrø srua amba, maya suldau søtøwan tulundzuningarua,
41015017	kan yalø biguiig itøguenana, kaldiigwan corona mara, petsøsrøbelø gøn.
41015018	Incha trugurrimbe trenchib trashib mendabelø gøn: —¡Judíosmerai Rey, viva!— chib.
41015019	Incha cañatøga turbøtø itsamba, illimbi tutamba, tab inchib chib, nui merrab tømbønsramba inchibelø gøn.
41015020	Incha øyeeg marøb ka indzatø ashib srua gøptø, tru yalø biguiig itøguenanigwan wesrawa, nuiwan katøle kenana, kurusyu mesrønrrab nune wesrubelø gøn.
41015021	Kan møg cirenesriig Simón daig, Alejandroimba, Rufoimba møskai wambig nøørøsrøngurri purainrrab arruben, nune Jesúswei kuruswan ke mutamne incha mutøsrøbelø gøn.
41015022	Incha kanbalø Gólgota taisrømay nune srua ambubelø gøn, (tru trenchippe, “Calaverasrø” tainug).
41015023	Jesúswane vinoba, mirraba lindisaig yuulingucha, Jesúsbe muchimíig køn.
41015024	Inchen kurusyu mesra, suldaumerabe Jesúswei kewagúilan mu merrarramig nebutashchab suerte guchibelø gøn.
41015025	Inchen løtsø las nuevetø gøbig køn, tru Jesúswan kurusyu mesrøben.
41015026	Incha kan pørig mesrøbelø gøn, chigurrin gwanrrai mesraig køn cha eshkabig: |scJUDIOSMERAI TRU REY GØN|d chibig.
41015027	Incha gatø pagatø nileelangucha kanun kusrmay, kanun atsimay nunba kurusyu melsrøbelø gøn.
41015028	Inchen tru Tiuswei wamwan øyah chib pøriibe nebuig køn: “Tru kailai utu nune tøga basrig kønrrun” daig.
41015029	Inchen truwan puraambubeløbe tsalø wamab, turwandø gønøgøb trenchibelø gøn: —¡Au, ñi Tiuswei yawan pøtiicha, katø tru pøn gwalømyutø kusranrrabiibe,
41015030	kwamønrrab ñitøwei chigøben mar! cha. ¡Kurusyugurri pinaamø!— cha.
41015031	Inchen tru sacerdotesmeran karubeløba, tru Moisés pørigwan kusrenanøbeløba treetøweih nun indzatø ashib kangurrin gangurri trenchibelø gøn: —Kanelane kaigyugurri wesrabendø, nøasiitøweimbe kaiman cha.
41015032	Tru Cristo, Israel misagwei reybe, møi kurusyugurri pinaarrubash cha, nam asha, nø gúitamab kørenrrab— cha. Inchen nøba kurusyu melsraig melabeløgucha Jesúswan tsalø wamabelø gøn.
41015033	Yandø kwaløm døbøtag misrene, maaben las treskatig pirau ørøba løstiig kørrømisren,
41015034	tre uras Jesúsbe truba mur trashibig køn: —¡Eloi, Eloi! ¿Lama sabactani?— cha. (Trenchippe: “¡Nai Tius, nai Tius! ¿Chindimba nandø elachigu?” chib.)
41015035	Inchen møiløgøsrøn truyu pønrrabelø mørabe, trenchibelø gøn: —Møray cha. Elíaswan wamøtan— cha.
41015036	Inchen møikkøsrøn lulabe, ñab esponjan køchiibiyu kebisha, kan caña tsigu pucha, mutchai pulusrø yuuløb trenchibig køn: —Kagøbasay cha. Inchippa kwamønrrai pinøsranrrab Elías attashchab— cha.
41015037	Inchene Jesúsbe mur trashippe, yandø isrømuptinchibig køn.
41015038	Inchen Tiuswei yau tru purø tab llensuzhig kelarrab søtø mesraibe palasrøngurri kørrab gølsra, yandø paig misrøbig køn.
41015039	Inchen tru Roma suldau cienelan nø garubiibe Jesúsweim binrrøgue pasrøwa, øyeeg trasaigwan mørøb, mandø kwaigwan ashib inchabe, trenchibig køn: —Isa gømø, i møøbe Tiuswei Nusrkaiwein gúin gøn— cha.
41015040	Inchen ishumburmera møiløgøsrøn yabsrøngurrindø ashib pønrrabelø gøn. Tru utube María Magdalena gøben, tru Wendiig Santiagoimba, Joséweimba usri María gøben, katø Salomé gøbengue.
41015041	Inchen tru ishumburmerabe Jesús Galileasrø uñen, nui mendig amøñib, purugub inchibelø gøbig køn. Inchen truyube truiløtø gømøtø, katøgan ishumburmera Jerusalénmay Jesúsba nebamba yam basrabig køn.
41015042	Inchen yandø yem misrøb gøben, tru isram gwalømweyasig tamarøb gúin gwaløm gøbig køn, kaguende katø gwalømbe isram gwaløm gønrrab gøben.
41015043	Inchen José arimateasriig, tru Setenteelø maig maramigwan asha marøbelai utuig truba nuig tabig kui asig møg, nøgucha Tius nø ashib karub wainuguigwan muniirabig arrua, Pilato wainug kørmø kebinrrab isua, nøbe kebya, Jesúswei asrwan miabig køn.
41015044	Inchen Pilatobe, trube, kwabguen inditamab isua, nøbe truba kwaara, kan suldau cienelan nø garubigwan wama, kwabguen inditarru cha, payibig køn.
41015045	Inchen truibe nun eshkaben, Pilatobe Jesúswei asrwan Joséwan pinøsrungarubig køn.
41015046	Inchen Josébe kan lino llensutøga kirra, Jesúswei asrwan pinøsrua, truyu pulabe, kan peñayu søramig trab lalig pasrabigu waya, trugurrimbe kan nu srugwan merrana, kebambinug kasrøbig køn.
41015047	Inchen María Magdalenaba, María Joséwei usrimbabe chu sørøben ashibelø gøn.
41016001	Inchen sábado gwaløm buraiben, María Magdalenaba, katø Jacobwei usri Maríaba, Saloméba Jesúswei asrwan srølrrab ambamig may irrabzheelø penabelø gøn.
41016002	Incha tru srø rrune pølbasrøb gwalømbe, ullarbatø ambubelø gøn søriisrømay.
41016003	Inchendø nømbe kangurrin gangurri trenchibelø gøn: —¿Sørin rrabyu kebambamnug srugwane namune mu tarømara rraniasamø?— cha.
41016004	Incha møimbe ashene, tru sørinug truba nu srug kasraibe truyu gømøtø, manawei malsrainguen tsuptinchen,
41016005	umbu sørinug kebambabe, kan matsinø puliig kørrabig keweig truyu kusrmay wai ashiptinchibelø gøn. Inchen nømbe kwaaren,
41016006	truibe trenchibig køn: —Kwarmøtay cha. Ñimbe Jesús nazaretsriig tru kurusyu mesraigwan lan cha. Øsiirain gøn cha. Yube mu gaagøn cha. Ñimguen asay, chibig køn, yu nun wayinug.
41016007	Møimbe ambay, chibig køn, nui kusrenanøb pera uniilanba, katø Pedrongucha øyah chinrrab: “Galileasrømay ñimguen ammøwatø, nømerrig inrrun dan chinrrigay cha. Trusrø ñimbe nun ashchun dan cha, ñimun nø maig taig.”—
41016008	Inchene tru ishumburmerabe sørinukkurri wegørra ambuppe, kwaarøptø ke itønab chab luløbelø gøn. Incha mungucha chigucha eshkameelø gøn, kaguende kwaariilø gua.
41016009	Tru truaaløm ullarbatø Jesúsbe gatøyug øsiirawabe, María Magdalena tru siete kwaimandziimeran webusrinabigwanmerrig kenamisrøbig køn.
41016010	Inchen nøbe ya, Jesúsba amøñibelan eshkabig køn, truiløbe isuilø kishib gøben.
41016011	Inchen nømbe ‘Jesús øsiirain gøn’ daigwanba, katø María ‘nø ashar’ taigwanba mørabe, nømbe køremeelø gøn.
41016012	Indiibe iilø chab puraiben, kusrenanøb pera uniilø pailø wambig nøørøsrømay ambub pønrrøbene, Jesúsbe, nø gømø, peg lataig kenamisrøbig køn.
41016013	Inchen nømbe amba, katøganelan eshkaben, truiløgucha nømune køremeelø gøn.
41016014	Indiibe mas wendøbe tru once pera uniilø mishatsigu mab purramnetø Jesúsbe truyu nømun kenamisrabe, namabig køn, tru ‘nø katøle øsiirawa uni aser’ cha eshkabelan nømui manrrømera murelø gúikkurrimbah, katø kørenrrab inchimeelø gúikkurrimbatø.
41016015	Inchabe trenchibig køn: —Ñimbe yu pirau truørø amba, Tiuswei tabig srø wamwan mu misagwandøgucha eshkab kusrenanrrigay cha.
41016016	Inchen møikkøben køreb, katø piu umbu ulsraig køb inchibiibe kaigyugurri wesraig kønrrun cha. Inchen møikkøben køremíigwane kaigyu pasrønrrai pasrig kønrrun cha.
41016017	Inchen nan kørebelane, nabe nømba pasrain gúi asamig iig tru øyeeg asha gønrrai mariiløbe nømba pønrrabig pønrrønrrun cha: nai munchiyube kwaimandziimeran webusrøb, srøig peg wammera waminchib,
41016018	nømui taska ulmeran kemørinaingucha, chinchimub, katø inchippa chigøben kwetchaptiig tøga mutsinaingucha, chi gømub, katø nømui tasiimeran kwanrreelaim bala estsarene, truiløbe tabelø gørrømisrøb inchun— cha, trenchibig køn Jesúsbe.
41016019	Incha Señor Jesúsbe nømun chab waminchene, nune srømbalasrømay kusraben, Tiusweim bulu kusrmay wamisrøbig køn.
41016020	Inchen nømbe webamba, Jesucristoimburabelan chutøgucha truørø eshkab kusrenanøbelø gøn. Inchen Señorbe nømba marøb pasrabig køn, nøm wamindigwane nui wam gúi asig kønrrai maramburab mariiløtøga kenamarøb.
42001001	Pøs møiløgøben maig purayaigwan eshkabig kan pørig tamara kørrømartrab indig købig køn lutøgurri, namui utu isa gømøtø, cierton treeg purayeelan.
42001002	Tru srøsrøgurri nømui kaptøga nømashib ashibelø, katø Tiuswei wamwan nøm waminchib pønrrabelø namun maig eshkaig køben, treeg.
42001003	Inchen nagucha kerriguba chitø burayailø maig kuigwan srøsrøgurriigwan tab nebua ashene, nangucha tabig asønaben, lutøgurri tamara ñun pørtrab inchar, ñi nai purø tab Teófilon,
42001004	tru ñun maig kusrenanig købigwan, tru ciertonigwan ñi tab nebua asamig kønrrai.
42001005	Herodes Judea rey gøben, judíosmerai kan sacerdote Zacarías taig merrabsrø Abíaswei sacerdotesmerai utuig tsubig køn. Sraimbe Aarónwei misagugurri arrubig købig køn, Elizabet taig.
42001006	Tiuswei merrab pailøba sølgandø amøñibelø gua, Señor chi martrain daigwanba, katø chi maramigwan martrai karua pønsrailanba muguen chi tamgaig marøbelø gøbig køn.
42001007	Inchendø chi urekkar gøbig køn, kaguende Elisabetbe trendø ureg chigaig, pailøba yandø kølleelø gua.
42001008	Indiibe kan gwaløm Zacaríaswei sacerdotes søtøwan Tiuswei merrab Tiusweiwan maramig nømun nebuben,
42001009	sacerdotesmerai utu trendø treeg marøbelø gua, suerte gucha ashene, Zacaríaswan Tiuswei yau incienso battrab kebyamig nun nebubig køn.
42001010	Inchen incienso barrøb pasramne, maya misaabe wambig Tiusba waminchib gøbig køn.
42001011	Inchen møimbe incienso barri altar bulu kusrmaygatømay Señorwei ángel Zacaríaswan kenamisrøptinchen,
42001012	Zacaríasbe ángelwan ashabe, ¡gatø! mandøguen gømuptinchen, ke chinchimmørø inchib kørig kui inchibig køn.
42001013	Inchen ángelbe trenchibig køn: —Zacarías, kørig kui inchimøta cha. Kaguende Tiusbe ñi nun miaigwan mørig kua, ñui srai Elisabetbe kan nusrkai tøgagønrrun cha, truigwane ñibe Juan munchi basrtrig chibig køn.
42001014	Inchen ñibe truba tab gúi mørøb kasraaraben, nø kal-labene, katøganelø møiløgøben tab gúi mørtrun cha.
42001015	Kaguende ñui nusrkaimbe Tiuswei merrab truba nuig kønrrun cha, managuen vino muchimøwei, mutsiiranrraptiig kørap pi muchimøwei inchabig. Incha usrai patsau wappatøwei Espíritu Santotø netsaig kua,
42001016	møilan gøben, Israelwei misaameran nømui Señor Tiusweimay truba nu llirangarunrrun cha.
42001017	Tru Juanbe Señorwei merrab ippe, tru merrabsrø Tius maig karuigwan eshkabig Elías maig isubig køben treetøwei isubig, katø truigwei maramburab marigwan tøgaig inrrun cha. Møskaløbe nusrkaløba katøle tabig waramig kønrrai marøb, katø kailø mørmeeløbe sølgandø amøñibelø misaasun marigu amøñinrrab lliranrrai inchun cha. Kan nu søtø misaamera Señorwan utønrrab ke muniitø melønrrabelø gønrrai tamarøb.—
42001018	Inchen Zacaríasbe ángelwan payippe: —¿Iigwane mandø incha treeg kønrraitamab isumø? cha, trencha bayibig køn. Kaguende nabe yandø køllig køben, nai sraingucha treetøwein gøn— cha.
42001019	Inchen ángelbe trencha løtabig køn: —Na, Gabrielbe Tiuswei merrab pasrabig kur cha. Incha nane i tabig srøigwan ñun wammørøsrkønrrai ørtan cha.
42001020	Incha møimbe tru treeg nebum gwalømgatig ñibe wamgaig, chigucha waminchab gaimabig kørrømisrtrabguen cha, na maig taigwan køremikkurri. Tru na trendailøbe treeg pum gwaløm punrrun— cha.
42001021	Trune misaabe wambig munig kua, Zacarías Tiuswei yaugurri ke peguen webarrumuben, chindermab isub gøbene,
42001022	Zacarías webarruppe, waminchab gaimabig webarruptinchen, Tiuswei yau chitø kenamisren, asiitamab isubelø gøn. Inchen nøbe wamgaig kørrømisra, nømune ka señas maratø eshkabig køn.
42001023	Inchen Zacaríasbe Tiuswei yau Tiusweiwan maram gwalømmera chab patsøben, nøbe nui yamay iben,
42001024	tru gwalømmera puraiben, Elisabetbe kwanrriig kørrømisra, nui yaugurri trattrø bøl webimíig køn, øyeeg isub:
42001025	“Møi i gwalømmerawan Señor nayasig øyeeg tabig martan cha, misaamera kaasiinab megamig kømønrrai martrab.”
42001026	Indiibe tøbø bilayu ángel Gabrielwan Galilea, kan pueblo Nazaret tainuumay Tiusbe ørøbig køn,
42001027	kan managuen mu møøba kimø srusrø, María taigwan ashchai. Truibe kan møg, José taig, merrabsrø rey Davidweinukkurrin garrab misaaba kasharanrrab misraig købig køn.
42001028	Inchen ángelbe María wainug kebyabe, trenchibig køn: —¡Ka watirru! cha. ¡Tius mayanguen tab indig! Señorbe ñiba basran cha. Katøgan ishumburmeran lata gømø, ñundø purø tab indig køn— cha.
42001029	Inchen Maríabe ángel wamindiilan mørabe, kan øyeeg chib tab wamibe maig kermab isubig køn. Katø ángel øyeeg chib tab wamibe chi chibig kermab isubig køn.
42001030	Inchen ángelbe trenchibig køn: —María kørig kui inchimøta cha. Kaguende ñibe Tiuswei merrab mayanguen tabig asønaig køn cha.
42001031	Møimbe kwanrriig kørrømisra, kan nusrkai kal-labene, Jesús munchi basrtrig chibig køn.
42001032	Nøbe purø nuig, Tius Mayeelaim Bala Pasrabigwei Nusrkain cha wamig kønrrun cha. Inchen Señor Tiusbe tru møskai David wamisra ashib karub waigwan tranrrun cha.
42001033	Inchen nøbe Jacobwei misaameran managatig ashib karub wanrrun cha. Inchen tru nø ashib karub wamibe managuen patsønrraamøn— chibig køn.
42001034	Inchene Maríabe: —¿Na mu møøbagucha kimíigwane øyeebe chincha burainrrab gø?— cha, payene,
42001035	ángelbe trenchibig køn: —Espíritu Santo ñuim bala kørraarruben, Tius Mayeelaim Bala Pasrabigwei maramburab marøbig kan wañi lataig ñun pinøbulen, treekkurri tru newan tabig kal-lanrrabiibe, Tiuswei Nusrkain cha wamig kønrrun chibig køn.
42001036	Katø ñimui Elisabetgucha ya køllim balasrø kan nusrkai tøgagønrrab gøn cha. Chi ureg tøgagønrrab gaimabig køn daikken seis mesesken kwanrriig køn cha.
42001037	Kaguende Tiusweimbe chitøgucha kaimamdiibe kaabig køn— cha, trenchibig køn.
42001038	Inchene Maríabe trenchibig køn: —Nabe Señor maig karuigwan marøb megabig kur cha. Ñi nan maig taig treeg kønrrain— chiben, yandø ángelbe truyugurri ibig køn.
42001039	Tru gwalømmerawan Maríabe tamara, Judea birau tunmeragøba tøga birømerasrø kan puebloyumay petø ya,
42001040	Zacaríaswei yau kebyabe, Elisabetwan ‘ka undirru’ chibig køn.
42001041	Inchen Elisabet María ‘ka undirru’ taigwan mørene, unøbe patsø umbu kønaptinchen, Elisabetbe Espíritu Santo netsaig kørrømisra,
42001042	nøbe truba mur wamab trenchibig køn: —Tiusbe maya ishumburmerai utu ñune mayanguen tab gúig kønrrai indig køben, katø ñui patsau tøgagúig unangucha mayanguen tab gúig kønrrai indig køn cha.
42001043	¿Nan øyeeg lastima asiibe chugurri arrerah? cha, ¿Nai Señorwei usri nan ashchab punrraimbe?
42001044	Kaguende ñi nan ‘ka undirru’ cha wamigwan møren latatø, nai unøbe kasrag køptø nai patsø umbu kønaptinndan cha.
42001045	Kørebigweimbe mayanguen tab køn cha. Kaguende Señor maig kønrrun cha, chi taibe, nøbe treeg nebunrrai martrun— chibig køn.
42001046	Inchen Maríabe trenchibig køn: “Nai møsiibe Señorwan maya nuguen tabig wamindan cha.
42001047	Katø nai espíritube Tius nai Kaigyugurri Wesrabigweinug truba kasraaran cha.
42001048	Kaguende Tiusbe na nø karuigwan marøb megabig, na chigucha gømø waachawan isua asin gøn cha. Pøs møingurrimbunøbe misaamera srøig srøig kurrab amrrubeløbe nane mayanguen tab gúig køn chinrrautan cha.
42001049	Kaguende Tius maramburab marøbiibe nan purø nørriig tabelø marin gøn cha, nui munchibe newan tabig køben.
42001050	Inchen nui lastima asiibe, nun køriibala melabelaimbe, srøig srøig misag kurrab arrimørig truilain gønrrun cha.
42001051	Nui taska chigøben purø nørreelø mara, tru nørreelø truba møg inchib, chigøben martrab isuilane chindinguen møriimíig ka isuitø burainrrai kørrømarin gøn cha.
42001052	Karumburab karub purrabelane nøm purramisra karub purraigwan kerrawa, chigucha gømeelan tabigu neerin gøn cha.
42001053	Parøgúilane tabig tøgagønrrai unchaguen rranøppe, puarmerane chiguchagar ambasan cha.
42001054	Katø nø karuigwan marøb megabig Israelwan purugun cha, nø lastima asigwan isub,
42001055	tru merrabsrø namui kølli misag Abrahamwanba, nuinukkurri karrab misaameranba maig wamindig managatig treeg kønrrai.”
42001056	Incha Maríabe Elisabetba pøn bølburab kørrømisra, nui yamay gatø ibig køn.
42001057	Yandø Elisabetwan unø kal-lam gwaløm puben, kan nusrkai tøgagøbig køn.
42001058	Inchen nui ya bulueløba, nui yaueløba Señor nun truba lastima asin gúi ashabe, nømbe Elisabetba truba kasraarabelø gøn.
42001059	Indiibe ke trune gwalømyube unan circuncidanrrab srua amba, unane munchi basrøppe, møskawei munchi Zacarías basrtrab inchen,
42001060	usrimbe trenchibig køn: —Kah, treeg kømøtø, unøbe Juan munchi gønrrun— cha.
42001061	Inchen nømbe trenchibelø gøn: —Mugucha ñimui yaueløbe treeg munchi tøgarbe kaagøn— cha.
42001062	Incha møskawan: “¿Chi munchi basrtrab?” cha, señas maratø payene,
42001063	Møskaimbe pøramig kan tabla-unø miawabe: “Nui munchibe Juan gøn” chib, pørøbig køn.
42001064	Inchen tru urastø Zacaríaswane nilø kemendikkucha kurrøben, wam larraiben, Tiuswan tabig waminchib mendabig køn.
42001065	Treekkurri mayeeløba nui ya bulueløbe truba rruba kwaariilø gørrømisren, tru Judea birau tunmeragøba tøga birømerasrø warab misaamerabe, øyeelø purayaigwangøba waminchib gøbelø gøn.
42001066	Inchen mayeelø wammørøbeløbe nømui manrrautø esegab trenchibelø gøn: —¿I unøbe chi maig kønrrabig kerah?— cha. Kaguende Señorwei tasiibe nøba basrøben.
42001067	Zacarías tru unai møskawane Espíritu Santo netsaben, maig pub attrabigwan øyah chib waminchibig køn:
42001068	“Israelwei Señor Tiusbe mayanguen tabig wamindig kønrrain cha. Kaguende namun ashchab arrua, nui misagwane gatøle nuielø gønrrai wesrun cha.
42001069	Maramburab Marøbig Kaigyugurri Wesranrrabig kusrain gøn cha, tru karuigwan marøb megabig Davidwei yaugurri.
42001070	Tru merrab manasrøngurri tru Tiusweindø tarømariilø Tius maig karuigwan eshkabeløgurri nø maig taig:
42001071	Namun tru ashikken gømui inchibelainukkurrimba, katø mayeelø namun tsalø inchibelainukkurrimbe wesranrrab cha trendaigwan.
42001072	Merrabsrø namui kølli misaameran truba lastima asigwanba, katø Tius tru misaaba øyeeg martrab cha, tru newan tabig nuinukkurri nø lata kandø isua martrab pasrigwan isumig kønrraimba,
42001073	tru namui kølli misag Abrahamwan treeg marmø gømø ¡gatø! treeg marig kønrrun cha kørrømarig købigwan.
42001074	Tru namun ashig kømui inchibelai taskugurri namun wesraikkurrimbe, chigucha chi kørig kuin gømø, nuiwan marøb,
42001075	katø nam amønain gwalømmerawan kwalømmørig chu urastøgucha nui merrab kerrigu newan tabig, sølgandø marøb gømig kønrrai.
42001076	Inchen ñi nai unøzhiibe, Tius maig karuigwan eshkabig tru Mayeelaim Bala Pasrabigweimburab waminchibig køn daig kønrrun cha. Kaguende ñibe Señorwei merrab inrrabig køn cha, nui maymeran tamarøb,
42001077	katø kaigyugurri wesrailø gømigwan misaameran nebua ashchai kenamarøb inchab, tru nømui kaig mariilan ulø baymø pesannab indikkurri.
42001078	Namui Tius purø nu lastima asikkurri, kan srø gwaløm pørr tørguegwalmabig neeshibig lataig kal-lanrrun cha,
42001079	purø løstøyu warabelanba, katø kwamitø itøgasraig warabelanba kebilønrrab. Incha ambumay imay tabig amønam maywan ambamig kønrrai martrab.”
42001080	Inchen unøbe nurab ippe, Tiusweimburabeløyu treetøwei mur basrabig nurab ya, Israel misaameran kenamisram gwalømgatig mu misag warab waraimøsrø tsubig køn.
42002001	Tru gwalømmerawan Roma maya misagwan ashib karub wabig César Augustobe treeg maramig kønrrai kan kilga treeg pøra weerig købig køn, chutøgucha misaamera maya nu gøtashchab munchimeran tulisamig.
42002002	Iig køn, tru srøsrøwan munchimeran tulisingaruig, Cirenio Siria birausrø kubenadur gøb uras.
42002003	Inchen mayeeløba tru trendø nømuim birau pueblomerasrø munchiwan pøra gørrømartrab ambamig nebubig køn.
42002004	Treekkurri Josébe Galilea birau Nazaret puebloyugurri webya, Judea birau Belén tru Davidweim pueblo tainuumay ibig køn, kaguende nøbe merrabsrø Davidwei misagugurri arrubig kua.
42002005	Incha Maríaba Belénsrø nømui munchiwan pøra gørrømartrab ibig køn. Maríabe Joséba kasharanrrab misraig kwanrriig købig køn.
42002006	Indiibe Belén waramnetø, Maríane unan tammisramig ura puben,
42002007	nui mayor nusrkawan tøgamisra, may bula, animal maig kan patiayu wayibig køn, kaguende nømuimbe ya bebøbelainuube chu kørrømisramig kaaben.
42002008	Inchen tru birau Belén bulu møiløgøsrøn ubisha ashibelø ubisha ashib yem warøbene,
42002009	møimbe Señorwei ángel nømun kenamisren, Señorwei tørguegwalmabig nømuim bøtøgatan kebiløben, nømbe truba rruba kørig kui inchibelø gøn.
42002010	Inchen ángelbe trenchibig køn: —Kørig kui inchimøtay cha. Kaguende ñimun wammørøsrkønrrab kan tabig srøig wam srua arrur cha, mayeelø kasraaramig kønrrai.
42002011	Møi Davidwei puebloyu ñimuyasig kan Kaigyugurri Wesrabig kal-lain gøn cha, Cristo tru Señor.
42002012	Incha truig kuitamab asamibe, unane pula, animal maig kan patiayu wayig wetørranrrabguen— cha, trenchibig køn ángelbe.
42002013	Inchen møimbe tru urastø ángelweim bulube katøgan ángelesmera srømbalasreelø kenamisra, Tiuswan tabig waminchib trenchibelø gøn:
42002014	“¡Srømbalasrømbe Tiusweimbe purø tabig køn chib kasraarab, katø piraube misaamera Señor nø mayanguen tab gúi wamig kønrrai, treeg pønrrabelaimbe ambumay imay mayanguen tab gøn!” chib.
42002015	Inchen ángelesmera katø srømbalasrømay amben, ubisha ashibeløbe kangurrin gangurri trenchibelø gøn: —Chi burayaitashchab, Señor namun chi taitashchab, møindøwei Belénsrø ashchab amun— cha.
42002016	Incha malla amba, Maríanba, Joséwanba wetørrabelø gøn, unane animal main batiayu wayig.
42002017	Incha ashabe, ángel tru unaimburab chi taigwan tru ubisha ashibeløbe eshkaben,
42002018	mayeeløba chi eshkaigwan mørabe, truba kwaarøbelø gøn.
42002019	Inchen Maríabe chi tailane treebe maig kermab isub, nuinetø esegabig køn.
42002020	Inchen ubisha ashibeløbe katøle ambuppe: —Tiusbe maya nuguen tabig køn chib— truba tabig waminchib ambubelø gøn, nøm chi mørigwan nøm chi asigwan, tru ángelesmera maig taig treeg purayaigwan asha.
42002021	Inchen trune gwalømyube unan circuncidamig puben, treeg mara, Jesús munchi basrøbelø gøn. María kwanrriig kømøwatø ángel chi munchi basringaruig, treeg basrig købig køn.
42002022	Inchen tru maig maramigwan martrai Moisés pørigu maig chibig køben, tru chilliguig kørrømisrigwan chish maram gwalømmera puben, unan Jerusalén ciudayu Señorwan ‘nuin gønrrai tranrrumøn’ chinrrab srua ambubelø gøn.
42002023	Tru maig maramigwan martrai Señor pasrigu maig chibig køben treeg: “Mutøgucha srøsrø gal-lab nusrkawane Señorweindø tarømarig kønrrain” daigwan.
42002024	Tru maig maramigwan martrai Señor pasrigu maig chibig køben, pagatø nushin gúi, kabe pagatø paloma-ureezheelø gúi Tiusweyasig trannrrab ambubelø gøn.
42002025	Inchen tru gwalømmerawan kan møg Jerusalén Simeón daig tsubig køn, sølgandø tabig, Tiuswan chu uragucha pesannamíig, Israel misaamera tab gømui melaigugurri webambamigwan muniirabig. Inchen Espíritu Santobe Simeónba basrabig køn.
42002026	Incha nune Espíritu Santobe maig kønrrabigwan eshkain gøbig køn, Criston tru Señorwan ashmøwatøbe ñibe kwanrraamøn cha.
42002027	Inchen tru møøbe Espíritu Santo inrrai inchen Tiuswei yaumay ya, tru Jesús-unai møskalø tru maig maramigwan martrai Moisés pørigu maig chibig køben, nuimburab martrab Tiuswei yaumay srua amrrubene,
42002028	Simeónbe Jesús-unan nui kwalyu muta, Tiuswan tabig waminchib, trenchibig køn:
42002029	“Señor, Mayeelaim Bala Pasrabig, na ñi karuig megabigwan chi isumø pishindø tabig kwabashcha chib, ñi nan maig eshkaig købiibe yandø treeg nebui ashar cha.
42002030	Kaguende nai kaptøga kaigyugurri ñi wesraig kømigwan ashar cha.
42002031	Truigwane maya misaamera ashen, ñi tamara basrin gøn cha.
42002032	Iibe tru maya misag judíos kømeelaimbe ñun kenamaramig tør gøben, katø ñui misag israelitasmeraimbe maya nuguen tabig køn” cha.
42002033	Inchen Joséba, Jesúswei usrimba unaimburab tru Simeón maig taigwan mørabe, kan øyeebe maig kermab isub kwaara ashen,
42002034	Simeónbe mayanguen tab gúilø gønrrain chabe, Jesúswei usri Maríane trenchibig køn: —Au, i unøbe Israel misagwan truba nuwan møilane nørreelø gúigwan chigucha gømeelø gønrrai marøb, møilane nørreelø gønrrai marøb inchabig, treeg køn cha. Tiusweimburabigwan nø kenamaren, misaamera nun kashchab gúi asamig, nøbe truig køn cha.
42002035	Truba nu møilaiwan gøben, nømui manrrømerayu maig isubelø gúigwan kenamarig kønrrain cha. Inchen ñibe ñui manrrau isubigube kan espadatøga kelarrab gwani lataig isub pusrkwaig kørrømisramig kønrrun— chibig køn.
42002036	Inchen truyu kan ishug, Tius maig karuigwan eshkabig, Fenuelwei nimbasr, Aserwei misagugurri arrubig, Ana taikkucha wabig køn. Truibe yandø truba køllig købig køn. Truba unø gasharawa, siete años keeba tsua,
42002037	yandø keg kwaben nøtiig kørrømisra, yandø ochenta y cuatro años tøgaig købig køn. Tiuswei yaugurri managucha tarømisrmíig købig køn, Tiuswan køriibala tabig waminchib, ayunab, katø Tiusba waminchib yem, gwaløm Tiusweyasig treeg marøb.
42002038	Inchen Anabe tru urastøwei arrua, Tiuswan ‘mayanguen ungwa, ungwa’ chibig køn. Incha nøbe tru unaimburab waminchib mendabig køn tru mayeelø Jerusalén misag Tiusweilø gønrrai kaigyugurri wesrailø gømigwan isub muniirabelane.
42002039	Incha tru maig maramigwan martrai Señor pasrigu maig karuilan kerrigu chab marabe, Galilea birau Nazaretsrømay ambubelø gøn, tru nømuim puebloyumay.
42002040	Inchen unøbe nurab ippe, murig chishig, purø gusrebig misrøb iben, Tiuswei tru ka yandø tab indiibe nuim bala basrabig køn.
42002041	Inchen nui møskaløbe Jerusalén pascua fiestayumay pilamørig ambubelø gøbig køn.
42002042	Incha Jesúsbe doce años tøgaig misren, fiestayumay ambubelø gøn, trendø maig marøbelø gøben, treeg martrab.
42002043	Inchen fiesta chab patsøben, nømbe yamay katø amrruben, Jesús-unøbe Jerusalén kørrømisrin gøben, møskaløbe ashmuin gøbig køn.
42002044	Nømbe tru misag utu unøbe arritamab isua, mawa ambiisrø amba, nømui nømmisaamerai utuba, asiilai utuba lab menda,
42002045	kalawabe, Jerusalénmay katø llirabelø gøn, trusrø lanrrab.
42002046	Incha pøn gwalømyube Tiuswei yau tru Moisés pørigwan kusrenanøbelai utu mørøb, nøgurri payib wabyu wetørrabelø gøn.
42002047	Inchen mayeeløba mørøbeløbe truba rruba kusrebig kui ashib, katø nø maig løtiilan mørøb inchabe, ke kwaara ashibelø gøn.
42002048	Inchen møskalø ashabe, ke kwaara asha, Jesúswei usrimbe trenchibig køn: —¿Nai nusrkai, namun chindimbarre øyeeg margu? cha. Ñui møskaimba, nababe truba rruba isuilø lab guer— cha.
42002049	Inchene Jesúsbe trenchibig køn: —¿Nane chinchabrre lague? cha. ¿Nabe nai Møskawei chi maramelan na marøb wamigwan ñimgan ashmeelø gøtirru?— cha.
42002050	Inchen nømbe ni chi tainguen mørmeelø gøn.
42002051	Inchabe nui møskaløba Nazaretsrømay katø mendig ya, maig karuben treeg mørøb megabig køn. Inchen nui usrimbe kutøgue iilan nui manrrautø isua esegabig køn.
42002052	Inchen Jesúsbe trurrigu kusrebig misrøb, nurab ibig køn, Tius lata, misaamera lata mayanguen tab indinab.
42003001	Roma maya misagwan ashib karub wabig Tiberio chabguen quince años karub waben, Pilatobe Judea birau kubenadur gøben, Herodesbe Galilea birau ashib karub wabig køn. Inchen Herodeswei nuneg Felipebe Iturea birøwanba, Traconite birøwanba karub waben, Lisaníasbe Abilinia birau ashib karub wabig køn.
42003002	Inchen Anásba, Caifásbabe maya sacerdotesmeran tru uras nøm garubelø gøben, Zacaríaswei nusrkai Juanwan Tius wamindig køn, mu misag warab waraimønug tsuben.
42003003	Inchen Juanbe Jordán bi buluwan chuguen palømø pureb ippe, misaameran mas kaig marmønrrab isua møra, Tiusweimay llirain gønmab asamig piu umbu ulsrailø gømigwan eshkab kusrenanøbig køn, kaig mariilan ulø baymø pesannailø gønrrai.
42003004	Truibe merrabsrø Tius maig karuigwan eshkabig Isaías pørigu maig taig øyeeg: “Kan wam mu misag warab waraimønug trenchib trasan cha: 'Señorwei maywan tamarøb, nuyasig maymerane ølmarøb inday tan chib.
42003005	Kullimera gøbeløbe netsøganiilø gøben, nørrø tunmeraba, shush tunmerababe kanguelarrøtø chag mariilø gøben, andul maymerabe ølmariilø gøben, mitør maymerabe min mariilø gønrrun chib.
42003006	Inchen maya misaabe Tius misagwan kaigyugurri wesranrrai ørigwan ashchun' ” daig køn.
42003007	Inchen misaamera Juan piu umbu ulsrailø gønrrab webambene, trenchibig køn: —¡Ñimbe ul lataig inchib misaamera! ¿Ñimune mu eshkata cha, Tiuswei purø gørig kømdiig ñimuim bala attrabig pub pasrabigugurri wegørrønrraimbe?
42003008	Ñimui kaig mariilan isua møra, Tiusweimay llirawar guy tørgandø asamdiig kønrrai treelø gua, ñimbe ñimasiitø øyeeg chib mendømøtay cha: “Nambe, Abrahamwei misaamera guer” chib. Kaguende nabe trendamønrrun cha: Tiusbe i sruumeranguen Abrahamwei misaamera gønrrai marøg købene, martrun cha.
42003009	Katø walømbe tusrmeran srølba para øramig chabguen srølyu pasringuen basran cha. Chi tusrwandøgucha tab mamig niimíigwane para, nagu kegutsan— cha.
42003010	Inchene misaamerabe truba nu basrabiibe trencha payibelø køn: —¿Nambe chi maramø?— cha.
42003011	Inchen Juanbe trencha løtabig køn: —Møikkøben pa turin døgaibe chiguchagaigwan kan tranø cha. Inchen møikkøben mamig tøgaibe, chigaigwan pirishi— cha.
42003012	Inchen gatø møiløgøsrøn tru romasreelayasig an utabelø piu umbu ulsrailø gønrrab amrruabe, Juanwane trencha payibelø gøn: —Kusrennøbig, ¿nambe chi maramø?— cha.
42003013	Inchen Juanbe trenchibig køn: —Anwan maya utønrrai karua basrigwan menrra utønrrab gømø, maig utamigwandø utønrrigay— cha.
42003014	Inchen gatø mø suldaumera gøsrøn trencha payibelø gøn: —¿Nambe chi maramig kønrrerah?— cha. Inchene nøbe trenchibig køn: —Mun gøben ‘chigøben martrumøn’ cha kwaarøsra chigøben kerramøwei, katø mun gøben ka isatø chigøben guemesra kebenøsrkømøwei inday cha. Ñim chigøben marøb gúimburø ñimun maig pagaraitøgatø kasraaray— cha, trenchibig køn.
42003015	Inchen misaamerabe ke nungøba isua ashib gúig køppe, Juanwane nømuinetøbe Cristo gøppeendimab isub gøbelø gøn.
42003016	Inchen Juanbe mayeelan trenchibig køn: —Nabe ñimune pi binøbulrrai piu umbu ulsrar cha. Trune nai wendau arrubiibe si, Espíritu Santotøgaba, naatøgaba pinøbulrrun cha. Truibeguende, na lataguen gømø, maramburab marøbig køben, nabe truburab gømíig kua, nui alpargatisyu tsiwanguen pitchabgaig kur chibig køn.
42003017	Nøbe tirigun isig øra tarømartrab tru kalagutsamig tsig utigwane sruaguen basran cha. Incha truyu tru tirigu chishmari yabaløwan kerrigu chab chishmarabe, tirigune tru esegainug esegappe, shauwane mana kwamø nagu pattrab.—
42003018	Incha maig melamigwan treeg marøb melay chib, katøgan øyeelø latailøba misaameran waminchibig køn, Tiuswei tabig srø wamwan.
42003019	Inchen tru Galilea birau ashib karub wabig Herodesbe nui nuneg Felipei srai Herodíaswan nø bera tsumba, katø chigurrimbunø kaig mariiløgurrimba Juanbe Herodeswane ‘øyeebe kalø gøn’ chib namuben,
42003020	Herodesbe møri urasbe, trubalatø mas kaig marøb, Juanwane merrarrawa, kailan keeri yau pasrøbig køn.
42003021	Inchen Juan maya misagwan piu umbu ulsrøb uñib uras, Jesúswangucha piu umbu ulsraig kuig køn. Inchen Jesús Tius Møskaimba waminchib pasramne, srømbalabe kuren,
42003022	Espíritu Santobe nuim bala kan paloma lataig kørraarruben, srømbalasrøngurrimbe kan wam treeg mørø waminchib trenchibig køn: —Ñibe nai Nusrkai undaaraig køn cha. Nabe ñuimburab truba tab gúi war— cha.
42003023	Jesúsbe nui maramigwan pølbasrøppe chabguen treinta años køsrøn døgaig købig køn. Jesúsbe Joséwei nusrkain gúitamab isubelø gøn.
42003024	Joséwei møskaimbe Elí gøben, Elíwei møskaimbe Matat købig køn. Matatwei møskaimbe Leví gøben, Levíwei møskaimbe Melqui gøben, Melquiwei møskaimbe Jana gøben, Janai møskaimbe José gøbig køn.
42003025	Joséwei møskaimbe Matatías køben, Matatíaswei møskaimbe Amós køben, Amóswei møskaimbe Nahum gøben, Nahumwei møskaimbe Esli gøben, Esliwei møskaimbe Nagai gøbig køn.
42003026	Nagaiwei møskaimbe Maat køben, Maatwei møskaimbe Matatías køben, Matatíaswei møskaimbe Semei gøben, Semeiwei møskaimbe José gøben, Joséwei møskaimbe Judá gøbig køn.
42003027	Judáwei møskaimbe Joanan gøben, Joananwei møskaimbe Resa gøben, Resai møskaimbe Zorobabel gøben, Zorobabelwei møskaimbe Salatiel gøben, Salatielwei møskaimbe Neri gøbig køn.
42003028	Nerii møskaimbe Melqui gøben, Melquiwei møskaimbe Adi gøben, Adii møskaimbe Cosam gøben, Cosamwei møskaimbe Elmodam gøben, Elmodamwei møskaimbe Er gøbig køn.
42003029	Erwei møskaimbe Josué gøben, Josuéwei møskaimbe Eliezer gøben, Eliezerwei møskaimbe Jorim gøben, Jorimwei møskaimbe Matat købig køn.
42003030	Matatwei møskaimbe Leví gøben, Levíwei møskaimbe Simeón gøben, Simeónwei møskaimbe Judá gøben, Judáwei møskaimbe José gøben, Joséwei møskaimbe Jonám gøben, Jonámwei møskaimbe Eliaquim gøben, Eliaquimwei møskaimbe Melea gøbig køn.
42003031	Meleai møskaimbe Mena gøben, Menai møskaimbe Matata gøben, Matatai møskaimbe Natán gøbig køn.
42003032	Natánwei møskaimbe David gøben, Davidwei møskaimbe Isaí gøben, Isaíwei møskaimbe Obed gøben, Obedwei møskaimbe Booz køben, Boozwei møskaimbe Salomón gøben, Salomónwei møskaimbe Naasón gøbig køn.
42003033	Naasónwei møskaimbe Aminadab gøben, Aminadabwei møskaimbe Admin gøben, Adminwei møskaimbe Arni gøben, Arnii møskaimbe Esrom gøben, Esromwei møskaimbe Fares køben, Fareswei møskaimbe Judá gøbig køn.
42003034	Judáwei møskaimbe Jacob gøben, Jacobwei møskaimbe Isaac køben, Isaacwei møskaimbe Abraham gøben, Abrahamwei møskaimbe Taré gøben, Taréwei møskaimbe Nacor gøben, Nacorwei møskaimbe Serug købig køn.
42003035	Serugwei møskaimbe Ragau gøben, Ragauwei møskaimbe Peleg køben, Pelegwei møskaimbe Heber gøben, Heberwei møskaimbe Sélaj køben, Sélajwei møskaimbe Cainán gøbig køn.
42003036	Cainánwei møskaimbe Arfaxad gøben, Arfaxadwei møskaimbe Sem gøben, Semwei møskaimbe Noé gøben, Noéwei møskaimbe Lamec købig køn.
42003037	Lamecwei møskaimbe Matusalén gøben, Matusalénwei møskaimbe Enoc køben, Enocwei møskaimbe Jared gøben, Jaredwei møskaimbe Mahalaleel gøben, Mahalaleelwei møskaimbe Cainán gøbig køn.
42003038	Cainánwei møskaimbe Enós køben Enóswei møskaimbe Set køben, Setwei møskaimbe Adán gøben, Adánwei Møskaimbe Tius køn.
42004001	Jesús Espíritu Santotø netsaig Jordán biyugurri gatø arruben, Espíritu Santobe mu misag warab waraimøsrømay pera iben,
42004002	truyu kwalømmera cuarenta nemisramne tsuben, nugwaimandziibe ke kebenøsrkønrrab marøbig køn. Tru gwalømmerawan chigucha mamøwa, yandø parøgwai møren,
42004003	nugwaimandziibe: —Ñi isa gømø, Tiuswei nusrkain guabe, i srugwan ‘pirri misr’ cha, trenchi— chibig køn.
42004004	Inchene Jesúsbe trencha løtabig køn: —Tiuswei wamwan pørigube trenchibig pørig pasran cha: “Møøbe pirrindøgatø øsig tsumig kømøn” chibig.—
42004005	Inchen nugwaimandziibe kan tun balasrømay pera ya, yu pirau chutøgucha nørreelø nøm ashib karub purrailan kerriguba ke pestø Jesúswan eshkab kenamarabe,
42004006	trenchibig køn: —Nabe ñi karumburab karumigwan kerrigu ñun tranøb, katø nømui chigurrimbunø purø tabig tørigwan tranøb inchumøn cha. Kaguende nane iilan kerrigu tranig køn cha. Incha nabe mun tranøg køben, tranamønrrun cha.
42004007	Inchawei ñi nan tømbasra, køriibala tabig waminchene, iibe kerriguba ñuin gønrrun— cha.
42004008	Inchene Jesúsbe trencha løtabig køn: —Trenchibig pørig pasran cha: “Señor ñui Tiuswandø køriibala tabig waminchib, nuyasiitø marøb megamig køn” chibig.—
42004009	Inchen trugurrimbe nugwaimandziibe Jerusalén ciudasrømay pera ya, tru Tiuswei yau purø balasrø pasrabe, trenchibig køn: —Isa gømø, ñi Tiuswei Nusrkain guabe, yugurri pirausrø pørsrau cha,
42004010	kaguende Tiuswei wamyube trenchibig pørig pasran cha: “Tiusbe nui ángelesmeran ñun chinchimønrrai ashchai ørtrun chibig.
42004011	Incha ñui srøbwan srugu srurrengwamønrrai nømui tasiimeratøga ñune kusranrrun” chibig.—
42004012	Inchen Jesúsbe trencha løtabig køn: —Øyeeg chibig pasran cha: “Ñui Señor Tiuswane ke chinchibig køtashchab lataikkucha maramig kømøn” chibig.—
42004013	Inchen nugwaimandziibe øyeeg chiyutø kebenøsrkønrrab indamigwan kerrigu chab marabe, Jesúsweim bulugurri maya yana gøsrøn tarømisrøbig køn, katøle treeg maramdiig pumnegatig.
42004014	Jesús Espíritu Santoi maramburab maramigwan tøgaig Galileamay gatø arruben, tru birau tru pøtøgatanbe chutøgucha nungøba, nungøba waminchib gøbelø gøn.
42004015	Inchen judíosmera tulundzuni yamørig nøbe kusrenanen, mayeeløba nun truba tabig waminchibelø gøn.
42004016	Incha Jesúsbe nø nurainuumay Nazaretsrømay ya, nø trendø treeg marøbig køppe, isrin gwalømbe judíosmera tulundzuni yau kebya, lenrrab pasramisren,
42004017	Tius maig karuigwan eshkabig Isaíaswei pørigwan lenrrai tranen, larrøbicha kurøppe, øyeeg pørig basrabigu gurøbig køn:
42004018	“Señor Tiuswei Espíritube naim bala basran cha. Kaguende nane waachameran tabig srøigwan eshkanrrai aceite itølusha tarømarig køn cha; merrarraig pønrrabelan ‘Elatsiilø gønrrun’ chinrraimba, katø kabgarwan ashibelø gønrrai martraimba, katø kaig indinab melabelane, amrrai wesrab inchaimba,
42004019	katø Señorwei truba tab pila attrabigwangucha eshkanrraimba nane ørig køn” chibigwan.
42004020	Incha Jesúsbe tru pørig tøgaigwan judíosmera tulundzuni yau purugubigwan katøle kirra tranabe, wamisrøbig køn. Inchen mayeeløba judíosmera tulundzuni yau purrabeløbe ke nungøba ashib purrabelø gøn.
42004021	Inchen nøbe trenchib eshkab mendabig køn: —Na leben ñim mørig, i Tiuswei wam pøriibe, ñimui merrab møi yandø treeg nebun— cha.
42004022	Inchen misaabe mayeeløba nuimburab tabig waminchib, katø nui trigugurri purø tabzhig wamindi wammeran ke kwaara ashib trenchibelø gøn: —¿Iibe Joséwei nusrkain gømmørgøppeh?— cha.
42004023	Inchen Jesúsbe trenchibig køn: —Ñimbe nane indzabelø chibgunrrig øyeeg chinrrautan cha: “Ñi mø marøbiibe ñiasiitøwei mø mar” cha. Katø nane: “Ñi Capernaumsrø chine, chine mariilan nam tru wammørigwan, yu ñuim biraugucha treegwei mar”,— cha.
42004024	Inchabe katø trenchibig køn: —Nabe ñimun cierton trendamønrrun cha: Tius maig karuigwan eshkabigwane møigwanguen nui biraueløtøweimbe chi tab indiimíig køn cha.
42004025	Isa gømø, Tius maig karuigwan eshkabig Elías uñib uras tru pøn bila y tøbø bila sre bumubenma, tru birau ørøba truba rruba parø basrøben, Israel misaamerai utube piudamera truba yam waraingucha,
42004026	Tiusbe Elíaswane Israel birau warabelan purugunrrab ørmøtø, Sidón ciuda bulu Sareptasrø tsub piudan purugunrrab ørig købig køn cha.
42004027	Katø Tius maig karuigwan eshkabig Eliseo uñib uras chigucha, Israel misaamerai utube lepra gwanrreelø truba nu gúig køn cha. Inchendø truiløbe ni kanguen kwanrrøwan chishmariimeelø gøben, Siria birausriig Naamánwane kwanrrøwan chishmarig købig køn— cha.
42004028	Inchen iigwan mørøppe, judíosmera tulundzuni yau purrabeløbe namig købiitø ke chinchimmørø incha,
42004029	kurra bønrramisra, puebloyugurri weera, tru nøm waramig ciuda marim basrab tunyu pala trømbøsrømay pera ambubelø gøn, trusrø pinørtrab.
42004030	Inchen Jesúsbe nømuin døbøtagwan pureppa, iptinchibig køn.
42004031	Incha Jesúsbe Galilea birau Capernaum puebloyumay ya, isrin gwalømmerawan misagwan kusrenanøbig køn.
42004032	Inchen nø kusrenanigwane kwaara ashibelø gøn, kaguende nø wamindiiløbe mu mandamgaig wamindig køben.
42004033	Inchen judíosmera tulundzuni yau kan trømbøig maringarub kwaimandzig tøgaig wawabe, mur trashib trenchibig køn:
42004034	—¡Au! ¿Nambabe ñibe chi asamig tøgagugu cha, Nazaretsrø Jesús? ¿Namun pinishinrrab attirru? cha. Nabe ñune mu gúi ashar chibig køn. Ñibe tru Tiuswei Newan Tabig, truig køn— cha.
42004035	Inchen Jesúsbe kwaimandzigwan namab trenchibig køn: —¡Ñibe trashimøtø, møweinukkurrimbe webinrrø!— cha. Inchen kwaimandziibe nøm mayeelai merrab møwane pirau penøsrka, tru møweinukkurri webibig køn, chigucha chi kørriinchimøtø.
42004036	Inchen mayeeløba kwaara, kangurrin gangurri: —¿Kan øyeeg wamindi wammerabe chi gøh? chibelø gøn. ¡I møøbe mu mandamgaig karuitøgaba, maramburab mariitøgaba trømbøig maringarub kwaimandziimeranguen webingaruben, truilø webamrrappe!—
42004037	Inchen nune tru birau ørøba chutøgucha nun, nun waminchibelø gøn.
42004038	Incha Jesús judíosmera tulundzuni yaugurri webya, Simónwei yau kebibene, Simónwei sueerabe mur bachiiba kwanrrø tsuben, nømbe kwanrriigweyasig Jesúswan: —Purugurra— cha, rrugaben,
42004039	Jesúsbe kwanrriigweimbala utsøbasrabe, pachigwan webinrrai kandø wamøben, pachiibe weetaptinchen, nøbe tru urastø kurra, tru pubelayasig chi maramigwan marøb mendabig køn.
42004040	Yandø nøsig pinaiben mayeeløba chi gwanrrø gøben tøgarmeran misaamerabe Jesúsweimay srua amrruben, kwanrreelømørig nøbe nui tasiimeran nømuim bala estsara, tamarøbig køn.
42004041	Inchen gatø truyu møilan gøben truba yamelainukkurri kwaimandziimerabe trenchib trashib webambubelø gøn: —Ñibe Tiuswei Nusrkain gøn— chib. Inchen Jesúsbe kwaimandziimerane kandø wamab, waminchibashmíig køn, kaguende nømbe Cristo gúi ashibelø gøben.
42004042	Yandø chab tør-rraben Jesúsbe ciudayugurri webya, katøganbalø mu misakkasrø tarømisra iben, misaamerabe lab gua, nø waisrø puabe, ibashmønrrab inchen,
42004043	Jesúsbe trenchibig køn: —Misag søtømera katøganbaløsrø warabelangucha nabe Tius nø ashib karub pasrainuguigwei tabig srøigwan eshkab kusrenanamig køn cha. Kaguende truweiwei ørig kur— cha.
42004044	Incha Judeasrø judíosmera tulundzuni yamerayu Jesúsbe eshkab kusrenanøb uñibig køn Tiuswei wamwan.
42005001	Kan gwaløm Jesús Genesaret nu bisu menda pasrøbene, misaamerabe Tiuswei wamwan mørtrab nuingatan ke nømdø rrawaguchib tulundzunøben,
42005002	nøbe tru pisu mendabe pagatø barcomera mu misakkar pønrrai ashibig køn, kaguende peskabeløbe truyugurri webamba, nømui atarrayameran chishmarøb warøben.
42005003	Inchen Jesúsbe tru pagatø barcomera bønrrabyu tru Simónwei barcoyu kebyabe, pi mendagurri katøguchi amburøsrø ørtra cha, nøbe tru barcoyu wamisra, truyugurri misagwan kusrenanøb mendabig køn.
42005004	Incha yandø chab waminchabe, Simónwane trenchibig køn: —Barcon amburø mas umbu bisrø øra, peskanrrab ñimui atarrayameran kebetay— cha.
42005005	Inchen Simónbe trencha løtabig køn: —Kusrennøbig, nambe kwalma gwalma peskab meløbendø, kanguen wesranrrab gaymer cha. Inchendø ke ñi trendaig køptø, atarrayan kegutchab— cha.
42005006	Incha keguchene, peskaube nu guegørraptø atarrayabe kølsrøb mendøben,
42005007	nømbe nømui lincha amøñibelø katøgan barcoyu purrabelan, purugunrrab amrrunrrai keberen, nømbe amrrua, pa barcomeran peskautø netsøganen, barcomerabe piu ke asentanrraptiig inchibelø gøn.
42005008	Inchen trunun ashabe, Simón Pedrobe Jesúswei srøb pulu tømbønsrøb trenchibig køn: —Señor, naim bulugurri tarømisrtra cha. Kaguen nabe kaig marøb møg kur— cha.
42005009	Peskau treeg nørrø wesraikkurri Simónbe truyu mayeelø nøba pønrrabeløba kwaarøbiitø ke chindamdiig kui inchibelø gøn.
42005010	Katø tru Zebedeowei nusrkalø Jacoboba, Juanba, tru Simónwei trendø lincha peskab amøñibeløgucha treetøwein gørig kui inchibelø gøn. Inchene Jesúsbe Simónwan trenchibig køn: —Chi kørig kui inchimøta cha, møingurrimbunøbe misaameran peskabig kønrrig— cha.
42005011	Inchen nømbe barcomeran pisu mendasrø wesrawabe, kerrigu pønrramnetø, Jesúswei mendig ambuptinchibelø gøn.
42005012	Jesús mø pueblomerayu gøsrøn tsubene, kan møg asr trerab gwanrrø, lepra taig, tøgaig pua, Jesúswan ashabe, tømbønsra, maløwanguen pirau kebatamnegatig utsøbasrabe, trenchib miabig køn: —Señor, nan ñi tamaramdiig købene, tamartra— cha.
42005013	Inchen Jesúsbe tasigwan larrøbicha estsarabe, trenchibig køn: —Tamarøg køtan cha. Tamarig kørrømisr— cha. Inchen tru urastø nui trerab gwanrrøbe chishig kørrømisren,
42005014	Jesúsbe trencha garubig køn: —Au, mungøben eshkawabesin cha. Inchendø ya, ñui asrwan sacerdotendø kenamara, tru ñi yandø chishig kørrømisrimburø tru Moisés trannrrig taigwane srua ya, tranrrig cha, mayeeløba ñui kwanrrøwan chishig kørrømisrin gúi ashchain— cha.
42005015	Treendingucha Jesúswane ke nun, nun waminchen, nune mas wammørig kørrømisren, misaamerabe truba nørrø nun mørtrappa, katø nømui kwanrrømeran tamariilø gønrrappa tulundzunabelø gøn.
42005016	Inchendø Jesúsbe chugøben mu misakkasrø ya, truyu Tius Møskaimba waminchibig køn.
42005017	Kan gwaløm Jesús kusrenanøb wabene, møiløgøsrøn fariseosmeraba, tru maig maramigwan martrai Moisés pørigwan kusrenanøbeløba truyu purrabelø gøn. Truiløbe Galilea birau maya pueblosrøngurrimba, Judea birausrøngurrimba, Jerusaléngurrimba amrruar. Inchen Tiuswei maramburab maramibe Jesúsba basrabig køn kwanrreelan tamarøb.
42005018	Inchen mø møguelø gøsrøn katøgan møg kønønrrab gaimabigwan tsigalyu muta pua, yau keera, Jesúswei merrab pasrtrab inchendø,
42005019	mumayguen kebambamig wetørranrrab gaimabelø gøn. Kaguende menrra misag basrøben, trugurri ya bala nebamba, tejameran picha, trab gura, kwanrriigwan tsigalbañau misag utu Jesúswei merrab kørrøørøbelø gøn.
42005020	Inchen Jesúsbe nømui isubigwan ke nuinuutø pasra ashabe, kwanrriigwane trenchibig køn: —Au, kasuku, ñui kaig mariilane yandø ulø bayamig kømíig pesannaig kørrømisran— cha.
42005021	Inchene tru Moisés pørigwan kusrenanøbeløba fariseosmerababe treeg isub mendabelø gøn: “I møg Tiusweimburab purø rrømbøig wamab waminchibiibe, ¿mu gøh? cha. Kaguende kaig mariilan ulø bayamig kømíig pesannaig kønrraimbe ¿mu gúin rreeg mariasamø? cha, Tiustøweimbe rreeg martrun” chib, isubelø gøn.
42005022	Inchen Jesúsbe nøm chi isub pønrrailan kelarrab ashabe, trenchibig køn: —¿Ñimbe ñimui manrraube chindimba øyeeg isugue? cha.
42005023	¿Møigwan mas kørmø trendamdiig købsruerah? cha. Kabe: “Ñui kaig mariilan ulø bayamig kømíig pesannaig kørrømisran” ¿damiteh? Kabe: “Kurrab, inrrø” ¿tamiteh? cha.
42005024	Pøs, na, Møg Misra Arrubiibe yu pirau kaig mariilan ulø bayamig kømíig pesannaig kønrrai mu mandamgaig marøbig kui møimbe ñim ashchai kenamaramønrrun— chibig køn. Inchabe tru kønønrrab gaimabigwane trenchibig køn: —Nabe ñun trenchar cha: Kurrab, ñui tsigalwan mutab, ñui yamay inrrø— cha.
42005025	Inchen tru urastø tru kwanrriibe nømui merrabgurri kurra, nø tsuig tsigalwan muta, Tiuswan truba tabig waminchib nui yamay ibig køn.
42005026	Inchene mayeeløba kwaara asha gørrømisra, Tiuswan truba tabig waminchib, truba kwaariilø: —Møin gwaløm kan yeekkucha tabelø mari aser— cha trenchibelø gøn.
42005027	Øyeeg purayaig wendø Jesús webyabe, kan møg Leví taig, romasreelayasig an utabelø purrainug wai ashabe, trenchibig køn: —Nai mendig amø— cha.
42005028	Inchen Levíbe chi tøgagúigwan kerrigu kørrømarabe, kurrappa, Jesúswei mendig ibig køn.
42005029	Incha trugurrimbe Levíbe Jesúsweyasig nui yau truba nu fiesta maren, tru romasreelayasig an utabelø truba yameløba, katøganeløba mishatsigu nømba truba nu burrabelø gøn.
42005030	Inchen fariseosmeraba, tru Moisés pørigwan kusrenanøbeløbabe nui kusrenanøb pera uniilane namig, Jesúsweimburab chinetø chib, trenchibelø gøn: —¿An utabeløba, kaig marøbeløba ñimbe truiløbabe chindimba lincha mab, muchigue?— cha.
42005031	Inchene Jesúsbe nømune trencha løtabig køn: —Tabelø, kwanrrøgarbe mø marøbig palain gømøn cha. Kwanrreeløbeguende palain gøn cha.
42005032	Nabe tru sølgandø amøñibelan wamønrrab arrumøtø, kaig marøbelan wamønrrab arrig køn cha, yandø nømui kaig mariilan isua mørøb, Tiusweimay lliranrrai.—
42005033	Inchen kaneløbe Jesúswan trencha bayibelø gøn: —Juanwei mendig amøñibeløbe katø gatø truba ayunab, katø Tiusba waminchib indamigwan marøbelø gøn cha. Katø fariseosmerai mendig amøñibelø treetøwei maren, trune ñuieløbe ka mab, ka muchib inchibelø gøn— cha.
42005034	Inchene Jesúsbe trencha løtabig køn: —¿Kan novios yaumay linchai eshkailanma keg mistrabig nømba wabengan, mamø burrønrrai inchaitarru? cha.
42005035	Inchendø yandø keg mistrabigwan srua ambam gwalømmera punrrun cha. Inchen tru gwalømmerawane ayunabwei inchun— cha.
42005036	Incha gatø Jesúsbe ‘øyeeg lataitøwein gøn’ cha, kemesra trenchibig køn: —Mugucha kan srø camisanma para wesrumøn cha, køllin camisayu waya tsushinrrab. Treeg marene, srø camisabe ka minchen, inchagucha srøigwan waya tsusaibe køllin camisayube chi tab punrraamøn chibig køn.
42005037	Katø muguen srø vinonma køllin galusmerayu usrmøwei indan cha. Kaguende treeg marene, srø vinobe kalusmeran srurrøgøben, vinobe lushen, kalusmerabe ka kølsran cha.
42005038	Inchawei srø vinone srø galusmeran marigu usramig køn cha.
42005039	Katø mugucha øl-laig vinon muchibiima srø vinone mugucha muchig kømui indan cha. Kaguende: “Øl-laibe mas mayig køn” chibelø gøn— cha, trenchibig køn Jesúsbe.
42006001	Kan isrin gwaløm Jesús tirigu ellmarig utuwan pureb ibene, nui kusrenanøb pera uniiløbe tirigu turmeran lurrøb ambabe, tirigu turwan tasiitøga katsøsra, mabene,
42006002	mø fariseosmera gøsrøn nømune trenchibelø gøn: —Ya isrin gwaløm chigøben marmønrrai merigwan ¿ñimbe chindimba øyeeg margue?— cha.
42006003	Inchene Jesús trencha løtabig køn: —¿Ñimgan lemeelø gøtirru cha, tru mana gøsrøn Davidwan parøgwab, nui linchibelan parøgwab inchen, nø mandø indigwan?
42006004	Nøbe Tiuswei carpa ya tabzhigu kebya, Tiusweyasiitø tarømarig pirrimera, tru sacerdotesmeratø maim birrimeran mendaibe mu mamønrrai meriilan nø mab, katø nøba purrab misagwangucha srørrøb indigwan.—
42006005	Incha gatø trenchibig køn: —Møg Misra Arrubiibe tru isrin gwaløm nan nø garunrrain gømøtø, maramdiigwane marøb, maramgaigwane marmub, nabe na asha garubig kur— cha.
42006006	Indiibe katøgan gwaløm isrin gwalømdøwei Jesúsbe judíosmera tulundzuni yau kebya, kusrenanøb pasrøbene, truyube kan møg nui kusrmay tasig mul-laig tøgaig waben,
42006007	tru Moisés pørigwan kusrenanøbeløba, fariseosmerababe Jesúswan larab gøbelø gøn, isrin gwaløm tamarøbig køtashchab, chigøben chi køptø.
42006008	Inchen nøbe chi isub pønrrailan asha, tru tasig mul-laig tøga møwane: —Kurra, uyu tøbøtag pasramisr— cha trenchibig køn. Inchen tru møøbe nømuin døbøtag kurra pasramisrøbig køn.
42006009	Inchen Jesúsbe katøganelan trenchibig køn: —Na ñimun payrrab inchar cha: ¿Maig maramigwan martrai Moisés pøriibe isrin gwalømbe chiwan martrain daig køh cha, tabiiteh, kabe kaiteh cha; kwamønrrai indamig køh, kabe kweetsamig kø, chindah?— cha.
42006010	Incha Jesúsbe mayeelø nuim bøtøgatan pønrrabelan ashabe, tru møwan trenchibig køn: —Kwalwan larrøbichi— cha. Inchen møøbe treeg inchen, nui kwalbe tabig kørrømisrøptinchibig køn.
42006011	Inchen treekkurri kaneløbe truba nama, kangurrin gangurri Jesúswan chi kaig maramdiig køtashchab payib mendabelø gøn.
42006012	Tru gwalømmerawan Jesús kan tun balasrø Tius Møskaimba waminchab ya, kwalma ørøba treeg marøb wawa,
42006013	tør-rrabene, nui kusrenanøb pera uniilan wama, truilai utu doce lawa, wesrawa, truilane nøashib karua øriilø gøn cha, wamabig køn.
42006014	Truiløbe iilø gøn: Simón, nundøwei katø Pedro cha munchi pasrig køben, Simónwei nuneg Andrés køben, Santiago gøben, Juan gøben, Felipe gøben, Bartolomé gøben,
42006015	Mateo gøben, Tomás køben, Alfeowei nusrkai Santiago gøben, Simón Zelote cha wamig køben,
42006016	Judas Santiagoi nusrkain gøben, Judas Iscariote, tru wendø Jesúswan ashig kømui inchibelaingatø pasramisra, trannrrabig købengue.
42006017	Incha Jesús tun balasrøngurri nømba kørraarrua, kan chagu pasramisrøbig køn. Inchen truyu nui mendig amøñibeløbe truba nu tulundzuna, basrabig køn, Judea birauelø kerrigu, jerusalénsreelø gøben, Tiroba, Sidónba tru mar bulusreelø gøben,
42006018	truiløbe Jesúswan mørtrab amrruin gøbig køn, nømui kwanrrømeran tamartraimba. Inchen tru kwanrreelø trømbøig maringarub kwaimandziimera larrø rrømbøig kuig melønrrai marinabeløbe tamariilø gøben,
42006019	maya misaabe nun katøranrrab inchibelø gøn, kaguende Jesúswei maramburab marøbig nuinukkurri webarrua, mayeelanba tamaren.
42006020	Incha Jesús nui kusrenanøb pera uniilan ashabe trenchibig køn: —Mayanguen tab gúilø gøn cha, ñim waachamerabe. Kaguende Tius nø ashib karub waibe ñimuiwein gøn cha.
42006021	Mayanguen tab gúilø gøn cha, ñim møi ya parøgwailøbe. Kaguende maig palai melaigwan Tiusbe nømun unchaguen traniilø gønrrun cha. Mayanguen tab gúilø gøn cha, ñim møi ya kishibeløbe. Kaguende wendøbe indzønrrabguen cha.
42006022	Mayanguen tab gúilø gøn cha, ñimun misaamera tsalø ashib, ñimune nøørø gønrrai tarømarøb, ñimun tsalø waminab, ñimui munchiwan ke kaigwan lataig indinab, tru na, Møg Misra Arrubikkurrindø ñimun treeg marene.
42006023	'Treeg bureb gwalømbe ñimbe truba rruba tab gúi mørøb, truba kasraarab pørtray chibig køn. Kaguende truburø ñimbe srømbalasrømbe truba nuig ketig utamig tøgagønrrun cha. Kaguende merrabsrø nømui kølli misaamerama Tius maig karuigwan eshkabelan øyeegwei kaig marøbelø gúig køn cha.
42006024	¡Ay, ñim waacha, puarmeraimbe! Kaguende yandø tsabøtø utarguen gøn cha, kasrag købigwan.
42006025	¡Ay, ñim waacha, møi ya chi palømø tøgarbe! Parøgwai mørtrun cha. ¡Ay, ñim waacha, møi ya indzabeløbe! Ñimbe wamamøra isub kishchun cha.
42006026	¡Ay, ñim waacha, ñimun mayeelø tabig wamindinabelaimbe! Kaguende ñimui merrabsrø kølli misaamerama treetøwei tabig waminchibelø gøbig køn cha, tru ‘Tius maig karuigwan eshkabelø guer’ chib isabelan.
42006027	'Inchendø ñim nan mørøbelane nabe trendamønrrun: Ñimun ashig kømui inchibelane undaarab, ñimun tsalø gúi inchibelane tabig marøb inday cha.
42006028	Ñimun ‘trømbøig nebubash’ chib wamabelaimbe ñimbe nømune ‘mayanguen tabig nebunrray’ chib trenday cha. Ñimun kaig marøbelaimbe, nømuyasig Tiusba wamindamig køn cha.
42006029	Møikkøben ñun kandarø maløbøtø pashene, kandariigwangucha yul cha. Møikkøben ñui turiwan kerrabene, ñui camisangucha ka srua ibasingaru cha.
42006030	Ñun mu chi miabigwane tranøb, chiwan gøben ñuiwan kerrabene, miamøta cha.
42006031	Ñimgurrima gatøganelø ñimuyasig tabig maramig palai inchibeløbe, ñimgucha katøganelan treetøwei tab inday chibig køn.
42006032	'Ñim ñimun undaarabelandø undaarawabe, ¿ñimbe chigúin dabig martrague? cha. Kaguende kaig marøbeløguen nømun undaguelane nømgucha undaarabelø gøn cha.
42006033	Ñim ñimun tab inchibelandøwei tab inchabe, ¿ñimbe chigúin dabig martrague? cha. Kaguende kaig marøbeløgucha treetøweimbe marøbelø gøn cha.
42006034	Peba tranøppe, katø utamdeelandø pebøbeløbe, ¿ñimbe chigúin tabig martrague? cha. Kaguende kaig marøbeløgucha katøganelø kaig marøbelandøweimbe, katø kerriguwan treetøwei utønrrab pebøbelø gøn cha.
42006035	Trune ñimbe ñimui ashig kømui inchibelan undaarab, tabig marøb, pebøb indamig køn, katøyug utønrrab isua gømøtø. Treeg marene, ñimui utamibe truba nuig køben, ñimbe Tius Mayeelaim Bala Pasrabigwei ureemera gønrrun chibig køn. Kaguende nøma chiweinguen ungwaguengarwan, larrø kailan, tab inchibig køn cha.
42006036	Ñimui Tius Møskaima lastima ashibig købene, ñimgucha treetøwei lastima ashibelø guy cha.
42006037	'Ñimbe katøganelan ‘øyeeg køn, øyeeg marøbelø gøn’ chib waminchimøtay, ñimungucha ‘øyeelø, øyeelø gøn’ chimønrraimbe. Katøganelan kaigyu pønrrønrrai pønsrømøtay, ñimun treetøwei kaigyu pønrrønrrai pønsrømønrraimbe. Ñimun kaig maren, ulø baymø pesannay, ñimungucha Tius ulø baymø pesannailø gønrrappe.
42006038	Katøganelan tranay; ñimungucha tranrrun, talegayu tab unaasig tingandø kørrøguana, pinølusam netsøganig. Kaguende ñim kanelan maig unaasha traniibe, ñimungucha treetøwei unaasha tranrrun— chibig køn.
42006039	Incha gatø Jesúsbe ‘øyeeg lataitøwein gøn’ cha, kemesra trenchibig køn: —¿Kan ashchab gaimabiima katøgan ashchab gaimabigwandøwei srua inrrautah? cha. ¿Pailøba treeløtøbe trabyu kegørrømønrraitarru? chibig køn.
42006040	Kan kusreb mendig megabiibe nui kusrenanøbigwan purab nuig kømøn. Inchendø chi kusremigwan ne gusrewabeguende, nun kusrenanøbig lataitøwein gønrrun.
42006041	'¿Chindimbarre ñui nunewan kabyu shauzhig wabigwangøba ashku cha, tru ñuin gabyu nu tsig wabigwanguen ashmubendøbe?
42006042	Inchawei ñitøweinguen ñuin gabyu nu tsigwan ashmubendøbe, ñui nunewane chincha øyeeg chinrragu: “Nai nuneg, ¿ñuin gabyu shauzhig wabigwan wesrarruah?” cha. ¡Ñi, palatø tabig! Ñuin gabyu nu tsig wabigwanmerrig wesru chibig køn. Treenchabe si, ñui nunewein gabyu shauzhig wabigwan wesrumig tab ashchabguen cha.
42006043	'Kan tab tusrbe kaig mamig niimíig køben, katø kan kaig tusrbe tab mamig niimíig køn cha.
42006044	Kaguende tusrmørig chi mamig niguen tabig kui, kaig kui truyu asan cha. Kal dusrmerayugurri yashig lurrmøwei, kaldø misrøb tusryugurri uvas lurrmøwei inchibelø gøn cha.
42006045	Inchawei kan møg tabiibe tabig isuilan nui manrrau esegabig kua, truyugurrimbe tabig wesrub wamindan. Inchen kan møg kaibe kaig isuilan nui manrrau esegabig kua, truyugurrimbe kaig wesrub wamindan. Inchawei nui manrrau chine isua tøgagúilø pinøguchen, nui triibe treeg wamindan chibig køn.
42006046	'¿Ñimbe nane chindimba: “Señor, Señor” chib wamøgue cha, na maig karuigwane møra marmeelø gøbendøbe?
42006047	Mugucha naimay arrua, nan møra, na maig taigwan marøbigwane, øyeeg møg lataig køn damønrrun cha:
42006048	Truibe kan møg yawan martraptø pirøwanmerrig srugu larrayamnegatig umbu lalla, trugurrimbe tru srug bala yawan niga basrønrrabigwan marøbig lataig køn cha. Inchen pibe nurawa, arrua, tru yawan purø rrømbøig neguchib megambuagucha, kønøgønrrab gaiman cha, kaguende purø may mara basrig kua.
42006049	Inchen kan møg nan mørendø, na maig karuigwan marmíibe, nui yawan niga basrønrrabig srug busrmøtø, ka pirø balatø kusrubig lataig køn cha. Pi nurawa arrubig, tru yawan mur megambub neguchene, tru yabe kebeñen, kerrigu pinisaig kørrømisran— cha, trenchibig køn.
42007001	Yandø misagwan Jesúsbe chab waminchabe, Capernaumsrø kebibene,
42007002	truyu kan romanosmerai suldau, cienelan ashibig, centurion daig, kan karuindiig megabig truba undaaraig tøgagúibe, truibe kwanrrøtøga yandø ke pinamdø balabig tsubig køn.
42007003	Inchen tru cien suldaumeran ashibiibe, Jesúswan wamindi mørabe, judío misaameran karubelø kølli misaameran karua ørøbig køn, nui kwanrriigwan tamartrab attrai.
42007004	Inchen nømbe amba, Jesúsweim bulu kemallabe, ke tiusmanda chib truba inchib trenchibelø gøn: —Tru møwane ñi treeg ka purugumdiig treeg møg køn cha.
42007005	Kaguende yu nam warain birau maya misagwan undaguig kua, nøashib nam judíosmera tulundzuni yawan maringaruig køn— chib.
42007006	Inchen Jesúsbe nømba iben, yandø yau pub lutau ambene, tru suldaumeran ashibiibe nui trendø linchibelan møilan gøsrøn trenchinrrai karua ørøbig køn: —Señor, øyangatiizhiitø attra tan chinrrai. Kaguende ñi nai yau kebattraimbe, nabe trengatig kømuinatan cha.
42007007	Incha treekkurri ni naashibguen ñun lanrrab arrumur cha. Tammisr cha, treetø chirra chibig køn. Nai karuindiig megabig tammisrig kønrrai.
42007008	Kaguende nagucha mas nørreelø karua pasrig kur cha. Katø treeg køben na karub tøgagúilø suldaumera tøgaig kur cha. Truilanma na møigwan gøben: “Inrrø” chibene, ib; katø na møigwan gøben: “Amø” chibene, arrub; katø nai karuindiig megabigwan: “Chigøben mar” chibene, marøb inchibig køn cha. Nøbe trendan— chibelø gøn.
42007009	Inchen Jesús iigwan mørabe, tru møwan nøguen kwaara asha, nui mendig truba nu misag amøñibelan keesha ashabe, trenchibig køn: —Nabe ñimun trendamønrrun cha: israelitasmerai utuguen isubigwan nainug pasrig øya nuig wetørramur cha, i møwei lataig.—
42007010	Indiibe tru karua øriilø katøle yau pubene, tru karuindiig megabiibe tabikken waptinchibig køn.
42007011	Yandø øyeeg chab puraiben, Jesúsbe kan pueblo Naín daisrømay iben, nui kusrenanøb pera uniiløba, truba nu misaaba linchibelø gøn.
42007012	Inchen tru puebloyu kebambam yaskab pulu pubene, kan kwaigwan sørønrrab muta, amrrubelø gøn, tru kwabiibe kandø nusrkain gøben, usrimbe piuda.
42007013	Inchen Señorbe tru ishuwan lastima ashabe, trenchibig køn: —Kishmøta— cha.
42007014	Incha Jesúsbe kemalla, taulwan katøraben, muta ambubeløbe pønrramisren, Jesúsbe kwaigwane trenchiptinchibig køn: —Matsinø, na ñun ¡kurrø! char— cha.
42007015	Inchen tru kwabiibe kurra, wamisra, waminchib mendøben, Jesúsbe usran tranøbig køn, pera inrrai.
42007016	Inchen iigwan ashene, nømune mayeelanba kørig købiitø ke chindamdiig køben, Tiuswan truba tabig waminchib trenchibelø gøn: —¡Tius maig karuigwan eshkabig purø nuig namui utu kurrin gøn! chib. ¡Tiusbe nui misagwan purugunrrab arrin gøn!— chib.
42007017	Inchen Judea birau kerriguba, katø tru birau tru bøtøgatanwan kerriguba Jesús chi marigwan wammørøbelø gøn.
42007018	Inchen Juanwei kusrenanøb pera uniiløbe øyeeg purayailan kerrigu nun eshkaben, Juanbe nui mendig amøñibelan pailan wama,
42007019	Jesúswan trencha payrrai ørøbig køn: ¿Tru Cristo attrabig købiibe ñi gúin gúi, kabe nambe katøganun muniiram gúin gúi?
42007020	Inchen tru Juanwei kusrenanøb pera uniiløbe amrrua, Jesúswan kemallabe, trenchibelø gøn: —Juan Bautistabe, ñun payrrai, namun karua ørtan cha. ¿Tru attrabig købiibe ñi gúin gúi, kabe nambe katøganun muniiramig kuin chindi?—
42007021	Inchen tru uras, Jesúsbe kwanrreelø truba yamelan tamarøbig køn, chigurrimbunø kaig kwanrrø tøgarmeran gøben, kwaimandzig tøgarmeran gøbengue. Katø truba yam kabgailan ashchai tamarøb inchibig køn.
42007022	Inchabe Jesúsbe Juan karua øriilan trenchibig køn: —Amba, ñim chi mørigwan, ñim chi asigwan Juanwan eshkanrrigay cha. Kabgailøbe ashen, cojosmerabe amben, asr trerab gwanrrø tøgarmerane nømui kwanrrøwan tamara chishmariilø gøben, kalu mørmeeløbe mørøbelø misren, kwailøbe øsiiraben, waachamerane Tiuswei tabig srø wamwan eshkab kusrenaniilø gøn cha.
42007023	Mayanguen tab gúig køn chibig køn, nan peg kuitamab isumøtø, na gúitamab isubigweimbe.—
42007024	Incha Juanwei kusrenanøb pera uniilø ambene, Jesúsbe Juanweimburab truba nu misagwan trenchib waminchib pølbasrøbig køn: —¿Misag warab waraimøsrømbe ñimbe chi ashchab webamgue? cha. ¿Kan caña ambumay, imay isig srua yainaptiigwandeh? cha.
42007025	Trube, ¿chi ashchab webamgue? cha. ¿Kabe kan møg truba tabig keweigwandeh? cha. Ñimbe ashibelø gøn cha, truba tabig kebeløbe nømun maig marøg købendø marøb, reymerai yau purrabelø gúi cha.
42007026	¿Trube, treeg købene, chi ashchab webambig kø? chibig køn. ¿Kabe Tius maig karuigwan kan eshkabigwandeh? cha. Øø, nabe ñimun trendamønrrun cha: Treegwanwei ashchab webambig køn cha, trurrigu Tius maig karuigwan eshkabigwan lataitøguen gømø, mas nuigwan.
42007027	Juanbe tru Tiuswei wamwan pørigu øyah taig truig køn cha: “Au, nabe nai wam srua inrrabigwan ñui merrab ørar taig, ñui maywan ñui merrab tamartrai.”
42007028	Nabe ñimun trendamønrrun chibig køn: Maya møguelø kal-labelai utu tru Juan lata nuibe muguen kaagúig køn cha. Inchendø treeg kuindøgucha, Tius nø ashib karub wainuube kan møg chigucha gømíikken mas nuig køn cha, Juan lataguen gømø.—
42007029	Inchen maya misaameraba, tru romasreelayasig an utabeløba Jesús wamindigwan mørabe, Tiusbe maig kønrrabigwan tabig sølgandø marøbig kuin gøn chibelø gøn, tru Juan piu umbu ulsrainabeløbe.
42007030	Trune tru fariseosmeraba, tru maig maramigwan martrai Moisés pørigwan treeg maramig køn chib kusrenanøbeløbabe nømuimburab Tius maig martrab isua indigwan kaashibelø gøn, kaguende truiløbe Juan piu umbu ulsraimeelø gua.
42007031	Katø Señorbe trenchibig køn: —¿Møin gwaløm møguelane chi latailø gøn chinrrab gøh? cha. ¿Chi lataig asønan chinrrab gøh? cha.
42007032	Kan plazayu ureemera esheerrab purramisra, kangurrin gangurri øyeeg chib trashib purrabelø latailø gøn cha: “Nambe ñimuyasig luswan urringucha, ñimbe pailamøwei; cantailø isumdeelø cantaben, ñimbe miirab kishmøwei indan” chibelø latailø.
42007033	Pøs Juan Bautista pirri mamøwei, vino muchimøwei inchibig arrubene, ñimbe nune, kwaimandzig tøgaig køn, chibelø gøn.
42007034	Inchen tru Møg Misra Arrubig mab, muchib inchibig arrubene, trube, ñimbe menrra maptiig køn damba, menrra muchiptiig køn damba, romasreelayasig an utabeløba, kaig marøb misaameraba linchibig køn damba inchibelø gøn.
42007035	Inchendø mu møkken nebua isumgaig tru Tius marøb pasraigwane nui ureemerainug ashchai kenamaran— chibig køn.
42007036	Kan møikkøsrøn fariseo Jesúswan nøba lincha manrrab attrai eshkaben, Jesúsbe truigwei yau kebyabe, mishatsigu wamisrøbig køn.
42007037	Inchen tru puebloyutøwei kan kaig marøb ishug tsubig, tru fariseowei yau Jesús mab wan dai wammørøppe, kan alabastro limetayu truba may irrab aceite srua puabe,
42007038	kishib Jesúswei wendau srøb pulu wamisra, nui kappinwan Jesúswei katsig tambal bala kørrøgøb sømara, trugurrimbe nui pusruutøga pinømøra, katsigu muchawa, yandø tru may irrab aceiten nui srøb pala itølushibig køn.
42007039	Inchen tru fariseo Jesúswan manrrab attrai eshkabig ashabe, nuinetø treeg isubig køn: “I møg Tius maig karuigwan eshkabig kuimbe, nun katørabiibe mu ishug kui, kaig marøb ishug kui asin gømbala” cha.
42007040	Inchen Jesúsbe fariseowan trenchibig køn: —Simón, ñun chigøsrøn tamig tøga war— cha. Inchen fariseobe: —Kusrennøbig, eshkarra— chiben,
42007041	Jesúsbe trenchibig køn: —Kan an bebigwan pailø møguelø nun ulømisrar købig køn cha, kane quinientos denaríos ulø gøbene, kane cincuenta ulø gøbig køn cha.
42007042	Indiibe truiløbe chugurringuen trannrrabgailø gøben, tru an bebøbiibe pailanba paymønrrab kagøbashiptindig køn cha. Treeg købene, ¿i pailøbe tru an bebøbigwan møig mas undaarerah?— cha.
42007043	Inchen Simónbe trenchibig køn: —Tru mas nu anwan ulø baymø, kagøbasinabig, na møren truig kømmørgøtan— cha. Inchen Jesúsbe trenchibig køn: —Søl isua rrendan— cha.
42007044	Inchen Jesúsbe ishuwan keesha ashabe, Simónwane trenchibig køn: —¿I ishuwan ashkuh? cha. Nabe ñui yau kebarruben, nai katsigwan kwalamig ñibe nan pi rranmuben, trune i ishuube nui kappinwan kørrøga sømara, nui pusruutøga pinømørtan cha.
42007045	Ñibe nan muchamuben, trune nøbe na kebarrinukkurri nai srømmeran muchab wan cha.
42007046	Ñibe nai tur bala aceite srølmuben, nøbe may irrab aceiten nai srøb pala itø lushtan cha.
42007047	Inchawei ñun trendamønrrun chibig køn: I ishuwei truba nørrø kalø mariilan nun ulø baymø pesannaikkurri nøbe truba rruba undaaran cha. Inchen møikkøben tre nu gømíigwan ulø baymø pesannainabiibe, tru ulø baymø kagøbashibigwane tre undaaramøn— cha.
42007048	Inchabe tru ishuwane trenchibig køn: —Ñui kaig mariiløbe payamig kømíig, pesannaig kørrømisran— cha.
42007049	Inchen truyu lincha mab nøba purrabeløbe, nømasiyaitø trenchib mendabelø gøn: —¿Chigøben kaig mariilanguen ulø baymø pesannamig kønrrai marøbiibe, iibe mu møg køh?— cha.
42007050	Inchen Jesúsbe ishuwan trenchibig køn: —Ñi ñui isubigwan nainuutø pasra tøgagúikkurri, kaigyugurri wesraig kørrømisran cha, møimbe chi isumø, inrrø— cha.
42008001	Yandø iig chab puraiben, Jesúsbe tru tabig srø wam Tius nø ashib karub wainuguigwan eshkab kusrenanøb pueblomerasrø yamera tsitsø bønrrabsrø uñibig køn, nui doce kusrenanøb pera uniiløba.
42008002	Inchen gatø mø ishumburmera gøsrøn nø kwaimandziimeran webusriiløba, kwanrrømeran tamariiløba linchibelø gøn. Inchen truilai utube tru siete kwaimandziimera webambinabig, María Magdalena gøben,
42008003	Herodeswei yau ya ashib tsubig Cuzai srai Joana gøben, Susana gøben, katøgan ishumburmera gøben linchibelø gøn. Iiløbe nømui chi tøgagúiløtøga Jesúswanba, nui kusrenanøb pera uniilanba purugubelø gøbig køn.
42008004	Misag truba nørrø tulundzuna, chu puebloyuelø gøben, Jesúswan itømaytø ashchab webamben, nøbe ‘øyeeg lataitøwein gøn’ cha, kemesra waminchib trenchibig køn:
42008005	—Kan kwallibiibe nui yellwan tsurøb kwallchab webyan cha. Incha tsurøb ibene, kanbalø yellbe mayu gørrøben, itøbunøben, illimera amrrua, man cha.
42008006	Inchen katøganbaløbe srug rrølyu gørra, kal-lappe, kal-labendø, pirø søig kømøwagurri mul-lan cha.
42008007	Kan utu yellmerabe kalshau utu gørra, kal-laben, kalbe kanbalatø nørrørawa, chab tsibisan cha.
42008008	Inchen kanbaløbe yell tab pirau gørra, nørrørawa, tabig misra, kan yellgurrindø trulzheelø ciengatig nigan— cha. Iigwan trenchabe, Jesúsbe truba mur waminchib trenchibig køn: —¡Møramig kalu bønsraibe, mør!— cha.
42008009	Inchen nui kusrenanøb pera uniiløbe: —¿Tru ‘øyeeg lataitøwein gøn’ cha wamindiibe tappe, mandø gøh?— cha payen,
42008010	Jesúsbe trenchibig køn: —Tiusbe nø ashib karub wainug mu asiimíig tøgagúilan ñimun ashchai tranan cha. Trune katøganelane ‘øyeeg lataitøwein gøn’ chib wamindiiløtøga eshkab waminchar cha, “nømbe ashippe ashendø, ashmøwa lataig kørrømisrøb; mørøppe mørendø, chigúi mørmøwa kørrømisrøb inchain” cha.
42008011	'Tru ‘øyeeg lataitøwein gøn’ cha, kemesra wamindiibe øyeeg chibig køn cha: Tru yellbe Tiuswei wamwan eshkabig køben,
42008012	tru may bulu gørrab yellmerabe, tru Tiuswei wamwan mørøbelan truilan eshkabig køn cha. Inchen nugwaimandziibe arruppa, nømui manrrau tru wam ellmarigwan kerran cha, nøm Tiuswan køreben, kaigyugurri wesrailø gømønrrai.
42008013	Inchen srug rrølyu gørrab yellbe tru Tiuswei wamwan møra, truba rruba tab gúi mørøb utabelan, truilan eshkabig køn cha. Inchendø truiløbe chi srølgar gua, maya yanagatiitø kørewa amøña, chigøben maig inchibelø gøtashchab pubene, tarømisrøptinchibelø, truilø gøn cha.
42008014	Inchen tru kal shau utu gørrab yellbe tru wamindigwan mørøbelan eshkabig køn cha. Inchendø truiløbe nømui ambam maywan ambub gøben, tru chine, chine menrra isubiibah, puamisrøg købiibah, chigurrimbunø marøb kasrag amøñinrrab treeg marøg købiibatø kasran cha. Incha tru ellmarigwane nørrørabashmøn cha.
42008015	Inchen tru tab pirau gørrabiibe tru nømui manrrau purø tabig isub, trurrigu sølwan isub, Tiuswei wamwan møra, truigwan elachimø, tøgagua, melabig meløwa, ellmarig misrøbelan eshkabig køn cha.
42008016	'Mugucha kan aceite lámparan piløgøppe, chitøgagøben kasrømøwei, kabe cama umbu basrtrab gømøweim biløgøbelø gøn cha. Treeg kømøtø, kerrubelan tør gønrrai, pala basrøbelø gøn cha.
42008017	Inchawei chitøgucha søriibe søriitø kørrømisrmø, kenamisrtrun cha. Katø chigøben ashmønrrai kasra basriibe, nebua asiimíig kørrømisrmøtø, tøryu webattrun cha.
42008018	'Inchawei ñim mørigwane tab isua asha guy cha. Kaguen tøgaigwane masken rranen, trune chigaigwane nui lamøtiig tøgagurmab isuigwanguen kerraig kønrrun— chibig køn, Jesúsbe.
42008019	Inchen Jesúswei usrimba, nuneløba nø wainug pubendø, menrra nu misag basrøwa, nuim bulugatig kemallchab gaima gøben,
42008020	møikkøsrøn Jesúswan trencha eshkabig køn: —Ñui usrimba, ñui nuneløba wambig pønrran cha, ñun ashchab isua amrrua.—
42008021	Inchene Jesúsbe løtappe trenchibig køn: —Tiuswei wamwan møra, trunun marøbeløbe, nai usri, nai nunelø gøn— cha.
42008022	Kan gwaløm Jesús nui kusrenanøb pera uniiløba barcoyu kebyabe, trenchibig køn: —Pisu ambøgatøsrømay larraamun— cha. Inchabe ambubelø gøn.
42008023	Incha larraambub ambub gøbene, Jesúsbe barcoyu kiptinchen, møimbe tru nu bisuyube isig ichibig purø rrømbøig namab webarruben, pibe barcoyu michab mendøben, yandø ke asentanrraptiig inchibig køn.
42008024	Inchen Jesúswan kasrønanabe trenchibelø gøn: —¡Kusrennøbig! ¡Kusrennøbig! ¡Nambe piu ke chab asentab meler!— cha. Inchen Jesúsbe kurra, isig ichibigwanba, pi welar trømbøig latøgushib gurrabelanba pasrambunrrai kandø wamabig køn. Inchen truiløbe pønrrambuben, yandø kerrigu wasrønzhig kørrømisrøbig køn.
42008025	Inchen Jesúsbe nui kusrenanøb pera uniilan trenchibig køn: —¿Ñimui isubigwan nainuutø pasra tøgagúigwane chinchigue?— cha. Inchen nømbe truba kwaariilø, kan øyeebe mandø guermab isub kangurrin gangurri trenchibelø gøn: —¿Iibe mu guerah cha, isig ichibig lata, pi latøgushib gurrabig lata, nø pasrambungarubene, iiløguen nun mørtrappe?—
42008026	Incha yandø gadarenosmeraim birausrø larraambubelø gøn, tru Galilea nu bisu ambøgatømaysrø.
42008027	Incha Jesús barcoyugurri pirau pinaiben latatø, tru puebloyuig kan møg kwaimandziimera tøgaig katønrrab webibig køn, truibe manasrøngurri chigucha kemøwei, yau tsumøwei inchibig, sørin rrabmerayutø tsubig.
42008028	Incha Jesúswan ashippe, nui merrab mur trashib tømbasrøb peñabe, trenchibig køn: —¿Ñibe nane chi martrab inchigu cha, Jesús, Mayeelaim Bala Pasrabigwei Nusrkai? ¡Ñi nan purø rrømbøig møra megamig kømønrrai marmørrunrrig!— chib.
42008029	Kaguende Jesúsbe tru trømbøig maringarub kwaimandzigwane: “Møweinukkurri webinrrø” chibguen indin gøben nøbe trendaig køn, kaguende truigwane kwaimandziibe katø gatø nø merrarrawa sruaig købig kua. Inchen chu imønrrai, misaamerabe tasiimeran srøbmeran cadenastøga lusra tøgagúingucha, nøbe cadenasmeran lurren, kwaimandziibe mu misag warab waraimøsrø ingarubig køn.
42008030	Inchen nune Jesúsbe payibig køn: —¿Chi munchi gugu?— cha. Inchen nøbe løtappe: —Nabe: “Legión”, munchi gur— chibig køn, kaguende tru møweinuube kwaimandziimera purø nu guebamba gua.
42008031	Incha tru kwaimandziimerabe ‘tru purø rrømbø umbu rrabyumay ørmørrunrrig’ chib truba rrugabelø gøn, Jesúswane.
42008032	Inchen tru tunyube kuchimera truba nu søtø mab llirab amøñiben, tru kwaimandziimerabe ‘tru kuchimerayu kebambingarurra’ chiben, Jesúsbe ka kebambashibig køn.
42008033	Inchen kwaimandziimerabe møweinukkurri webamba, kuchimerayu kebambene, tru kuchi søtøbe truba rrømbø lendeyu lula, chab pinøgørraptincha, pisuyu kegørra, pi gueesra chab gwabelø gøn.
42008034	Inchen tru kuchi ashibelø treeg purayaigwan ashabe, kwaariilø lula, puebloyu gøben, wambig nøørøwansrøn gøben eshkab ambubelø gøn.
42008035	Inchen misaamerabe chi purayaigwan ashchab werrua, Jesús waisrø pubene, tru kwaimandzig tøga møg købiibe Jesúswei srøb pulu, yandø asru keweig ke yandø tabig wai ashibelø gøn. Inchabe truba kørig kui inchibelø gøn.
42008036	Inchen tru treeg purayaigwan ashibeløbe tru kwaimandzig tøga møwan Jesús mandø incha tamarigwan gatøganelan eshkaben,
42008037	tru Gadara birau maya misaamerabe Jesúswan nømuinukkurri ‘irra’ chib truba rrugabelø gøn, kaguende nømbe truba rruba kørig kuilø gua. Inchen Jesúsbe barcoyu kebya ibig køn.
42008038	Inchen tru kwaimandziimera webambinab møøbe: —¿Ñui mendig arruah?— chib truba inchen, Jesúsbe trenchibig køn:
42008039	—Ñui yamay katø inrrø cha, ñun Tius chigøben yeeg nørriig mariilan kerriguh eshkanrrab.— Inchen tru møøbe, Jesús nun øyeeg nørreelø marigwan kerrigu eshkab ibig køn tru pueblo ørøba.
42008040	Incha gatø Jesús pisu ambøgatøsrømay larraibene, mayeeløba munig kuig køppe, misaabe nune truba kasrag utabelø gøn.
42008041	Inchen kan møg judíosmera tulundzuni yau chi maramigwan ashibig, Jairo taig, puabe, Jesúswei katsig bulu tømbønsra, nui yamay tiusmanda arrubsrumugu chibig køn,
42008042	kaguende nui kandø nimbasr doce añosig tøgagúibe ke kwanrrab inchib tsuben. Inchen Jesús ibene, nu misag søtøbe nui mendig trag marøb ambubelø gøn.
42008043	Inchen tru ututø kan ishug doce años ørøba ani ib gwanrrø tøgaig kua, nui chi tøgagúigwan kerrigu patsøgøben, mugucha tamartrab gaimaig købig køn.
42008044	Tru ishuube Jesúswan wendaugurri kemallippa, Jesús nø kewagúig urøzhigwandø katørabene, tru urastø tru ani ibiibe pasramisrøptinchibig køn.
42008045	Inchen Jesúsbe trenchibig køn: —¿Nane mu gatørah?— cha. Inchen mayeeløba: “Ñune mu katøramer” chiben, Pedrobe trenchibig køn: —Kusrennøbig, misag søtøbe ñun yeeg tinmarøb ambumay imay trawagutsan— cha.
42008046	Inchen Jesúsbe trenchibig køn: —Møikkøben nan katørainrrun cha. Kaguende nai maramburab marig nainukkurri webrain gúi mørar— cha.
42008047	Inchen ishuube nø treeg marigwan chi søramgaig kuin gúi ashabe, itønab arrua, Jesúswei merrab tømbønsrøb srala, maya misagwei merrab chindimba katøraigwanba, katø tru urastø mandø tabig kørrømisrigwanba eshkabene,
42008048	Jesúsbe trenchibig køn: —Nimbasr, ñui isubigwan nainuutø pasra tøgagúikkurri tamarig kørrømisran cha. Chi isumø, inrrø— cha.
42008049	Inchen Jesús waminchib pasramnetø, tru judíosmera tulundzuni yau ashib karubigwei yaugurri møikkøsrøn puabe, unai møskawane trenchibig gøn: —Ñui nimbasrbe kwabguen indan cha. Kusrennøbigwan mas chi chimøta— cha.
42008050	Inchen Jesúsbe mørabe trenchibig køn: —Kørig kui inchimøtø, køreptø køreu cha, ñui nimbasrbe tammisrtrun— cha.
42008051	Incha yau puabe, Jesúsbe mungucha kerrubashmøtø Pedronbah, Jacobonbah, Juanwanbah unai møskalanbatø kerrubashibig køn.
42008052	Inchen mayeeløba unan isub waminchib truba kishib gøben, Jesúsbe trenchibig køn: —Kishmøtay cha, unøbe kwaig kømøtø, ka kiptø tsun— cha.
42008053	Inchen nømbe kwain tsui asha gua, Jesúswane ka indzatø mørøbelø gøn.
42008054	Inchen unan Jesúsbe tasigu kemøra, mur wamab trenchibig køn: —Ishug-unø, ¡kurrø!— cha.
42008055	Inchen espíritube katø nuinug puben, øsiirawa tru urastø kurraptinchen, Jesúsbe manrrai manningarubig køn.
42008056	Inchen møskaløbe ke kwaara asha gørrømisren, Jesúsbe chi purayaigwan nømune mungucha eshkamønrrain garubig køn.
42009001	Jesús nui doce kusrenanøb pera uniilan wama, tulundzunabe, mayan gwaimandziimeran wambig webusrøb, kwanrrømeran tamarøb inchai, maramburab maramigwanba, mu chindamgaig karumigwanba tranøbig køn.
42009002	Incha Tius nø ashib karub wainuguigwan eshkab kusrenanrraimba, kwanrreelan tamartraimba karua ørabe,
42009003	nømune trenchibig køn: —Mayuweimbe chigøben srua ammønrrigay cha. Pøtønain tsig srua ammøwei, wasr ila ammøwei, pirri srua ammøwei, an srua ammøwei, turingucha pagatø gømø, kandø guewa ambay cha.
42009004	Chugøben puebloyu yau puppe, webamba ambamnegatig truyutø kørrømisrtrigay cha.
42009005	Inchen ñimun wamab utag kømui indinuube, trube, tru puebloyugurri webamrrappe, ñimui srøbyu usrøwan chishtø gørrøgønrrigay cha. Treeg marøppe, trube ‘ñim kaasig købene, møimbe ñim gusrenrrigay’ chib eshkab.—
42009006	Inchen nømbe wembamba, pueblomørig puraambub ambuppe, Tiuswei tabig srø wamwan eshkab kusrenanøb, chutøgucha kwanrreelan tamarøb ambubelø gøn.
42009007	Inchen Galilea birau ashib karub wabig Herodesbe Jesúsweimburab wamindi mørøb nø chi mariilan kerrigu wammørabe, chi isum gúinguen mørmíig køn, kaguen møiløgøsrøn: “Juan Bautista kwailai utugurri katø kurriinrrun” chiben.
42009008	Inchen kan utueløbe: “Tius maig karuigwan eshkabig Elías kenamisrin gøn” chiben, kan utueløbe: “Tius maig karuigwan eshkabig merrabsriig møikkøben katø øsiirain gøn” chiben, inchibelø gøn.
42009009	Inchen Herodesbe trenchibig køn: —Juanwane natøwei turwan paringaruig køn cha. ¿Trube, chigøben na yeeg wamindig wammøriiløbe mu gønrrab gøh?— cha. Incha Herodesbe Jesúswan ashig kui inchibig køn.
42009010	Jesús nøashib karua øriilø katø amrruabe, nøm chi marigwan nun eshkaben, nømune Jesúsbe Betsaida pueblosrømay nømundø nøørø pera ibig køn.
42009011	Inchendø tru nu misag søtøbe wammørøppe, wendautø amben, Jesúsbe tabig wamab uta, nømun Tius nø ashib karub wainuguigwan waminchib, kwanrrøwan tamaramig palai melabelane tamarøb inchibig køn.
42009012	Inchen yandø mawab misrøb arruben, nui doce kusrenanøb pera uniiløbe Jesúswan kemallabe, trenchibelø gøn: —Misaameran yandø amrrai, ungwa chi cha, puluwandø yamera pønrrabsrøn gøben, chugøben nøørøsrøn gøben, ya beba kørrømisrtrappa, mamig benønrrappa amrrain cha. Kaguende yube nambe mugucha warømønug bønrrer— cha.
42009013	Inchene Jesúsbe trenchiptinchibig køn: —Manrrai ñim mannay— cha. Inchen nømbe trenchibelø gøn: —Nambe trattrøgatø pirrimbah pagatø peskaubatø tøgaguer cha. Ya nu misagweimbe srøig penønrrab ambatøwein gønrrun— cha.
42009014	Kaguende møgueløtø trattrø milburab gøbig køn. Inchen Jesúsbe nui doce kusrenanøb pera uniilan trenchibig køn: —Kan søtø, cincuentabatø, cincuentabatø purramisringaruy— cha.
42009015	Inchen treeg maren, misaabe mayeeløba chab purramisrøbelø gøn.
42009016	Inchen Jesúsbe tru trattrøgatø pirriwanba, pagatø peskaumeranba nui tasku muta, srømbalaneb neesha, Tiuswan ‘mayanguen pay’ cha, pirrimeran pirishabe, nui kusrenanøb pera uniilan misagwan pirishinrrai tranøbig køn.
42009017	Inchen mayeeløba øska ma gørrømisren, pitis undailan tasinmerayu netsøbatø doce tulishibelø gøn.
42009018	Kan gwaløm Jesús nøørøsrø Tius Møskaimba waminchib wabene, nui kusrenanøb pera uniiløbe nøba purrøben, Jesúsbe trencha payibig køn: —¿Misaamerabe nane mu gøn dah?— cha.
42009019	Inchen nømbe trencha løtabelø gøn: —Møiløbe: “Juan Bautista gøn” chiben, møiløbe: “Elías køn” chiben, møiløbe: “Tius maig karuigwan kan eshkabig merrabsriig katø øsiirainrrun” chiben indan— cha.
42009020	Inchen Jesúsbe trencha payibig køn: —¿Trune ñimbe nane mu gøn chinrrague?— cha. Inchene Pedrobe trencha løtabig køn: —Ñibe Tiuswei tru Cristo gøn— cha.
42009021	Inchen Jesúsbe iigwane mungøben eshkamønrrain garubig køn.
42009022	Inchabe trenchibig køn: —Møg Misra Arrubiibe chinetø kaig indinab megamig nebunrrun cha. Katø misagwan karubelø kølli misaamera gøben, sacerdotemeran karubelø gøben, Moisés pørigwan kusrenanøbelø gøben nune kaasig kømig kønrrab gøn cha. Incha kweechen, pøn gwalømyube kusraig kønrrun— chibig køn.
42009023	Incha mayeelan trenchibig køn: —Møikkøben nai mendig uñig købene, nøasiitø nuimburabigwangøba isumøtø, kwalømmørig nui kuruswan muta, nai mendig arrum nebunrrun cha.
42009024	Inchen møikkøben øsig kømigwangøba esegabiibe yandø pinab pinamig nebunrrun cha. Inchen nagurrindø kwabiibe managatig øsig kømigwan esegawa tøgagønrrun cha.
42009025	¿Kan møg yu pirau chine købigwan kerrigu nuindø maringucha, nøasiitø minchib, nøasiitø pinamigwei marøb indiibe, chiwein gúi tabig kønrrab gø?
42009026	Pøs møikkøben naimburappa, na wamindiilaimburappa kørig isub kørig kui inchibigwane, nune kørig burørtrun chibig køn, tru Møg Misra Arrubig tru nui tørguegwalmabiiba, nui Møskawei tørguegwalmabiiba, Tiusweindø tarømari ángelesmerai tør bilabiiba arrua.
42009027	Nabe ñimun cierton trendamønrrun chibig køn: Møiløgøben yu purrabelø Tius nø ashib karub pasraigwan ashmøwatøbe kwanrraamøn— cha.
42009028	Øyeeg taig trune wendau gøsrøn Jesúsbe Pedronba, Juanwanba, Santiagonba pera, kan tun balasrø Tius Møskaimba waminchab nebibig køn.
42009029	Inchen Jesúsbe Tiusba waminchib pasramnetø, nui maløbe ke peg lataig misrøptinchen, nui kewagúiløbe truba puløzhig tørgwalmabelø misrøbig køn.
42009030	Inchen møimbe pailø møguelø nøba waminchib kenamisrøptinchibelø gøn. Truiløbe Moisésba, Elíasba,
42009031	nømbe tørguegwalmabig pinøgasrailø, Jesús Jerusalénsrø mandø kaig indinab megawa, kwamigwan waminchib pønrrabelø gøn.
42009032	Inchen Pedroba, nui linchibeløba kigøbiitø ke chindamdø gúim burrøwagucha, kimø kasrig ka burrøwa, Jesúswei tørguegwalmabigwanba, tru pagatø møguelø nøba pønrrabelanba ashibelø gøn.
42009033	Inchen tru møguelø yandø Jesúsweim bulugurri tarømisra ambene, Pedrobe nøtøwei chi chib pasrarmabguen mørmubendø, trenchibig køn: —Kusrennøbig, ¡nam yu pønrramibe purø tab gøtan! cha. Pøngatø ya-ureg margun cha, kan ñui, kan Moiséswei, kan Elíaswei.—
42009034	Inchen tru waminchib pasramnetø kan wañi arrua, nømun kasrøben, nømbe wañi umbu kørrømisra, Pedroba, Juanba, Santiagobabe truba rruba kørig kui inchibelø gøn.
42009035	Inchen wañi umbugurrimbe kan wam trenchibig køn: —Iibe nai Nusrkai, nai lawa wesruig køn cha. Nune møray— cha.
42009036	Tru wambe yandø mas mørø waminchimuptinchen, Jesúsbe gatø nøtø basrai ashibelø gøn. Incha nømbe tru chi asigwane tru gwalømmerawane mungucha maizhikken mørø waminchimeelø gøn.
42009037	Katø gwaløm tunbalasrøngurri kørrørrubene, Jesúswan katønrrab truba nu misag werruben,
42009038	møimbe kan møg tru misaamerai utugurri truba mur wamab trenchibig køn: —Au, Kusrennøbig, kabe tiusmanda nai nusrkawan ashibsrumuguh cha, nai kandø nusrkain gøn cha.
42009039	Nune kwaimandziibe merrarraben, nøbe møi møin rrashibig køn cha. Inchen kwaimandziibe pirausrø kucha, itønangarub, triimay chall gutsingarub, purø rrømbøig lastimaig marøb, ¡gatø! elachimøsraatø inchibig køn cha.
42009040	Inchen ñui kusrenanøb pera uniilan kwaimandzigwan webusrtrai na rrugaben, kaiman— cha.
42009041	Inchen Jesúsbe trenchibig køn: —¡Kan ñim møi misaamera kørenrrab inchimeelø larrø gailø! cha, ¿Nabe managatig ñimba unamig kønrrerah cha, ñimun øyeeg ashiptø? Ñui nusrkawan yu srua amø— chibig køn.
42009042	Inchen unøbe kemallib iben, kwaimandziibe unan pirausrø kucha, sruaguchen, Jesúsbe trømbøig maringarub kwaimandzigwan nama, webingarua, unane tamara, møskawan tranøbig køn.
42009043	Inchen Tiuswei purø nuig tabigwan mayeeløba kwaara ashibelø gøn. Inchen mayeeløba Jesús øyeeg marigwan kwaarøb gømne Jesúsbe nui kusrenanøb pera uniilan trenchibig køn:
42009044	—Pesannanrrab gømø, iigwan tab møray cha, tru Møg Misra Arrubigwane møguelai tasku tranig kønrrabigwan.—
42009045	Inchen nømun øyeeg taigwane nømbe chi tainguen mørmeelø gøn, kaguende Tius chigúinguen mørmønrrai indiilø gua. Incha nø øyeeg taigwan chi chibig kø cha payamibe nømbe kørig kui inchibelø gøn.
42009046	Inchen nui kusrenanøb pera uniiløbe nømui utu nømbe møig mas nuig kønrraptiig kuin gúi waminchib payiyab mendabelø gøn.
42009047	Inchen nøm chi isub purraigwan Jesúsbe wetøbeña, kan unan srua ya, nuim bulu pasrabe,
42009048	trenchibig køn: —Møikkøben i unan nai munchiyu tab wamab utabiibe, nan utan cha. Inchen nan utabiibe, nan karua ørøbigwangucha utan cha. Inchawei ñimui utu mas chigucha gømíig lataig kui asiibe, truibe si, mas nuig køn— chibig køn.
42009049	Inchene Juanbe trenchibig køn: —Kusrennøbig, kan møikkøsrøn ñui munchiyu kwaimandziimeran webusri aser cha. Inchendø namba uñmíig købene, nambe truigwane merer— cha.
42009050	Inchen Jesúsbe nun løtappe trenchibig køn: —Merømøtay cha. Kaguende ñimun namig kurrømíibe ñimuingatiig køn— cha.
42009051	Yandø Jesús srømbalasrø utig kømig lutau gøben, Jerusalénmay ke punrrab isua ib menda,
42009052	eshkanrrabelø wam sruar merrab øren, nømbe Samaria birau kan pueblosrø chigøben nuyasig tamartrab ambene,
42009053	samaritanosmerabe Jesúswane utømeelø gøn, kaguende nøbe Jerusalénsrømay inrrab arri asha.
42009054	Inchen nui kusrenanøb pera uniilø Jacoboba, Juanba øyeeg indi ashabe, trenchibelø gøn: —¿Señor, nømun pinishinrrab srømbalasrøngurri nam nag kørraarringaruah cha, Tius maig karuigwan eshkab møg Elías latawei?—
42009055	Inchen Jesúsbe nømun keesha ashabe, namabig køn.
42009056	Incha gatøganbalø yamera tsitsø pønrrabsrømay ambubelø gøn.
42009057	Nøm maywan ambub gøbene, kan møg Jesúswan trenchibig køn: —Señor, ñi chu ibendø, nabe mendig arrumønrrun— cha.
42009058	Inchen Jesúsbe trencha løtabig køn: —Zorramerabe waramig trabmera tøgar gøben, katø pala amøñib illimeragucha nømui lemera tøgar gøn cha. Trune na, Møg Misra Arrubiibe ni nai turwan chu nerrarramikken chigaig kur— cha.
42009059	Incha Jesúsbe katøganun trenchibig køn: —Nai mendig amø— cha. Inchen nøbe: —Señor, nai møskawan sørønrrabmerrig ibashcha— chiben,
42009060	Jesúsbe trenchibig køn: —Ñibe nai wendautø amø cha. Tiusweimburabigu kwaig latailøbe nømui kwailan sørøbash cha. Inchen ñibe ya, Tius nø ashib karub wainuguigwan gatøganelan eshkab kusrenan— cha.
42009061	Inchen katøgangucha trenchibig køn: —Señor, ñui mendig arrug køtan cha. Inchendø nai yauelanmerrig ungwa chinrrab ibashcha— cha.
42009062	Inchen Jesúsbe trencha løtabig køn: —Mutøgucha arauwan kemøra arab pasrøbendø, wendømaygøba gueeshibiibe, Tius nø ashib karub wainuguigwane chi tab martrabgaig køn— cha.
42010001	Øyeeg chab puraiben, Señor katø setenta lawa wesrua, pagatø bagatø pueblosmørig katøganbalømerasrø nø yamsrømay nui merrab ørøbig køn.
42010002	Incha nømun trenchibig køn: —Ellmarig tulisamibe truba nørrø gøben, trune tulishinrrabeløbe mamdø gøn cha. Inchawei tru ellmarig buaig Tiuswan miay chibig køn, nui ellmarigwan tulishinrrabelø ørtrai.
42010003	Ñimbe ambay cha. Au, nabe ñim ubishamera latailan lobosmerai utu ørar cha.
42010004	An busramig urasr ila ammøwei, wasr ila ammøwei, alpargatis katø nøørø srua ammøwei, ñim maywan ambuppe, mun gøben wamab waminchib pønrrømøwei inchigay cha.
42010005	'Incha kan yau kebambuppe, øyeemerrig chinrrigay cha: “I yaube chi isumgaig mayanguen tab gønrrun” cha.
42010006	Inchen truyu chi isumgaig tab gøbigwan tøga møg wabene, tru: “Chi isumgaig tab gønrrun” cha ñim trendaibe nuinug kørrømisrtrun chibig køn. Inchen treeg møg kaabene, tru ñim trendaibe ñimuinuutøwei kørrømisrtrun cha.
42010007	Inchen ñimbe tru yautøwei kørrømisra, nøm chi srørrendø mab, mutchigay cha. Kaguen chi marøbiibe nui marimburøbe mu chi chinrrainga, utamig køn cha. Yamørig, yamørig ammønrrigay cha.
42010008	Ñim kan puebloyu kebamben, ñimun wamab utøbene, chi srørrendø manrrigay cha.
42010009	Incha truyu kwanreelan tamarøb, tru misaameran: “Tius nø ashib karub wainuguiibe ñimuinuube lutaurab pasran” chinrrigay cha.
42010010	'Inchen ñim kan puebloyu puben, ñimun wamømubene, trube, callesmerayu webamba, misagwan øyeeg chinrrigay cha:
42010011	“Ñimui puebloyu usrø namui srøbmerayu mendigwan møimbe trube, ñim gusrenrrigay chib pabørrguer chib. Inchendø møimbe yandø ñimbe isua guy cha, Tius nø ashib karub wainuguibe ñimuinuube lutaurain gøn” chib.
42010012	Inchawei nabe ñimun trendamønrrun: Srabe gwalømbe tru puebloimbe Sodomai lataitøguen gømø, Tiuswei tru maig kønrrabigwan asha maram gwaløm attrabiibe mas purø rrømbøig kønrrun cha.
42010013	'¡Ay, ñi Corazín pueblo, waacha! ¡Ay, ñi Betsaida pueblo, waacha! Kaguende Tirosrø, Sidónsrø tru maramburab mariilan na ñimui utu lataitøwei marig kuimbe, manawei truiløbe nømui kaig mariilan isua møra, Tiusweimay llirabsruig kuinrrun cha. Incha kaig marmønrrab yandø isua mører chib kenamartrab, trøsrkøleelø keb, nagusrøyu purramisrøb inchibsruinrrun cha.
42010014	Pøs Tiuswei tru maig kønrrabigwan asha maram gwalømbe Tiroba, Sidónba misaamera lataitøguen gømø, ñimbe mas purø rrømbøigwan utønrrun cha.
42010015	Inchen ñi Capernaum pueblogan, ¿purø tab incha srømbalasrøngatig kusruig kønrrurmab isutirru? cha. Treeg kømøtø, ñibe tru møra melamnug kegutsig kønrrabguen— chibig køn.
42010016	Incha nui pera uniilan trenchibig køn: —Ñimun mørøbiibe, nan møran cha. Inchen ñimun kaashibiibe, nan gaasan cha. Inchen tru nan kaashibiibe, nan karua ørøbigwan gaasan— cha.
42010017	Inchen tru setenteeløbe truba kasrag katø amrruabe, trenchibelø gøn: —Señor, ñui munchiyube kwaimandziimeraguen namune mørtan— cha.
42010018	Inchene Jesúsbe trenchibig køn: —Satanásbe srømbalasrøngurri kan palaig beñib lataig peñen, nabe asig køn cha.
42010019	Nabe mu mandamgaig maramburab maramigwan ñimun tranamønrrun cha, ulmeran, alacránmeran itøbunønrrai, katø tru ashig kømui inchibig, Satanás, nø ganawa, chi martrab gaimanrraimba. Inchen ñimbe chi indiimeelø buramrrun cha.
42010020	Inchen ñimbe, kwaimandziimera ñimun mørimba kasraaramøtø, ñimui munchimera srømbalasrø pørig pønrraimba kasraaray— chibig køn.
42010021	Incha tru uras Jesúsbe Espíritu Santogurri truba kasraarawa, trenchibig køn: —Nai Møskai, srømbalawanba, pirøwanba ashib karubig, ñun tabig waminchar cha, kaguende ñibe kusrebelø chigúi mørøbelan ashmønrrai tru sørig pønrrabelane tru chigucha gømeelø kusremeelan kenamarikkurri. Treewein gøn, nai Møskai, ñi treeg kønrrai maramig tab gúig kua.
42010022	'Nai Møskaimbe chiwandøgucha nan trandan cha. Mugucha na Nusrkawane mu gúi ashmuben, Møskaindøwei asan cha. Mugucha Møskawane mu gúi ashmuben, na Nusrkaimba, møiløgøben na asingaruilø truiløbatø asan— chibig køn.
42010023	Incha nui kusrenanøb pera uniilan ashabe, nømundø trenchibig køn: —Tru ñimui kabmera nebua asigwan ñim ashibeløbe mayanguen tab gúilø gøn cha.
42010024	Kaguende nabe ñimun trendamønrrun cha: Truba nørrø Tius maig karuigwan eshkabelø gøben, reymera gøben, i ñim asigwan asinrrabna gúi inchendø, ashmuig køn cha; i ñim mørigwan mørinrrabna gúi inchendø, mørmuig køn— cha.
42010025	Inchen tru maig maramigwan martrai Moisés pørigwan kan kusrenanøbig Jesúswan mandø inchibig køtashchab nøba waminchab kurra yabe, trencha payibig køn: —Kusrennøbig, ¿managatig øsig kømigwan Tius tranig tøgagønrappe, nabe chi maramerah?— cha.
42010026	Inchen Jesúsbe trencha løtabig køn: —Maig maramigwan martrai Moisés pørigube ¿chi børig basrah? cha. ¿Ñibe truigwane mandø taitamab isugu?— cha.
42010027	Inchen nøbe trenchibig køn: —“Señor ñui Tiuswane ñui manrraugurri kerrigu newan undaaraitøgaba, kerrigu ñui øsig basraitøgaba, katø kerrigu ñui asru chishkømburab chish kuitøgaba, kerrigu ñui turtøga isumburab isuitøgaba undaaramig køn cha. Katø ñima ñiasiitøwei maig undaguig køppe, ñui mendaigwangucha treetøwei undaaramig køn” cha, trenchibig pørig pasran— cha.
42010028	Inchen Jesúsbe trenchibig køn: —Ñibe sølwei løtan cha. Iigwan mar cha. Treeg marabe si, ñibe managatig øsig kømigwan Tius tranig tøgagønrrabguen— cha.
42010029	Inchen tru møøbe nø payigwan tab webig køb, Jesúswane trencha payibig køn: —¿Naimbe mendaibe mu guerah?— cha.
42010030	Inchene Jesúsbe trencha løtabig køn: —Kan møg Jerusalénmay ambi maywan Jericómay kørraarrub arrubene, nileelø merrarrawa, kerrigu nui kewagúigwanbañau nila, kurragucha, kwaig lataig mara trarra ambubelø gøn cha.
42010031	Inchen kan judíosmerai sacerdote tru maywandøwei chi isumø purainrrab arrub pasrøwa, tsui ashippe, yabwansrøndø purayan cha.
42010032	Katø treetøwei kan levitagucha truyu pubendø, ashabe, mendawansrøndø pureppa ib ibig køn cha.
42010033	Trune kan Samariasrø møg tru maywandøwei purainrrab arrua, nun ashabe, lastima isua,
42010034	møwan kemallabe, nui pisrøwan aceiteba, vinoba srøla, llensutøga lusra, trugurrimbe nui burroyutøwei itøguanøsra, kan ya bebøbelainuumay srua ya, truyu ashib tøgagúig køn cha.
42010035	Incha gatø gwaløm samaritanobe inrrappe, tru ya buaigwan pagatø an wesrawa, trana: “I møwan ashchunrrig tan cha. Ñi mas kastain gøbene, katø arruabe, pagararrumøn” dan— cha.
42010036	Incha Jesúsbe tru Moisés pørigwan kusrenanøbigwane trenchibig køn: —¿Tru nileelø kemørinab møwan, tru i pønelø nøasi lataitøwei isua ashibiibe, ñune møig truig kønrraptiig køta?— cha.
42010037	Inchen nøbe løtappe trenchibig køn: —Tru møwan lastima ashibig, truig kømmørgøtan— cha. Inchen Jesúsbe trenchibig køn: —Ñigucha ya, treetøwei mar— cha.
42010038	Incha Jesúsba, nui kusrenanøb pera uniiløba nui maywan amba, yamera tsitsø bønrrabsrø pubene, truyube kan ishug, Marta taig, nui yaumay amø cha, utabig køn.
42010039	Martabe kan numøsrai María taig tøgaig købig køn. Inchen truibe Jesúswei srøb pulu nø chi taigwan mørtrab wamisren,
42010040	trune Martabe, ke chi maram gúinguen mørmíig wawa, Jesúswan kemallabe, trenchibig køn: —Señor, chi maramelan nai numøsrai ke nandø gueguchen, ñungan isumuitarru cha, nan puruguptøguen wau taindø— cha.
42010041	Inchen Jesúsbe trenchibig køn: —Marta, Marta, ñi gúi ke chinsraatø inchib, ñui chigurrimbunø maramelangøba isun cha.
42010042	Inchendø kanbaløtø mas isumig pasran cha. Inchen Maríabe tru mas tabigwan trunun lawa wan cha. Truigwane kerraig kømønrrun— chibig køn.
42011001	Kan bieje kanbaløsrø Jesúsbe Tius Møskaimba waminchib wawa, chab patsøgøbene, møikkøsrøn kan nui kusrenanøb pera uniibe trenchibig køn: —Señor, tru Juan nui kusrenanøb pera uniilan kusrennøb lataitøwei, namungucha Tiusba wamindam gusrenanrra— cha.
42011002	Inchen Jesúsbe trenchibig køn: —Ñim Tiusba waminchib pønrrappe, øyah chinrrigay cha: “Namui Møskai, ñui munchibe tabigweindø tarømara, newan tab indig kønrrun. Ñi ashib karub pasraibe pirau larrøbitchab amø.
42011003	Kwalømmørig nam mamig maig palabigwan namun møi tranøb,
42011004	namui kaig mariilan ulø baymø, pesannarrunrrig chib. Kaguende namma namun kaig marøbelan mayeelan ulø baymø, pesannabelø guer chib. Chiyugøben namun kegørrøsrkønrraptiig pønrrøbene, truwane ambashmørrunrrig chib. Masken tru kaigweinukkurrimbe tarømartra”— chib.
42011005	Incha Jesúsbe katø trenchibig køn: —Ñimma møikkøben kan trendø asig tøgagua, yem tøbøtag truigwei yamay ya: “Au, nai kasuku, pøngatø pirrim bebøbsrumugu chinrrun cha.
42011006	Pøs nai trendø asig inrrab arrua, nai yau puben, chigucha srørramig chi gaagur” cha.
42011007	Inchen kane yaambugurri trencha løtimbeh: “Yaskappe yandø kasraig basran cha. Mas wamab fregamørrunrrig chib. Nabe nai ureemeraba camayuguen warøwa, chigucha pebrrab kurrønrrab gaimamønrrun” cha.
42011008	Pøs nabe ñimun trendamønrrun: Pebrrab kurrappe, nui trendø asig kuimbatø pebrrab gurrømøtø, ke wamabig wamab tsuikkurri kurra, chi palabigwan nøbe kerriguh tranrrun cha.
42011009	Inchawei nabe ñimune trendamønrrun: Miabene, Tiusbe ñimune tranrrun cha. Lawabe, ñimbe wetørranrrun cha. Yaskabu wamubene, ñimune kurtrun cha.
42011010	Kaguende mugucha miabiibe utøben, labiibe wetørraben, yaskabyu wamabigwane kurtrun cha.
42011011	'¿Ñimma møikkøben, møskain gua, ñui nusrkai pirri miaben, pisrugwan rranrraitirru? ¿Kabe peskau miabene, ulwan rranøbsruguh?
42011012	¿Kabe kan atøwall srug miabene, alacránwan rranøbsruguh?
42011013	Pøs ñimma ya kailø gøbenguen ñimui uregwane tabig keta tranøbelø gøben, ¿kan mas ñimui Møskai srømbalasrø wabiibe nun miabelane Espíritu Santon tranmønrraitarru?— chibig køn.
42011014	Kan møwan kan kwaimandzig wamgaig marigwan Jesúsbe wambig weguchen, kwaimandzig webibene, tru wamgaibe waminchiptinchen, misaamerabe truba kwaara ashen,
42011015	kan utueløbe trenchibelø gøn: —Kwaimandziimeran ke nøasha garub pasrabig, tru Beelzebúgurri kwaimandziimeran nøbe webusrøbig køn— cha.
42011016	Inchen kaneløbe Jesúswan maig inchibig køtashchab ashig køptø, nune srømbalasrøngurriig asamig martrai miabelø gøn, Tius nøba pasrain gúi ashchab.
42011017	Inchen Jesúsbe nøm chi isub pønrraigwan ashabe, trenchibig køn: —Kan rey karub tøgaweim birauma misag nømasiitø nøørøtø misrøb kurrabe, pinønrrun cha. Katø kan yauelø nømasiitø nøørøtø misrøb kurrabe, chab pinønrrun cha.
42011018	Inchawei Satanáskucha nøasiitø nøørøtø misrene, nui ashib karub waibe ¿chincha basrabig basrønrrab gø? cha. Kaguende ñimbe nane trendan, chibig køn, Beelzebú martrai tranikkurri kwaimandziimeran webetan cha.
42011019	Tru kwaimandziimeran na webetappe, Beelzebúgurri webetig købene, trube, ¿ñimui mendig amøñibeløbe kwaimandziimerane mu webetingaruitøgarre webetah? cha. Inchawei, treeg købene, maig kuigwan ñimun uyube nøm chibig køn.
42011020	Trune na Tiuswei tasig-unøtøga kwaimandziimeran webetøbene, Tius nø ashib karub pasraibe ñimui utube puaguen basran cha.
42011021	'Kan mur møøma iitøgabe chinchamamønrrurmab may tamara, nui tab yawan tab ashib tøgagøbene, truyu nui chigurrimbunø tøgagúibe chi isumgaig basran cha.
42011022	Inchen katøgan møg, nø lataguen gømø, mas murig arrua, nun merrarrawa kanawa, tru chinchamamumig, iiløtøgabesimab isua tøgagúilan kerrawa, tru nø chi tøgagúilane katøganeløba pirisan cha.
42011023	'Naingatø basrømíibe, nan tsaleelaingatø maran. Naba tulishimíibe truørøtø wiitan cha, trenchibig køn Jesúsbe.
42011024	'Kan trømbøig maringarub kwaimandzig møweinukkurri webippe, chugøben purmerasrø isramig lab uña, yandø wetørranrrab gaimappe, trenchibig køn: “Katø nai yamay inrrab cha, na chugurri webarrua arrinuumaytøwei.”
42011025	Incha katø arruabe, tru møwane kan yawan chishtø paluuncha, tamara basrig lataig wetørranrrun cha.
42011026	Incha ippe, katøgan kwaimandziimera, nø lataguen gømø, mas larrø rrømbøig marøbelan sieteba tulundzuna, søteeløba trubalatø tru møweinug purrønrrab kebamrrun cha. Inchen tru møøbe yandø srabebe mas purø gaikken kørrømisrtrun cha, tru srøsrø lataitøguen gømø.—
42011027	Jesús iilan waminchib pasramne, misag utu kan ishug øyeeg chib trashibig køn: —¡Ñun tøgagøb, mutsøsrøb ishuube mayanguen tab gúig køn!— cha.
42011028	Inchen Jesúsbe trenchibig køn: —Tius maig taigwan mørøb, maig karuilan mørøbelø, truiløbeguende mayanguen tab gúilø gøn— cha.
42011029	Misaamera Jesúsweim bøtøgatan mas mas tulundzunøben, nøbe trenchib waminchib pølbasrøbig køn: —Møin gwaløm larrø gaig misaamera, Tius naba pasrain gúi ashchab marig miatan cha. Inchendø asha gønrrai katøgan chigøben peg kenamara tranmøtø, tru Jonásweiwandø eshkamønrrun cha.
42011030	Jonásma Nínivesrø warab misaameraimbe chigøben kønrrab gúitamab isua asha gømig kønrrai nune treeg pasrig køn cha. Treetøwei na, Møg Misra Arrubikkucha møin gwaløm misaameraimbe isua asha gømig kønrrai pasrig kønrrun cha.
42011031	Tru ambø umbu birausrø reinagucha Tiuswei tru maig kønrrabigwan asha maram gwalømbe kurrønrrun cha. Incha nøbe tru møin gwaløm møguelø ñimun møra melønrrai maringarunrrun. Kaguende nøma purø yabsrøngurringuen arrig købig køn, Salomón, tru purø gusrebig wamindigwan mørtrab. Inchen yu pasrabiibe Salomón lataitø gømø, mas nuikken gur chibig køn.
42011032	Tru Nínive ciudasrø misaamerabe Tiuswei tru maig kønrrabigwan asha maram gwalømbe kenamisrtrun cha, tru møin gwaløm misaameran kaiyu pønsrønrrab. Kaguende nínivesrø misaamerabe Jonás eshkaigwan møra, nømui kaig mariilan isua møra, Tiusweimay lliraig køn cha. Inchen yu pasrabiibe Jonás lataitø gømø, mas nuig køn— cha, trenchibig køn.
42011033	—Muguen kan aceite lámparan piløga srørrøyu basrmøwei, ni køtsø umbu basrmøwei indan, masken kerrubelan tør gønrraimbe, pala basran.
42011034	Asru kappe kan lámpara lataig køn. Inchawei ñui kab tabig købene, ñui asrube kerriguba tør kebilig kønrrun. Inchen ñui kab kaig købene, ñui asrube kerriguba løstiig kønrrun.
42011035	Inchawei ashiptø guy, ñim tør tøgagúibe løstiig købgunmab.
42011036	Kaguen asru kerriguba tør gøben, katø truyu chigucha løstiig kaabene, ñibe kerriguba tørgandø ashchun chibig køn, kan lámpara purø tørig, ñun piløben lataitøwei.—
42011037	Yandø Jesús chab waminchene, kan fariseo nui yau lincha manrrab attrai eshkaben, Jesúsbe kebya, mishatsigu wamisrene,
42011038	fariseobe Jesús mamigwan mamøwatø, tasig kinømø mai ashabe, truba kwaaren,
42011039	Señorbe trenchibig køn: —Trube, ñim fariseosmerabe pasunba, platillonba wambiimaybe pillmabendø, ñimui umbube ñimbe misagwan kwaarøsra kerranrrab isuiløba, chigurrimbunø tøgagønrrab parø isuiløba, trutø netsailø gøn cha.
42011040	¡Ñim chugúinguen mørmeelø! Tiusbe palamay asrwanma marig køppe, ¿katø umbuigwangucha nøtøwei marig kømuitarru? cha.
42011041	Treeg inchibgunrriibe, tru umbu tøgagúigwan waachameran lastima asha, srørray chibig køn, treenchene, ñimune kerriguba chishig kørrømisrtrun cha.
42011042	'¡Ay, ñim fariseos waachamera! Ñimbe erbabunan, rudan, chigurrimbunø katøgan shush tusrmeran Tiusweyasig diezmørig kanzhig, kanzhig wesrawa, tranendø, tru sølgandø tabig maramigwanba, katø Tiuswei tru undag købigwanbabe, ñimbe pinab marøbelø gøn cha. Ñimbe marøppe, iilanwei maramig kuig køn cha, tru diezmørig kan gan wesrawa, Tiuswan tranamigwangucha pesannamø, tøgatø marøb.
42011043	'¡Ay, ñim fariseos waachamera! Judíosmera tulundzuni yamerayu purø tab misaamera purrainug purramig chullelø, katø penab, yanøb indinug ñimune maig købash kømø, purø tabzhig wamønrrai inchibelø gøn cha.
42011044	'¡Ay, ñim waachamera, kwaig sørin rrabmera latailø, chi kenameelø! Misaamera tru sørim balawan chigúinguen ashmø llirab gúilø latailø gøn— chibig køn.
42011045	Inchen tru maig maramigwan martrai Moisés pørigwan kusrennøbiibe trencha løtabig køn: —Kusrennøbig, ñi øyeeg chippe, namungucha tøga wamøtan— cha.
42011046	Inchen Jesúsbe trencha løtabig køn: —¡Ay, ñim waachamera, tru maig maramigwan martrai Moisés pørigwan kusrennøbelø chigucha! Ñimbe katøganelane niga ambamga gwatsiguelø neguanendø, ñimbe ñimdøweinguen ni kan tasig-unøtøgaguen kuñab kebachig kømui indan cha.
42011047	'¡Ay, ñim waachamera! Tius maig karuigwan eshkabelan ñimui merrabsrø misaameratøwei kweecha, søriilø gøbelan ñimbe tamara pønsrøbelø gøn cha.
42011048	Treeg mariitøga ñimbe ñimui merrabsreelø treeg marigwane lata kandø isubelø gúi kenamaran cha. Kaguende nømuimburappe kweechen, ñimuimburappe tru sørin rrabmeran tamaran cha.
42011049	'Inchawei Tius nø kusremburab kusrebig kuigu, trendaig køn: “Na maig karuigwan eshkabelanba, katø naashib karua øriilanba nabe øren, truilan kan utuelane kweechen, kanelane kaig martrun” cha.
42011050	Inchawei pirøwan marøb uraskurri Tius maig karuigwan eshkabelan mayeelan kweetsiilai ani lusigwan Tiusbe møin gwaløm misaameran ulø bayrrun cha,
42011051	tru Abelwan kweecha ani lusigwangurrimbunø, tru Zacarías altarba, santuarioba pønrrabnug, tru tøbøtag pasrøben kweetsig, tru Zacaríaswei ani lusigwangatig. Inchawei nabe ñimun trendamønrrun chibig køn: Tru misaameran kweetsiilan Tiusbe møi ya misagwan ulø bayrrun cha.
42011052	'¡Ay, ñim waachamera, tru maig maramigwan martrai Moisés pørigwan kusrennøbelø! Kaguen tru nebua ashib kusreb gømig kan llavi lataig tøgagúigwan ñim kerrawa tøgagua, ñimdøweinguen kebammøwei, ni kebambug kui inchibelan chigucha kebambashmøwei indan— chibig køn.
42011053	Jesús truyugurri webibene, tru Moisés pørigwan kusrenanøbeløba, fariseosmeraba Jesúswan truba nama, ke chine payib mendabelø gøn,
42011054	kebenøsrkøg køptø, nø chi kusrua løtøbene, chigøben tamig tøgagønrrab.
42012001	Trune misaabe truba rruba nørrø tulundzuna, nu gøptø ke nømdø melambub itøbuniyaben, Jesúsbe nui kusrenanøb pera uniilan nømunmerrig trenchib pølbasrøbig køn: —Au, fariseosmerai levaduran ashiptø guy cha, tru palatøbe truba tab indigwan.
42012002	Pøs chitøgucha søra basriibe søriitø kørrømisrmø, ashchai kenamarig køben, katø wammørmønrrai søra tøgagúibe wammøriimíibe kørrømisrtraamøn cha.
42012003	Inchawei ñim løstøyu wamindigwane tøryu wammørøbguen inchen, ñim yaskabwan kasra nilø wamindigwane yabalasrøngurri trasaig kønrrun cha.
42012004	'Na ñim nai linchibelane trenchar: Asrwandø kweechibelane kørig kui inchimøtay cha. Kaguen asrwane kweechendø, mas trømbøibe chi martrab gaiman cha.
42012005	Inchendø nabe ñim møigwan kørig tøgagømigwan eshkarrumøn cha. Kweecha, mu manchinrrainga tru møra melamnug kegutchabig, truigwane kørig tøgaguy cha. Nabe katøle trendamønrrun: Trunune si, kørig tøgaguy cha.
42012006	'¿Trattrøgatø illinzheelan pa centavozhigweindø yanøbelø gømuitarru? chibig køn. Inchendø Tiusbe treelanguen pesannamø, ashibig køn cha.
42012007	Pøs ñimuimburappe ñimui turyu pusruumeranguen kan gan mundziizheelø gøn cha. Inchawei chi kørig kui inchimøtay chibig køn. Truba yam illimera lataitøguen gømø, ñimbe mas purø nuweyelø gøn cha.
42012008	'Katø nabe ñimun trendamønrrun: Møikkøben misaamerai merrab ‘Jesúsweingatiig kur’ chibigwane na, tru Møg Misra Arrubikkucha Tiuswei ángelesmerai merrab treetøwei truigwane ‘nuingatiig kur’ cha, nabe trendamønrrun cha.
42012009	Inchen misaamerai malau ‘Jesúsweingatiig kømur’ chibigwane Tiuswei ángelesmerai merrab nabe nungucha ‘nuingatiig kømur’ tamønrrun cha.
42012010	'Møikkøben na, Møg Misra Arrubigwan chigøben kaig waminchibigwane Tiusbe uløwan paymønrrab pesannanrrun. Trune møikkøben Espíritu Santon purø rrømbøig waminchibigwaneguende pesannamø, ulø bayrrun cha.
42012011	'Ñimun payrrab judíosmera tulundzuni yamerayumay, kabe juezmeraimay, kabe karubelaimay srua ambene, mandø cha løtamermab, mancha løtamermab, chi tamermab chi isumøtay chibig køn.
42012012	Kaguende yandø wamindamig puben, Espíritu Santobe maig tamigwan ñimun kusrenanrrun— cha.
42012013	Kan møikkøsrøn misag utu Jesúswan trenchibig køn: —Kusrennøbig, nai nunewan naimburabig kønrrabigwan pirisha, nan tranø chirra— cha. Inchen Jesúsbe trenchibig køn:
42012014	—Au, kasuku, ¿nan kan juez lataig, kabe kan pirø birishibig lataig kønrraimbe nane mu basrah?— cha.
42012015	Incha gatø trenchibig køn: —Parø indamigwane treenchimønrrab ashiptø guy cha. Kaguende kan møg øsig kømibe chi nørrø tøgagúinug basrømíig køn— cha.
42012016	Incha gatø ‘øyeeg lataitøwein gøn’ cha, kemesra waminchib trenchibig køn: —Kan truba pua møwan nui pirømerayu truba rruba ellmarig misren,
42012017	tru puaibe nuinetø isub mendabe trendan cha: “¿Chindamer? cha. Nai ellmarig tulisailan yandø chu esegamig chigagur” cha.
42012018	Inchabe treeg isubig køn cha: “Møimbe sí chi maram gúi ashar cha. Nai mamig keerøb esegailan picha, mas nørreelø mara, truyu nai ellmarig tulisailanba, chi tøgagúilanba kerrigu esegamønrrun cha.
42012019	Incha nabe naasiitøwei trendamønrrun tan cha: 'Møimbe si, chigøben truba nørrø esegailø yam bilawei pønsra war cha. Møimbe israb, mab, muchib kasraarau' tamønrrun” cha.
42012020	Inchene Tiusbe trendan: “Chugúinguen mørmø møg, møi yemdøwei ñui møsigwan miaben, kwamig nebuben, ñi esegawa tøgagúibe, ¿muin gørrømisrtrerah?” cha.
42012021	'Kan møøbe nuyasiitø chine palømø, tun bønsraindøgucha, Tiusweimburabigwan chiguchaga waachawane øyeeg purainrrun— chibig køn, Jesúsbe.
42012022	Incha Jesúsbe nui kusrenanøb pera uniilan trenchibig køn: —Ñimune trendamønrrun cha: Øsig amønamig, ñim mamigwanba, asru chi guemermab isumigwanba menrra isumøtay cha.
42012023	Pøs øsig amønamikkan kan mamig lataitø gúitarru cha. Kabe asrkan kan asru keelø lataitø gúitarru cha.
42012024	Pøñiimeranma asay cha, chi ellguamøwei, ellmarig tulishimøwei, mamig esegamig chi gawei, mamig nørrø keera tun bønsra esegamig chi gaweyelanguen Tiusbe manrrai mannøbig køn cha. Ñimbe illimera lataguen gømø, maseløguen gøn cha.
42012025	¿Ñim møiløgøben, maya maya incha, katøgan tøbø metrotøguen nurabsruguh? cha.
42012026	Ñim yandøzhigwanguen martrab gaimabeløbe, ¿katøgan peg maramelane chinchabrre isugue? cha.
42012027	'Umeranma asay chibig køn, kwallmøwei, kumøwei inchibelø gøbendø, tabig nørrøran cha. Inchendø nabe ñimune trendamønrrun: Rey Salomónguen nui chine purø tabzhig tøgagua, umera lata tabzhiibe kemuig køn cha.
42012028	Wambig kaumera, møi ka bønrrøwa, srønabe nagu parrig kønrrabigwanguen Tiusbe øyeeg tabzhig kenanøb lataig marøbiibe, ñimune treetøguen gømøtø, masken marmønrraitarru cha, ñim isubigwan Tiusweinug pasra tøgagúigwan ke kagømønrraindøzhig tøgarwan.
42012029	Inchawei chindamermab isuptø menrra isui inchib lamøtay chibig køn, chi mamermab, chi mutsamermab.
42012030	Kaguende yu pirau misaamerabe mutøgucha iilan isua labelø gøn cha. Trune ñimui Møskaimbe ñimui chi palabelan ashaguen wabig køn cha.
42012031	Treeg kømøtø, ñimbe Tius nø ashib karub wainuguigwan isua lay chibig køn. Trumaybe tru katøgan chi palabelangucha ñimbe nemarig utønrrun cha.
42012032	'Nai mamdø ubishazheelø, chi kørig kui inchimøtay. Kaguende ñimui Møskaimbe nui karub wainuguigwan tranamig tab gúi indin gøn.
42012033	Chi tøgagúilan yana, chigarwan tranay, treeg marabeguende, an busrig urasrmera, pinønrrabig kømeelø tøgagønrrabguen, chi tøgagúilø managuen pinønrrabgailan srømbalasrø eseganrrab. Truyube niliig kebinrrab gaimabwei, ni pullilla barmøwei inchibnug.
42012034	Kaguende ñimui chi tøgagúilø chu esegaig pønrrøbene, ñimui manrrøgucha ke truyutø isub pasrønrrun cha.
42012035	'Ñimbe kewa, tamara, pørønawa, martrab ke muniitø guy; katø ñimui aceite usri lámparamerangucha piløga guy;
42012036	ñimbe kan mendig melabelø latailø gønrrigay ya buaig novios yaugurri attrab gøben muniirabelø latawei. Incha pua, nø yaskabwan pinrrøgøbene, kurtrab muniitø melabelø latailø gømig køn.
42012037	Mayanguen tab gúilø gøn tru karuindiig melabelø ya buaig nømun kib gøben gømø, kasrig burrabyuh puinabeløbe. Nabe ñimun cierton trendamønrrun: Ya buaig nøashib tamara pørønawa, mishatsigu nømun purramisringarua, mamigwan nøashib pirishinrrun cha.
42012038	Yem døbøtag pui lata, løtsø pui lata nømun kib gømø, kasrig burrøben puinabeløbe mayanguen tab gúilø gønrrun cha.
42012039	Kan ya buaima niliig chu uras attrab gúi mørimbe, yau nilønrrab kebibashmubsruinrrun cha.
42012040	Ñimgucha tamara melay chibig køn. Kaguende tru Møg Misra Arrubiibe chi isumø gøbenba arruptinchun— cha.
42012041	Inchene Pedrobe trencha payibig køn: —Señor, ¿iig ‘øyeeg lataitøwein gøn’ cha, kemesra wamindigwangan namuyasiitø waminchitirru? cha, kabe ¿mayeelain gúitarru?— cha.
42012042	Inchen Señorbe trenchibig køn: —Kan karuindiig megabig maig taigwan møra marøb, katø chi maramelan nøtø tsabø asha marøbigwan, ya buaig nui yau warabelan mannam ura puin gúindø nømui mamigwan srøttrab muniitø wabig kønrrai ashai wanninabiibe ¿møig kerah? cha.
42012043	Truibe mayanguen tab gúig køn cha, nun karua basrigwan marøb megabenh ya buaig puptindinabigweimbe.
42012044	Pøs nabe ñimun cierton trendamønrrun: Ya buaibe nui chi tøgagúigwan kerrigu nø asha marøb pasrønrrai tranrrun cha.
42012045	Inchen tru karuindiig megabig nuinetø ya buaibe peguen arrumønrraitamab isua, katøgan karuindiig melabelan møguelan lata, ishumburmeran lata kurrabetab menda, katø mab, muchib, mutsiirab tsubenba,
42012046	nui ya buaibe ni attraitamab isuinguen gømø gwaløm, ni ø uras punrraitamab isumø tsubenba, puptincha, purø rrømbøig ichagucha, maig taigwan marmeelø pønrrainug kertrun cha.
42012047	'Inchen tru karuindiig megabig nun karua basrøbig ya buaig maig maramig palai indi ashibig købendø, tamarmøwei maig chiben mørmøwei inchibigwane truba yam ichagutsig kønrrun cha.
42012048	Inchen tru karuindiig megabig nun karua basrøbig ya buaig maig maramig palai indi mørmøwa, kørrø ichagutsamdiig marøbigwane trengatig yam ichagutsig kømønrrun cha. Inchen møigwan gøben maramigwan mas nu rranøppe, treetøwei nu ulø bayrrun cha. Inchen møigwan gøben mas purø nørrø maramig traninabigwane, trunune masken nu ulø bayrrun chibig køn.
42012049	'Nabe yu pirau nag lataig kegutchab arrig køn. ¡Nabe yambe manawei pilabguen basrømønrrabmab truba isur!
42012050	Nane purø rrømbøig pinøbuløb arrubigu pureb yamig nebunrrautan. ¡Nane purø isutan treeg nebumnegatiibe!
42012051	¿Ñim isubgan nabe piraumay arruppe, ambumay imay tab gøbigwan srua arritamab isugueh? Nabe treeg kømøtø, nøørøtø, nøørøtø inchib gønrrai arrur cha trendamønrrun.
42012052	Kaguen møingurrimbunøbe kan yau trattrøgatø burramnuube nøørøtø inchib gønrrun cha, pøneløbe pailan namig kurra tarømisren, pailøbe pønelan namig kurra tarømisrtrun cha.
42012053	Møskaimbe nusrkawan namig kurrøben, nusrkaingurrimbe møskawan namig kurrøben, usrimbe nimbasrwan namig kurrøben, nimbasrkurrimbe usran namig kurrøben, sueeragurrimbe yernan, katø yernagurrimbe sueeran namig kurrønrrun— cha, trenchibig køn.
42012054	Incha gatø Jesúsbe misagwan trenchibig køn: —Wañimera pørr guebibsrø kurrab arrubene, ñimbe trenchibelø gøn cha: “Sre bunrrun” cha. Inchen pubwei inchibig køn cha.
42012055	Inchen isig ambø umbusrøngurri webarrubene: “Pachig kønrrun” chiben, treegwein gøbig køn cha.
42012056	¡Palatø tabelø! Pala wañi maig basrai asha, pirau maig kui asha ñim øyeeg kønrrun chib, øyeeg kønrrun chib waminchibelø gøbendø, ¿møin gwaløm chi pureb arrubigwane, trube, øyeeg kønrrun chinrrab wetøgørrønrrab gaimabeløbe mailø gøgue? cha.
42012057	'¿Sølgandø tabig maig kønrrabigwan ñimasiyaitøwei chindimba asha tamarmøgue?
42012058	Ñun maig maramigwan asha marig kønrrai tru kejabiiba, tru maig maramigwan asha marøbigweinuumay ambub pønrrappatø, mallatø trunun mayutø nøba tamara gørrømisrtrab inchi. Inchippa ñun juezweimay srua amben, juezbe policíameran trana øren, truiløbe ñun merrarrawa kailan keeri yau keera pasrmønrraimbe.
42012059	Pøs nabe ñimun trendamønrrun: Truyugurri webinrrappe, maya ulø misrigwan ke chishtø pagarawatøwei webinrrabguen— cha.
42013001	Inchen tru urastøwei møiløgøsrøn truyu pønrrøwabe Jesúswan trenchibelø gøn: —Pilatobe mø møguelan gøsrøn galileasreelan kweecha, truilai aniwane tru nøm Tiuswan tranamig animal gweetsiilai animba lindisain gøn— cha.
42013002	Inchen Jesúsbe trenchibig køn: —¿Ñim isuppe, Galilea møguelø treeg nebuinabeløbe, tru nømui birau katøganelø lataguen gømø, purab gailø gúimbarre treeg nebuitamab isugueh? cha.
42013003	Nabe ñimune treeg kømøn damønrrun. Ñimdøweinguen ñimui kaig mariilan isua møra, Tiusweimay lliramuisruandøbe, ñimgucha mayeeløba truilø lataitøwei kwanrrabguen cha.
42013004	¿Kabe ñim isubgan Siloésrø tru purøbala ya itøguebeñen kwabelø tru dieciochoeløgan Jerusalénsrø maya misag warabelan purab gailø gúitamatirru? chibig køn.
42013005	Nabe ñimune chi treeg kømøn damønrrun. Ñimdøweinguen ñimui kaig mariilan isua møra, Tiusweimay lliramuisruandøbe, truilø lataitøwei ñimgucha mayeeløba kwanrrabguen— cha.
42013006	Incha Jesús katø ‘øyeeg lataitøwein gøn’ chib, iigwan kemesra waminchibig køn: —Kan møg nui pirau kan higuera tusr ellguawa, tøgagua, higos niguitashchab ashchab ya, chigucha wetørramíig lataig køn cha.
42013007	Inchabe tru pirø ashib møwane trendan cha: “Au, na pøn bilawan mamig lanrrab i tusryu arrua, managuen wetørramur cha. ¡Lutiichi! tan cha. ¿Tusrwan pirøyu ke ka yandøbe chinchib pasrøbashchab?” tan cha.
42013008	Inchen tru pirø ashibiibe trenchibig køn cha: “Au, nai ashib karubig, møim bilatøbe ka basrøbashchab cha. Na pirøwan alaaranøb, animal bøy busrtrab cha.
42013009	Inchippa, treenchene mamig misrøbgun cha. Inchendø katøgucha misrmubene, trube, lutitchig” tan cha, trendan— chibig køn.
42013010	Kan isrin gwaløm Jesús judíosmera tulundzuni yau kusrenanøb pasrøbene,
42013011	truyube kan ishug dieciocho años ørøba kwanrrø uñibig wabig køn, kwaimandzig utsømay kesrungaruig, ni chinchagucha kurrashchab gaimabig.
42013012	Inchen Jesúsbe nun asha, wamabe trenchibig køn: —Au, ishug, yandø ñibe kwanrrø gømø, tabig kørrømisran— cha.
42013013	Incha nui tasigwan tru ishuweim bala estsarene, ishuube møi møi ølmisrøb, kurraashibig køn. Incha Tiuswan truba tabig waminchib mendabig køn.
42013014	Inchen tru tulundzuni yau ashib karubiibe, Jesús isrin gwaløm treeg tamarikkurri truba nama, misaamerane trenchibig køn: —Chigøben maramigwan maram gwalømmerabe seis días køn cha. Ñimui kwanrrømeran tamariilø gønrrappe, tru gwalømmerawan tamartrai amrrumbala cha, isrin gwaløm gømøtø.—
42013015	Inchen Señorbe kusrub trenchibig køn: —¡Palatø tabelø! ¿Ñimma møikkøben ñimui weywan, kabe ñimui burron isrin gwaløm pi mutsøsrønrrab sruamrrab pichimeelø gøtirru? cha.
42013016	I ishug Abrahamwei misagwan Satanás kwanrrøtøga dieciocho años ørøba lusra lataig tøgagúigwan, ¿Kabe isrin gwaløm gøn chiptø i kwanrriigwane øyeeg iløsrkaig megaigugurri elatsamig kømø, chindah?— cha.
42013017	Jesús nø øyeelan waminchene, nui ashig kømui inchibeløbe søteeløba køriimisra gørrømisren, trune katøganeløbe Jesús tabig mana asiimíig mari ashabe, truba kasraarabelø gøn.
42013018	Incha gatø Jesúsbe trenchibig køn: —¿Tius nø ashib karub pasraibe chi lataig asønan chinrrab gøh? cha. Kabe ¿møig lataig køn chinrrab gøh? cha.
42013019	Pøs kan murtasa yellwan kan møg nui trau tsurøb lataig køn cha, nurawa, kan tusr-unøburabig misren, pala amøñibelø illimeraguen tru srarmerayu le maran— cha.
42013020	Katø Jesúsbe trenchibig køn: —¿Tius nø ashib karub pasraigwane chi lataig køn chinrrab gøh? cha.
42013021	Pøs levadura lataig køn cha. Kan ishug pa arruba harina sømara, levaduran pusren, maya sømarigwan trunun ørøba pulingarub lataig.—
42013022	Pueblomerasrømba, yamera tsitsø bønrrabsrømba Jesúsbe kusrenanøb Jerusalénsrømay pureb ibig køn.
42013023	Inchen møikkøsrøn trencha payibig køn: —¿Señor, kaigyugurri wesrainanrrabeløgan mamdeelø gønrrab gúitarru?— cha.
42013024	Inchene nøbe trenchibig køn: —Trag yaskabwan kebambamigwan ñimbe kebamrrab tranrray cha. Kaguende nabe ñimun trendamønrrun: Mayamba kebamrrab inchendø, kaimanrrun cha.
42013025	Ya buaig kurra, yaskabwan kasrøbene, ñim wambig kørrømisrøbeløbe yaskabwan pinrrøgøb trenchinrrun cha: “Señor yaskabwan kurtra” cha. Inchen nøbe ñimune trencha løtønrrun cha: “Nabe ñimune chuelø gúi ashmíig kur” cha.
42013026	Inchen ñimbe trenchinrrun cha: “Nambe ñiba mab, muchib inchen, katø ñibe namui callesmerayu kusrenanøb indig kømøh” cha.
42013027	Inchene nøbe ñimune trencha løtønrrun: “Nabe ñimune chuelø gúi ashmur cha. Kaig marøbeløbe mayeeløba nainukkurrimbe tarømisray” cha.
42013028	Inchen ñimbe truyube kishib, trugulmeran tsatsamig kønrrun cha, Abrahamwan, Isaacwan, Jacobwan, katø mayeelø Tius maig karuigwan eshkabelan, Tius nø ashib karub waisrø nøm trusrø purrøben ñim asha, ñimbe wambig webetiilø gua.
42013029	Kaguen pørr gal-labgatøsrøngurrielø gøben, pørr guebibgatøsrøngurrielø gøben, ambøgurrielø gøben, igurrielø gøben, yu pirau chugurrieløtøgucha amrrunrrun, Tius nø ashib karub wainug purramisra manrrab.
42013030	Inchen møiløgøben møi ya yu pirau srabe melabeløbe srømbalasrømbe nømmerrig pønrrønrrun. Inchen møi ya yu pirau nømmerrig bønrrabeløbe srømbalasrømbe srabe melønrrun— chibig køn Jesúsbe.
42013031	Inchen tru gwalømdøwei mø fariseosmera gøsrøn puabe, Jesúswan trenchibelø gøn: —Ñiguen yugurri webya, inrrø cha. Kaguende Herodesbe ñune kweechig kuin gøn— cha.
42013032	Inchen Jesúsbe trencha løtabig køn: —Ø zorra lataigwan trenchinrrab ambay cha: “Au, møimba, srønaba nabe kwaimandziimeran webetab, kwanrreelan tamarøb, trumarbe nai maramigwan patsøgamønrrun” tan chinrrab.
42013033	Inchendø nabe møimba, srønaba, trumarba nai maywan ib yamig køn cha. Kaguen Tius maig karuigwan kan eshkabiibe nøørøsrøn gømø, Jerusalénsrø kwamig nebunrrun chibig køn.
42013034	'¡Jerusalén! ¡Jerusalén! ¡Tius maig karuigwan eshkabelan kweechib, katø ñimuyasig Tius karua øriilan sruutøga petabig! ¡Nabe yamba, kan biejetø gømø, kan atøwall nui pullichu-uregwan kwaldzarig umbu kanbalatø mara, maatanab lataitøwei ñui uregwan tulundzunønrrab inchen, ñibe nane kaasig køn! cha.
42013035	Au, ñim waraig yamerabe elatsig kørrømisrtrun cha. Inchawei nabe trendamønrrun chibig køn: Nane mas ashchaamøn cha, øyah tamnegatig: “¡Señorwei munchiyu nø ørig arrubiibe mayanguen tab gúig køn!”— cha.
42014001	Kan isrin gwaløm Jesúsbe kan fariseo chi maramigwan nø ashibigwei yausrø manrrab kebya wabene, kaneløbe ke chindashchab ashibelø gøn.
42014002	Inchene truyube kan møg Jesúswei merrab parab gwanrrø tøgaig wabene,
42014003	Jesúsbe tru maig maramigwan martrai Moisés pørigwan kusrenanøbelanba, fariseosmeranba trencha payibig køn: —¿Isrin gwaløm kan kwanrriigwan tamarmønrrai merig kø, chindah, kabe merømuig kø, chindah?— cha.
42014004	Inchen nømbe chigucha løtømeelø gøn. Inchene nøbe kwanrriigwan srua arrua, tamarabe, yandø inrrai ‘ungwa’ chibig køn.
42014005	Incha nømune trenchibig køn: —¿Ñimma møikkøben, ñui nusrkain gúi, kabe ñui wey gúi pisuyu kebeñenma, isrin gwaløm gúingucha, tru urastø wesramønrraitirru?— cha.
42014006	Inchen nømbe øyeelan chigucha løtønrrab gaimabelø gøn.
42014007	Linchab amrrunrrai eshkaig misaamera mishatsigu mas tab purramdønug, tab purramdønug laben, Jesúsbe treeg indi ashabe, øyeeg kømig køn chib eshkab waminchibig køn:
42014008	—Møikkøben ñun kan novios yaumay linchab attrai eshkabene, mas tab wamdønug merrarramøta cha. Inchippa ñi lataguen gømø, mas nuigwan linchab attrai eshkaig kua, truig puben,
42014009	tru ñunba, truigwanba linchai eshkabiibe arruppa: “Ñi waigwan ønun tranø” chibene, ñibe køriimisra wendausrø wanrrab purainrrabguen cha.
42014010	Treeg inchimøtø, masken ñun lincha cha eshkabene, wendausrø wamisr cha, tru ñun lincha chibig arrua: “Ñi, kasukube, yu merrabsrø wanrrab puraamø” cha, ñun trenchinrrai. Inchen ñibe tru mishatsigu ñiba purrabelai merrab truba tab indig kønrrabguen cha.
42014011	Kaguen møikkøben nøasiitø ‘nuig kurmab’ isubigwane, ka kørig martrun cha. Inchen nøasiitø ‘nuig kurmab’ isumíigwane ‘i møøbe si, nuig køn’ daig kønrrun— chibig køn.
42014012	Incha gatø Jesúsbe tru lincha cha eshkab møwangucha trenchibig køn: —Ñi kan mamig srørrøppe, ñui asiilandø gømøwei, ñui nunelandø gømøwei, ñui misagwandø gømøwei, ñui ya bulu puarmerandø gømøwei wama srøsr cha. Kaguen truiløbe ñungucha treetøwei linchai wama, nømgurringucha treetøwei marene, truburø ñibe utamigwan uta gørrømisrtrun cha.
42014013	Treeg kømøtø, ñi kan fiesta marøppe, waachameran gøben, kønønrrab gaimabelan gøben, cojosmeran gøben, kabgarmeran gøben linchab amrrunrrai eshkawabe,
42014014	ñibe mayanguen tab indig kønrrabguen cha. Kaguende truiløbe ñune katøburø treetøwei marmuindøgucha, sølgandø tabigwan marøbelø gatø øsiirab gwalømbe, tru ututø ñungucha Señorbe truburø tranamigwan tøgatø tranig kønrrun— chibig køn.
42014015	Inchen iigwan mørabe, tru kan mishatsigu wabiibe Jesúswan trenchibig køn: —Tius nø ashib karub waisrø mamigwan mabiibe mayanguen tab gúig kønrrun— cha.
42014016	Inchen Jesúsbe nun trenchibig køn: —Kan møg truba nørrø mamimera mannamig tamara, misaamera truba nu linchab amrrunrrai eshkawa,
42014017	yandø mam urasbe nui karuindiig megabigwane tru lincha tailan trenchinrrab ørøbig køn cha: “Yandø ke chab pønsrainguen bønrran cha, amrruy” chinrrai.
42014018	Inchene møitøgucha ke chine guemesrøb mendabelø gøn cha. Srøtiibe: “Kanbalø pirø ke møindø chab pena, trunun ashchab inrrab war tan cha. Treekkurri kaimamønrrun dan chirrunrrig cha”, trendan cha.
42014019	Inchen kane: “Weymera diez arabelø pena, maig marøbelø gøtashchab ashchab inrrab war tan cha. Treekkurri attrab gaimamønrrun dan chirrunrrig” tan cha.
42014020	Inchen katøgane: “Ke srø gasharawa gua, trugurri attrab gaimamønrrun dan, chirrunrrig” tan cha.
42014021	'Inchen karuindiig megabiibe ya, tru nun karub pera wabig ya buaigwan kerrigu eshkaben, nøbe namappe, karuig megabigwane trenchibig køn cha: “Malla inrrø cha, ciudayu calleswanba, maywanba ya, waachameran gøben, kønønrrab gaimabelan gøben, cojosmeran gøben, kabgarwan gøben yu pera attrig” cha.
42014022	Inchen mas yanasrø tru karuindiig megabiibe trenchibig køn cha: “Ñi nan karub pera wabig, ñi maig karuigwan maren, katøgucha aldø basran” cha.
42014023	Inchen nøbe tru karuindiig megabigwane: “Ciudayu wambiisrø nørrø maymerawan gøben, shush maywan gøben ya, nai ya netsanrrai katøganelan amrrumø gømø, ke amrrumne wamønrrig cha, trendan cha.
42014024	Kaguende nabe trendamønrrun: Tru srøsreelø na lincha cha wamiiløbe møikkucha nai mamigwane maig mamig kuinguen mørtraamøn” cha trendan— chibig køn Jesúsbe.
42014025	Misag truba nørrø Jesúswei mendig amben, nøbe keesha ashabe trenchibig køn:
42014026	—Møikkøben naimay arrua, nui møskawan, nui usran, nui srawan, nui uregwan, nui nunelan, nui nuchalan lataitøguen gømø, nan mas undaarab, katø nui øsig kømigwan lataitøguen gømø, nan mas isub undaaramíibe nai mendig uñibig kønrraamøn cha.
42014027	Inchen gatø møikkøben nui kuruswan nø muta arrumigwan muta, nai mendig arrumíibe, nai mendig uñibig kønrraamøn chibig køn.
42014028	Ñimma møikkøben, kan truba bala ya martrab inchabe, ¿patsøgamdiig køtashchab anwanmerrig ashchab wamisrmønrraitirru? cha.
42014029	Treenchimøtø, pøtøburab pølsrugwandø pølbasra, patsøgønrrab gaimabene, mayeelø ashibeløbe ñune indzatø ashib trenchinrrun cha:
42014030	“Ø møøbe yawan martrab pølbasra, patsøgønrrab gaiman” cha.
42014031	Kabe kan reyma katøgan reyba kwayanrrab webinrraptø, ¿suldaumera diez mil nø tøgagúitøgaba, katø tru nøba kwayanrrabig suldaumera veinte mil pera arrubiiba, ka kwayamdiig køtashchab trununmerrig isunrrab wamisrmønrraitarru? cha.
42014032	Pøs kaimappe, tru katøgan rey yabsrø srø basrøbenbatø, kwayamø, tammay kørrømisrkun chinrrai karuilø ørtrun cha.
42014033	Inchawei ñim møikkøben chi tøgagúigwan kerrigu elachimíibe, nai mendig uñibig kønrraamøn chibig køn.
42014034	'Trebe tabig køn. Inchendø yandø tru trebe larrmíig misrabe, ¿katøbe chincha gúi larrøbig misriasamø?
42014035	Pirø tamisrtrai pirøyu wiitamdiig kømøwei, animal bøywan abono marigu pusramdiig kømøwein gøben, yandø petig kønrrun cha. ¡Møramig kalu bønsraibe mør!— chibig køn.
42015001	Romasreelayasig an utabeløba, kaig marøbeløba Jesúswan mørtrab mayeelø kemallen,
42015002	fariseosmeraba, tru Moisés pørigwan kusrenanøbeløbabe yeeg marøbig køn chib, trenchibelø gøn: —I møøbe kaig marøbelan wamab, truiløba mab inchibig køn— chib.
42015003	Inchen Jesúsbe ‘øyeeg lataitøwein gøn’ cha, kemesra waminchibig køn:
42015004	—¿Ñimma møikkøben ubishamera cien tøgagua, truilø kan palab misrene, noventa y nueven wambig nøørøsrø nømdø warønrrai warøbashippa, wetørramnegatig tru ubisha rrubabigwan lanrrab imønrraitirru? cha.
42015005	Incha wetørrappe, kasrag købiitø, ñui kildunyu muta, arrua,
42015006	yandø yau puabe, ñui ya buluelanba, ñui trendø asielanba tulundzuna, trenchinrrun cha: “Naba kasraaragun cha. Kaguende nai ubisha rrubabigwan wetørrar” cha.
42015007	Inchawei nabe trendamønrrun chibig køn: Srømbalasrøngucha treetøwei kasraaran gøn cha, kan kaig marøbig nui kaig mariilan isua møra, Tiusweimay llirabene, tru noventa y nueve sølgandeelø tabelø isua møramig chi palømeelaimburab lataguen gømø.
42015008	'Kabe ¿kan ishuuma anzheelø diez tøgagua, truyu kan trubøbene, kan lámpara biløga, yawan paluunchib wetørramnegatig, tab lamønrraitarru? cha,
42015009	Incha wetørrappe, nui trendø asielanba, nui ya buluelanba tulundzuna, trenchinrrun cha: “Kaguen nai an rrubigwan wetørrar cha, naba kasraaragun” cha.
42015010	Inchawei kan kaig marøbig nui kaig mariilan isua møra, Tiusweimay llirabene, Tiuswei ángelesmerai utugucha treetøwei kasraaranrrun— cha trendamønrrun.
42015011	Jesúsbe katø trenchibig køn: —Kan møg pagatø nusrkalø tøgagúibe,
42015012	wendiibe møskawane trenchibig køn cha: “Nai møskai, nan keta tranig naimburab gønrrabigwan pirishirra” cha. Inchen møskaimbe chi tøgagúilan nømun pirisha, tranen,
42015013	mam gwalømyutø tru wendø nusrkaimbe nuimburabigwan kerrigu tulisha, yabsrø katøgan birausrømay ya, trusrø chigøben kaig marøbyutø patsø binishibig køn cha.
42015014	Inchen nui anwan yandø chab patsøgøbenba, tru birausrømbe chutøgucha parøbe truba nuig arruben, nune yandø palabig arrub mendabig køn cha.
42015015	Inchen tru birausrø kan møweinug maramig lanrrab ibene, truibe nui kuchimera waraisrø, kuchi ashib meganrrai ørøbig køn cha.
42015016	Inchen nøbe tru kuchi maig mamimeran øska mainrrabna isuben, nune muguen chi srørrmeelø gøn cha.
42015017	Inchen nøbe gatøle isua mørabe trenchibig køn cha: “¡Kan nai møskawei yau marøb melabeløbe mamig yeeg nørrø uncha tøgagøben, trune nabe yu parøgwab kwamønrrun! cha.
42015018	Trembe nai møskawei yamay gatø kurrab ya, nune trendamønrrun cha: 'Nai møskai, Tiusweimburappa, ñuimburappa kalø mara basrar cha.
42015019	Møimbe yandø kan ñui nusrkain gúi lataig tøgagømgaig kur cha, ñui marøb melabelan lataitøwei tøgagørra' chinrrab tan” cha.
42015020	Incha møskawei yamay ib mendabig køn cha. 'Inchen møskaimbe yab arrubendø, nebua asha, kan nai unan yeekkucha nebuitamab lastima ashabe, katønrrab lula, irab, muchab indan cha.
42015021	Inchen nusrkaimbe møskawane trendan cha: “Nai møskai, Tiusweimburappa, ñuimburappa kalø mara basrar cha. Møimbe yandø nai nusrkain gøn cha wamig kønrrabgaig kur” cha.
42015022	Inchen nui møskaimbe nui karuig mendig melabelan wama, trendan cha: “Kenanamelan mas tabelan petø wesrua kenanøb, tasigu surtigas pasrøb, alpargatis keetøsrøb inday cha.
42015023	Incha tru ø tsal-lanin toron srua amrrua, kweetsay tan cha. Incha fiesta marøb, mab kasraaragun cha.
42015024	Kaguen i nai nusrkaimbe kwaig lataig kua, katø øsiirain gøn cha, trubig lataig kuigwan katø wetørrar” tan cha. Incha fiesta marøb mendabelø gøn cha.
42015025	'Inchen tru mayor nusrkai tru trau uñibiibe arrua, ya bulu pub guabe, truba may wanrrøb, palø ichib, katø pailab gúi mørabe,
42015026	truyu kan møigwan gøsrøn karuindiig megabigwan wama payibig køn cha: “¿Chinchibrren gøh?” cha.
42015027	Inchen truibe trenchibig køn cha: “Ñui nuneg puben, ñui møskaimbe tru tsal-lanin toron kweetsingarun cha, kaguen chigucha gømø, tabig ka øsig puben.”
42015028	Inchene mayor nuneebe namaptø, kebarrumønrrab inchen, møskaimbe webya, kebattrai truba inchibig køn cha.
42015029	Inchen nøbe møskawane trendan cha: “Yamba nabe ñun yeeg yam bila chu uragucha ñi maig karuigwan møra marøb megaben, trune nane managuen kan cabro-unøtøguen ketømíig køn cha, nai linchibeløba fiesta maramig.
42015030	Trune møimbe ñui nusrkai ñui anwan kaig ishumburmeraba chab patsøga pubene, ñibe tru tsal-lanin toron kweetsin gøn” cha.
42015031	'Inchene møskaimbe trendan chibig køn: “Nai nusrkai, ñibe chu uragucha naba waben, na chigurrimbunø chi tøgagúibe ñuiwein gøn cha.
42015032	Trune ñui nuneebe kwaig lataig kua, katø øsiirain gøn cha; trubig lataig kuigwan, katø wetørrar cha. Treekkurri møimbe fiesta marøb, kasraaramibe søl gøn” dan— cha, trenchibig køn Jesúsbe.
42016001	Incha gatø Jesúsbe nui kusrenanøb pera uniilan trenchibig køn: —Kan pua møg nui chi købigwan ashib tsunrrai trarrig tøgagøbig køn cha. Indiibe møiløgøsrøn tru pua møwan trencha eshkanrrab ambubelø gøn cha: “Tru ñui chi købigwan ashib tsunrrai trarriibe ñi chi tøgagúigwan ke ka yandø chine marøb ka patsøgøb tsun” cha.
42016002	Inchen tru pua møøbe tru ashib tsunrrai trarrigwan wamabe, trenchibig køn: “¿Chigúindørre ñune øyeeg waminchib gøh? cha. Trube møimbe, ñi nai chi købigwan ashib tøgagúigwan nan lutøgurri eshkarra tan cha. Kaguen yandø nai chi købigwan ñibe ashib tsumibe mas kaanrrab gøn” cha.
42016003	Inchen tru ashib tsunrrai trarrinabiibe nuinetø treeg isubig køn cha: “¿Nan øyeegwan martrai tranøbig tru maramelan yandø nan kerrabene, trube, møimbe chi maramerah? cha. Yandø kwallchabgaig kur cha. ‘Chigøben kettra’ cha, miab unamibe kørig køtan cha.
42016004	Nan yandø ashib tsumønrrai weguchene, mugøben nømui yamerayu nan wamab utønrrai, møimbe si, nabe chi maram gúi asha basrar” tan cha.
42016005	'Inchabe nui ashib karubigwan ulø misrarwan kan gan wama, srøsriigwane trencha payibig køn cha: “¿Nai ashib karubigwan ñibe maya ulø gugu?” cha.
42016006	Inchen nøbe: “Olivo aceite cien galones ulø gur” chiben, tru chi maramigwan ashib tsubiibe: “Ñui ulø misrig pørin guilgawan cha chiptinchibig køn. Petøzhiitø wamisrøb møimbe cincuentaindiig kørrøørøb pørøptinchi” tan cha.
42016007	Incha gatøganune: “¿Ñibe maya ulø gugu?” chiben, nøbe: “Tirigu cien cargas ulø gur” chiben, tru maramigwan ashib tsubiibe: “Ñui ulø misrig pørin guilgawan utørra chibig køn. Møimbe ochentaindiig truyu pør” cha.
42016008	Inchen nui ashib karubiibe tru chi købigwan ashib tsunrrai trarrig maig maramigwan marmíigwane ke chi maramdiig køtasha ashib megawa marin gúi ashabe, kan trengucha møg isua marøbig kønrrab tan cha. Pøs yu pirauigwandø isum misaamerabe nøm treeløtø misrøppe, purø møg isua marøbelø gøn chibig køn, tøryuelai ureemera lata gømøtø.
42016009	'Nabe ñimune trendamønrrun cha: Yu tabig kømø birau ñim an tøgamisriiløtøga misaamera asiimeelan asiilø mara tøgagønrrab inday cha. Treeg maren, ñimui tru chi tøgagúilø chab patsindøgucha, ñim managatig purramnug srømbalasrømbe nøm ñimun utønrrabelø purrønrrain cha.
42016010	'Inchen lamøtiigu søl marøbiibe nuwangucha treetøwei søl martrun chibig køn. Inchen lamøtiigu søl marmíibe nuwangucha treetøwei søl marmønrrun cha.
42016011	Inchawei yu pirau chi købig tabig kømíigwanguen ñim maig maramigwan søl asha marmeelane, ¿mas tru newan tabigwane ashib tøgagønrraimbe ñimune mu rraniaasamø? cha.
42016012	Ñimuin gømíig pegwanguen ñim chi tab asha marmeelane, ¿mas ke ñimuyasig tøgagønrraimbe mu rraniaasamørra? cha.
42016013	'Kan karuindiig megabiima muguen pailanbabe tab mara rranrrab gaimanrrun cha. Kaguende kanune tsalø ashippe, kanune undaaranrrun cha. Kanune chiyugucha truba tab mørøb megappe, kanune kaashib webinrrun cha. Inchawei Tiusweimburabigu marøb pasrønrrab isumba, anweimburabigu marøb pasrønrrab isumba inchibiibe martrab gaimanrrun cha, pabaløbabe.—
42016014	Inchen fariseosmera anwane ke chinchimmørø inchib undaarabelø iigwan kerrigu mørøb pønrrøwabe, Jesúswan indzatø ashen,
42016015	Jesúsbe trenchibig køn: —Ñimwein gøn cha, misag malaube ñim ñimasiitøwei sølgandø amøñibelø tabelø misrøb pønrrabeløbe. Trune Tiusbe ñimui manrrømerayu chi isuilan asan cha. Kaguen møguelø purø tabig asønai indigwane, Tiuswein gabyube ashikken gønrrabgaig trømbøig køn cha.
42016016	'Maig maramigwan martrai Moisés pørigwanba, Tius maig karuigwan eshkabelø kusrenaniilanbabe Juan arrub gwalømgatig møra maramig købig køn cha. Inchen tru uraskurrimbunøbe Tius nø ashib karub waigwan tabig srø wamwan eshkab kusrenanen, mayeeløba kebamrrab tranrrabelø gøn cha.
42016017	'Srømbalaba, pirøba pønrrabelø pinamikken chigucha gømuben, trune tru maig maramigwan martrai Moisés pørigu maya lamøzhig bønrrabikken ka yandøbe, purainrraamøn chibig køn, Jesúsbe.
42016018	'Mu møøtøgucha nui srawan kucha, tarømisra, katøganba kasharabiibe, itølulan cha. Inchen gatø tru keg kucha ishuuba kasharabiibe, katø treetøwei itølulan— chibig køn.
42016019	Katø Jesúsbe trenchibig køn: —Kan truba pua møg købig køn cha, larrø tab yalø bigøzheelø kemba, linotøga mariilø nuweyelø kemba, kwalømmørig purø tab fiestamera maramba inchibig.
42016020	Inchen gatø kan truba waacha møg Lázaro taibe, asru pisrøtø netsaig chu uragucha puaigwei yau wambig kerruinug yaskabu wamisra,
42016021	tru waachabe tru puaigwei mishatsigugurri kørriitøga øska mainrrabna isuben, trune pisrømerane werameratøø kemalla, nerab gøbelø gøn cha.
42016022	'Indiibe kan gwaløm tru waachabe kwaben, purø tabzhiisrø Abrahamba wanrrai ángelesmera pera ambubelø gøn cha. Inchen tru puaikkucha kwaben, sørabelø gøn cha.
42016023	Inchen tru puaibe tru kwabelø amba møra melainug purø rrømbøig kui megawa, kurraasha, yabgurri Abrahamwanba, Lázaronba purrai ashabe,
42016024	trashibig køn cha: “Abraham, merrabsrø nai møskai, nan lastima asha, Lázaron ørtra chib, nui tasig-unandøguen piyu keguana, nai niløwan sømartrab attrai. Kaguende nabe yu i nag naarabigu mumaygucha gømui purø rrømbøig kui megar” cha.
42016025	Trendaingucha Abrahambe trenchibig køn: “Nusrkai, ñiguen isu cha. Ñi pirau øsig tsub urasbe ñibe tabiitø, tabiitø utøben, Lázarobe treetøwei kaitø, gaitø utig køn cha. Møimbe Lázarobe yube chi isumgaig tabig wamig utøben, ñibe mumaygucha gømui purø rrømbøig kui megan cha.
42016026	Treeg køben katøgucha, namuimba, ñimuimba tøbøtag kan purø rrømbø umbu gulli pasran cha. Yugurri ñimuimay ambug kui inchibelø puramrrab gaimabwei, katø ñimuinukkurri namuimay purørrug kui inchibelø kaimabwei inchai.”
42016027	'Inchen tru puaibe trenchibig køn: “Treeg købene, trube, Lázaron nai møskawei yamay inrrai ørtra cha.
42016028	Trusrø nunelø trattrøgatø tøgagur cha, nøm isua gønrrai truilan waminchai, nømgucha yusrø mumaygucha gømíig purø rrømbøigumay amrrumønrrain” cha.
42016029	Inchen Abrahambe trenchibig køn: “Nømbe Tius maig karuigwan eshkabelø pøriilan gøben, Moisés pørigwan gøben tøgar gøn cha. ¡Truilan mørbash!” cha.
42016030	Inchen tru pua møøbe trenchibig køn: “Nai møskai Abraham, kah, treeg kømøtø, møikkøben nømuimay kwailai utugurri kurra ibenesi, nømbe nømui kaig mariilan isua møra, Tiusweimay lliranrrun” cha.
42016031	Inchen Abrahambe trenchibig køn: “Moiséswanba, Tius maig karuigwan eshkabelanba, truilanma mørmuibe, kwailai utugurri møikkøben katø øsiiraingucha mana gørenrrab gø” tan— cha, Jesúsbe trenchibig køn.
42017001	Jesúsbe nui kusrenanøb pera uniilan trenchibig køn: —Chine chinetø iløsrkøb kegørrøsrkøb attrabigwane arrumønrrai chincha katamgaig køn cha. Inchendø ¡møg waacha! tru kaigwan nø bera mara kebenøsrkøbigweimbe ¡kan maig kuaasamørra! cha.
42017002	Trembe kan tirigu guitsig nu srugwan naashigu iløsra, mar umbusrø kegutsig kuinguen søl gøbsruinrrun cha, i shushmeran kaig mara køgørrøsrkøbgunrriibe.
42017003	Inchawei ñimdøwei ashiptø guy cha. Ñui nuneg ñun chigøben kaig marene: “Ñi øyeeg marmumbala” cha, alegau, chibig køn. Inchen nø nui kaig mariilan isua møra, Tiusweimay llirabene, ñibe trunun yandø mas ulø baymønrrab, pesannau cha.
42017004	Mawawan nøbe katøle, gatøle siete nebumnegatig ñun kaig mara, tru kaig marimørig ñun: “Øyeeg maramgaigwan marar” chib arrubene, ñibe trunun mas ulø baymønrrab, yandø pesannamig køn— cha, trenchibig køn Jesúsbe.
42017005	Jesús nøashib karua øriiløbe nun trenchibelø gøn: —Namui isubigwan ñuinug mas tøga melaigwan nemartra— cha.
42017006	Inchen Señorbe trencha løtabig køn: —Ñim kan murtasa yellburaptiitøguen isubigwan nainug pasra tøgar gúimbe, i sicomoro tusrwan: “Yugurri ucha, maryu ellgwawa basrambu” chibene, tusrbe maig chiben mørøbsruinrrun cha.
42017007	'Ñimma møikkøben, kan karuindiig megabig tøgagua arab uña, traugurrin gúi, kabe ubisha ashib uña gúi pubene: “¿Puraarrua, kabe yusrø manrrab wamisr” chinrraitirru? cha.
42017008	Treeg chimøtø: “Nai mamigwanmerrig nena, pala itøgueigwan kewa, pørønawa, na chab mab, chab mutsamnegatig chi palain gúindø purørtrab ashib pasrau cha, treebe chinrrun cha. Incha trugurrimbe si, ñigucha mab, muchib inchig” chinrrun cha.
42017009	Kabe nui karuindiig megabigwanma nø maig karuigwan maren, ¿truburø ‘ungwa’ chibelø gúitarru? cha.
42017010	Ñimgucha treetøwei Tius maig karuigwan kerrigu marabe, trenchinrrigay chibig køn: “Nambe mendig melabelø chiguen trengatig marmeelø guer cha. Kaguende ke maig karuizhigwandø nebua marer”— cha.
42017011	Jesús Jerusalénsrømay ippe, Samaria birøwanba, Galilea birøwanba pureb maywan pureb ya,
42017012	kan yamera tsitsø bønrrabnug pubene, møguelø diezelø lepra gwanrrø asr ørø trerabig tøgar katønrrab werruppe, werrubendø, yaptø pønrramisra,
42017013	trashibelø gøn: —¡Jesús, ñi Kusrennøbig, namun lastima ashcha!— chib.
42017014	Inchen Jesús ashabe, trenchibig køn: —Judíosmerai sacerdotesmeran eshkanrrab ambay— cha. Inchen nøm ambub pønrramnetø nømui kwanrrøbe tammisra, chishmisrikken gørrømisrøbig køn.
42017015	Inchen møikkøsrøn nun chishmisrin gúi ashabe, truba mur trashib Tiuswan truba tabig waminchib katø arruabe,
42017016	Jesúswei merrab tømbønsra ‘ungwa, ungwa’ chib maløwan piraugatig utsøbasrøbig køn. Tru møøbe judíoguen gømøtø, samariasriig købig køn.
42017017	Inchene Jesúsbe trenchibig køn: —¿Kwanrrøwan chishmariilø gørrømisrøbeløbe yamba diez kømmørgøppeh? cha. ¿Nueveeløbe chu ambah? cha.
42017018	¿Mu gatøgan møikken Tiuswan maya nuguen tabig køn chib waminchab arrumuben, i peg birausriitø Tiuswan ‘ungwa’ chinrrab arru chindah?— cha.
42017019	Incha tru møwane trenchibig køn: —Kurra, inrrø cha. Kaguende ñui isubigwan nainuutø pasra tøgagúikkurri tabig kørrømisran— cha.
42017020	Fariseosmera Jesúswan Tius nø ashib karub wainuguiibe chu ura bunrrerah cha, payen, Jesúsbe trencha løtabig køn: —Tius nø ashib karub wainuguig pubiibe kaptøga ke asha gønrrai attrabikkucha gømøn cha.
42017021	Kabe: “Yu pasran” chimøwei: “Uyu pasran” chimøwei inchun cha. Kaguen Tius nø ashib karub wainuguiibe ñimui umbuguen basran— cha.
42017022	Incha nui kusrenanøb pera uniilane trenchibig køn: —Na, Møg Misra Arrubig ñimui utu unin gwalømmera, katø kan gwalømzhiitøguen pumønrrabmab, ñim isum gwaløm attrun cha. Inchendø treebe asamig kaanrrun chibig køn.
42017023	Ñimun: “Yu pasran” tantø: “Uyu pasran” tantø indingucha, ashchab ammøwei, mendig ammøwei inchigay cha.
42017024	Kaguen kan palaig bilabig kandarø srømbalasrøngurri katøgandarøsrø kebilab lataitøwei, tru Møg Misra Arrubig arrub gwalømbe treeg kønrrun chibig køn.
42017025	Inchen treeg bumøwatøbe, nabe chigøben marinab, kaashib indig kømig nebunrrun cha, møi misaamera.
42017026	Noé tsub gwalømmerawan maig purayaibe tru Møg Misra Arrubigwein gwalømmerawangucha treetøwei purainrrun cha.
42017027	Misaamerabe chi isumø mab, muchib, kasharab, kasharanøb inchib gúig køn cha, Noé nui nu barcoyu kebib gwalømgatig. Inchen sre kwarømíig pub menda, mayeelanba chab pinisaig købig køn cha.
42017028	Katø Lot tsub uras chigucha treetøweim burayaig køn cha. Misaamerabe chi isumø mab, muchib, penab, yanøb, ellmarøb yamera marøb inchib gøbenba,
42017029	Lot Sodoma ciudayugurri yandø webibene, srømbalasrøngurri naaba, azufreba sre bua, mayeelan patsø binisaig købig køn cha.
42017030	Na, Møg Misra Arrubig kenamisrøb gwalømgucha treetøwein gønrrun chibig køn.
42017031	'Tru gwalømbe ya bala wambig wabiibe, yaambu chigøben tøgaguabe, wesranrrab kørraarrumøta cha. Inchen møikkøben trau uñibiibe, yamay arrumøta cha.
42017032	Lotwei srawanma ñimguen isuy chibig køn.
42017033	Inchen møikkøben chigøben køben kwamønrrab inchibiibe pinab pinamig nebunrrun cha. Trune tru kwawa pinabiibe nui øsig kømigwan esegawa tøgagønrrun cha.
42017034	'Inchawei nabe trendamønrrun: Tru arrub yembe pailø kan camayutø kib warøben, kane pera yaig køben, kane kørrømarig kønrrun cha.
42017035	Katø ishumburmera pailø kitsøsrugu kichib gøben, kanune srua iben, kane kørrømarig kønrrun cha.
42017036	Møguelø pailø trau warøben, kane pera yaig køben, kanune kørrømarig kønrrun— cha, trenchibig køn.
42017037	Inchen iigwan mørabe, nømbe payibelø gøn: —¿Señor, øyeebe churre burainrrerah?— cha. Inchene Jesúsbe trencha løtabig køn: —Kwaig chu tsubene, truyu kallinasumera tulundzunønrrun— cha.
42018001	Chu urastøgucha Tiusba wamindamigwane elachib kullaaramø melamig truba palabig køn chinrrab, Jesúsbe nui kusrenanøb pera uniilan ‘øyeeg lataitøwein gøn’ cha, kemesra waminchib
42018002	trenchibig køn: —Kan puebloyu kan juez wabig køn cha, truibe: “Tiuswan gørmøwei, ni møguelan naimburab gømøbashtømab” isubig.
42018003	Inchen tru puebloyutøwei kan piudagucha wabig køn cha. Truibe tru juezweimay trenchinrrab arruptø arrubig: “Nan kalø marøbigwan maig maramigwan tamara guettra” chib.
42018004	Inchen tru juezbe kan maya yana gøsrøngatig ke mørøg kømui inchibig køn cha. Inchabe yandø truibe treeg isubig køn cha: “Nabe Tiuswan gørmøwei, ni møguelan naimburab gømøbashtømab isubig kuagucha,
42018005	i piudabe ke menrra bub llirab, ke pesrøølig inchib ke katø gatø arrumønrrai, ka tamara rranrrab isur” tan— cha.
42018006	Inchabe Señorbe trenchibig køn: —Tru sølgandø tabigwan marmø juezken, nø øyeeg taigwan møray cha.
42018007	¿Inchawei Tiusbe nuindø gønrrai lawa wesruilø yem gwaløm nun miabelane, nømuyasig sølgandø maig kønrrabigwan marøb purømisrmønrraitarru? cha. Kabe ¿muniitø, muniitø melønrrai inchautah? cha.
42018008	Pøs nabe trendamønrrun cha: Tiusbe sølgandø maig kønrrabigwan petø tamara guettrun cha. Inchen treeg køben, na, tru Møg Misra Arrubig yu piraumay katø arrub gwalømbe ¿isubigwan nainuutø tøga misag pirau gatøgucha wetørranrrautah?— chibig køn.
42018009	Møiløgøben nømdø sølgandiig tabelø guermab isua, katøganelane kaashibelaimburab Jesúsbe ‘øyeeg lataitøwein gøn’ chib kemesra waminchib trenchibig køn:
42018010	—Pailø møguelø Tiuswei yau Tiusba waminchab ambubelø gøn cha, kane fariseo gøben, kane romasreelayasig an utabig.
42018011	Tru fariseobe pasramisra, øyah chib Tiusba waminchibig køn cha: “Nai Tius, ungwa, ungwa chib, kaguen nabe kanelø lata niliig kømøwei, kalø marøptiig søl marmíig kømøwei, itøluløptiig kømøwei, ni i an utabig lataig kømøwein gur cha.
42018012	Nabe truneyu pa gwaløm ayunab, na chi tøgagúigugurri diezmørig kan gan tranøb inchibig kur” chib.
42018013	Trune tru an utabiibe wendausrøndø pasramisra, ni nui kabmeranguen srømbalaneb neeshig kømui inchib, nui pechondø kurrøb, trenchibig køn cha: “Tius, nan lastima ashcha chib. Nabe kaig marøbig kur” cha.
42018014	Inchawei nabe trendamønrrun chibig køn: Tru an utabiibe nui yamay katø ippe, Tiusba chi kaig kømíig lataig Tius tabig kørrømarig yan cha. Trune fariseobe treeg kømø yan cha. Kaguen møikkøben nøasiitø ‘nuig kurmab’ isubigwane ka kørig martrun cha. Inchen nøasiitø ‘nuig kurmab’ isumíigwane ‘i møøbe si, nuig køn’ daig kønrrun— cha.
42018015	Ureezheelan chigucha Jesúsweimay srua amrrubelø gøn, nø estsartrai. Inchen nui kusrenanøb pera uniilø trunun ashabe, srua amrrubelan namøben,
42018016	trune Jesúsbe ureemerane nuimay wama, trenchibig køn: —Ureemerane merømø, naimay ka amrrubasay cha. Kaguende Tius nø ashib karub waibe nøm latailaiwein gøn cha.
42018017	Inchawei nabe ñimun cierton trendamønrrun chibig køn: Møikkøben Tius nø ashib karub wainuguigwan kan unø lataitøwei utaptinchimíibe managuen truyube kebinrraamøn— cha.
42018018	Kan møikkøsrøn chi maramigwan nø ashibiibe Jesúswan trencha payibig køn: —Kusrennøbig tabig, ¿managatig øsig kømigwan Tius tranig tøgagønrrappe, nabe chi maramerah?— cha.
42018019	Inchen Jesúsbe trenchibig køn: —¿Chindimba nane tabig cha wamøgu? cha. Tabiibe kandø gøben, truibe Tiustø gøn cha.
42018020	Tius maig maramigwan martrai pønsrailane ñibe yandø ashibig køn cha: “Itølulmøwei, kweechimøwei, nilømøwei, katøganelaimburab isa waminchimøwei, ñui usri møskawan maig købash inchimø, tab indamig køn” tailan.—
42018021	Inchen tru møøbe: —Nabe iilane kerriguh matsinø-unøgurri marøbig kur— chiben,
42018022	Jesús iigwan mørabe trenchibig køn: —Katøgucha kan chigøsrøndø palan cha. Ñui chi tøgagúigwan kerrigu yana, waachameran pirishi cha. Treeg marabe, srømbalasrømbe chigurrimbunø tøgagønrrabguen cha. Trugurrimbe arrua, nai mendig amø— chibig køn.
42018023	Inchen tru møøbe iigwan mørabe, truba isui inchibig køn, kaguen truba puaig kua.
42018024	Inchen Jesúsbe nun ashabe, trenchibig køn: —¡Tius nø ashib karub wainug puarmera kebambamibe purø murig køn! cha.
42018025	Kan camelloguen tsusain gal rrabyu illmø larrayamdiig køben, kan puaibe Tius nø ashib karub waisrø kebinrrab gaimanrrun— cha.
42018026	Inchen mørøbeløbe trenchibelø gøn: —Trube, treeg købene, ¿kaigyugurrimbe mu gúi wesraig kønrrautah?— cha.
42018027	Inchen Jesúsbe løtappe: —Møguelø martrab gaimaigwane Tiusbe sí, martrun— chibig køn.
42018028	Inchen Pedrobe trenchibig køn: —Au, nambe namui chi tøgagúilan elacha, ñui mendig amrruig køn— cha.
42018029	Inchen Jesúsbe trenchibig køn: —Pøs nabe ñimun cierton trendamønrrun cha: Møikkøben nui yawan, srawan, nunelan, møskalan, uregwan Tius nø ashib karub waigweimburabigwan isua elachibiibe,
42018030	møi yu piraube øyeetøguen gømø, mas purø nu uta tøgagua, kansrømbe managatig øsig kømigwan utønrrun— cha.
42018031	Jesús nui doce kusrenanøb pera uniilan nøørø wamabe, trenchibig køn: —Au, nambe Jerusalénmay nebambub amber cha. Trusrømbe tru Møg Misra Arrubigweimburab Tius maig karuigwan eshkabig pøriibe kerrigu maig taig punrrun cha.
42018032	Kaguende nune judíos kømeelan tranen, indzaashib, tsalø wamab, illimbi tuchaashib,
42018033	ichaguchib srua gua, yandø kwetchun cha. Inchendø pøn gwalømyube katø øsiiranrrun— chibig køn.
42018034	Inchen nømbe trunun mandø gúinguen mørmøwei, ni wamindigwan chi tainguen mørmøwei inchibelø gøn. Kaguende iig wamindiiløbe nømune sørin basrøben, nømbe ni chiwan dainguen mørmeelø gøn.
42018035	Jesús yandø Jericó ciuda bub lutau ibene, may menda kan kabgaig ‘anzhig kettra’ chib, miab wawabe,
42018036	misag truba nu puraambi mørabe, kabgaibe: —¿Chindah?— cha, payene:
42018037	—Nazaretsrø Jesús pureb yan— cha, trenchiptinchibelø gøn.
42018038	Inchen kabgaibe trenchib trashibig køn: —¡Jesús, merrabsrø Davidwei Nusrkai, nan lastima ashcha!— chib.
42018039	Inchen tru merrab ambubeløbe niløtø wanrrai namingucha, nøbe trenchib mas mur trashibig køn: —¡Merrabsrø Davidwei nusrkai, nan lastima ashcha!— chib.
42018040	Inchen Jesúsbe pasramisra, srua amrrungaruben, nuim bulu pubene, trencha payibig køn:
42018041	—¿Na ñuyasig chi maramig baløta?— cha. Inchen kabgaibe trencha løtabig køn: —Señor, nai kabmera ashibig misrimbe gøtan— cha.
42018042	Inchen Jesúsbe nun trenchibig køn: —¡Ashibig misr! cha. Ñui isubigwan nainug pasriitøga tabig kørrømisran— cha.
42018043	Inchen tru urastø kabgaibe ashibig misra, Jesúswei mendig Tiuswan truba tabig waminchib iben, mayeelø iigwan ashibeløbe nømgucha Tiuswan tabig waminchibelø gøn.
42019001	Incha Jesús Jericó ciudayu kebya, truyu pureb ibene,
42019002	kan truba pua møg romasreelayasig an utabelan nø asha garubig, kan Zaqueo taig,
42019003	Jesúswan truba ashig kui inchibig wabig køn. Inchendø menrra misag køben ashchab gaimabig køn, Zaqueobe lamøtø møg kua.
42019004	Incha merrab lula, Jesús purayam buluwan, kan sicomoro tusryu ashchab nebiben,
42019005	Jesúsbe tru buluwan puraya, palabunø neeshabe, trenchibig køn: —Zaqueo, mallatø pinaamø cha. Kaguen møi ñui yau kørrømisram gønrrab gøn— cha.
42019006	Inchen Zaqueobe mallatø pinaarrua, Jesúswan truba tab gúi inchib wamab utabig køn.
42019007	Inchen iigwan ashabe, mayeeløba Jesúswan trenchib nømdø namig mullib mendabelø gøn: —Kan kaig marøbigwei yau kørrømisrtrab yan— chib.
42019008	Inchen Zaqueobe pasramisra, Señorwan trenchibig køn: —Au Señor, waachameran na kerrigu chi tøgagúigwan tøbøtagwan trannrrab cha. Inchippa na møigwan gøben isatø menrra utab, na kalø marig købene, trube, gatøburø pibmaybatø menrra tranamønrrun— cha.
42019009	Inchen Jesúsbe nun trenchibig køn: —Kaigyugurri wesrailø gømig møi yu yau puin gøn cha. Kaguende i møkkucha Abrahamwei misagugurrindøwein gal-laweig køn cha.
42019010	Kaguende tru Møg Misra Arrubiibe trubigwan lanrrappa, kaigyugurri wesranrrappa arrig køn— cha.
42019011	Jesús øyeeg tailan misaamera mørøb pønrramne, nøbe ‘øyeeg lataitøwein gøn’ cha, kemesra waminchibig køn. Kaguen nøbe Jerusalén pub lutau iben, nømbe Tius nø ashib karub wainuguiibe møi møi punrraitamab isubelø gøn.
42019012	Inchen treekkurri Jesúsbe trenchibig køn: —Kan møg, truba tab misagugurri arrubig, yabsrø katøgan peg birausrø ‘rey gønrrai mara gørrømarig kønrrab ibig køn’ cha, katø nuim biraumaytøwei attraptø.
42019013	'Incha inrraptø nui karuindiig melabelan diezelan wama, kanun ganun kan gan an truba nuweyelø tranabe, trenchibig køn cha: “I anwan nemisrøb larrøbitchai marøb gønrrigay” cha, na arrumnegatiibe.
42019014	Inchendø nuim birau misaamerabe tsaleelø gua, møilan gøsrøn nui wendautø amrrai wesrawa ørøbelø gøn cha, øyah chinrrigay chib: “Nambe i møwane namui rey gønrraimbe palain gømer” cha.
42019015	'Inchen treeg indingucha, nøbe Rey gønrrai mara gørrømarig, katøle nuimbiraumay arruabe, tru nui karuindiig melabelan tru nø an rraniilan, nuimay amrrungarubig køn cha, tru anwan kan gan utabelø mayambatø mariitashchab ashchab.
42019016	Inchen srøsriig arruabe trendan cha: “Nai ashib karubig, ñi nan kan anzhig traniitøgatø møimbe diez nemarar” cha.
42019017	Inchen reybe: “Øyambesin dan cha, nai karuindiig megabig tabig. Ñi lamøtiiguma ñi øya søl mariibe, møimbe pueblomera diezwan karubig kønrrai martrumøn” cha, trendan cha.
42019018	Inchen katøgan karuindiig megabig arrubiibe trenchibig køn cha: “Nai rey, ñi nan kan anzhig traniitøgatø møimbe trattrøgatø nemarar” cha.
42019019	Inchen trunungucha trenchibig køn cha: “Trube, ñigucha trattrø pueblomeran karubig kønrrabguen” cha.
42019020	'Inchen katøgan karuindiig megabig arruppe, trenchibig køn cha: “Ñi, nai ashib karubig, ñiguen ash cha, ñui anwane kan pañeluyu pula ka esegawa tøgagur cha,
42019021	pøs ñun kørig køben, kaguende ñibe chiwandøgucha chi chippe kandø chibig kuimba; pøs ñi pønsrømubendø, ñi merrarrab; ñibe ñiashib ellgwaig kømubendø, ellmarigwan tulishib, treeg inchibig kuimba.”
42019022	Inchen nøbe trenchibig køn cha: “Karuindiig megabig larrø gaig, pøs ñi nan øyeeg køn chib, treeg køn daig kuig købene, trube, ñui trig maig wamindiitøgatøwei møimbe ñun trubalawei nebunrrai maig kønrrabigwan marar cha. Nabe chiwandøgucha chi chippe kandø chibig kui ashib, na pønsrømubendø, na merrarrab; na ellgwaig kømubendø, tulishib inchibig kui ashabe,
42019023	trube, maindi nai anwan bancoyumay srua ya, pasrambala tan cha, na katøle arrua, nai anwan nemisrigwanbañau utabsrubrainrrun” cha.
42019024	Incha truyu purrabelan trenchibig køn cha: “Nune anwan kerrawa, tru diez tøgaigwan tranø” cha.
42019025	Inchen nømbe trendan cha: “Namui ashib karubig, truibe diezken tøgagøn” cha.
42019026	Inchen tru an rranøbiibe trencha løtabig køn cha: “Nabe trendamønrrun cha: Tøgaigwane masken rranen, trune chigaigwane nui lamøtiig tøgagúigwanguen kerranrrun tan cha.
42019027	Incha tru nan tsaleelø nømui rey gømønrrai inchibelane yu nai merrab srua amrrua, kweetsay” tan— cha, trenchibig køn Jesúsbe.
42019028	Iigwan chab waminchabe, Jesúsbe Jerusalénmay ibig køn.
42019029	Incha yandø Betfagéba, Betaniaba pueblomerayu tru Olivos Tun daisrø, trusrø pub ambabe, nøbe nui kusrenanøb pera uniilø pailan
42019030	trenchib karua ørøbig køn: —Ø pinrrøguesrø yamera tsitsø bønrrabsrømay ambay cha. Truyu puabe, kan burro muguen itøguaniimíig litsig wetørranrrabguen cha. Picha, yumay srua amrrunrrigay cha.
42019031	Inchippa møikkøben: “¿Chinchab pichigue?” cha payene: “Señor palai indan” chinrrigay— chibig køn.
42019032	Inchen nui kusrenanøb pera uniiløbe amba, Jesús nømun maig taig treeg wetørrawa,
42019033	burron pichib pønrrøbenba, puarbe trenchibelø gøn: —¿Chinchab pichigue?— cha.
42019034	Inchen nømbe: —Señor palai indan— cha løtabelø gøn.
42019035	Incha Jesúsweimay srua amba, nømui kewagúilan burro-unøyu kaya, itøguanøsrøben,
42019036	Jesús pureb ibene, misaamerabe nømui kewagúilan maywan kayibelø gøn.
42019037	Incha yandø Olivos Tun lendesrø misrøb ambuppe, mayeelø tru nu søtø nui mendig amøñibeløbe tru maramburab mariilan kerrigu asikkurri Tiuswan truba tabig wamab kasraarab trashib mendappe, trenchibelø gøn:
42019038	—¡Señor Tiuswei munchiyu Rey arrubiibe mayanguen tab gúig køn! cha. ¡Srømbalasrømbe mayanguen tab gúinrrun! chib. ¡Srømbalasrømbe tørguegwalmabig kuinrrun!— cha.
42019039	Inchen mø fariseosmera gøsrøn, tru misag utu pønrrabeløbe trenchibelø gøn: —Kusrennøbig, ñui mendig amøñibelan niløtø bønrrønrrai namø— cha.
42019040	Inchen Jesúsbe trenchibig køn: —Nabe trendamønrrun cha: Iilø chi chimø, niløtø bønrrøbene, sruumeraguen trashinrrun— cha.
42019041	Incha Jesús Jerusalén bulusrø pua, ciudawan ashabe, trunun isua, kishib
42019042	trenchibig køn: —¡Chi isumgaig tab gøbig tøgagømigwan kan møin gwalømdøguen ñigucha nebua isuimbe gøn! cha. Inchendø truigwane møimbe ñi ashmønrrai sørin basran cha.
42019043	Kaguende larrø gaig kwalømmera ñun puben, ñui ashig kømui inchibeløbe ñuim bøtøgatan chamba mara, ambumay imay ñun kata kønøbashmønrrun cha.
42019044	Incha ñune pirau pøtiicha, tru ñui umbu warab misaameran kweechen, ni kan sruutøguen katøgan srug balabe kørrømisrmønrrun chibig køn, kaguen ñi, Jerusalénbe, Tius kaigyugurri wesranrrab arrub uras ke ka arrua uni lataitø indikkurri.—
42019045	Incha Jesúsbe Tiuswei yau kebya, truyu yanøb warabelan wambig webetab mendabe,
42019046	nømun trenchibig køn: —Tiuswei wamwan pørigube trenchibig køn cha: “Nai yabe Tiuswan wamindi ya gøn” cha. Trune ñimbe nileelø warain rrab marin gøn— cha.
42019047	Incha Jesúsbe kwalømmørig Tiuswei yau kusrenanøbig køn. Inchen tru sacerdotesmeran karubeløba, tru Moisés pørigwan kusrenanøbeløba, katø maya misagwan karubeløbabe Jesúswan mandø incha kwetsamdiig køtashchab labendø,
42019048	chinchaguen martrab gaimabelø gøn, kaguende misaabe mayeeløba Jesús wamindigwane purø tab møren.
42020001	Kan gwaløm Jesús misaameran Tiuswei yau kusrenanøb, tabig srø wamwan eshkab pasrøbene, sacerdotesmeran karubeløba, tru Moisés pørigwan kusrenanøbeløba, misagwan karubelø kølli misaameraba kemallabe,
42020002	nune trenchibelø gøn: —Namun eshkarra cha: ¿Ñi mariilane mu garua basriitøgarre margu? cha. ¿Ñi øyeeg maramigwane mu garua bashta?— cha.
42020003	Inchene Jesúsbe løtappe, trenchibig køn: —Nagucha ñimun kan chigøsrøn payrrab cha. Løtørray bøs cha.
42020004	¿Misagwan Juan piu umbu ulsrøb uniibe srømbalasrøngurrin gúig kø chindah, kabe møguelainukkurrin gúig kø chindah?— cha.
42020005	Inchen nømbe nømasiyaitø trenchib payiyab mendabelø gøn: “Nam: 'Srømbalasrøngurrin gúig køn' chibene, nøbe namune trenchinrrun cha: '¿Chindimba nune køremøgue?' cha.
42020006	Kabe: 'Møguelainukkurrin gúig køn' chibene, misaamerabe mayeeløba namune sruutøga petønrrun cha. Kaguen misaabe Juanwane Tius maig karuigwan eshkabig kui ke yandø tsabø asha tøgar gøn” cha.
42020007	Incha nømbe trencha løtabelø gøn: —Maig kuindøbeh— cha.
42020008	Inchen Jesúsbe trenchibig køn: —Trube, nagucha eshkamumønrrun cha, iilan na mu garuitøga marigwan.—
42020009	Incha Jesúsbe misaameran pølbasra waminchib mendappe ‘øyeeg lataitøwein gøn’ chib kemesra iigwan waminchibig køn: —Kan møg uvas tra mara, trugurrimbe nui misrigwan pirishinrraptø pirøwan katøganelan kwallchai tranabe, yabsrømay truba yana yan cha.
42020010	Incha yandø lurramig puben, nui kan karuindiig megabigwan tru kwallchab utabelan tru kanbalø lurrigwan nøm trannrai karua ørøbig køn. Inchen treeg øringucha, nømbe nun kurragucha, chiguchagaig ørøbelø gøn cha.
42020011	Inchen puaibe katøgan karuindiig megabigwan øren, truigwangucha tsalø wama, kurragucha, chiguchagaig inrrai øran chibig køn.
42020012	Inchen puaibe pønmay gønrrabyu katøgan øren, tru kwallibeløbe trunungucha kørriincha, truyugurri wambig weguchibelø gøn cha.
42020013	'Inchen yandø tru pirø buaibe trendan cha: “¿Chindamer? cha. Nai undaaraig nusrkawan ørtrab tan cha. Nune inchippa chinchimubgun” cha.
42020014	Inchen tru kwallibelø nun ashabe, nømdø trenchibelø gøn cha: “Pirøwan ketig utønrrabiibe iigwein gøn cha. Pirøwan namui martrab nune kweechigun” dan cha.
42020015	Inchabe uvas traugurri wegucha, nune kweechibelø gøn cha. '¿Trube tru uvas tra buaibe tru kwallibelane chi martrerah? cha.
42020016	Arrua, tru kwallibelane kweecha, tru uvas trawane katøganelan tranrrun— chibig køn Jesúsbe. Inchene misaamera iigwan mørabe: —¡Managuen kan trengatikkucha puraimuimbe!— chibelø gøn.
42020017	Inchene Jesúsbe nømun ashabe trenchibig køn: —Trube, treeg købene, ¿Tiuswei wamwan pørigu øyah chibiibe mandø cha rrendah? cha: “Tru ya marøbelø kaasig sruube katsiisrø pølbasra wayamig mas purø tab srukken misrin gøn” chippe.
42020018	Inchawei møikkøben tru srug bala beñippe, pitis misrtrun cha. Inchen tru srug muim bala gøben peñippe, nune usrø tuindø martrun— chibig køn.
42020019	Inchen tru uras tru Moisés pørigwan kusrenanøbeløba, sacerdotesmeran karubeløba tru ‘øyeeg lataitøwein gøn’ cha waminchippe nømun guemesra wamindi møra, Jesúswan ¡gatø! møi møi kemørtrab inchendø, misaameran kørig kui inchibelø gøn.
42020020	Inchabe kan møilan gøsrøn larønrrai ørøbelø gøn, sølgandø amøñibelø misrøb, Jesús chigøben wamindigu kebenøsrka trumay kubenadurwei tasku purørtrab, nui mu mandamgaig mariitøga nø asha martrai.
42020021	Inchabe nømbe payibelø gøn: —Kusrennøbig, ñibe søl waminchib, søl gusrenanøb indi nambe ashibelø guer cha. Ñibe misaameran mumera gøtasha asha gusrenmø, Tiuswei maywan ñibe maig kusrenanamigwan cierton sølwan gusrenanøbig køn cha.
42020022	Trube, ¿tru Roma maya misagwan karub wabigwan nam an pagaramig merig køh, kabe merømuig køh, chinderah?— cha.
42020023	Inchen Jesúsbe nømune ka kaig isuatørre inchib pønrrai ashabe, trenchibig køn:
42020024	—Kan anwan eshkarra cha. ¿I anyu maløba, i munchi pøriibabe muin gøh?— cha. Inchen nømbe trencha løtabelø gøn: —Tru Césarwein gøn— cha.
42020025	Inchen Jesúsbe trenchiptinchibig køn: —Césarwein gøbene, Césarwan rranay cha. Inchen Tiuswein gøbene, Tiuswan rranay— cha.
42020026	Inchen misagwei malau nø chi tailøyu chiyugucha kebenøsrkønrrab gaimabelø gøn. Tru nø løtiilan nømguen kwaara asha, niløtø gørrømisrøbelø gøn.
42020027	Inchen møiløgøsrøn saduceosmera Jesúswan ashchab amrrubelø gøn. Tru saduceosmerabe kwailøbe katøbe øsiiramønrrun chibelø gua, Jesúswane øyeeg chib payibelø gøn:
42020028	—Kusrennøbig, Moisésbe namune øyeeg pøra kørrømarig køn cha: “Møigwei nuneg køben kwawa, srawan urekkaig kørrømarene, trube tru nuneebe piudaba kasharawa, nuneg kwabigweimburab ureg tøgagømig køn” chibig.
42020029	'Trube, siete nunelø gøbig køn cha. Indiibe srøsriibe kasharawa, chi urekkaig kwaben,
42020030	tru wendauikkucha tru piudaba kasharawa, katø chi urekkaitøwei kwaben,
42020031	katø tru pøn gønrrabyuigwangucha treetøwei nebuben, yandø søteeløba tru ishuuba kasharawa, møikkucha urekkar kwabelø gøn cha.
42020032	Inchen yandø srabebe tru ishukkucha kwan cha.
42020033	Pøs treeg købene, trube, tru kwabelø katø øsiirabene, ¿nøbe møigwei srain gønrrerah? cha, payibelø gøn, tru sieteeløba nune srai mara tøgagúig købene.—
42020034	Inchen Jesúsbe trencha løtabig køn: —Møi yu piraube kasharab, katø kasharanøb inchibelø gøn cha.
42020035	Trune tru kansrø kanmaytø kebamrrai tøgagúinabeløbe trunun nebub, katø kwabelai utugurri øsiiramigwan nebub incha, truiløbe kasharanrrab gømøwei, kasharanøb gønrrabelø gømøwein gøn cha,
42020036	kaguende nømbe katøle kwanrrabelø gømøwa. Pøs nømbe ángelesmera latailø, katø Tiuswei ureemera gøn cha, kwabelai utugurri øsiirab ureg kua.
42020037	Inchen tru tusr-unø naaraigu maig purayaigwan pøra basriguma, tru kwabeløbe katø øsiiranrrab gúigwan Moisésken kenamarig køn, tru Señorwan øyah cha wamappe: “Tiusbe Abrahamwei Tius, Isaacwei Tius, Jacobwei Tius køn” cha.
42020038	Pøs Tiusbe kwailai Tius kømøtø, øsiguelai Tius køn cha. Inchawei mayeeløba nuimbe øsigueløtø gøn— chibig køn.
42020039	Inchen møiløgøsrøn tru Moisés pørigwan kusrenanøbeløbe trenchibelø gøn: —Kusrennøbig, ñibe sølwein dan— cha.
42020040	Trugurrimbe yandø mas payrrab inchimeelø gøn.
42020041	Jesúsbe trencha payibig køn: —¿Misaabe chincha Cristone Davidwei misagugurri arrub nusrkain gøn damig kønrrab gøh? cha.
42020042	Kaguende Davidbe nøtøweinguen Salmoswan pørigu trenchibig køn cha: “Señor Tiusbe tru nai Señorwane trendan cha:
42020043	'Nai kusrmaygatø wamisr cha, ñui ashig kømui inchibelan ñi nebuna wamig na pønsramnegatig.' ”
42020044	Cristone Davidbe: “Señor” cha, øyeeg wamubene, trube, ¿mandøgurri Cristobe Davidwei nusrkain gønrrab gøh?— chibig køn.
42020045	Maya misaamera mørøb pønrrøben, Jesúsbe nui kusrenanøb pera uniilan trenchibig køn:
42020046	—Tru Moisés pørigwan kusrenanøbelan ashiptø guy cha. Kaguen nømbe kørrabelø kewa llirab amønamig chullelø, penab yanøb indiisrø maig købash kømø, truba tab wamønrrai indamigwan chullelø gøn cha. Katø judíosmera tulundzuni yamerayube purø tab purramdønug purrag kui indamba, katø lincha tabig mabyugucha nørreelø purrainug purø tabigu purrag kui indamba inchibelø gøn cha.
42020047	Katø piudasmeran nømui yameran kerrawabe, tabelø misrøb ke ka yandø truba yana Tiusba waminchibelø gøn cha. Truiløbe møra melamig mas nuigwan utønrrun— chibig køn.
42021001	Tiuswei yau an guebusrinug, puarmera an guebusrøb gøben Jesúsbe ashib wabig køn.
42021002	Inchen gatø kan waacha piudagucha, øskø an pagatøtøh kebusri ashabe,
42021003	Jesúsbe trenchibig køn: —Nabe ñimun cierton trendamønrrun cha: I waacha piudabe mayeelø lataitøguen gømø, menrraguen rranan cha.
42021004	Kaguen mayeeløba nømbe undaigwandø rranen, trune nøbe waacha gøptø, tru nui øsig tsumig tøgagúigwanguen kerrigu rranan— cha.
42021005	Møiløgøsrøn Tiuswei yau tru tab sruuzheelanba, chigøben tabzheelø Tiusweyasig tranig pønrrabelanba, truilan waminchib gøben, Jesúsbe trenchibig køn:
42021006	—Iig ñim ashib gúigwan pinisam gwaløm attrun cha. Yube ni kan srukken katøgan srug balabe kørrømisrmønrrun cha. Kerriguba pøtiitsig kønrrun— chibig køn.
42021007	Inchene nømbe trencha payibelø gøn: —Kusrennøbig, ¿øyeebe mana burainrrerah? cha. ¿Truilø ke yandø treeg purainrrabigwan asamibe chitø guenamisrtrerah?— cha.
42021008	Inchen Jesúsbe trenchibig køn: —Ashiptø guy cha, ñimun peløsrkønrrain gømø. Kaguende møiløgøben nai munchiyu truba nu amrrua trenchinrrun cha: “Nabe truig kur” chib, katø: “Møi ya srabe gwaløm punrrabiibe lutau gøn” chib amrrubene, truilan mendig ammøtay, chibig køn.
42021009	Incha ‘misaamera gatøgan peesrø misaameraba purø rrømbøig kørig kømdiig kwayab kweetsiyab gøn’ chib; ‘misaamera tru biraueløtøwei trømbøig namig kurra kwayab gøn’ daig ñim wamindi mørabe, ñimbe kwarmøtay cha. Kaguende iilømerrigwei trendø treeg purainrrabigwein gøn cha. Inchendø katøgucha patsamibe ke møi møin gønrraamøn— chibig køn.
42021010	Inchabe gatø trenchibig køn: —Peg misaamerabe katøgan peg misaameraba kwayaben, katø rey karumburab ashib karuim biraueløbe katøgan reywei misaameraba kwayanrrun cha.
42021011	Trune pirø purø rrømbøig kønabelø arrumba, chu birausrøn gøben parø amrrumba, kaig kwanrrømera amrrumba inchen, kørig kømdiig chigøben arrumba, katø srømbalasrøngurrimbe chigøben truba nørreelø kenamisrøb inchun cha.
42021012	'Inchendø øyeelø arrumøwatø, ñimune kemørøb, larrø gaig marøb inchun cha. Katø ñimune judíosmera tulundzuni yamerayumay payib sruagønrrab srua ambamba, kailan keeri yau keera pønsramba inchun cha. Incha nagurrindø reymerai merrab gøben, karubelai merrab gøben srua amben,
42021013	naimburab ñim wamindamig kønrrun chibig køn.
42021014	Ñimui manrrøyube øyeegwan isua bønrrønrrigay chibig køn, mandø løtamigwan ke kanmaytø isua tøga bønrrønrrab inchimønrrab.
42021015	Kaguen ñimun ashig kømui inchibelø mayeelø, nøm manchaguen løtønrrain gømøwei, nøm ñimun purab waminchib kasrønrrain gømøwei, nabe ñimun muguen øyeeg waminchimuinrrunig wamindamig tranamønrrun chibig køn.
42021016	Inchen ñimui møskalø gøben, nunelø gøben, ñimui ñimmisaamera gøben, ñimui trendø linchibelø gøben, ñimun ashig kømui inchibelan tranen, ñimun møilane kwetchun cha.
42021017	Maya misaabe ñimune nagurrindø tsalø indiilø gønrrabguen cha.
42021018	Inchendø ñimui turyu kan busruuzhikken chi indiimíig kønrrun chibig køn.
42021019	Ñim chi arringucha melabig meløwabe, ñimasiitøwei ñimui møsiimerane øsiguig wesranrrabguen cha trenchibig køn.
42021020	'Jerusalén ciudawan bøtøburab suldautø tulsruig kui ashabe, petø pinisaig kønrraitamab isua,
42021021	Judea birau warabeløbe tunmerasrømay wegørra lulay. Inchen ciudayu warabeløbe truyugurri webambamig køn. Inchen ciudayugurri yabsrø warabeløbe ciudayumay katø ammøtay.
42021022	Kaguende trømbøig møra melønrrai maram gwalømmera kønrrun, Tiuswei wamwan pørigu maig taig kerrigu treeg nebunrrai.
42021023	¡Ishumbur waachamera, tru gwalømmerawan patsø gwanrreelø, kabe muchib ureg tøgarmeraimbe maig kønrrer! chibig køn. Kaguen yu pirau purø isumdiig arruben, katø i misaameraimburab namig købig purø gørig kømdiig attrab gøn.
42021024	Møiløbe espadatøga kweetsiilø gøben, møiløbe chugøben asiimø birausrømay kemøra srua ambiilø gønrrun chibig køn. Inchen tru judíos kømeelø Jerusalén ciudawan mindishib itølulrrun, tru nømui treeg maram gwalømmera patsamnegatiitø.
42021025	'Inchen chigøben truba nørreelø kenamisrtrun nøsigu gøben, pølyu gøben, estrellamerayu gøben. Inchen pirau misaamera nørrø bønrrabiibe purø rrømbøig isui inchun, mar purø rrømbøig wanrrab mullib, trømbøig latøgushib gurrøben.
42021026	Katø misaamerabe yu pirau maig purainrrabelan isubiibah kørig købiibatø pesannanrrun, kaguende srømbalasrø purø nørreelø pønrrabelan kønøgøb sruagutsiilø gøben.
42021027	Inchen tru Møg Misra Arrubiibe maramburab maramig tøgaig purø nuig tørguegwalmabig wañiyu arruben ashchun, chibig køn.
42021028	Inchawei iilø pureb arrub mendøbene, ølgandø pønrramisra, kurraasay chibig køn. Kaguen yandø ñim kaigyugurri wesruilø gømig lutau gønrrun— cha.
42021029	Incha gatø ‘øyeeg lataitøwein gøn’ cha, kemesra trenchibig køn: —Higueranma asay cha, katø mayan tusrmeranba,
42021030	ishiimera weguchib mendøbene, ñimbe pachig kwalømmera arrumig lutau gúi asan cha.
42021031	Øyeetøwei ñim iilan purayai ashabe, Tius nø ashib karub pasraibe yandø lutau gúitamab isua guy cha.
42021032	'Pøs nabe ñimun cierton trendamønrrun chibig køn: Møin gwaløm misaamera pinømøwatø, kerriguh purainrrun cha.
42021033	Srømbalaba, pirøbabe patsøben, na wamindiibe ka wamindiitøbe purainrraamøn cha.
42021034	'Ñimbe ñimdøwei ashiptø guy cha, ñimui manrrømerayu øyeeløtø netsailø gømønrrab, mamburab mab, mutsiirab, yu pirau øsig waramig chigøben tøgagømigwangøba isub indiilø, tru Señor arrin gwalømbe ñimun kan ilagu kegørrøsrka merrarrab lataig arrindø mørmønrrappe.
42021035	Kaguen tru gwalømbe yu pirau muba kuimburab mayeelaim bala treeg attrun chibig køn.
42021036	Inchawei ñimbe ashiptø melay chibig køn, chu uragucha Tiuswan purugurra chib, øyeelø kerrigu pureb arrubigu kullaaramø, mur bønrramig kønrraimba, tru Møg Misra Arrubigwei merrab kemalla, pønrramig kønrraimba.—
42021037	Incha Jesúsbe kwalømmerawane Tiuswei yau kusrenana, yembe Olivos taig tunsrø kørrømisrtrab ibig køn.
42021038	Inchen kwalømmørig ke løtsøzhig, løtsøzhig maya misaamerabe Tiuswei yau nun mørtrab pubelø gøn.
42022001	Pirri Levaduragaig maig Fiesta, tru Pascua Fiesta taig, lutau gøben,
42022002	sacerdotesmeran karubeløba, tru Moisés pørigwan kusrenanøbeløbabe Jesúswan mandø gweetsamigwan labendø, misagwan køriimatabelø gøn.
42022003	Inchen Jesús tru doce kusrenanøb pera uniilai utuig, Judas, tru Iscariote cha wamigwan, Satanásbe kebiben,
42022004	Judasbe webya, sacerdotesmeran karubelanba, tru Tiuswei yau ashib pønrrab suldaumeran karubelanba ashchab ya, Jesúswan mandø incha nømui tasku tranamigwan waminchene,
42022005	nømbe truba kasraarawa, an rrannrrab misrøbelø gøn.
42022006	Inchen nøbe treeg martrab misra, misag tre nu gaaben Jesúswan mandø incha tranamigwan yandø lab mendabig køn.
42022007	Yandø Pirri Levaduragaig main gwaløm puben, tru Pascua ubisha-unan kweecha tranamig købig køn.
42022008	Inchen Jesúsbe Pedronba, Juanwanba trencha karua ørøbig køn: —Pascua Fiesta mamigwan manrrab tamartrab ambay— cha.
42022009	Inchen nømbe: —¿Nambe chu tamaramø?— cha payen,
42022010	Jesúsbe trenchibig køn: —Ñim ciudayu kebambene, kan møg pigøtsø mutaig ñimun katøben, truigwei wendautø amrrigay cha, nø kebyam yaugatig.
42022011	Incha tru ya buaigwane trenchinrrigay chibig køn: “Kusrennøbiibe ñun trendan cha: ¿Nai kusrenanøb pera uniiløba pascua mamigwan mab purram salabe chu gøh?” cha.
42022012	Inchen ya buaibe pala pisusrø kan nu sala chab tamarikken ñimun eshkaben, truyu tamartrigay— chibig køn.
42022013	Inchen nømbe amba, Jesús maig taig treeg wetørrawa, tru Pascuan tamarøbelø gøn.
42022014	Incha yandø ura puben, Jesúsbe nui karua øriiløba mishatsigu wamisrabe,
42022015	trenchibig køn: —¡Nan øyeeg kaig nebuig megamig pumøwatø, Pascua Fiesta mamigwan ñimba manrrab truba rruba isuig køn! cha.
42022016	Kaguende ñimun trendamønrrun chibig køn: Tius nø ashib karub wainug katøle ñimba manrrab wamisramnegatig nabe i mamigwane mamumønrrun— cha.
42022017	Incha copan muta Tiuswan ‘mayanguen pay’ chabe, trenchibig køn: —Cha iigwan, larrabelø mutsay cha.
42022018	Kaguende ñimun trendamønrrun cha: Møingurrimbunøbe uvas piwane mas muchimumønrrun cha, nai Møskai nø ashib karub waisrø katøyug ñimba mutsam gwalømgatig.—
42022019	Incha pirriwan muta, Tiuswan ‘mayanguen pay’ cha, pirisha, nømun trenchib srørrøbig køn: —Iibe nai asr køn cha, ñimuyasig tranig. Iigwan øyeeg marøppe, nan isunrrab maray— chibig køn.
42022020	Inchen chab ma, katø treetøwei copan mutabe, trenchibig køn: —Iibe tru nai anindøga Tius tru misagweyasig srø acuerdon marig, tru copa gøn cha, tru ñimuyasig na ani lusig.
42022021	'Inchendø asay chibig køn. Nan ashig kømui inchibelan trannrrabigwei tasiibe i mishatsigutøwei nain dasiiba trubalatø trarra wan cha.
42022022	Tru Møg Misra Arrubiibe muwan inrrai pasrig, truwan iben, trune ¡tru nun ashig kømui inchibelan trannrrab møg waachaweimbe, kan maig kønrrer!— chibig køn.
42022023	Inchen nømasiyaitø: —¿Treeg martrabiibe mu guerah?— cha payiyab mendabelø gøn.
42022024	Inchabe nømbe nømui utu møig mas nuig kønrraptiig kerah cha, payib aleguiyab gøbelø gøn.
42022025	Inchen Jesúsbe kusrub trencha løtabig køn: —Tru reymera judíos kømeeløbe nøm karub tøgagúilane maig købash inchib purran cha. Inchen tru nømun ashib karub purrabelane ‘misaamerayasig tabig marøb møguelø gøn’ chib wamiilø gøn cha.
42022026	Trune ñimbe øyamay gømøtø gømig køn chibig køn. Masken ñimui utu tru mas nuibe matsinø-unø lataitø misramig køn cha. Inchen tru chi maramigwan nø ashibiibe kan karuig marøb megabig lataitø misramig køn cha.
42022027	Pøs trube, øyeeg købene, ¿møig mas nuig kønrrab gøh? cha. ¿Mishatsigu manrrab wamisrøbiiteh? Kabe ¿tru mishatsigu mamigwan pønsrøbiiteh? cha. ¿Pøs mishatsigu manrrab wamisrøbig, truig mas nuig kømuitarru? cha. Øyeeg kuingucha, nabe ñimui utube tru mishatsigu manrrai pønsrøb megabig lataig kur chibig køn.
42022028	'Ñim gøn chu uragucha nan elachimø, chigøben murig pub arringucha treegu wendautø lincha melabeløbe.
42022029	Incha nai Møskai tru ashib karub waigwan nan rranøb lataitøwei, nabe ñimun tranamønrrun chibig køn,
42022030	tru na ashib karub waisrø nai mishatsigu mab, muchib, katø tru ashib karub purramigu purramisra, ñim tru doce nusrkalø Israelweinukkurri karrab misaameran ashib karub purramig kønrrain— cha.
42022031	Incha Señorbe katø trenchibig køn: —Au, Simón, Simón cha, Satanásbe ñimun miain gøn cha, kan tirigu rrulmeran latawei kønishib sruagutchab.
42022032	Inchendø nabe ñuimburappe ñui isubigwan nainuutø tøga basraigwan elachib pasrømønrrai ñuyasig Møskawan miar chibig køn ‘purugurrunrrig’ chib. Ñi nan wendøbasra ya, naimay katøle arruabe, ñibe ñui nunelan chiyutøgucha kullaaramø, mur bønrrønrrai purugunrrig— cha, trenchibig køn.
42022033	Inchene Simónbe: —Señor, ñun kailan keeri yau keeren, nabe ñiba truyu pasrønrrab treetø attrab pasrømøtø, nagucha ñiba tøga kwanrrab attrab pasrar— cha, trencha løtabig køn.
42022034	Inchen Jesúsbe trenchibig køn: —Pedro, nabe ñune trendamønrrun cha: Møin gwalømdøwei kallu wamømøwatø, ñibe pønmayguen nan, ‘ashmíig kur’ chinrrautan— cha.
42022035	Incha Jesúsbe trencha payibig køn: —Na ñimun wasrkaig, katø an busramig chigaig, alpargatiskaig ørenma, ¿ñimun chi palappuig køh?— cha. Inchen nømbe: —Chigucha chi palappumuig køn— cha løtabelø gøn.
42022036	Inchen Jesúsbe trenchibig køn: —Møimbe treeg kømøtø, an busrig tøgaibe, srua inrrø cha. Inchen wasr tøgaibe, ila inrrø cha. Inchen espadagaibe, trube, nui pala itøgueigwan yana, kan penø cha.
42022037	Kaguende nabe ñimun trendamønrrun cha: Tiuswei wamwan pørigu naimburab iig øyeeg chibig pasrabiibe treeg nebunrrain gøn cha: “Larrø kailai utu treeg kui lataitøwei asha tøgagúig køn” daig. Kaguen naimburab chi nebunrrai pørig basrabiibe kerriguh treeg nebunrrabig køn— cha.
42022038	Inchen nømbe: —Señor, yuguen pagatø espadamera køn— chiben, Jesúsbe: —Øiløtø tsabø gøn— cha, løtabig køn.
42022039	Incha Jesúsbe nø trendø treeg marøbig kuig køppe, Olivos Tunsrømay iben, nui kusrenanøb pera uniiløgucha mendig ambubelø gøn.
42022040	Incha truyu puabe, trenchibig køn: —Tiusba waminchib purray cha, chiyugøben kaigyu kegørrab pønrrømønrrappe.—
42022041	Incha Jesúsbe kan srug kutsimburab lataitø ya, Tius Møskaimba waminchab tømbønsrabe,
42022042	trenchibig køn: —Nai Møskai, i copan nan tarømaramdiig købene, tarømartra cha. Inchendø na maig isuig køben, treeg kønrrain gømøtø, ñi nan maig maramdiig køben, treegwan maramig kønrrain— cha.
42022043	Inchen srømbalasriig kan ángel Jesúswan mas kullaaramønrrai purugunrrab kenamisrøbig køn.
42022044	Inchen truba rruba trømbøig køben, katøgucha ¡gatø! miabig, miabig køn. Inchen nui pøsrimbiguen pirau kan anim birrab lataig nørriig pirrabig køn.
42022045	Incha kurra, nui kusrenanøb pera uniilan ashchab yabe, isubiitø kamariilø, kib purrain gúi wetørrawabe, Jesúsbe trenchibig køn:
42022046	—¿Chindimba kib gøgue? cha. Kurra, Tiusba waminchib purray cha, chiyugøben kaigyu kegørrab pønrrømønrrappe.—
42022047	Inchen Jesús waminchib pasramne, truba nu misag buben, Judas taig, tru doce kusrenanøb pera uniilai utuibe, truilan pera arrua, Jesúswan muchanrrab kemallen,
42022048	Jesúsbe trenchibig køn: —Judas, ¿Møg Misra Arrubigwan nan ashig kømui inchibelan kan muchawa trannrreendirru?— cha.
42022049	Inchen Jesúsba pønrrabeløbe tru treeg purainrrabigwan ashabe, nune payibelø gøn: —Señor, ¿nam espadatøga kørriincha betamøh?— cha.
42022050	Inchen nømui utu møikkøsrøn tru maya sacerdotesmeran nø garub sacerdotei karuindiig megabigwan kusrmay kaluwan kelarrab lutiichiptinchibig køn.
42022051	Inchen Jesúsbe trenchibig køn: —Au, øyeebe marmøtay— cha. Incha kaluwan katørawa, treetøwei tamarøbig køn.
42022052	Incha sacerdotesmeran karubelanba, misagwan karubelø kølli misaameranba, Tiuswei yau ashib pønrrabelø policíameranba nun tru sruamrrab amrrubelan trenchibig køn: —Nabe kan niliig kui lata ñimbe espadamera gøben, tsiimera gøben sruar werrunrrappe, ¿chindimba rreeg werrugue? cha.
42022053	Nabe ñimba kwalømmørig Tiuswei yau waben, kemørmuig køn cha. Inchendø yandø møimbe tru kaig maringarubig tru løstøyuig nø merrarrawa nø garub pasramisren, ñimuimburab ñim maramig ura puin gøn— cha.
42022054	Incha Jesúswan kemøra, tru maya sacerdotesmeran nø garub sacerdotei yamay srua amben, Pedrobe yaptø, yaptø mendig ibig køn.
42022055	Incha tru yawambigu nag urra, tru bøtøgatan purramisren, Pedrogucha nømui utu wamisren,
42022056	kan srusrø mendig megabiibe naabilabig tøryu Pedron wai ashabe, ashib pasraptø, ashib pasraptø trenchibig køn: —I møkkucha Jesúsba uñibiitøwein gøn— cha.
42022057	Inchen Pedrobe trenchib isabig køn: —¡Paare ishuube, nagan ashibig kuitarru!— cha.
42022058	Inchen yanazhigutø Pedron katøgan ashabe, trenchibig køn: —Ñigucha truilai utuigwein gørreh— cha. Inchene Pedrobe: —¡Paare møøbe! nagan truig kuitarru— chibig køn.
42022059	Katø kan ura wendau gøsrøn katøgan trenchibig trenchig køn: —Isa gømø, i møkkucha Jesúsba uñibigwein gørreh cha. Kaguende nøbe galileasriitøwein gøn— cha.
42022060	Inchen Pedrobe trenchibig køn: —¡Paare møøbe! ñibe ni chi waminchib pasrainguen mørmur— cha. Inchen tru urastø Pedro waminchib pasramnetø, kan kallu wamaptinchibig køn.
42022061	Inchen Señorbe keesha, Pedron ashene, Pedrobe Señor øyah taig kømørramab isuptinchibig køn: “Møi kallu wamømøwatø nan pønmayguen, ‘ashmíig kur’ chib isønrrautan” daigwan.
42022062	Inchabe Pedrobe webya, truba rruba isuig kishibig køn.
42022063	Inchen tru møguelø Jesúswan ashib srua gøbeløbe nun indza ashib, kurrøb incha,
42022064	kabwan lusra, maløbøtø pashabe, trenchibelø gøn: —¿Mu gurragutsin gúi? Namun kelarrab eshkau bøs— cha.
42022065	Incha trømbøig tsalø wamab, katø chineh chibelø gøn.
42022066	Yandø tør-rraben tru misagwan karubelø kølli misaameraba, sacerdotesmeran karubeløba, tru Moisés pørigwan kusrenanøbeløba trubalatømisra, nømui tru Setenteelø tru maig maramigwan asha marøbelai merrab Jesúswan srua amben,
42022067	nømbe trenchibelø gøn: —¿Ñi Cristo gøtirru? cha. Namun eshkarra— cha. Inchen nøbe trencha løtabig køn: —Na ñimun: “Truig kur” cha, trenchibene, ñimbe køremøwei,
42022068	katø na chigøben payene, ñimbe løtømøwei inchautan cha.
42022069	Inchen møingurrimbunøbe na, Møg Misra Arrubiibe tru maramburab marøb Tiuswei kusrmaygatø wamisrtrun— chibig køn.
42022070	Inchene mayeeløba trencha payibelø gøn: —¿Trube, ñibe Tiuswei Nusrkain gøtirru?— cha. Inchene Jesúsbe trencha løtabig køn: —Ñimdøweinguen nabe truigwein gøn cha chab rrendan— cha.
42022071	Inchene nømbe trenchibelø gøn: —¿Trube, nuimburab waminchabelø mas chiwein gúin balønrrab gø? cha. Nui triitøgatøwei wamindigwan namashib mører— cha.
42023001	Incha mayeeløba truyu tulundzuna basrabiibe kurra, Pilatoimay Jesúswan srua amba,
42023002	truyu ‘øyeeg køn, øyeeg marøbig køn’ chib mendabelø gøn: —I møøbe namui misagwei isuigwan kaig isubelø gønrrai ke peemaytø chab yunømarøb, Roma maya misagwan karubig Césarwan nam trendø an bagarab gúigwan pagaramumig køndamba, katø nøbe tru Cristo, kan rey gurtamba indi aser— cha.
42023003	Inchen Pilatobe Jesúswane trenchibig køn: —¿Ñigan judíosmerai rey gøtirru?— cha. Inchen Jesúsbe trencha løtabig køn: —Ñitøweinguen chab rrendan— cha.
42023004	Inchen Pilatobe sacerdotesmeran karubelanba, misaameranba trenchibig køn: —I møwane nabe chigucha chi kaig mariibe wetørramur— cha.
42023005	Inchen nømbe masken, masken inchib, trenchibelø gøn: —Judea birau kerriguba, maya misaameran nui kusrenaniiløtøga ke chindi asamgaig maran cha. Galilea birausrø pølbasra, møimbe yusrø treeg inchib arrun— cha.
42023006	Inchen Pilatobe trunun mørabe, trencha payibig køn: —¿Trube, nøbe galileasriig kø chindah?— cha.
42023007	Inchen: —Trusriigwein gøn— chiben, Pilatobe Jesúswane tru Galileasrø Herodes karub waim birauig kuin gúi ashabe, nune Herodesweimay purøørøbig køn, kaguen Herodeskucha tru gwalømmerawane Jerusalénsrøwei waben.
42023008	Inchen Herodesbe Jesúswan ashabe, truba kasraarabig køn, kaguende mas merrabsrøwei ashimmørø inchibig købig kua. Pøs Jesúsweimburab chigøben wamindi mørøbig kua, nøgurri Tius maramburab marigwan mari ashig kui inchibig køn.
42023009	Incha chigøben truba rruba payen, Jesúsbe chigucha kusrua løtømuben,
42023010	sacerdotesmeran karubeløba, tru Moisés pørigwan kusrenanøbeløbabe ‘øyeeg køn’ chib; ‘øyeeg marøbig køn’ chib, truiløbe truba rruba trenchib truyu purrabelø gøn.
42023011	Inchen Herodesbe nui suldaumeraba Jesúswan truba kaig inchib, indzatø ashib srua gua, truba tabzheelø kenana, Herodesbe Pilatoimay katøle ørøbig køn.
42023012	Tru gwalømbe Pilatoba, Herodesba tab linchibelø misrøbelø gøn, merrappe tsaleelø gøbig kuig.
42023013	Inchen Pilatobe sacerdotesmeran karubelan gøben, tru birau ashib karub purrabelan gøben misaameran gøben tulundzunønrrai wama,
42023014	trenchibig køn: —Ñimbe nan i møwan misaameran ke chine martrab isunrrai marøb unan chib, naimay srua amrrutan cha. Inchen nabe ñimui merrab maig kuitashchab ashchab paya ashen, nuinuube chigucha chi kalø mariibe wetørramur cha, tru ñim ‘øyeeg, øyeeg kalø marøptiig køn’ chib pønrraigwane.
42023015	Katø Herodeskucha chi maramgaig kui asha, katøle nøbe namuimaytøwei ørin gøn cha. Ñimguen ashke cha, ke kwanrraingatig maramdiibe chigucha chi kaig mariibe kaagøn cha.
42023016	Treekkurri nun ichaguchabe, elatchab— chibig køn.
42023017	Fiesta gwalømmerawane Pilatobe kan merrarrawa keerig pasrabigwan inrrai elatsamig nebubig køn.
42023018	Inchen mayeeløba trenchib trashib mendabelø gøn: —¡Øigwane patsøgay! cha. ¡Barrabáswan inrrai elachi!— chib.
42023019	Pøs, tru Barrabásbe tru kailan keerinug pasrappe, tru Jerusalén ciudayu misaameran pera kaig marøb kurrikkurrimba, katø kweetsikkurrimba merrarrawa keerig pasrabig købig køn.
42023020	Incha Pilatobe Jesúswan elatchab isua, katøyug nømun waminchen,
42023021	nømbe mas mur trashibelø gøn: —¡Kurusyu mesrø! ¡Kurusyu mesrø!— chib.
42023022	Inchen pønmayyu Pilatobe gatø trenchibig køn: —¿Chindimba øyeeg martrainchigue cha? ¿I møøbe chi galø mara basra? cha. Kwamnegatig maramdiibe nuinuube chigucha chi kaig mariibe nabe wetørramur cha. Ichaguchabe, inrrai lelatchab— chibig køn.
42023023	Inchen nømbe: —¡Kurusyu mesrø, mesrø!— chib, mur trashib miab gøptø, nøm maig marøg kui indigwan treeg martrab uta bønrramisrøbelø gøn.
42023024	Inchen Pilatobe tru nøm miaigwane treeg kønrrai kørrømarøbig køn.
42023025	Incha tru misaameran pera kaig marøb kurrikkurrimba, katø kweetsikkurrimba tru kailan keeri yau pasrab møwan nøm elatchai miaigwan, trunun inrrai elacha, Jesúswane nømun maig marøg køben martrai tranøbig køn.
42023026	Yandø Jesúswan kurusyu mesrønrrab srua amba, kan Cirenesrø møg, Simón daig, nøørøsrøngurri arruben, nun kemørabe, kuruswan mutøsra, Jesúswei wendautø merranøbelø gøn.
42023027	Inchen misaamera truba nu mendig amben, truba yam ishumburmera nun isua wamamøra kishib, isuilø trashib amrruben,
42023028	Jesúsbe nømun ashabe, trenchibig køn: —Jerusalén ishumburmera, nan isua guishmøtø, ñimuyasiiba, ñimui uregweyasiiba isua kisay cha.
42023029	Kaguende kwalømmera attrun cha, øyah tamig: “Ureg tøgagønrrab gaimabelø, mana patsø gwanrriig kømeelø gøbelø, mana urekkar gua mutsøsrøb nørrøranmeelaimbe mayanguen tab gúilø gøn” dailø gømig.
42023030	Katø misaamerabe nørrø tunmeran: “Namuim bala itøgørrørray” chib, shush tunmerane: “Namun itøgasrørray” chib mendønrrun cha.
42023031	Kaguen ¿tsøg tusrwanguen øyeeg marøbeløbe, mas mulwane chitø martrerah?— chibig køn.
42023032	Katø pagatø kaig marøbelangucha Jesúsba guegøtø kwetchab srua ambubelø gøn.
42023033	Incha kanbalø Calavera tainug puabe, truyu Jesúswane kurusyu mesrøbelø gøn, tru pagatø nileelangucha, kanun kusrmay, kanun atsimaygatø.
42023034	Inchen Jesúsbe trenchibig køn: —Nai Møskai, nømun ulø baymø, pesannanrrig cha. Kaguende nømbe chi marermabguen isumøn— cha. Inchen suldaumerabe Jesús kewagúilan suerte gucha, pirishibelø gøn.
42023035	Inchen misaamera truyu ashib gøben, tru ashib karubelø gøbenguen Jesúswan indzatø ashib trenchibelø gøn: —Kanelanma kaigyugurri wesrabiibe nøasiitøwei pinaarrubash cha, nø tru Cristo, Tius Lawa Wesruig kuabe.—
42023036	Inchen suldaumeragucha indza ashib, køchiibiwan mutchai yuuløb kemallabe,
42023037	trenchibelø gøn: —¡Ñi tru judíosmerai rey guabe, kwamønrrab ñitøwei chigøben mar!— chib.
42023038	Inchen Jesús megaim balagucha kan pørig mesraig megabig køn, griegomay gøben, latínmay gøben, hebreomay gøbengue: |scIIBE JUDIOSMERAI TRU REY GØN|d chibig.
42023039	Inchen truyu melsraig melabeløgucha kane trenchib tsalø wamabig køn: —¿Ñibe tru Cristo gømøtirru? cha. ¡Kwamønrrab ñitøwei chigøben mara, namungucha treetøwei martra!— cha.
42023040	Inchen kane tru katøganun namig trenchibig køn: —Ñigucha treegutøwei mesraig megabendø, ¿ñungan Tiuswan kørig kømuitarru? cha.
42023041	Kaguende nambe øyeeg marig melappe melsrambuawei melsrai meler cha. Kaguende nambe kaig marimburø øyeeg melambuawei møra meløben, trune i møøbe chigucha chi kaig marig kømøn— chib.
42023042	Inchabe Jesúswan trenchibig køn: —Jesús, ñi ashib karub wamigwan ñi ashib karub pølbasrabe, nan isurrunrrig— cha.
42023043	Inchen Jesúsbe trencha løtabig køn: —Nabe ñun cierton trendamønrrun cha: Møindøweinguen naba purø tabzhiisrø wanrrabguen— cha.
42023044	Inchen yandø kwaløm døbøtag køsrøn gøben, tre uraskurri maaben las treskatig pirau ørøba løstiig kørrømisren,
42023045	pørrbe løtsøraben, Tiuswei yau tru purø tab llensuzhig kelarrab søtø mesraig megabiibe tøbøtakkørrab kølsrøbig køn.
42023046	Inchen Jesúsbe mur trashib trenchibig køn: —Nai Møskai, nai espíritun ñui tasku tranar— chib. Trenchabe yandø isrømuptinchibig køn.
42023047	Inchen tru Roma suldau cienelan nø garubiibe øyeeg purayaigwan ashabe, Tiuswan trenchib truba tabig waminchibig køn: —I møøbe, isa gømø, sølgandø tabig uñibig kuin gøn— chib.
42023048	Inchen maya misaamera øyeeg purayailan truyu ashib pønrrabeløbe, truba isub nømui pechondø kurramørøb truyugurri ambubelø gøn.
42023049	Inchen mayeelø Jesúswei asiiløba, ishumburmera Galileasrøngurri nui mendig amrrubeløbabe yabsrøngurrindø ashib pønrrabelø gøn truyu treeg puraiben.
42023050	Kan møg José taig Judea birau Arimatea pueblosriig købig køn, truibe tru Setenteelø maig maramigwan asha marøbelai utuig truba tabig, katø sølgandø uñibig.
42023051	Katø tru Josébe Tius nø ashib karub wainuguigwan muniirabigwein guabe, tru Setenteelø maig maramigwan asha marøbelø ‘øyeelø martrab’ chib kørrømara pønsraigwanba, nøm chi mariilanbabe chi tab gømui asig køn.
42023052	Incha nøbe Pilaton ashchab ya, Jesúswei asrwan miawa,
42023053	kurusyugurri pinøsrawabe, kan lino llensutøga kirra, peñayu søramig trab lalig munguen søriimíig pasrabigu sørabig køn.
42023054	Katø judíosmerai isram gwaløm tru sabadoweyasig tamaram gwaløm maaben gøbene, yandø tru sabado gwaløm pumibe ke pølbasramitø balabig køn.
42023055	Inchen ishumburmera Jesúswan Galileasrøngurri mendig amrrubeløbe nømgucha mendig amba, sørigwan ashib, Jesúswei asrwan mandø wayigwan ashib inchibelø gøn.
42023056	Incha nømbe katøle ambabe, may irrabzheeløba, srølameløba tamarabe, tru maig maramigwan martrai Moisés maig karuig køben, tru sábado gwalømbe israbelø gøn.
42024001	Srø rrune pølbasrøb gwaløm tru ishumburmerabe ullarbatø løtsøzhig søriinuumay amrrubelø gøn, nømui may irrabzheelø nøm tamariilan srua. Inchen nømba katøgan ishumburmeragucha amrrubelø gøn.
42024002	Incha nøm truyu pua, ashene, tru sørinug kasraig sruube yandø truyu gømø, malsrain tsuptinchen,
42024003	nømbe kebambabe, Señor Jesúswei asrwane kalaptinchibelø gøn.
42024004	Inchen, treeg køben, kwaariilø chinchabguen gaima bønrrøbene, møimbe pailø møguelø, tør bilabelø kewar, nømuim bulu pønrraptinchen,
42024005	nømbe kørig køptø malømeran pirausrøngatig kebachen, tru møgueløbe trenchibelø gøn: —¿Ñimbe øsiguigwane kwailai utube chindimba lague? cha.
42024006	Yube mu gaagøn cha. Katø øsiiraig køn cha. Nø Galileasrø uñib urassrøwei ñimun maig wamindiilan isuy chibelø gøn,
42024007	tru nø øyeeg taigwan: “Na, Møg Misra Arrubigwane kaig marøbelai tasku tranig kømig nebuben, kurusyu mesrøben, pøn gwalømyube katø øsiiranrrun” daigwan.—
42024008	Inchen ishumburmerabe Jesús chi wamindiilan isua,
42024009	sørinukkurri katøle amrrua, tru onceelanba, katø mayeelanba maig purayaigwan kerrigu eshkabelø gøn.
42024010	Inchen tru chi purayaigwan tru Jesús nøashib karua øriilan eshkab ishumburmerabe iilø gøbelø gøn, María Magdalenaba, Joanaba, Jacoboi usri Maríaba, katøgan ishumburmeraba.
42024011	Inchen nømune tru ishumburmera wamindiibe ke ka indzøkken gønrraptiig mørøraben, nømbe køremeelø gøn.
42024012	Inchendøgucha Pedrobe søriisrømay ashchab luløb ya, sørinug trarraashene, tru kirra sørig llensumeratø waraptinchen, treeg purayaigwan ashabe, ‘kan øyeebe maig kermab’ truba kwaarig, yamay ibig køn.
42024013	Inchen tru gwalømdøwei pailø Jesúswan lincha amøñibelø gøbeløbe Emaús taig pueblosrømay ambubelø gøn, Jerusaléngurri once kilómetrosburab ambiisrø,
42024014	tru purayailan nømdø kerriguh waminchib.
42024015	Inchen nøm waminchib payiyab ambub pønrramnetø, Jesúsbe nøashib kemalla, nømba ib mendøben,
42024016	nømbe nømui kabmerabe kasrailø latailø gua, nune mu gúinguen nebua ashmeelø gøn.
42024017	Inchene Jesúsbe trencha payibig køn: —¿Ambub pønrrappe, ñimbe chiwan waminchibrre amgue?— cha. Inchen nømbe pønrramisrøppe, isubiitø ke maløguen mindiilø gøbig køn.
42024018	Inchen møikkøsrøn, Cleofas taibe, nune trenchibig køn: —Møin gwalømmerawan Jerusalén chi purayaigwan mayeeløba wammøra gøben, ¿ke ñitøgan wammørmíig truyu arruatiig pua tsutirru?— cha.
42024019	Inchen Jesúsbe: —¿Chi burayah?— cha payen, nømbe trenchibelø gøn: —Nazaretsrø Jesúsweimburab waminder cha. Truibe Tius maig karuigwan kan eshkabig, nui mariiløyu, nui wamindiiløyu maramburab marøbig købig køn cha, Tiuswei merrab lata, katø maya misagwei merrab lata.
42024020	Inchen truigwane sacerdotesmeran karubeløba, namun ashib karub purrabeløba kurusyu mesra, kweetsig kønrrai tranan cha.
42024021	Nam isuppe, Israel maya misagwan kaigyugurri wesranrrabiibe nøwein gønrraitamab isua muniiraig købig køn cha. Møimbe yandø kweetsig pøn gwalømguen burayan cha.
42024022	Inchagucha namui utu ishumburmerabe namune kwaarøsrøtan cha, tru ullarbatø søriisrø ashchab ambubeløbe.
42024023	Incha nui asrwan wetørramuig kuig køppe, namune trenchib amrrubelø gøn cha, nømune: “Angelesmera kenamisra: 'Jesúsbe øsig unan' chitan” chib.
42024024	Inchen møiløgøsrøn namui lincha amøñibelø søriinuumay amba, ishumburmera maig eshkaig treeg wetørrabwei inchendø, Jesúswane ashmuin gøn— chibelø gøn.
42024025	Inchene Jesúsbe trenchibig køn: —¡Ñim gúi, chugúinguen mørmeelø! cha. ¡Tius maig karuigwan eshkabelø chi wamindiilan kørenrraptøgucha ke yaandø, yaandø amøñibelø gøn! cha.
42024026	¿Nui tørguegwalmabigu nø wamnug kebimøwatø, Cristogan øyeeløyumerrig trømbøig marinab purayamig palømuig kuitarru?— cha.
42024027	Incha nøbe tru Moisés pøriiløyugurri pølbasra Tius maig karuigwan eshkabelø pøriiløyu chishtø eshkab pureb ya, Tiuswei wamyu nuimburab waminchibig pørig pønrrabelan kerriguba øyeeg køn cha nømun eshkabig køn.
42024028	Incha tru Emaús pueblosrø pub ambabe, Jesúsbe nui maywan ke merrabmisra, ib inrrab lataig inchen,
42024029	nømbe ke kørrømisri ashchab inchibelø gøn. Inchabe trenchibelø gøn: —Namba kørrømisr cha. Kaguen yandø maaben gøben, yandø pilliranrraindan— cha. Inchen Jesúsbe nømba kørrømisrtrab kebya,
42024030	nømba mishatsigu wawabe, pirriwan muta, Tius Møskawan ‘mayanguen pay’ cha, pirishabe, nømun srørrøbig køn.
42024031	Inchen nømbe Jesús kui nebua ashiptindinaben, Jesúsbe waitø kenamuptinchibig køn.
42024032	Inchen nømbe kangurrin gangurri trenchibelø gøn: —Au yamba, nø namun maysrø Tiuswei wam pørig pønrrabelan øyeeg køn chib eshkab arrubene, namune namui manrraube ke nøs, nøs indig kømøh— cha.
42024033	Inchen nømbe tru urastø Jerusalénmay katø amba, trusrømbe tru once Jesús kusrenanøb pera uniiløba, truyu nømba lincha purrabeløba tulaamba purrabyuh pubelø gøn. Inchen truyu purrabeløbe trenchibelø gøn:
42024034	—Isa gømø, Señorbe katø øsiirain gøn cha. Incha Simónwan kenamisrin gøn— cha.
42024035	Inchen tru pailø pubeløbe maysrø maig purayaigwan kerrigu eshkabelø gøn, katø Jesús pirriwan pirishiben, yandø nø gúi nebua ashiptindigwanba.
42024036	Inchen nøm tru waminchib purramnetø, Jesúsbe nømuin døbøtag pasramisrøb: —Ñimun chi isumgaig, tab gøn— chibig køn.
42024037	Inchen nømbe kwariilø truba kørig kuilø kan møsigwan asermab isubelø gøn.
42024038	Inchen Jesúsbe trenchibig køn: —¿Chindimbarre kørig kui inchigue? cha. ¿Ñimui manrraube chindimbarre na gømuitamab isugue? cha.
42024039	Nai tasiimeranba, srøbmeranba asay cha. Peg kømø, natøwein gur cha. Nan katørab ashib inday chibig køn. Kan møsiibe yaungawei, ni tsutsikkawayig køn cha, ñim nan asi lataig kømø.—
42024040	Incha iigwan chab rrenchabe, tasiimeran srøbmeran eshkab kenamaren,
42024041	nømbe kasrag købiibah kan øyeebe maikkermab kwaarøbiibatø, katøgucha køremø srø bønrrøben, Jesúsbe trenchibig køn: —¿Ñimbe yu chigøben mamig tøgagømøgueh?— cha.
42024042	Inchen nømbe nun peskau biti tsirigwan srørren,
42024043	nøbe uta, nømui malau mabig køn.
42024044	Inchabe trenchibig køn: —Na ñimba uñippatøwei nabe ñimun iilan wamindig køn cha, tru maig maramigwan martrai Moisés pøriiløyu lata, Tius maig karuigwan eshkabelø pøriiløyu lata, Salmosyu lata naimburab waminchibig pønrrabiibe truyu maig taig kerriguh treeg nebunrrabig køn— chib.
42024045	Incha nømune Tiuswei wamwan pørigwan tørgandø øyeeg kuitamab isunrrai nømui isubigwan kura,
42024046	nømune trenchibig køn: —Øyah chibig pørig pasran cha, Cristobe trømbøig marinab megamig nebuben, pøn gwalømyube kwailai utugurri katø øsiiraben,
42024047	mas kaig marmønrrab isua møramigwanba, nømui kaig mariilan ulø baymø pesannailø gømigwanba nui munchiyu eshkab kusrenanamig kønrrai Jerusalénsrøngurri pølbasra, chu birausreelandøgucha kerriguba.
42024048	Inchen møi øyeeg purayaigwan ashibeløbe ñim gøn chibig køn.
42024049	Au, nai Møskai trannrrab misra kørrømisrigwane nabe øramønrrun cha, ñimuim bala. Inchendø ñimbe yu Jerusalén ciudayutø ka gørrømisray cha, maramburab marøbig srømbalasrøngurri arrua, ñimun pinøbulamnegatig.—
42024050	Incha Jesúsbe ciudayugurri wambig Betaniasrøngatig nui kusrenanøb pera uniilan pera ya, tasiimeran kusruabe, nømuimburab ‘mayanguen tabig kønrrain’ chibig køn.
42024051	Incha trenchib pasraimaytø nømuim bulugurri tarømisren, nune srømbalasrømay srua yaig køn.
42024052	Inchen nømbe Señorweimburab truba tabig wamincha, Jerusalénmay katø truba rruba kasrag amba,
42024053	nømbe chu uragucha Tiuswei yau Tiuswan tabzhig waminchib gøbelø gøn.
43001001	Chigucha gaabenbatø tru Wambe manawei pasrabguen inchibig køn. Tru Wambe Tiusba basrøben, katø tru Wambe Tius købig køn.
43001002	Tru Wambe srøsrøgurri Tiusba basrabig købig køn.
43001003	Tiusbe chiwandøgucha marøppe, tru Wamgurriwei marig køn. Inchen chitøgucha Tius mariilø pønrrabiibe, tru Wamgurrin gømíibe chigucha mariilø kaagøn.
43001004	Øsig kømibe nuinug basrøben, tru øsig kømig pasrabiibe mayeelayasig tør gøbig køn.
43001005	Inchen tru tørbe løstøyu piløben, tru tørwane løstiibe chinchaguen kasrønrrab gaimaig køn.
43001006	Kan møg købig køn, Tius karua ørig, truibe Juan daig,
43001007	tru maig kuigwan waminchabig. Nøbe tru tørweimburab maig kuigwan waminchen, nøgurri mayeeløba kørenrrai.
43001008	Juanbe nøashib tru tør gømøtø, tru tørweimburab maig kuigwan ka waminchaptø arrig købig køn.
43001009	Tru tør ciertonig maya misagwan pilabiibe yu pirau kebarrub arrubig køn.
43001010	Inchen truibe yu pirau pasrøben, katø Tiusbe pirøwan truikkurri marig kuindøgucha, pirau misaamerabe nune mu gúinguen ashmuig købig køn.
43001011	Trendø nuinuumay nøbe arrubendø, nui misaamerabe utømøtø, kaasig køn.
43001012	Trune mutøgucha nun kashmø, utab, nui munchiyu kørebelane Tiuswei ureg misra pønrramig kønrrai tranig køn.
43001013	Truiløbe yu pirau maig kal-labelø gøben treeg kal-lawar gømøwei, ureg tøgagug køben tøgagúig ureg latailø gømøwei, katø møwei isuig maig køben, trumay gømøtø, Tiusweinug kal-lawar gøn.
43001014	Tru Wambe kan møg misra, namui utu unig købig køn. Inchen nambe tru nui tørguegwalmabigwan tab asig købig køn, tru Møskaweinukkurri arrubig Kandø Nusrkawei ka yandø tab indiiba, ciertoniibatø netsigwan.
43001015	Juan truigweimburab maig kuigwan eshkappe, trenchib waminchibig køn: —Iig køn cha, tru na øyah taig købiibe, nai wendau arrubiibe, na lataguen gømø, nøbe purø nuig køn cha, kaguende naguen kømøwatø, nømerrig købig kua.—
43001016	Kaguende tru chigucha palømíig nui tab indigugurri nambe mayeeløba tru ka tab indigwane srøig, srøig itø uter.
43001017	Tru maig maramigwan martrai pørigwane Moiséskurri tranig købig køn. Inchen tru ka yandø tab indiiba, newan ciertoniibabe Jesucristogurri arrig køn.
43001018	Tiuswane mugucha managuen ashmuinrrun. Inchendø nui Kandø Nusrkai Tius, managucha Møskaweim bulu trag lincha basrabig, truig namun kenamaran, Tiuswan ashibelø gønrrai.
43001019	Iig køn, tru Jesúsweimburab maig kuigwan Judíosmeran Juan eshkaig. Judíosmerabe Jerusalénsrøngurri sacerdotesmeranba, levitasmeranba karua ørøbelø gøn, Juanwan: “¿Ñibe mu gugu?” cha payrrab.
43001020	Inchen Juanbe sørømø, maig kuigwan eshkab, masken maig kuigwan kelarrab eshkaig køn. —Nabe Cristo gømur— chib.
43001021	Inchen nømbe katøle payibelø gøn: —Trube, ¿mu gugu? cha. ¿Kabe Tius maig karuigwan tru eshkabig Elíasteh?— cha. Inchen Juanbe: —Tru gømur— chibene, nømbe payibig bayibelø gøn: —Trube ñigan, ¿Tius maig karuigwan tru eshkabig køtirru?— cha. Inchen nøbe: —Kah— chibig køn.
43001022	Inchen: —Trube, ¿mu gugu? chibelø gøn. Kaguende nambe tru namun karua ørøbelan eshkamig køn cha. Trube, ¿ñuimburappe, ñibe mu gur chinrragu?— cha.
43001023	Inchen nøbe trenchibig køn: —Kan wam mu misag warab waraimønug trenchib trashibig, truig kur cha: “Señorwei maywan ølgandø kuray” chib, tru Tius maig karuigwan eshkabig Isaías maig taig, treekke.—
43001024	Inchen tru Juanwan payrrai karua ørøbeløbe fariseosmera gøbelø gøn.
43001025	Tru karua øriiløbe trenchib payibelø gøn: —Trube, ¿misagwan chindimba piu umbu ulsrøbig kugu cha, Cristo gømøwei, Elías kømøwei, Tius maig karuigwan tru eshkabig kømøwein gøbendøbe?—
43001026	Inchene Juanbe trencha løtabig køn: —Nabe pitøga pi binøbulrrai ulsrøbig kur cha. Inchendø ñimui utube, ñim asiimíig, kan mugøsrøn pasran cha,
43001027	tru nai wendau attrabig. Nabe trunune nui alpargatisyu tsiwanguen pichib pasramig truburab gømuinatan— cha.
43001028	Øyeelø kerrigu pureppe, Betaniasrøn burayaig køn, Jordán bi ambøgatøsrø, tru Juan misagwan piu umbu ulsrøb uniisrø.
43001029	Indiibe gatø gwaløm Juanbe Jesús nuim bulumay pub arri ashabe, trenchibig køn: —Asay cha, iibe Tiuswei tru Ubisha-unø pirauelø kaig mariilan kerranrrabig køn cha.
43001030	Iig køn, chibig køn, tru na øyah taig: “Nai wendau attrab møøbe na lataguen gømø, mas nuig køn cha. Kaguende naguen kømøwatø, nøbe manawei købig kuig køn” cha.
43001031	Natøweinguen nabe nune mu gúi ashmíig kuig køn cha. Inchendø Israel misaameran mu gúi nebua ashchai kenamartrab, misagwan piyu ulsrøb arrur— cha.
43001032	Katø Juanbe maig kuigwan trenchib eshkabig køn: —Nabe Espíritu Santon kan paloma lataig srømbalasrøngurri kørraarrua, nuim bala pasramisri ashar cha.
43001033	Inchen nabe katøgucha nune mu gúi ashmuig køn cha. Inchen misaameran pitøga binøbulrrai piu ulsrønrrai nan Karua Ørøbiibe trendaig købig køn cha: “Tru ñi ashen Espíritu Santo nuim bala kørraarrua, pasramisrinabig, truig kønrrun cha, Espíritu Santotøga pinøbulrrabiibe.”
43001034	Inchen nabe yandø trunun nai kaptøga asha, truibe Tiuswei Nusrkain gúi nabe eshkabig kur— chibig køn Juanbe.
43001035	Katø gwaløm Juanbe tru nui mendig amøñibelø parba gatøle truyu pasrøwabe,
43001036	Jesús pureb pasrai ashabe, Juanbe trenchibig køn: —Au, asay cha, øibe Tiuswei tru Ubisha-unø gøn— cha.
43001037	Inchen tru Juanwei pailø mendig amøñibeløbe tru trendaigwan mørabe, Jesúswei mendig ambubelø gøn.
43001038	Inchen Jesúsbe keesha asha, nui mendig amrrui ashabe, trenchibig køn: —¿Chi lague?— cha. Inchen nømbe trenchibelø gøn: —¿Kusrennøbig, chu wabig kugu?— cha.
43001039	Inchene Jesúsbe trenchiptinchibig køn: —Ashchab amrruy— cha. Inchen nømbe amba, chu wabig kui ashabe, tru gwalømbe truyu nøba kørrømisrøbelø gøn, kaguende yandø las cuatro lutau gøben.
43001040	Tru pailø Juan wamindigwan mørøbelø Jesúswei mendig ambubeløbe, kane Simón Pedroi nuneg Andrés købig køn.
43001041	Incha Andrésbe nuneg Simónwanmerrig lanrrab ya, wetørrawabe, trenchibig køn: —Nambe si, Mesíaswan wetørrer— cha, (Mesías chippe, Cristo taig).
43001042	Incha Andrésbe Simónwan Jesúsweisrømay pera iben, Jesúsbe Simónwan ashabe, trenchibig køn: —Ñibe Simón gøn cha, Juanwei nusrkai. Inchendø møimbe yandø Cefas taig kønrrun— cha, (trenchippe, Pedro cha wamig).
43001043	Katø gwaløm Jesúsbe Galilea birausrømay inrrab isua, Felipen wetørrawabe, trenchibig køn: —Nai mendig attra— cha.
43001044	Tru Felipebe Betsaida pueblosriig købig køn, tru Andrésba, Pedroba waraisriig.
43001045	Inchen Felipebe Natanaelwan lanrrab yabe, trenchibig køn: —Tru maig maramigwan martrai Moisés pøriguba, katø Tius maig karuigwan eshkabelø pøriguba, truiløyu nuimburab pørig pasrab møwan nambe wetørrer cha. Truibe Nazaret puebloyu Joséwei nusrkai, Jesús køn— cha.
43001046	Inchen Natanaelbe trenchibig køn: —¿Nazaretkurringan chi tappaig webattraitarru?— cha. Inchen Felipebe trenchibig køn: —Trube, ashchab amø bøs— cha.
43001047	Inchen Jesúsbe Natanael kemallib arri ashabe, trenchibig køn: —Øibe si, isa gømø, israelita gúi asamdiig køn cha. Nuinuube treeg kønmab ashchaindø indiibe chigaig køn— cha.
43001048	Inchene Natanaelbe trencha payibig køn: —¿Nane treeg kuimbe mandø incha ashku?— cha. Inchene Jesúsbe trenchibig køn: —Felipeguen ñun wamømøwatø, ñi higuera tusr umbusrø wabenwei nabe ñun asig køn— cha.
43001049	Inchen Natanaelbe trenchibig køn: —Kusrennøbig, ñibe Tiuswei Nusrkai, Israel misagwei Rey gøn— cha.
43001050	Inchene Jesúsbe trenchibig køn: —¿Na ñun: “Higuera tusr umbusrø waben ashar” cha, na trendaimba, ñigan nan køretirru? cha. Øyeetø gømø, purø nørreeløguen ñibe ashchabguen— cha.
43001051	Incha katø Jesúsbe trenchibig køn: —Pøs nabe ñimun isa gømø, cierton trendamønrrun cha: Srømbalabe kurim basrøben, Tiuswei ángelesmerabe Møg Misra Arrubigweinukkurri nebambub, katø nuimay kørrørrub, inchib gøben ñimbe ashchabguen— cha.
43002001	Pøn gwalømyu Galilea birau Caná puebloyu kasharab gøben, Jesúswei usrimbe truyu wabig køn.
43002002	Inchen Jesúswanba, nui kusrenanøb pera uniilanba, truilangucha kasharab yaumay linchab amrrunrrai eshkaig købig køn.
43002003	Inchen vinobe patsaptinchen, Jesúswei usrimbe trenchibig køn: —Vinone chab patsøgain gøn— cha.
43002004	Inchen Jesúsbe løtappe trenchibig køn: —Ishug, ¿nane chindimba iigwan maringarunrrab inchigu? cha. Kaguende na treeg maramig urabe pumø srø gøn— cha.
43002005	Inchen usrimbe truyu mendig melabelan trenchibig køn: —Nø maig chiben, trunun treeg maray— cha.
43002006	Truyube srug køtsømera seis pønrrabig køn, judíosmera tru nøm kaig marigwan chish misramigweyasig pi usrøb tøgagúilø. Tru køtsømerabe setenta, kabe cincuenta litros kebelø gøbig køn.
43002007	Inchen Jesúsbe tru pirishibelan trenchibig køn: —I køtsømeran pi netsøganay— cha. Inchen netsøzheelø netsøganen,
43002008	Jesúsbe trenchiptinchibig køn: —Møimbe lamø truyugurri wesrawa, tru novios yau chi maramigwan ashib pasrabigwan srua amba, tranay— cha. Inchen nømbe treeg marøbelø gøn.
43002009	Inchen tru ashib pasrabiibe tru pibe vino misrigwan mucha mørendø, chugurri srua amrruimbe ashmíig køn. Truyu purugub pønrrabelø truiløbe asha gøbig køn, piwane nøm wesraig kua. Inchen truyu ashib pasrabiibe tru novion wama,
43002010	trenchibig køn: —Mutøgucha srøsrøbe tab vinon sørrøbelø gøn cha. Inchen yandø tru linchai eshkailø lincha purrabelø tsabø muchene, tab vino gømíigwan ka srørrøbelø gøn cha. Trune ñibe tab vinon møingatig esegain gøn— cha.
43002011	Iig, tru srøsrøzhiitø Tius nøba pasrain gúi asha gønrrai Jesús pølbasra mariibe Galilea birau Caná pueblosrø marig kuig køn. Tru treeg mariitøga nui tørguegwalmabigwan ashchai kenamaren, nui kusrenanøb pera uniiløbe nun kørebelø gøn.
43002012	Inchen øyeelø chab puraiben, Capernaum pueblosrømay ambubelø gøn, Jesúsbe nui usrimba, nui nuneløba, nui kusrenanøb pera uniiløba. Incha truyu mam gwalømdø warabelø gøn.
43002013	Yandø tru judíosmerai Pascua Fiestan maramig pub lutau gøben, Jesúsbe Jerusalén ciudasrømay ibig køn.
43002014	Inchen Tiuswei yaube møimbe waaramera gøben, ubishamera gøben, palomamera gøben yanøbelø purrai ashib, katø misagwan an yunømarøbelø gøben purrai ashibig køn.
43002015	Incha trunun ashippe, Jesúsbe ichabetamig kan latigo mara, mayeelanba tru Tiuswei yaugurri webetabig køn, tru nømui ubishameranba waarameranbañau. Incha tru an yunømarøbelai anwane pirau wiita, mishatsiimeran utsøbetabig køn.
43002016	Incha tru paloma yanøbelane trenchibig køn: —Iilane yugurri wesruy cha. Nai Møskawei yawane kan penab, yanøb indi ya maramig kømøn— cha.
43002017	Inchene nui kusrenanøb pera uniiløbe Tiuswei wamwan pørigu trenchibigwan isuptinchibelø gøn: “Ñui yabe ñuindø gønrraimab isuptø, nane ke chindamdø gøtan” chibigwan.
43002018	Inchen judíosmerabe trencha payibelø gøn: —¿Ñi øyeema mariibe, Tius ñiba pasrain gúi asamibe namun chi guenamartrunrragu?— cha.
43002019	Inchene Jesúsbe kusrub løtappe trenchibig køn: —I Tiuswei yawan pøtiitsay cha. Inchen nabe pøn gwalømyutø katøyug mara pasramønrrun— cha.
43002020	Inchene judíosmerabe trenchibelø gøn: —Tiuswei yawane marøb meløwa cuarenta y seis añosyu chab marig købig køn cha. ¿Ñigan pøn gwalømyutø kusranrrurmab isutirru?— cha.
43002021	Jesúsbe tru Tiuswei yawan waminchippe, nui asrwan wamindig kuig køn.
43002022	Inchawei Jesús katøyug øsiirabene, nui kusrenanøb pera uniiløbe tru nø trendaigwan isua, Tiuswei wamwan pørigwanba, Jesús nø maig wamindigwanba kørebelø gøn.
43002023	Jesús Jerusalén ciudasrø Pascua Fiestayu wabene, møiløgøben, truba nu, nui munchiyu kørebelø gøn, Tius nøba pasrain gúi asamig nørreelø nø mariilan ashabe.
43002024	Inchendø Jesúsbe ka isatø inchib pønrrai asha køremíig køn, kaguende nøbe mayeelan mailø gúigwan asha basrøwa.
43002025	Katø misagweimburab øyeelø gøn cha, mu eshkam balaim basrømíig køn, kaguende nøbe nøashib misaamera maig isubelø gúigwan tørguelarrab asha basraig kua.
43003001	Kan fariseo Nicodemo taig købig køn, judíosmerai utu nø garub møg.
43003002	Truibe Jesúsweimay yem ashchab arruabe, trenchibig køn: —Kusrennøbig, ñibe kusrenanøbig Tiusweinukkurri arruaig kui asha guer cha. Kaguende mugucha Tius maramburab mariilan asha gønrrai martrab gaiman cha, ñi mari lataibe, Tius nøba basrømubene.—
43003003	Inchene Jesúsbe løtappe trenchibig køn: —Nabe ñun isa gømø, cierton trendamønrrun cha: Katøyug srøig kal-lamíibe Tius nø ashib karub waisriigwan ashchab gaimanrrun— cha.
43003004	Inchen Nicodemobe payibig køn: —¿Kan møg yandø kølig misra, katøyuube mandø incha kal-layasamø? cha. ¿Kabe katøyug usrai patsau kebinrrautah cha, katøyug kal-lanrrab?—
43003005	Inchene Jesúsbe trenchibig køn: —Nabe ñun isa gømø, cierton trendamønrrun cha: Pigurrimba, Espíritu Santogurrimba kal-lamíibe Tius nø ashib karub wainug kebinrrab gaimanrrun cha.
43003006	Møskaløgurrin gal-labiibe, misag maig køben treetøwein gøn cha. Inchen Espíritu Santogurrin gal-labiibe, espíritu maig køben treetøwein gøn cha.
43003007	“Mayeelø katøyug srøig kal-lamig køn” cha, na trendaigwan, kan treebe maig kermab isub kwaara ashmøta chibig køn.
43003008	Isig ichibiima muba gøben itsan cha, wanrrimbe mørendø, chugurri arri mørmuwei, ni muba yai mørmuwei indan cha. Øyeetøwein gøn chibig køn, mayeeløba Espíritu Santogurrin gal-labeløbe.—
43003009	Inchene Nicodemobe katøyug payibig køn: —¿Treebe maig kønrrab gøh?— cha.
43003010	Inchene Jesúsbe trenchibig køn: —¿Ñi Israel misaamerai utu kusrennøb møg købendø, ñigan øyeelan chigúi mørmíig køtirru? cha.
43003011	Nabe ñune isa gømø, cierton trendamønrrun cha: Nambe maig kui asha waminchib, katø namashib namui kaptøga asigwan waminchen, nam eshkaigwan ñim utømøn cha.
43003012	Na yu pirau chine pønrrabelan waminchen, ñim trununguen køremuibe, trube ¿srømbalasrøn bønrrabelan waminchene, chincha kørenrrague? cha.
43003013	'Srømbalasrømaybe mugucha nebimuben, tru srømbalasrøngurri kørraarrubig, tru Møg Misra Arrubiitøwei nebyan cha.
43003014	'Moisésma mu misag warab waraimønug tsandzøn ulwan tsigu mesra kusruibe, øyeetøwei tru Møg Misra Arrubigwangucha mesra kusraig kømig palønrrab gøn cha.
43003015	Mutøgucha nun kørebiibe tru managatig øsig kømigwan tøgagønrrai.
43003016	'Tiusbe yu pirau misagwan truba rruba isua undag køptø, nui kandø Nusrkawanguen tranig køn cha, møikkøben nun kørebiibe kaigyu kebeña pinab pinømøtø, masken managatig øsig kømigwan tøgagønrrain cha.
43003017	Kaguende Tiusbe nui Nusrkawan yu piraumay ørøppe, yu pirau misagwan kaigyu pønrrønrrai pønsrønrrab gømøtø, masken nøgurri yu pirau misaameran kaigyugurri wesranrrai ørig køn cha.
43003018	'Tiuswei Nusrkawan kørebigwane kaigyu pasrønrrai pasrimíig køben, trune nui Nusrkawan køremíigwane manaweinguen kaigyu pasrønrrai pasrikken gøn cha, kaguende Tiuswei kandø Nusrkawei munchiwan køremuikkurri.
43003019	Inchen tru kaigyu pønrrønrrai pønsrøppe, treekkurrin gøn cha: tru tørbe piraumay arruben, misaamerabe tørwan gømø, løstiigwangøba undaarabelø gøn cha, kaguen nømui mariiløbe tabig kømø, kailø gúikkurri.
43003020	Mutøgucha kaig marøbiibe tørwane ashig kømub, tsalø gúinchib, tøryumaybe kemallmøn cha, nømui kaig mariilø kenamisrtraitamab kørig køptø.
43003021	Inchen møikkøben tru ciertonig maig køben, treeg uñibiibe tøryumay kemalan cha, nui mariiløbe Tius maig kønrrain gøben treeg mariilø gúin gúi tørgandø kenamisrtrai.—
43003022	Tru øyeelø chab puraiben, Jesúsbe nui kusrenanøb pera uniiløba Judea birausrømay ya, truyu maya yana gøsrøn nømba misagwan piu umbu ulsrøb uñibig køn.
43003023	Inchen Juangucha treetøwei marøb uñibig køn, Enon daisrø, Salim bulu, kaguende truyube truba pi gøben. Misaamerabe nørrø amrrua, piu umbu ulsrailø gøbig køn.
43003024	Øyeeg pureppe, Juanwan kailan keeri yau pasrmøwatø gúig køn.
43003025	Inchen møiløgøsrøn Juanwei mendig amøñibeløbe kan judíoba payiyab aleguiab mendabelø gøn, tru kaig marigwan chish maramig køn daigweimburab.
43003026	Inchabe Juanweimay amrruabe, trenchibelø gøn: —Kusrennøbig, tru møg Jordán bi ambøgatømaysrø ñiba uñibig, tru ñi namun wamindi møøbe, møimbe misaameran piu umbu ulsrøb uñen, mayeeløba nuimaygøba amban— cha.
43003027	Inchene Juanbe trenchibig køn: —Mugucha chi utønrrab gaimanrrun cha, srømbalasrøngurri tranmubene.
43003028	Na øyeeg taigwane pøs ñimdøweinguen mørar gøn: “Nabe Cristo gømøtø, nui merrab attrai karua ørig kur” taigwan.
43003029	Tru srai misrtrabigwan pera basrabiibe keg misrtrabig truig bera basran cha. Inchen tru keg misrtrabigwei trendø trag linchibiibe truyu mørøb pasrøwa, nui wamwan mørabe, truba rruba kasraaran cha. Pøs øyeetøwei, nai kasrag købiibe møimbe neig køn cha.
43003030	Nøbe purø nuig misrøb yamigwein gøben, trune nabe chigucha gømíig misrøb yamig køn— cha.
43003031	Palagurri arrubiibe kerrigu mayeelaim bala basran. Inchen piraugurri arrubiibe, pirauig kua, waminchippe, pirauigwan wamindan. Inchen srømbalasrøngurri arrubiibe kerrigu mayeelaim bala basran.
43003032	Incha nøbe tru maig asigwan, maig mørigwan treeg køn chib waminchene, tru nø treeg køn daigwane mugucha utag kømui indan.
43003033	Inchen møikkøben tru nø trendaigwan utabiibe, Tiusbe ciertonig køn cha, treeg kørrømara basran.
43003034	Kaguende Tius karua øriibe Tiuswei wamwan wamindan, pøs Tiusbe nui Espíritun tøgagømburab tøgagønrrai tranøbig kua.
43003035	Møskaimbe Nusrkawane undaguig kua, chiwandøgucha nø ashchai nui tasku pønsraig køn.
43003036	Nusrkawan kørebiibe, managatig øsig kømigwan tøgagønrrun. Trune Nusrkawan kaashibiibe srøig øsig kømigwan ashmønrrun. Inchen Tiuswei purø rrømbøig namig købiibe nuim bala basran.
43004001	Fariseosmerabe wammørin gøbig køn Jesúsbe Juan lataguen gømø, mendig amøñibelø mas tøgagømba, piu umbu ulsrailø mas tøgagømba indin gúi.
43004002	(Inchendø piu umbu ulsrøppe, Jesús nøashib gømøtø, nui kusrenanøb pera uniilø marøbelø gøn.)
43004003	Treeg wammøra gúin gúi Jesúsbe trunun wammøra, Judea biraugurri webibig køn, katø Galilea birausrømay inrrab.
43004004	Incha nø pureb yamibe Samaria birauwan pureb yamig nebunrrab gøbig køn.
43004005	Treekkurri Samariasrø kan Sicar taig puebloyu pubig køn, merrabsrø Jacob nui nusrkai Joséwan tranig pirø bulu.
43004006	Truyube kan pisu, “Jacobwein gøn” daig waben, Jesúsbe muraaraig arrua, tru pisu bulu wamisrøbig køn, yandø kwaløm døbøtag misrøb gøben.
43004007	Inchen kan ishug samariasriibe pi wesrunrrab arruben, Jesúsbe trenchiptinchibig køn: —Nan pi srøttra— cha.
43004008	(Pøs nui kusrenanøb pera uniiløbe mamig benønrrab pueblosrømay ambin gøben.)
43004009	Inchene tru ishug samariasriig løtappe, trenchibig køn: —Ñibe judío gøbendø, na ya samariasriigwan: “Pi srøttra” taibe— cha. (Kaguende judíosmerabe samaritanosmerababe linchimeelø gøbig køn.)
43004010	Inchene Jesúsbe trenchibig køn: —Tius tranamigwan ñi nebua ashib, katø tru: “Pi srøttra” chibigwan ñi mu gúi ashib indimbe, ñibe nun miabsruinrrun cha. Inchen managuen kølømø biwan srørrøbsruinrrun— cha.
43004011	Inchene ishuube trenchibig køn: —Au, kasuku, ñibe piwan chitøga wesramig chigaig wan cha. Katø pisube purø umbu wan cha. ¿Trube, ñibe tru kølømø biwane chugurri wesranrragu? cha.
43004012	¿Tru merrabsrø namui kølli misag Jacob, nø muchib, nui ureemera muchib, nui animalmera muchib indim biwan namun keta kørrømarøbig lataguen gømø, kabe ñigan mas nuig køtirru?— cha.
43004013	Inchene Jesúsbe trencha løtabig køn: —Møikkøben i piwan muchibiibe katøyug pimulgwai inchun cha.
43004014	Trune tru na tranim biwan muchibiibe managuen pimulgwai inchimønrrun cha. Kaguende tru na tranim bibe nuinuube kan pigab pørsrab weguchib lataig kønrrun cha, tru managatig øsig kømigweyasig.—
43004015	Inchene ishuube trenchibig køn: —Trube, kasuku, tru biwan srøttra cha, nagucha pimulgwai mørmøwei, katø mas yusrø wesranrrab arrumøwei inchab— cha.
43004016	Inchene Jesúsbe trenchibig køn: —Ñui kewan wamønrrab ya, katø amø— cha.
43004017	Inchen ishuube trenchibig køn: —Nabe kekkaig kur— cha. Inchene Jesúsbe trenchiptinchibig køn: —“Kekkaig kur” chippe, ñibe sølwein dan cha.
43004018	Kaguende ñibe trattrøgatø kelø tøgaig købig køn cha. Inchen møi ya tøgagúibe ñui keg kømøn cha. Isømø, ñibe sølwein dan— cha.
43004019	Iigwan mørøppe, ishuube trenchibig køn: —Au, kasuku, ñibe Tius maig karuigwan eshkabig treeg møg kømmørgø cha.
43004020	Namui merrabsreelø samaritanosmerabe i tunyu Tiuswan køriibala tabig waminchibelø gøben, trune ñim judíosmerabe Tiuswan Jerusalénsrø treeg martrab ambamig køn chibelø gøn— cha.
43004021	Inchene Jesúsbe trencha løtabig køn: —Ñiguen ishug, iigwan kørerra cha. Møskawan køriibala tabig waminchib maramig ura punrrab gúi, i tunyu amrrua gømøwei, kabe Jerusalénsrø amba gømøweingue.
43004022	Ñim samaritanomerabe chigúi ashmubendø køriibala tabig waminchibelø gøn cha. Inchen nambe køriibala tabig waminchippe, chigúi asha marøbelø guer cha. Kaguende kaigyugurri wesraig kømibe judíosmerai misagugurri arrubig køn cha.
43004023	Pøs treeg maram gwalømbe punrrun cha; Inchen truibe møiweinguen pubguen indan cha, tru cierton køriibala tabig waminchibelø Møskawan køriibala tabig wamindamig espíritutøga, cierton isua. Pøs Møskaimbe køriibala tabig waminchibelø øyamay marøbelan lan cha.
43004024	Tiusbe Espíritu gøben, køriibala tabig waminchibeløbe, espíritutøga, cierton isua wamindamig køn— cha.
43004025	Inchen ishuube trenchibig køn: —Mesías attrab gúi, nabe asha gur cha (tru Cristo taig). Truig arruppe, namune maig kuigwan kerriguba tørgandø eshkanrrun— cha.
43004026	Inchene Jesúsbe trenchiptinchibig køn: —Truibe nawein gur cha, tru ñiba waminchib wabig.—
43004027	Inchen waminchib pasramnetø nui kusrenanøb pera uniiløbe katø amrruabe, truba kwaarøbelø gøn, Jesús kan ishuuba waminchib pasrain gúi ashippe. Inchendø nømbe møikkucha chigucha payrrab inchimeelø gøn: “¿Chi balai inchigu?” cha. Kabe: “¿Nøbabe chi waminchigu?” cha.
43004028	Inchene ishuube nui pi mutingøtsøn pasrøb, pueblosrømay ya, misagwan trenchib eshkabig køn:
43004029	—Kan møwan ashchab amrruy cha. Na maig mariilan kerriguh eshkatan cha. ¿Inchippa Cristo gøppeendi?— chib.
43004030	Inchen puebloyueløbe webamba, Jesúsweisrømay ambubelø gøn.
43004031	Trunetø nui kusrenanøb pera uniiløbe Jesúswan truba inchib trenchibelø gøn: —Kusrennøbig, maytøguen manrraurren— cha.
43004032	Inchen nøbe trenchibig køn: —Nabe mamig tøgagur cha, ñim asiimíig.—
43004033	Inchen nui kusrenanøb pera uniiløbe nømasiitø trenchibelø gøn: —¿Mugøben kabe mamig srua amrrua srørra chindah?— cha.
43004034	Inchen Jesúsbe trenchibig køn: —Nai mamibe, tru nan Karua Ørøbig maig kønrrain gøben, trunun marøb, katø nui maramigwan patsamnegatig marøb indamig, truig køn cha.
43004035	Ñimbe trenchibelø gømøtirru chibig køn: “Tirigun paramibe pib pøl balan” cha. Trune nabe ñimun trendamønrrun cha: ¡Ñimguen kabwan larrøbicha tab asay cha, ellmarig warabelan! Kaguende yandø chab øskøraikken waran cha, paramdø balabelø.
43004036	Parøb, tulishib megabiibe tru parøb megaimburø pagaraig an uta, tru ellmarig misrigwane managatig øsig kømigweyasig tulisan cha, tru tsurøb ellmarøbig lata, parøb tulishibig lata kanguetøtø kasrag burramig kønrrai.
43004037	Kaguende misaamera øyan chippe, sølwein dan cha: “Kane tsurøb ellmaren, katøgane parøb tulisan” cha.
43004038	Nabe ñimune parøb tulishinrrai ørar cha, ñim chigucha chi mariimønug. Murig maramigwan marøb kwallibeløbe kanelø gøben, truilø kwaligwane ñim tulishinrrab pønrramisrin gøn— cha, trenchibig køn Jesúsbe.
43004039	Samaria puebloyu warabelø truba yamelø Jesúswan kørebelø gøn, maig kuigwan tru ishug eshkaikkurri: “Na maig marig købigwan kerriguh eshkatan” chib.
43004040	Inchen samariasreeløbe amrruabe, Jesúswan nømba kørrømisr chib truba rrugaben, truyu nøbe pa gwaløm nømba kørrømisrøbig køn.
43004041	Inchen nø wamindigwan mørabe, masken yamelø kørebelø gøn.
43004042	Inchabe ishuwane trenchibelø gøn: —Møimbe ñi trendaigwan trunun ka møratø kørewa bønrrømøtø, møimbe yandø nambe namashib nun møra, isa gømø, i møøbe yu pirau misagwan Kaigyugurri Wesrabig kuin gúi aser— cha.
43004043	Tru pa gwaløm buraiben Jesúsbe Samariagurri Galilea birausrømay ibig køn,
43004044	kaguende Jesús nøtøweinguen trendaig købig køn: “Tius maig karuigwan eshkab møwane nuim biraueløtøweimbe chi tab indimíig køn” cha.
43004045	Incha Galilea pubene, truyueløbe truba tab utabelø gøn, kaguende Jerusalén Pascua Fiestayu nømgucha amønaig kua, Jesús tru chine mariilan nømbe ashagurri.
43004046	Incha Jesúsbe Galilea birau Canásrømay gatø arrubig køn, tru piwan vino gønrrai mariisrømay. Inchen truyube reyweyasig marøb wab møøbe nui nusrkawan kwanrrø rrarra gøbig køn, Capernaumsrø.
43004047	Inchen tru møøbe Jesús Judeagurri Galileasrø pun daig wammørabe, nui nusrkawan tamartrab nui yamay ‘tiusmanda kørraarrubsrumugu’ chinrrab ashchab ibig køn, kaguende yandø ke patsønrraptiig tsuben.
43004048	Inchene Jesúsbe trenchibig køn: —Chigøben Tius naba pasrain gúi asamig mari ashmøwei, katø purø nørreelø mariilø ashmøwei inchabe, ñimbe managuen kørenrraamøn— cha.
43004049	Inchen tru reyweyasig marøb wab møøbe trenchibig køn: —Señor, petø amun cha, nai unø pinømøwatø.—
43004050	Inchen Jesúsbe trenchibig køn: —Inrrø cha, ñui nusrkaimbe kwanrraamøn— cha. Inchen tru møøbe Jesús trendaigwan kørewa ib menda,
43004051	nui yausrø pub ibene, nui karuindiig melabeløbe katønrrab werruabe, trenchiptinchibelø gøn: —Ñui nusrkaimbe ka øsig tsun— cha.
43004052	Inchen møøbe nømun payibig køn: —¿Chu uraskurri tammisrøb ya?— cha. Inchene nømbe trenchibelø gøn: —Pachiibe marig kwaløm la una weetan— cha.
43004053	Inchene møskaimbe tre uraswei Jesús øyah taig kømømab isubig køn, tru: “Ñui nusrkaimbe kwanrraamøn” daigwan. Incha nøba, nui yauelø kerrigueløba Jesúswan kørebelø gøn.
43004054	Iig køn, tru srøsrø marigwei wendau katøgan Tius nøba pasrain gúi asamig kønrrai mara eshkaig Jesús Judeagurri Galileasrømay arrua.
43005001	Yandø øyeelø chab puraiben, Jesúsbe Jerusalénsrømay nebibig køn judíosmerai fiestayumay.
43005002	Inchen Jerusalén ciudayu tru Ubishamerai Yaskab cha, wamim bulube, kan pisu wabig køn, pøtøgatan ya-ureezheelø trattrøgatø wambiiteelø tøgaig, hebreomaybe Betesda taig.
43005003	Truiløyube kwanrreelø truba nu warabig køn, kabgar gøben, cojosmera gøben, kønønrrab gaimabelø gøbengue piwan kønøgamne munig.
43005004	Kaguende kanmay ganmay kan ángel pisuyu kørraarrua, piwan kønøgøben, møikkøben nømerrig tru piyu kebibiibe chi gwanrrø tøgaitøgucha tammisrig kørrømisrøbig køn.
43005005	Inchen kan møg treinta y ocho años ørøba kwanrrø megabig, truyu pirau tsubig køn.
43005006	Inchen Jesúsbe truyu tsui ashabe, øyeetø truba yana kwanrrø tsubig kuin gúi ashabe, trenchibig køn: —¿Tammisrøg køtah?— cha.
43005007	Inchene tru kwanrriibe trenchibig køn: —Kasuku, nane muguen srua ya, pisuyu kertrabig kaatan cha, tru piwan kønøgøben. Na kebinrrainchib megamne, katøganguen kebiptø guebibig køn— cha.
43005008	Inchene Jesúsbe trenchibig køn: —¡Kurrø! cha. ¡Ñui tsigalwan mutab, punab inrrø!— cha.
43005009	Inchen tru urastø tru møøbe tabig kørrømisra, nui tsigalwan muta, punab ib mendabig køn. Inchen tru gwalømbe isrin gwaløm gøbig køn.
43005010	Treekkurri judíosmerabe tru tamarinabigwane trenchibelø gøn: —Møin gwalømbe isrin gwaløm gøben, tru maig maramigwan martrai Moisés pøriibe ñui kaya tsuigwan muta inrrain gømø merabig køn— cha.
43005011	Inchene tru møøbe trenchibig køn: —Tru nan tamarøbiitøwei trenchitan cha: “Ñui kaya tsuigwan kusrua muta, inrrø”— cha.
43005012	Inchene nømbe: —“Ñui kayigwan tulisha, muta, inrrø” chippe, ñune ¿mu møg rrenchita?— chibelø gøn.
43005013	Inchen tru tamarinab møøbe mu gúinguen mørmíig køn, kaguende Jesúsbe truyugurri tarømisrin gøben, katø truyube purø nu misag basrøben.
43005014	Inchen yanayu Jesúsbe tru tamarig møwan Tiuswei yau ashabe, trenchibig køn: —Au, ñi møi yandø tabig kørrømisrabe, møingurrimbe katø mas kaig martrab gømø cha, katøbe ñun masken rrømbøig nebumønrraimbe.—
43005015	Inchene tru møøbe ya, judíosmeran eshkabig køn: —Tru nan tamarøbiibe Jesús kuin gøn— cha.
43005016	Incha treekkurri judíosmerabe Jesúswan kaig martrab wendautø llirab mendabelø gøn, kaguende øyeelan isrin gwaløm maren.
43005017	Inchen Jesúsbe trenchibig køn: —Nai Møskaima chu uraskucha nui maramigwane møin gwalømgatig marøb wabig køben, nagucha marøbig kur— cha.
43005018	Trenchibene, judíosmerabe masken inchibelø gøn Jesúswan kwetchab, kaguende isrin gwalømbe chi maramig kømøn cha, mera basrigwandø kalø marmøtø, Tiuswangucha: “Nai trag Møskain gøn” chib, Tiusba lataig misren.
43005019	Inchen Jesúsbe nømun løtappe, trenchibig køn: —Nabe ñimun isa gømø, cierton trendamønrrun cha: Tiuswei Nusrkaimbe ka nuimburaptøbe chigucha marmøn cha. Møskai chi mari asha, trunundø maran cha. Møskai chi marin gúindø Nusrkaingucha treetøwei maran cha.
43005020	Kaguende Møskaimbe Nusrkawan undaguig kua, nø chi mariilan kerrigu kenamaran cha. Incha treetø gømøtø, mas purø nørreelø marig kenamartrun cha, ñim kwaara asha gørrømisramnegatig.
43005021	Kaguende Møskaima kwailan øsiirana øsig kømigwan traniibe, treetøwei Nusrkaingucha tru øsig kømigwan møilan tranamdiig asønaben, tranan cha.
43005022	Katø Møskaimbe maig maramigwan mungucha nø asha marøb wamøtø, tru maig maramigwane Nusrkai nø asha martrai tranig køn cha,
43005023	mayeeløba Nusrkawangucha purø tab inchai Møskawan purø tab inchib lataitøwei. Nusrkawan tab inchimíibe, Møskai karua ørøbigwangucha chi tabig inchimøn cha.
43005024	'Nabe ñimun isa gømø, cierton trendamønrrun: Møikkøben na wamindigwan mørøb, nan Karua Ørøbigwan køreb inchibiibe managatig øsig kømigwan tøgagønrrun cha. Incha truigwane kaigyu pasrønrrai pasrig kømønrrun cha, kaguende kwamigugurri øsig kømigumay yandø puraya basramisrikkurri.
43005025	Nabe ñimun isa gømø, cierton trendamønrrun: Treeg maramig urabe punrrun cha. Inchen truibe møindøweinguen pubguen indan cha, tru kwabelø Tiuswei Nusrkawei wamwan møramig. Inchen tru mørøbeløbe øsig kønrrun cha.
43005026	Kaguende Møskaimbe nøashib øsig kømigwan tøgaig kua, Nusrkawangucha treetøwei nøashib øsig kømigwan tøgagønrrai tranan cha.
43005027	Katø Møskaimbe Nusrkawan maig kørrømisrtrabigwan mu mandamgaig maramigwangucha tranan cha, kaguende nøbe Møg Misra Arrubig kuimba.
43005028	Iig na trendaigwan maig kønrrermab isub kwarmøtay cha, kaguende treeg kømig urabe punrrun cha, mayan gwabelø søriilø purrabelø nui wamwan møra,
43005029	truyugurri webambamig. Inchen tru tabig marøbeløbe katøyug øsiirawa kurrappe, srøig øsig kømigwan tøgagønrrab gurrøbene, trune kaig marøbeløbe katøyug øsiirawa kurrappe, kaigyu pønrrønrrai pønsrailø gønrrab gurrønrrun cha.
43005030	'Nabe ka naimburaptøbe chigucha chi marmíig kur cha. Nabe maig kønrrabigwan na asha marøppe, tru nai Møskai maig taig mørigwandø asha maren, tru maig kønrrabigwan na asha mariibe sølgandø marig køn cha. Kaguende nan treeg marøg kuimba treeg marmøtø, nan karua ørøbig maig martrain gøben, trunun marar cha.
43005031	Na naasiitø maig kuigwan ka naimburaptø wamindiibe, trube, tru na wamindiibe ka wamindiitø gøbsruinrrun cha.
43005032	Inchen naimburab maig kuigwan eshkabiibe katøgan gøn cha. Inchen nø tru naimburab eshkab wamindiibe isa gømø, maig kuigwan wamindig kui nabe asha gur cha.
43005033	Ñimbe Juanweisrø payrrai øren, nøbe tru newan cierton maig kuigwan eshkabwei indig køn cha.
43005034	Pøs nabe kan møg naimburab ‘øyeeg køn’ cha wamindiitøga basrømíig kur cha. Inchendø nø trendaigwan na trenchippe, ñim kaigyugurri wesrailø gønrrain rrenchar cha.
43005035	'Juanbe kan lámpara naarab pilabig lataig kuig køn cha. Inchen kan maya yanatø ñimbe tru nui tøryu kasraaramig tab gúi mørig købig køn cha.
43005036	Inchendø naimburab Juan wamindi lataitøguen gømø, mas nuig tøgagur cha. Kaguende nai Møskai nan martrai traniilø, truiløtøwei naimburab na maig kuigwan eshkan cha, nane nai Møskai karua ørig kuin gúi.
43005037	Katø nai Møskai nan karua ørøbikkucha naimburab na maig kuigwan eshkan cha. Ñimbe managuen nui wamwan mørmøwei, nui maløwan ashmøwei indan cha.
43005038	Katø ñimbe nui wamindigwan ñimui manrrau chigar gøn cha, kaguende nø karua ørigwan ñim køremuikkurri.
43005039	Ñimbe Tiuswei wamwan pørigwan ashippe, maig køtashchab truba tab ashib labelø gøn cha, kaguende managatig øsig kømigwan truyu wetørranrrab isubelø gua. Inchen tru pøriiløbe nan mu gúi ashchai naimburab waminchibelø gøn cha.
43005040	Inchendø ñimbe naimay amrrug kømuindan cha, tru srøig øsig kømigwan tøgagønrrab.
43005041	'Nabe misaamera nan maya nuguen tab inchib taiwane utømíig kur cha.
43005042	Inchagucha nabe ñimune mailø gúi ashib, Tiuswei undag købigwan ñimuinug chigar gúi ashar cha.
43005043	Nabe nai Møskawei munchiyu ørig arruben, ñimbe nane utømøtan cha. Inchen katøgan ka nuimburab nui munchiyutø arrubigwane si, trube, ñimbe utønrrun cha.
43005044	¿Ñim mandø incha nan kørenrrague? cha, kangurrin gangurri maya nuguen tab indig kømigwangøba ñim labeløbe, Tius kandø wabigweinukkurri maya nuguen tab indig arrubigwan lamøtø.
43005045	Nai Møskawei merrab na ñimun ‘øyeeg kailø gúig køn’ chinrraitamab isumøtay. Moisés, ñim ke trunundø isua melaig, nui pøriiløtøgatøwei ñimune ‘øyeeg kaig marøbelø gømøtirru’ chinrrun.
43005046	Kaguende Moisés maig taigwan ñim køreig kuimbe, nan kørebsruig kuinrrun cha. Kaguende Moisésbe naimburabweim børig køn cha.
43005047	Tru nø pørigwanma ñim køremeeløbe, na wamindigwangucha chincha kørenrrague— cha, trenchibig køn Jesúsbe.
43006001	Incha Jesúsbe Galilea pisu ambøgatøsrømay ibig køn, tru Tiberias pisu taisrømay.
43006002	Inchen truba nu misag Jesúswan mendig ambubelø gøn, kaguende Tius nøba pasrain gúi asamig kønrrai kwanrreelan tamaren asha gua.
43006003	Inchen Jesúsbe kan tun balasrø nebya, nui kusrenanøb pera uniiløba truyu wamisrøbig køn.
43006004	Inchen yandø judíosmerai Pascua Fiestabe lutau gøbig køn.
43006005	Incha Jesúsbe kurraasha, truba nu misag mendig amrruin gúi ashabe, Felipene trenchibig køn: —¿Yeeg nu misagweimbe nambe mamig pirrimbe chu benønrrab?— cha.
43006006	Trenchippe, Felipe ka manchitamørtraptø rrenchibig køn, Jesúsbe maig maramigwan asha gøbendø.
43006007	Inchene Felipebe trenchibig køn: —Ni kan møg doscientos días ørøba marøb megawa an bagaraig utiitøga pirrim bena, piti biti srørramikken nebunrraamøn— cha.
43006008	Inchen kusrenanøb pera uniilai utuig Andrés, Simón Pedroi nuneebe trenchibig køn:
43006009	—Yube kan matsinø-unø trattrøgatø cebada birrimbah pagatø peskaubatø sruaig pasran cha. Inchendø kan yandiibe ya nu misagweimbe mayanguen gømøn— cha.
43006010	Inchen Jesúsbe trenchiptinchibig køn: —Mayeelanba purramisringaruy— cha. Truyube pu truba tsitsig køben, møguelø trattrø milburab purramisrøbelø gøn.
43006011	Inchen Jesúsbe tru pirrimeran muta, Tiuswan ‘mayanguen pay’ chabe, maya misag truyu purrabelan pirishabe, katø treetøwei peskaumerangucha maya mag kui inchen srørrøbig køn.
43006012	Inchen yandø øska maben, Jesúsbe nui kusrenanøb pera uniilan trenchibig køn: —Pitis unchibelane pirau ka petig warømønrrai, pitiswane tulisay— cha.
43006013	Inchen tru trattrøgatø cebada birri pirisaigwan maben, yandø tru undailan tulishiben, tasinmera doce netsabig køn.
43006014	Inchen misaamerabe Tius maramburab marigwan Jesús mari ashabe, trenchibelø gøn: —Tru Tius maig karuigwan eshkab møg tru yu piraumay attrabig køn daibe, isa gømø, iigwein gøn— cha.
43006015	Inchen Jesúsbe misaamera nun rey martrab ke merrarrawa sruamrrab amrrunrrab gúi wetøbeñippe, nøbe katøyug tunbalasrømay inrrab nøtø tarømisrøptinchibig køn.
43006016	Yandø pillirab arruben Jesúswei kusrenanøb pera uniiløbe pisuyu kørrørruabe,
43006017	kan barcoyu kebamba, Capernaumsrø larramrrab ambub mendabelø gøn. Inchen yandø chab pilliraben, Jesúsbe katøgucha nømuimay arrumø srø gøben,
43006018	yandø truba mur isig ichibig webarruben, pi welarmera kurrab mendabig køn.
43006019	Incha yandø kan trattrø kilómetros, kabe kan seis køsrøn remab ambabe, Jesúswane barco bulusrømay pi balawan arri ashiptinchibelø gøn. Inchabe truba kørig kui inchen, Jesúsbe:
43006020	—¡Na gur cha. Kørmøtay!— chibig køn.
43006021	Inchen nømbe barcoyu Jesúswan truba tab gúi wamab uta, petøzhiitø tru pum birausrø pubguen inchibelø gøn.
43006022	Katø gwaløm tru nu misag søtø tru pisu igatømay kørrømisrøbeløbe truyu barco kandøzhiitø pasrabigu Jesúswei kusrenanøb pera uniiløbe tru barcoyu amben, Jesúsbe nømba tøga imuin gúi ashibelø gøn.
43006023	Inchendøgucha Tiberias ciudasrøngurrimbe katøgan barcomera pua pønrrabelø gøn, Señor pirriwan ‘mayanguen pay’ chiben, tru maim bulusrø.
43006024	Incha tru nu misaabe Jesús truyu mu gawei, nui kusrenanøb pera uniilø mu gawein gúi ashippe, tru barcomerayu kebamba, Capernaumsrø Jesúswan lanrrab chab ambubelø gøn.
43006025	Incha pisu ambøgatøsrø chab pua, Jesúswan wetørrawabe, trenchibelø gøn: —Kusrennøbig, ¿yusrømbe ñibe mana bugu?— cha.
43006026	Inchene Jesúsbe trenchiptinchibig køn: —Nabe ñimun isa gømø, cierton trendamønrrun cha: Ñimbe nane lappe, Tius naba pasrain gúi asha gønrrai mariilan asha gømøtø, tru pirrimeran øska mamne maig kua, trugurrinrre lan cha.
43006027	Ñim marøppe, mamig ka petø patsønrrabigwandø isua marmøtø, managatig øsig køm mamigwan isua maray chibig køn. Truigwane tru Møg Misra Arrubig ñimun tranrrun cha. Kaguende treeg maramigwan tranig kui asig kønrrai Tius Møskaimbe nui sellon nuinug pasrig køn— cha.
43006028	Inchene nømbe trenchibelø gøn: —¿Tiuswei maramelan marøb pølbasrtrappe, nambe chi maramig balerah?— cha.
43006029	Inchene Jesúsbe trenchibig køn: —Tiuswei maramibe iig køn cha, Tius tru nø karua ørigwan køremig.—
43006030	Inchene nømbe trencha payibelø gøn: —¿Tius ñiba pasrain gúi nam ashib, ñun køreb inchaimbe, chi martragu? cha. Trube, ¿chi marøbig kugu? cha.
43006031	Namui merrabsrø kølli misaamerabe mu misag warab waraimønug maná taigwan maig købig køn cha, Tiuswei wam maig pørigu trendaim bala: “Nøbe nømune srømbalasrø pirriwan manrrai tranig køn”— cha.
43006032	Inchene Jesúsbe trenchibig køn: —Nabe ñimun isa gømø, cierton trendamønrrun cha: Srømbalasrøngurri arrub pirri ciertonigwan nømun tranøbiibe, Moisés kømuig køn cha. Treeg kømøtø, tru cierton birri srømbalagurri arrubigwan ñimun tranøppe, nai Møskai, nø rranig køn cha.
43006033	Kaguende Tiuswei pirrimbe tru srømbalasrøngurri yu piraumay kørraarrua, katø misaameran srøig øsig kømigwan tøgagønrrai tranøbig, truig køn— cha.
43006034	Inchene nømbe trenchibelø gøn: —Señor, chu uragucha tru birriwan srøttra— cha.
43006035	Inchene Jesúsbe trenchibig køn: —Tru øsig køm birrimbe na gur cha. Naimay arrubiibe managuen parøgwai mørmøwei, katø nan kørebiibe managucha pimulgwai mørmøwei inchun cha.
43006036	Inchendø na ñimun trendaim bala ñimbe nan ashippe, ashendø, nane køremøn cha.
43006037	Møitøgucha Møskai nan traniibe naimay attrun cha. Inchen naimay arrubigwane nabe managuen wambig weguchimumønrrun cha.
43006038	Pøs, nabe srømbalasrøngurri kørraarruppe, nan maig maramdiig køben treeg martrab arrumøtø, nai Møskai nan karua ørøbig na maig martrain gøben, treeg martrab kørraarrig køn cha.
43006039	Inchen nan karua ørøbig martrai isuibe iig køn cha: Nø nan traniilane ni kanguen trubishimø, srabe gwaløm katøyug na nømun øsiirangarunrrain gøn cha.
43006040	Nai Møskai martrai isuibe øyeeg køn cha: mutøgucha Nusrkawan nebua asha, nun kørebiibe managatig øsig kømigwan tøgagønrrain gøn cha. Inchen nabe srabe gwaløm nun katøyug øsiirangarunrrain gøn— cha.
43006041	Inchen judíosmerabe namig nømdø nilø chigøben chib mullib mendabelø gøn, tru: “Pirri srømbalasrøngurri kørraarrubiibe na gur” taikkurri.
43006042	Incha trenchibelø gøn: —¿Øibe tru Jesús Joséwei nusrkain gømuitarru? cha. Nambe usri møskawan ashibelø guer cha. ¿Møimbe mandøgurri nøbe øyeeg tah cha: “Nabe srømbalasrøngurri kørraarrig køn” cha, trenchippe?—
43006043	Inchene Jesúsbe trenchibig køn: —Ñimguen ñimdø mas namig mulla mørmøtay cha.
43006044	Mugucha naimaybe attraamøn cha, Møskai nan karua ørøbig naimay attrai inchimubene. Inchen naimay arrubigwane nabe srabe gwaløm gatø øsiirangarumønrrun cha.
43006045	Tru Tius maig karuigwan eshkabelø pørigube treeg chibig pørig basran cha: “Mayeelanba Tius nø gusrenaniilø gønrrun” chibig. Inchawei mayeeløba Møskawan mørøb, nuiwan kusreb inchibeløbe naimay amrrunrrun cha.
43006046	'Pøs Møskawane mugucha asiibe kaagøn cha. Tiusweinukkurri arrubig, truitøwei Møskawan ashibwei indan cha.
43006047	Nabe ñimun isa gømø, cierton trendamønrrun cha: Nan kørebiibe managatig øsig kømigwan tøgagøn cha.
43006048	Tru øsig køm birrimbe na gur cha.
43006049	Ñimui merrabsrø kølli misaamerabe mu misag warab waraimønug tru maná taigwan mabendø, kwaig købig køn cha.
43006050	Trune tru srømbalasrøngurri kørraarrub pirrimbe yu pasran cha, møikkøben tru birriwan mabiibe, kwamønrrai.
43006051	Tru srømbalasrøngurri øsig køm birrimbe na gur cha. Møikkøben i birriwan mabiibe managatig øsig wanrrun cha. Inchen yu pirau tru maya misagwan srøig øsig kønrrai tru na tranam birrimbe nai asrtøwein gøn— chibig køn, Jesúsbe.
43006052	Inchene judíosmerabe nømasiyaitø namig trenchib mendabelø gøn: —¿I møøbe nui asrwandøwei manrraimbe namune mandø rrannrrab indah?— cha.
43006053	Inchene Jesúsbe trenchibig køn: —Nabe ñimun isa gømø, cierton trendamønrrun cha: Tru Møg Misra Arrubigwei asrwan mab, katø nui aniwan muchib inchimeeløbe srøig øsig kømigwan ñimuinug tøgagønrraamøn cha.
43006054	Møikkøben nai asrwan mab, nai aniwan muchib inchibiibe managatig øsig kømigwan tøgagøben, nabe srabe gwaløm nune gatø øsiirangarumønrrun cha.
43006055	Kaguende nai asrbe si, cierton mamig køben, katø nai animbe si, mutsamig ciertonig køn cha.
43006056	Nai asrwan mab, nai aniwan muchib inchibiibe nainug pasrabig basrøben, katø nagurringucha nuinug pasramønrrun cha.
43006057	Nan karua ørøbig Øsig Wab Møskaingurri tru øsig kømigwan na tøgagøb lataitøwei, nagurri nøgucha tru øsig kømigwan tøgagønrrun cha tru nai asrwan mabiibe.
43006058	Iibeguende tru srømbalasrøngurri kørraarrub pirrin gøn cha, tru ñimui merrabsrø kølli misaamera maig lataig kømøtø, nømbe mappe, mabendø, kwaig købig køn cha. Trune i srømbalasrøngurrim birriwan mabiibe managatig øsig kønrrun— chibig køn.
43006059	Jesús øyeelan kusrenanøppe, judíosmera tulundzuni yau Capernaumsrø kusrenanig køn.
43006060	Møiløgøben Jesúswei mendig amøñibelø i kusrenanigwan mørabe, trenchibelø gøn: —Nø øyeeg kusrenaniibe maramga menrra murig køn cha. ¿Mu gúi møriasamø?— cha.
43006061	Inchen Jesúsbe nømdø chigøben chib mullib gúi ashabe, trenchibig køn: —¿Ñimun øyeeg chibene pusrkwatah? cha.
43006062	Tru Møg Misra Arrubig tru nø srøsrø waisrøndøwei katøle nebiben asimbe, trube, ¿maig købsruerah? cha.
43006063	Øsig kømigwan tranøbiibe Espíritu gøben, asrbe truburappe chigucha chi purugumíig køn cha. Na ñimun wamindiibe Espíritu gøb, øsig kømig køb gøn cha.
43006064	Inchendø gatøgucha ñimui utu møiløbe køremeelø køn— cha, trenchibig køn. Kaguende Jesúsbe manawei srøsrøgurri asig købig køn, mumeratø nun køremeelø gúigwan, katø tru nun ashig kømui inchibelan trannrrabiibe møig kuigwan.
43006065	Incha katø Jesúsbe trenchibig køn: —Inchawei treekkurri nabe ñimune trenchar cha: Mugucha naimaybe amrrunrraamøn cha, nai Møskai amrrunrrai inchimubene.—
43006066	Inchen yandø trugurrimbe møiløgøben nui mendig amøñibeløbe chab llirawa, yandø Jesúsba amøñimeelø gøn.
43006067	Inchen Jesúsbe nui doceelan trenchibig køn: —¿Kabe ñimgucha treetøwei llirawa ambug køtah?— cha.
43006068	Inchen Simón Pedrobe trencha løtabig køn: —¿Señor, nambe muimay gúi ambamø? cha. Tru managatig øsig køm wamwane ñitøwein døgaig køben,
43006069	nambe ñun køreb, katø tru Tiuswei Newan Tabiibe ñi gúi ashib inder— cha.
43006070	Inchene Jesúsbe trenchibig køn: —¿Yamba, na ñimun doce lawa wesrab mørgøppeh? cha. Treeg kuindøgucha ñimui utu kane kwaimandzig køn— cha.
43006071	Øyah chippe, Simón Iscariotei nusrkai, Judaswan waminchibig køn. Kaguende tru doceelai utuig kuatøgucha, tru Jesúswan ashig kømui inchibelan nø trannrrab pasrøben.
43007001	Yandø øyeelø chab purayaig wendø, Jesúsbe Galilea birausrø uñibig køn, Judea birau llirab uñmønrrab, kaguende judíosmera truyube kwetchab lab gøben.
43007002	Tru judíosmerai Ya-ureg Maram Fiesta yandø pub gøben,
43007003	Jesúswei nuneløbe nun trenchibelø gøn: —Yugurri Judea birausrømay inrrø cha. Ñui mendig amøñibelø ñi chi mariilan ashchain cha.
43007004	Pøs kan møikkøbenma misaamera mu gúi nebua asig kønrrappe, chiwandøgucha søratø marmøn cha. Tru ñi øyeelø marøbiibe, trube, maya misaamera ashchai martraurren— cha.
43007005	Pøs Jesúswei nuneløtøweinguen nune køremeelø gøn.
43007006	Inchene Jesúsbe nømune trenchibig køn: —Na treeg maramibe pumø srø gøn cha. Trune ñimuimbe chu ura marøg køben maramig chi gømøn cha.
43007007	Yu piraueløbe ñimune chi tsalinchab gaimanrrun cha. Trune nane tsalinndan chibig køn; kaguende nøm marøb gúigwan kaig køn cha, na eshkaben.
43007008	Ñimbe fiestayumay ambay chibig køn. Nabe gatøgucha tru fiestayumaybe nebarrumumønrrun cha, kaguende na treeg maramibe pumø srø gøben.—
43007009	Incha trenchabe, Galileasrø kørrømisrøbig køn.
43007010	Inchen yandø nunelø fiestayumay chab amben, Jesúskucha ippe, ibendø, mayeelø ashchain gømøtø, ibig køn.
43007011	Inchen judíosmerabe fiestayu nun lab gua, trenchibelø gøn: —Tru møøbe ¿chu unerah?— cha.
43007012	Inchen misag utube Jesúsweimburab mutøgucha niløzhiitø truba waminchib gøbelø gøn, kaneløbe: “Tru møøbe truba tabig køn” chiben, kaneløbe: “Tabig kømøn cha. Misagwan may wamincha, ka isaptiig køn” chibelø gøn.
43007013	Inchendø møitøgucha nuimburab waminchippe, waminchendø, ke mayeelø mørtrain gømøtø waminchibelø gøn, judíosmeran kørig køptø.
43007014	Yandø fiestabe tøbøtakken pureb iben, Jesúsbe tru Tiuswei yau kebya, kusrenanøb mendaptinchibig køn.
43007015	Inchen judíosmerabe truba kwaarøb trenchibelø gøn: —¿I møøbe kan øyeebe chincharre kusrebig køh cha, chu kusreweig kømubendø?— chib.
43007016	Inchene Jesúsbe trencha løtabig køn: —Na kusrenaniibe nain gømø, nan karua ørøbigwein gøn cha.
43007017	Møikkøben Tius maig martrain gøben trunun marøg kui inchibiibe na kusrenaniilane Tiusweinukkurri arrubig kuin gúi, kabe naimburaptø kusrenanøbig kuin gúi nebua ashchun cha.
43007018	Møikkøben nuimburaptø waminchibiibe, misaamera ka nun maya nuguen tab inchaindø lan cha. Inchen møikkøben tru karua ørøbigwan maya nuguen tab indig kønrrai labiibe, truibe si, cierton waminchibig, nuinuube chigucha kalø marig chigaig køn cha.
43007019	'¿Tru maig maramigwan martrai pørigwane ñimune Moisés nøwein rranig kømuitarru? cha. Inchen ñimbe møikkucha tru martrai pørigwane møra marmøn cha. ¿Nane chindimba kwetchab lague?— chibig køn.
43007020	Inchene misaamera nu basrabiibe trencha løtabelø gøn: —Ñibe kwaimandzig tøgaig køn cha. ¿Ñune mu gwetchab lab gø?— cha.
43007021	Inchene Jesúsbe trencha løtabig køn: —Isrin gwaløm kan mana asiimíig asha gønrrai marigwandø ñimbe mayeeløba kwaara asha gøn cha.
43007022	Pøs inchawei Moisésbe circuncidanrrai ñimune karua pasrig køn cha, (truibe Moisésweinukkurri arrubig kømøtø, ñimui merrabsrø kølli misaamerainukkurri pølbasra arrubigwan). Inchen ñimbe isrin gwaløm gúindøgucha kan møg-unan circuncidabelø gøn cha.
43007023	Inchawei tru maig maramigwan martrai Moisés pøriilan maig taigwan kalø mara gørrømarmønrraptø, kan møwan isrin gwaløm gúindøgucha ñimma circuncidabelø gøbendø, na isrin gwaløm kan møwan kwanrrøwan kerrigu newan tamarene, trube, ¿ñimbe nane chindimba namøgue cha?
43007024	Ñimuin gabyu maig misag asønaben ke trunundø asha marøb pønrrømøtø, marøppe, maig kønrrabigwan sølgandø asha maramig køn— cha, trenchibig køn Jesúsbe.
43007025	Inchen møiløgøben jerusalénsreeløbe trenchibelø gøn: —¿Øigwanweinrre kwetchab lab amøñimuitarru? cha.
43007026	Au, ya mayeelai malau waminchib pasrøben, mugucha chi chimøn cha. ¿Kabe tru ashib karubeløbe øibe Cristo gúi asha treeg mara tøgagø chinderah? cha.
43007027	Inchendø nambe ø møøbe chugurri arrig kui asha guer cha. Trune Cristo arrubene, chugurri arrin gúi mugucha ashchaamøn— chibelø gøn.
43007028	Inchen Jesúsbe Tiuswei yau kusrenanøb pasrøwa, truba mur waminchib trenchibig køn: —Ñimbe nane mu gúi ashib, katø nabe chugurri arrig kui ashawein gøn cha. Nabe arrua pasrappe, naimburaptø arrua basrømøtø, tru ciertonig nø garua ørig basrar cha, tru ñim mu gúi nebua asiimíig.
43007029	Inchen nabe nune mu gúi ashibig kur cha, kaguende nabe nuinukkurri arrub, katø nø nan karua ørig kua.—
43007030	Inchen nun merrarrawa, sruamrrab inchendø, mugucha merrarrameelø gøn, kaguende nun treeg maramig ura pumø srø gøben.
43007031	Inchen puebloyu misaamera truba nu nun kørewabe, trenchibelø gøn: —Cristo arruppe, ¿Tius nøba pasrain gúi asha gømig mariilø i møg lataig maskucha mana martrab gø?— cha.
43007032	Fariseosmerabe misag truba nørrø Jesúsweimburab niløtø truba waminchamørøb gúi mørabe, nømbe judíos sacerdotesmeran karubeløba misra, Tiuswei yau ashib pønrrabelan ørøbelø gøn Jesúswan merrarranrrai.
43007033	Inchene Jesúsbe trenchibig køn: —Yu ñimbabe gatøgucha kan maya yanatø uñchab gur cha. Trugurrimbe nan karua ørøbigweisrømay gatø inrrab gur cha.
43007034	Inchen na ibene, ñimbe labendø, nane wetørranrrab gaimanrrun cha. Katø tru na wanrrab yaisrømbe ñimbe amrrab gaimanrrun— cha.
43007035	Inchene judíosmerabe nømasiyaitø trenchib payibelø gøn: —Ø møøbe ¿chumay inrraindah? cha, nam wetørramgaibe. Kabe ¿tru judíosmera griegosmerai utusrø amba warabelaisrømay ya, tru griegosmeran kusrenanrrab inrrab inda, chindah cha?
43007036	¿Øyeebe mandø tah? cha, tru: “Nan lappe, labendø, nane kalanrrun” chib. Katø: “Na waisrømbe ñimbe amrrunrrab gaimanrrun” chippe.—
43007037	Incha tru srabe gwaløm, fiesta purø tabig purayam gwaløm Jesúsbe pasramisra, mur waminchib trenchibig køn: —Møikkøben pimulgwaibe naimay arrua, muchi cha.
43007038	Tiuswei wamwan pørigu maig taig, møikkøben nan kørebiibe nui manrraugurrimbe managuen kølømø bimera lulrrun— cha.
43007039	Øyeeg chippe, Jesúsbe tru nun kørebeløbe Espíritu Santon utønrrab gøn cha, truigweimburab trendaig køn. Pøs katøgucha Espíritun tranimíig srø gøben, kaguende Jesúsbe purø nuig purø tabig tørigwan utømø srø gua.
43007040	Inchen møiløgøsrøn tru nu misag søtøyuelø nø wamindiilan mørabe, trenchibelø gøn: —Iibeguende, Tius maig karuigwan eshkabig, tru møg køn— cha.
43007041	Inchen kaneløbe trenchibelø gøn: —Iibe Cristo gøn— cha. Inchen katøganeløbe trenchibelø gøn: —¿Cristogan Galileagurri attraitarru? cha.
43007042	Cristobe Davidwei misagugurri arrub, katø tru David tsui pueblo, Beléngurri attrabig køn cha. ¿Tiuswei wamwan pørigube yamba trenchibig kømuitarru?— cha.
43007043	Incha misaabe Jesúskurrindø nømdø ke nøørøtø misrøb chab tarømisra,
43007044	møiløbe kemørtrab inchendø, møikkucha chinchimeelø gøn.
43007045	Incha tru Tiuswei yau chigøben puraimønrrai ashib pønrrabeløbe tru sacerdotesmeran karubeløba, fariseosmeraba purraisrø gatø pubene, truiløbe nømune trenchibelø gøn: —¿Jesúswane chindimba sruamrrumøgue?— cha.
43007046	Inchen tru ashib pønrrabeløbe trencha løtabelø gøn: —¡Kan managuen ø møg lataibe muguen wamindig kaagøn!— cha.
43007047	Inchene fariseosmerabe trenchibelø gøn: —Kabe ¿may waminchen ñimgucha tabig chitanmab tru gúindø kørewa bønrrappeendi? cha.
43007048	Kabe ¿namui ashib karubelø gúi, fariseosmera gúi møikkøben truiløma nun køreitarru? cha.
43007049	Pøs i misag søtø tru maig maramigwan martrai Moisés pørigwan ashmeeløbe larrø kaig nebuim bønrrønrrai pønsrailø gøn— cha.
43007050	Inchen Nicodemo, tru srøtøzhiitø Jesúswan yem ashchab ibig, tru fariseosmerai utuibe trenchiptinchibig køn:
43007051	—¿Tru maig maramigwan martrai namui pørikkan kan møwan chi marig kuitashchab ashchab, nø wamindigwan mørøbmerrig mørmubendøgan kaigyu pasrønrrai pasrøbig kuitarru?— cha.
43007052	Inchene nømbe trencha løtabelø gøn: —¿Kabe ñigucha galileasriitøwein gøtirru? cha. Tiuswei wamwan pørigwan maig chibig køtashchab ñiguen tab ashchig chibelø gøn, Tius maig karuigwan eshkab møg Galileagurrimbe muguen kurrømuig kuin gúi, ñiguen ashchabguen— cha.
43007053	Inchabe yandø møitøgucha yamay chab ambubelø gøn.
43008001	Inchen Jesúsbe Olivos Tunsrømay ya,
43008002	katø gwaløm tør-rraben, katø Tiuswei yaumay arrubene, maya misaabe nun kemallen, nøbe wamisra, kusrenanøb mendabig køn.
43008003	Inchen tru Moisés pørigwan kusrenanøbeløba, fariseosmerababe kan kasharawa ishug kaig marøb tsuin gøben merrarrawa, Jesúsweimay srua amrrua, truyu purrabelai tøbøtag pasrabe,
43008004	Jesúswan trenchibelø gøn: —Kusrennøbig, i ishuwane kaig marøb tsuben ke truyu merrarraig køn cha.
43008005	Trube, tru maig maramigwan martrai Moisés pøriibe øyeeg ishumburmerane sruutøga peta, kweetsingarubig køn cha. Treeg købene, trube, ¿ñibe manchinrragu?— cha.
43008006	Nømbe øyamay payippe, mandø inchibig køtasha, chigøben chi køptørre trencha mørøbelø gøn. Inchene Jesúsbe utsøbasra, tasig-unøtøga pirau pørøb mendabig køn.
43008007	Inchen ke payibig bayen, katø kurraashabe, nømune trenchibig køn: —Ñim møikkøben kaig marig chigaibe, truimerrig pølbasra sruutøga nun petø bøs— cha.
43008008	Incha gatø Jesúsbe utsøbasra, pirau pørøbig, børøbig køn.
43008009	Inchen nømbe tru nø trendaigwan mørabe, mas kølleelømerrig kan gan pera pølbasra, webamba ambub mendabelø gøn, Jesúsba tru ishug truyu pasrabiibatø gørrømisram.
43008010	Inchen Jesúsbe kurraashabe, trenchibig køn: —Au, ishug ¿kaneløbe chu ambah? cha. ¿Mugucha ñune møra meganrrai chi marmuitarru?— cha.
43008011	Inchene nøbe trenchibig køn: —Kasuku, mugucha nane treeg marmøtan— cha. Inchene Jesúsbe trenchibig køn: —Katø nagucha ñune chi marmumønrrun cha. Inrrø, chibig køn. Møingurrimbe katø kaig martra gømø— cha.
43008012	Jesúsbe katø fariseosmeran trenchib waminchibig køn: —Nabe yu pirau misagwei tør gur cha. Inchen nai mendig uñibiibe managuen løstøyu uñmøtø, tru øsig kømig tørwan tøgagønrrun— cha.
43008013	Inchene fariseosmerabe trenchibelø gøn: —Ñibe maig kuigwan eshkab waminchippe, ka ñuimburaptø wamindan cha. Treekkurri ñui wamindiibe ka isatø gøn— cha.
43008014	Inchene Jesúsbe trencha løtabig køn: —Maig kuigwan na naimburaptø wamindinguen, na wamindiibe isa wamindig kømøn cha. Kaguende nabe na chugurri arrigwan ashib, katø chumay yamigwan ashib inchar cha. Trune ñimbe na chugurri arrigwan ashmøwei, ni chumay yainguen ashmøwei indan cha.
43008015	Ñimbe maig maramigwan asha marøppe, møguelø maig isua marøbelø gøben, ñimbe treeg isua marøbelø gøn cha. Trune nabe mungucha maig maramigwan treeg mara ashmíig kur cha.
43008016	Inchen tru maig maramigwan na asha maringuen, truibe maig maramigwan sølgandø asha marig isa gømø, treeg køn cha. Kaguende nabe natø gømøtø, nai Møskai nan karua ørøbiiba misra marar cha.
43008017	Maig maramigwan martrai ñimui pøriiløyuma, trenchibig pørig pasran cha, maig kuigwan ashibelø møguelø pailø treetøweih eshkaikkurrimbe, isa gømøn chibig.
43008018	Pøs naimburabigwan maig kuigwan eshkabiibe natøwein gøben, katø nai Møskai nan karua ørøbikkucha naimburabigwan maig kuigwan eshkan— cha, trenchibig køn Jesúsbe.
43008019	Inchene nømbe trencha payibelø gøn: —Ñui møskaimbe ¿chu basra?— cha. Inchene Jesúsbe trencha løtabig køn: —Ñimbe nan ashmøwei, nai Møskawan ashmøwei indan cha. Nan ashibelø gúimbe, nai Møskawangucha ashibelø gøbsruinrrun— cha.
43008020	Iilan waminchib pasrappe, Jesúsbe tru Tiuswei yau Tiusweyasig an busrim bulu kusrenanøb pasrøwa, trendaig køn. Inchen mugucha kemørtrab inchimeelø gøn, kaguende nun treeg maramig pumø srø gøben.
43008021	Incha Jesúsbe katø trenchibig køn: —Nabe inrrainchar cha. Inchen ñimbe nane lappe, labendø, ñimbe ñimui kaig marøb amønainuutø kwanrrun cha. Pøs na yamsrømbe ñimbe amrrunrrab gaimanrrun— cha.
43008022	Inchene judíosmerabe nømdø trenchibelø gøn: —¿Kabe nøasiitø kwanrrainchippeendi? cha: “Na yamsrømay iben, ñimbe amrrunrrab gaimanrrun” chinrrappe.—
43008023	Inchene Jesúsbe nømune trenchibig køn: —Ñimbe yuelø gøben, nabe palasriig kur cha. Ñimbe yu pirauelø gøben, trune nabe yu pirauig kømur cha.
43008024	Inchawei treekkurri nabe ñimun trendaig køn cha: “Ñimbe kaig marøb amønailøyutø kwanrrun” cha. Kaguende ñim nan na gúitamab isua køreimuikkurrimbe, ñimui kaig marøb amønailøyutø ñimbe kwanrrun— cha.
43008025	Inchene nun trencha payibelø gøn: —Trube, ¿ñibe mu gugu?— cha. Inchene Jesúsbe trencha løtabig køn: —Srøsrøgurri na ñimun maig eshkab arrig, truig køn cha.
43008026	Nabe ñimun chigøben wamindamig truba tøgagur cha, ñimbe øyeelø gøn damig. Inchen nan karua ørøbiibe isa gømø, cierton waminchibig køn cha. Inchen na yu pirauelan wamindiibe na nun wamindi mørigwan, trunun waminchar— cha.
43008027	Inchen Jesúsbe nui Møskawan waminchen, nømbe ni chiwan wamindinguen wetøgørrømeelø gøn.
43008028	Treekkurri Jesúsbe nømune trenchibig køn: —Ñimbe tru Møg Misra Arrubigwan mesra pala kusrabene si, nabe na gúi ñimbe nebua ashib, katø chiwandøgucha marøppe, ka naimburaptø marmøtø, iilan waminchippe, nai Møskai maig kusrenanigwan waminchibig kuin gúi nebua ashib inchun cha.
43008029	Kaguende nan karua ørøbiibe naba basrab, katø nøbe nandø elachimøwei indig køn cha. Pøs nabe managucha marøppe, nø tab gúi wanrrai treegwandø marøbig kur— cha, trenchibig køn.
43008030	Jesús iigwan waminchene, truba yamelø nun kørebelø gøn.
43008031	Incha tru judíosmera nun kørebelane Jesúsbe trenchibig køn: —Na maig wamindiilan ñim trunun møra marøb pønrrøwabe, isa gømø, nai mendig amøñibelø gønrrabguen cha.
43008032	Incha ñimbe tru newan ciertonigwan nebua ashene, tru ciertoniibe ñimune iløsrkøbeløyugurri elatsiilø gønrrai martrun— cha.
43008033	Inchen nømbe trencha løtabelø gøn: —Nambe Abrahamweinukkurri amrrub misaamera guer cha. Nambe managuen mu karua srua gúindiig melømø misaamera guer cha. Ñibe øyeebe ¿mandø chigu? cha, ‘namun elatsiilø gønrrun’ chinrrappe.—
43008034	Inchene Jesúsbe trenchibig køn: —Nabe ñimun isa gømø, cierton trendamønrrun cha: Mutøgucha kaigwan marøb pasrabiibe, tru kaig marøb pasraig, truitø kanawa srua yaig basran cha.
43008035	Kan karuindiig megabiima yaube managatig kørrømisrmuben, trune kan nusrkaimbe si, managatig truyu kørrømisran cha.
43008036	Inchawei Tiuswei Nusrkai ñimun kaig marøb melaigugurri elachene, ñimbe isa gømø, newan elatsiilø gønrrabguen cha.
43008037	Ñimbe Abrahamweinukkurri amrrub misaamera gúi nabe ashaweim basrar cha. Inchendø ñimbe nane kwetchab inndan cha. Kaguende na wamindiibe ñimuinuube kørrømisrmøn cha.
43008038	Nabe nai Møskaimba pasrøwa asigwan, truigwan waminchen, ñimbe ñimui møskawan mørigwan trunun maran— cha.
43008039	Inchen nømbe trencha løtabelø gøn: —Namui møskaimbe Abraham gøn— cha. Inchen Jesúsbe trenchibig køn: —Ñim Abrahamwei nusrkalø gúimbe, trube ñimgucha, Abraham mari lataigwei marøbsruinrrun cha.
43008040	Inchendø ñimbe møimbe nane kwetchab inndan cha, Tius mandø taig mørigwan na tru newan cierton waminchib møwane. ¡Abrahambe managuen øyeebe marmuig købig køn cha!
43008041	Ñimbe ñimui møskai mariilan marøbelø gøn— cha, trenchiben, nømbe trencha løtabelø gøn: —Nambe mu mendaigwei tøgamisri ureemeragucha gømer cha. Nambe møskaimbe kandø tøgar guer cha, truibe Tius.—
43008042	Inchene Jesúsbe trenchibig køn: —Ñimui møskai Tius kuimbe, trube, ñimbe nane undaarabsruinrrun cha. Kaguende nabe Tiusweinukkurri arrua, yu pasrar cha. Nabe ka naimburaptø arrig kømøtø, nane Tius ørig køn cha.
43008043	Ñimbe na wamindigwane ¿chindimbarre chugúinguen mørmeelø gøh cha? Na wamindigwan ñimbe mørmeelø guarre treendan cha.
43008044	Ñimbe ñimui møskai nugwaimandzigwei ureg kua, ñimui møskai maig palain gøben, ñimbe trunun marøb pønrran cha. Nugwaimandziibe srøsrøgurri kweechiptiig kua, managuen tru newan ciertonigube pasramisra marmíig køn cha, kaguende nuinuube ciertoniibe chigaa gua. Inchawei nø chigøben isa waminchippe, nø maig kua, treeg wamindan cha. Kaguende nøbe purø isaptiig køn cha. Incha nøbe isa wamindigwei møskain gøn cha.
43008045	Trune nabe ñimun tru newan cierton waminchene, ñimbe nane køremøn cha.
43008046	¿Ñim møikkøben na chigøben kaig mara basrai ashkeh? cha. Trube na isa gømø cierton waminchene, ñimbe nane ¿chindimba gøremøgue? cha.
43008047	Kaguende Tiuswei unøbe, Tius wamindiilan møran cha. Trune ñimbe Tiusweyelø gømøwa, treekkurri Tius wamindigwane mørmeelø gøn— cha.
43008048	Inchene judíosmerabe Jesúswan trenchibelø gøn: —Ñibe samaritano kan kwaimandzig tøgaig køn chippe, nambe sølwein chibrain gøn— cha.
43008049	Inchene Jesúsbe trenchibig køn: —Nabe kwaimandzig tøgaig kømur cha. Treeg kømøtø, nabe marøppe, nai Møskawan tab indig kønrrai marar cha. Trune ñimbe nane maig købash inndan cha.
43008050	Nabe nan maya nuguen tab inchaindø lamur cha. Inchendø kan køn cha, naimburab nan tab inchai lab, katø maig maramigwan asha marøb inchibig.
43008051	Nabe ñimun isa gømø, cierton trendamønrrun cha: Na maig taigwan møra marøbiibe managuen kwamigwan ashchaamøn— cha.
43008052	Inchene judíosmerabe trencha løtabelø gøn: —Møimbe si, aser cha, ñibe kan kwaimandzig tøgaig kui. Abraham lata, Tius maig karuigwan eshkabelø lata chab gwaben, trune ñibe: “Na maig taigwan møra marøbiibe managuen kwanrraamøn” dan cha.
43008053	¿Kabe ñigan namui møskai Abraham lataguen gømø, mas nuig køtirru? cha. Truibe kwaben, katø tru Tius maig karuigwan eshkabelø lata chab gwaig køn cha. ¿Ñibe mu gurmab isugu?— cha.
43008054	Inchen Jesúsbe trencha løtabig køn: —Na naasiitøwei maya nuguen tab inchib pasraibe, trembe chi marmuinguenig køn cha. Nan maya nuguen tab gønrrai marøbiibe nai Møskain gøn cha, tru ñim ñimui Tius køn daig, truig.
43008055	Inchendø ñimbe nune ashmeelø gøn cha. Trune nabe si, ashibig kur cha. Na ‘nun ashmíig kur’ taimbe, trube, ñim latawei isaptiig købsrubrainrrun cha. Pøs nabe nun ashib, katø nø maig taigwan møra marøb inchibig kur cha.
43008056	Merrabsrø ñimui møskai Abrahambe nain gwaløm punrrabigwan asha, truba kasraaraig køn cha. Incha ashabe, truba kasrag kui indig køn— cha.
43008057	Inchene judíosmerabe Jesúswan trenchibelø gøn: —Ni cincuenta añosikken gømubendø, ¿ñigan: “Abrahamwan nebua ashibig kur” chitirru?— cha.
43008058	Inchene Jesúsbe løtappe trenchiptinchibig køn: —Nabe ñimun isa gømø, cierton trendamønrrun cha: Abrahamguen kømøwatø, Na Gur— cha.
43008059	Treekkurri nømbe Jesúswan sruutøga petønrrab srug kusruben, nøbe trubabig køn. Incha Tiuswei yaugurri webya, ibig køn.
43009001	Jesús kanbalø pureb pasrøwabe, kan møg srøsrøgurri kerrigu ashmíig kal-laweigwan ashibig køn.
43009002	Inchen nui kusrenanøb pera uniiløbe trenchibelø gøn: —Kusrennøbig, ¿ø møg ashchab gaimabig kal-lanrraimbe, møig kaig marig kerah? cha. ¿Møskalø kaig marikkurrin gøh? Kabe: ¿nøasiitøwei kaig marikkurrin gø, chinderah?— cha.
43009003	Inchene Jesúsbe trencha løtabig køn: —Nø kaig marikkurrin gømøwei, kabe møskalø kaig marikkurrin gømøwein gøn cha. Treeg kømøtø, Tiusbe nui maramburab mariilø tru ashmíigweinug kenamisrtrain gúig køn cha.
43009004	Kwaløm gøbenbatø nan karua ørøbigwei maramigwan nambe marmø gømø, maramigwein gøn cha; kaguende yembe attrun cha, mugucha maramgaikke.
43009005	Na yu pirau uñippe, pirauelai tør gur— cha.
43009006	Incha Jesúsbe øyah chib pasrøwabe, pirau illimbi tucha, tru illimbitøga kaizhig chillig marabe, trutøga ashmíigwein gabyu srøløbig køn.
43009007	Inchabe trenchibig køn: —Siloé pisusrø maløwan kwallchab inrrø— cha. (“Siloé” chippe, “karua ørig” chib.) Inchen tru ashmíibe ya, maløwan kwalla, katø arruppe, ashibig arruptinchibig køn.
43009008	Inchen nui ya bulueløba, katø tru ‘chigøben kettra’ cha, miab wabigwan ashibelø gøbeløbabe trenchibelø gøn: —¿Tru ‘chigøben kettra’ chib, miab wabiibe øigwein gømuitarru?— cha.
43009009	Inchen kaneløbe trenchibelø gøn: —Nøwein gøn— cha. Inchen katøganeløbe trenchibelø gøn: —Truig lataig asønabendø, nø gømøn— cha. Inchen nøbe nøashib trenchiptinchibig køn: —Nawein gur— cha.
43009010	Inchene nømbe trenchib payibelø gøn: —¿Chincha ashibig misrku?— cha.
43009011	Inchene nøbe trenchibig køn: —Kan møg, munchibe Jesús taig, chillig mara, nan kabmerayu srølabe, trenchitan cha: “Siloé pisusrømay ya, maløwan kwallchig” cha. Inchen nabe ya, maløwan kwallene, nai kabmerabe ashibig misrøptinndan— cha.
43009012	Inchen nune trencha payibelø gøn: —¿Tru møøbe chu yah?— cha. Inchen nøbe: —Chindindø— chibig køn.
43009013	Incha tru kerrigu ashmíig købigwan fariseosmerai merrab pera ambubelø gøn.
43009014	Kaguende tru Jesús chillig mara, ashmíigwan tamarin gwalømbe isrin gwaløm gøbig køn.
43009015	Incha fariseosmeragucha tru møwan katøyug payibelø gøn: —¿Mandø incha, ashibig misrku?— cha. Inchene nøbe trenchibig køn: —Kappala nane chillig srøldan cha. Inchen nabe maløwan kwaliitø, ashibig misrinatan— cha.
43009016	Inchen møiløgøben fariseosmerabe trenchibelø gøn: —Kan øyeeg marøb møøbe Tiuswein gømuinrrun cha. Kaguende isrin gwalømwan ke isrin gwaløm gømui lataig marøbig køn— cha. Trune katøganeløbe trenchibelø gøn: —¿Kan kaig marøb møøbe øyeeg Tius nøba pasrain gúi asha gømig mariilø mana martrab gø?— cha. Incha yandø nømdø ke nøørøtø misrøbelø gøn.
43009017	Inchawei tru ashmíig købigwane katøle payibelø gøn: —Ñibe, ¿tru møweimburab manchinrragu cha, tru ñui kabmeran tamarig købene?— Inchen nøbe løtappe trenchibig køn: —Nabe Tius maig karuigwan kan eshkab møg køn damønrrun— cha.
43009018	Inchen gatøgucha judíosmerabe kørenrrab inchimeelø gøn ke ashmíig købig kua, katøle ashibig misritamappe. Incha tru tamarinabigwei møskalanguen amrrunrrai wama,
43009019	nømune trenchib payibelø gøn: —¿Iig tru ñimui nusrkain gúitarru cha, tru ñim kerrigu ashmíig kal-lan? daig. ¿Trube, møimbe mandø incha ashibig misrah?— cha.
43009020	Inchene møskaløbe trenchibelø gøn: —Namui nusrkaiwein gøn cha, tru kerrigu ashmíig kal-labig.
43009021	Inchendø ashibig misrtrappe, mandø indigwane nambe trunune ashmer cha. Katø ya ashibig misrtraimbe kabmerane mu tamarin gúi namgucha ashmer cha. Ñimbe nunashib payay chibelø gøn, yandø kølig køn cha, nøashib maig kuigwan eshkanrrun— cha.
43009022	Møskalø øyeeg chippe, judíosmeran kørig køptørre øyeeg chibelø gøn, kaguende judíosmerabe møikkøben: “Jesúswan Cristo gøn” chibigwane nømui tulundzuni yaugurri wegutchab waminchaguen gøben.
43009023	Incha treekkurri møskaløbe trendaig købig køn: —Nunashib payay cha, yandø kølig køn— cha.
43009024	Incha judíosmerabe tru ashmíig køb møwane katøle wama, trenchibelø gøn: —Tiuswane maya nuguen tabig waminchi cha. Nambe tru møøbe kaig marøbig kui asha guer— cha.
43009025	Inchene nøbe trenchibig køn: —¿Kaig marøbig køh? Kabe: ¿Kaig marmíig kø, chindi? Nabe trunune ashmur cha. Nabe kerrigu ashmíig købig kuig, møimbe yandø na ashibig misrigwan nabe trunune isua basrar— cha.
43009026	Inchen katøyug bayibelø gøn: —¿Chi marta? cha. ¿Ashibig misrtraimbe mandinda?— cha.
43009027	Inchene nøbe løtappe, trenchibig køn: —Yamba chab eshkaben, ¿mørmeelø gø chindah? cha. ¿Chindimbarre katøyug møramig balaingøgue? cha. ¿Ñimgucha kabe nui mendig amøñibelø misrøg køtah?— cha.
43009028	Inchene nømbe nun trømbøig tsalø wamabe, trenchibelø gøn: —Ñibeguende tru møwei mendig pasran cha. Trune namuimburappe, nambe Moisés maig chiben treegwan bønrrabelø guer cha.
43009029	Moiséswane Tius wamindig kui nambe ashibelø guer cha. Trune tru møwane chuig kuinguen nambe ashmeelø guer— cha.
43009030	Inchen tru møøbe trencha løtabig køn: —Pøs, kan øyeegweinrre mandø gúinguen møramgaig, ke kwaara asamdiig tabig køn cha. Ñimbe chugurri arringuen ashmuben, trune nane kabmeran ashibig martan cha.
43009031	Nambe trendø ashibelø guer cha, kaig marøbelane Tiusbe mørmíig kuin gúi, trune møikkøben nun køriibala tabig waminchibigwane nøbe mørøbig kui.
43009032	Managuen kan kal-lainukkurri ashmíig kal-labigwan mu tamaran daig manasrøngurri mugucha wammøra gømøn cha.
43009033	Tru møg Tiusweinukkurri arrubig kømuimbe, chigucha martrab gaimain gømbala— chibig køn.
43009034	Inchene nømbe trenchibelø gøn: —Ñi, yeeg kaig mariitø netsaig kal-lawaig købendø ¿namungan ñibe kusrenanrrab indirru?— cha. Incha nømbe nune judíosmera tulundzuni yaugurri weguchibelø gøn.
43009035	Inchen Jesúsbe tru ashmíig købigwan judíosmera tulundzuni yaugurri wegutsin gøn daig wammøra, nun katabe, trenchibig køn: —¿Ñigan tru Møg Misra Arrubigwan køretirru?— cha.
43009036	Inchene tru møøbe trencha løtabig køn: —Au, Kasuku, ¿truibe mu gøh? cha, na nun kørenrrab— cha.
43009037	Inchene Jesúsbe trenchiptinchibig køn: —Ñibe ashibguen indan cha. Ñiba waminchib pasrabig, nabe truig kur— cha.
43009038	Inchene tru møøbe trenchibig køn: —¡Señor, nabe ñun kører!— cha. Incha nun køriibala tabig waminchibig køn.
43009039	Inchen Jesúsbe trenchibig køn: —Nabe yu piraumay arruppe, maig kønrrabigwan asha martrab arrig køn cha, ashmeeløbe ashibelø misrtrai; Inchen ashibeløbe ashmeelø misrtrain— cha.
43009040	Inchen møiløgøsrøn fariseosmera Jesúsba pønrrabelø tru trendaigwan mørabe, trenchibelø gøn: —¿Kabe namgucha kabgar ashmeelø gøbra chindah?— cha.
43009041	Inchene Jesúsbe løtappe trenchiptinchibig køn: —Ñim ashmeelø gúig kuimbe, ñim kaig marig chigar gøbsruinrrun cha. Inchendø møimbe ñim ‘ashibelø guer’ chib pønrraikkurri ñimui kaig mariiløbe ñimuinug pasrabwei indan cha.
43010001	'Nabe ñimun isa gømø, cierton trendamønrrun cha: Ubishameran tulisha kanbalatø keerinug tru yaskabwan guebimøtø, nøørø pegwan guebibiibe, truibe niliig, katø maig købash marøb wesrabig, treeg køn cha.
43010002	Trune tru yaskabmay guebibiibe si, tru ubisha ashibig køn cha.
43010003	Yaskab gurøb pasrabiibe nø kebinrrai yaskabwan kuren, ubishamerabe tru ubisha ashibigwei wamwan mørøbelø gøn cha. Incha nøbe nui ubishameran nømui munchiwan, nømui munchiwan wama, tru keerinukkurri wambig wesrun cha.
43010004	Yandø kerrigu nuielan chab wesrawabe, nøbe ubishamerai merrab iben, ubishamerabe wendautø ambubelø gøn cha, kaguende nui wamwandø tsabø mørøbelø gua.
43010005	Trune kan asiimíig pegwane managuen wendautø amrraamøn cha. Nuinukkurrimbe luløptinchun cha, kaguende asiimeelai wamwane mu gúi mørmeelø gua.—
43010006	Jesúsbe iigwan ‘øyeeg lataitøwein gøn’ cha, kemesra waminchene, øyeeg chippe, chiwan wamindinguen mørmeelø gøn.
43010007	Incha Jesúsbe katø nømun trenchibig køn: —Nabe ñimun isa gømø, cierton trendamønrrun cha: Ubishamera kebambig yaskappe na gur cha.
43010008	Mayeeløba na arrumøwatø amrrubeløbe nileelø, maig købash marøb nila wesrabelø gøben, ubishamerabe nømune mørmuig køn cha.
43010009	Nabe yaskab gur cha. Møikkøben nai yaskabwan kebarrubiibe kaigyugurri wesraig kønrrun cha. Truibe kebib, webarrub llirab uña, pumera mamelø wetørranrrun cha.
43010010	'Kan niliibe nilønrrappah, kwetchappah, ka pinishinrrappatø arruben, trune nabe arruppe, srøig øsig kømigwan tøgagønrrai arrur cha, trurrigu tøgagømburab tøgagønrrai.
43010011	Nabe ubishameran tru purø tab ashibig truig kur cha. Tru ubishameran tab ashibiibe nui øsig kuigwan ubishamerayasig purøbasran cha.
43010012	Trune tru ka anweindø ashibiibe ubisha mabig lobo arri ashippe, ubishamerane chinchaindø luløptinchun cha, kaguende tru ubisha ashibig kømøwei, katø ubishameragucha nuielø gømøwein gúimba. Inchen lobobe ubisha søtøyu kelula, merrarraben, yandø tru ubishamerabe nøørøtø misran cha.
43010013	Tru anweindø ashibe luløptindan cha, kaguende anwandø isubig kua, ubishamerane nøm gusrenrraindø.
43010014	-
43010015	'Nabe ubishameran tru purø tab ashibig truig kur cha. Nai Møskaimbe nan tab ashen, nagucha nai Møskawan tab ashar cha. Øyeetøwei nabe nai ubishameran ashen, nømgurringucha nane ashibelø gøn cha. Incha nabe nai øsig kuigwan ubishamerayasig purøbasrar cha.
43010016	Nabe katøgan ubishamera tøgagur cha, i tulyuig kømeelø. Truilangucha nane pera arrumig palønrrautan cha. Truiløbe nai wamwan mørtrun cha. Trumaybe ubisha søtømera kandø misren, ubishameran ashibikkucha kandø gønrrun cha.
43010017	'Inchawei nai Møskaimbe nan undaguig køn cha, kaguende katøle utønrraptø, nabe natøwei nai øsig kømigwan tranig kuimba.
43010018	Nane nai øsig kuigwan mugucha kerranrraamøtan cha. Treeg kømøtø, na naashib tranar cha. Nabe øsig kuigwan mu mandamgaig tranamig tøgagøb, katø mu mandamgaig katøle na utamig tøgaig kur cha. Øyeeg maramigwane nabe nai Møskawan utig køn— cha, trenchibig køn Jesúsbe.
43010019	Inchen øyeeg wamindigwan judíosmera mørabe, katøguen nøørøtø misrøbelø gøn.
43010020	Incha møiløgøben trenchibelø gøn: —Kwaimandzig tøgaig kua, chugúinguen mørmíig basran cha. ¿Chinchabrre mørgue?— cha.
43010021	Trune kaneløbe trenchibelø gøn: —¿Mu kan kwaimandzig tøgaikkan øyeeg waminchaitarru? cha. ¿Kabe kan kwaimandzikkan ashmeelan tamartraitama chindah?— cha.
43010022	Inchen Jerusalénsrømbe fiesta marøb gøbig køn, tru merrabsrø Tiuswei yawan Tiusweindø gønrrain cha tranøb marigwan katøle trunun isunrrab. Inchen larrø bishim bølmera gøbig køn.
43010023	Inchen Jesúsbe tru Tiuswei yau tru yaguetawan, Salomónwei yaskab tainug llirab uñene,
43010024	truyu judíosmera tulsruabe, trencha payibelø gøn: —¿Nam mu gúinguen mørmíig melønrrai managatiirre øyeetø, øyeetø namun tøgagønrragu? cha. Isa gømø, ñi Cristo guabe, trube, kanmaytø kelarrab eshkau bøs— cha.
43010025	Inchene Jesúsbe trencha løtabig køn: —Yamba ñimun eshkaben, ñimbe na Cristo gúitamab køremøn cha. Na nai Møskawei munchiyu na chigøben mariilø, truiløbe naimburab treegwein gøn chib eshkan cha.
43010026	Inchendø ñimbe nai ubisha utuelø gømøwa, nane køremøn cha.
43010027	Nai ubishamerabe nai wamwan mørøbelø gøben, nagucha nømun ashibig kur cha. Incha nømbe nai mendig amrrubelø gøn cha.
43010028	Nabe nømune managatig øsig kømigwan tranen, managuen pinønrrabelø gømøwei, katø nai taskugurrimbe mugucha kerranrraamøn cha.
43010029	Nai Møskai nan truilan tranøbiibe mayeelan purab nuig køben, Møskawei taskugurrimbe mugucha kerranrrab gaimanrrun chibig køn.
43010030	Naba, nai Møskaimbabe kandø guer— chibig køn.
43010031	Inchene judíosmerabe kwetchab srug muta petønrrab katøguen srug kusruben,
43010032	Jesúsbe trenchibig køn: —Nabe nai Møskaweimburabelan ñimui merrab chigøben purø nørreelø marøb kenamarig køn cha. ¿Tru na treeg tabig mariiløyu, møig kalø gúindørre nane sruutøga betønrrainchigue?— cha.
43010033	Inchene tru judíosmerabe trenchibelø gøn: —Nam sruutøga petappe, ñi tabig marikkurrin gømøtø, ñi Tiusweimburab purø rrømbøig wamab, tru ñibe ka møøtø gøbendø: “Tius kur” chib pasraikkurrindø nambe petønrrab inder— cha.
43010034	Inchene Jesúsbe nømune trenchibig køn: —¿Tru maig maramigwan martrai ñimui pørigube øyeeg chibig pørig pasrømuitarru cha: “Ñimbe tiusmera gøn” cha, Tiusbe trendan taig.
43010035	Tru Tiuswei wam pørigwan wamindinabelandøguen: “Tiusmera gøn” cha wamig købene, (katø tru Tiuswei wamwan pørigwane ka treeg kønmab ashatø tarømarøptindamig kømøn cha,)
43010036	trube, Møskai nuyasiitø tarømara, yu piraumay karua ørig: “Na Tiuswei Nusrkain gur” chibene: “Ñibe purø rrømbøig wamab pasran” cha, ñimgan trenchib gøtirru? cha.
43010037	Nai Møskai mariilan na marmubene, trube, køremørrunrrigay cha.
43010038	Inchen nai Møskai mariilan na marene, trube, nan nui Nusrkain gúitamab køremuindøgucha, tru na mariilandøguen kørey chibig køn. Nai Møskaimbe nainug basrøben, katø nabe nai Møskaweinug basrabig kuin gúi nebua ashib, chigúi mørøb inchappe.—
43010039	Inchen nømbe katøguen Jesúswan merrarrawa, sruamrrab inchen, nøbe nømui utugurri iptinchibig køn.
43010040	Incha Jesúsbe tru Jordán pi ambøgatøsrømay katø ya, truyu kørrømisrøbig køn, Juan tru srøtøzhiitø misaameran pi umbu ulsrøb uniisrø.
43010041	Inchen misaamerabe Jesúsweimay truba nu ambabe, nømdø trenchibelø gøn: —Juanbe Tius nøba pasrain gúi asha gønrrai mariilø marøppe, marmuindøgucha, ø møweimburab nø chi wamindiiløbe kerriguba isa gømubwei indin gøn— cha.
43010042	Incha misaamerabe Jesúswan truba nu kørebelø gøn, truyube.
43011001	Kan møg Lázaro taig Betania pueblosriig tru Maríaimba, Martaimba nuchaabe kwanrrø tsubig køn.
43011002	Tru Maríabe, Señorwei srøb pala tru purø may irrabzhigwan lusha, nui srøbwan pusruutøga pinømørøbig købig, truig køben, tru Lázaro kwanrrø tsubiibe nui nuchag købig køn.
43011003	Inchen tru nui pa nuchaløbe Jesúsweisrømay karua ørøbelø gøn: —Señor, ñi undaaraibe kwanrrø tsun— cha, eshkanrrai.
43011004	Inchen Jesúsbe trunun mørabe, trenchibig køn: —Tru kwanrrøbe kwam gwanrrø gømøtø gøn cha. Treeg kømøtø, Tiuswei maya nuguen tabigwan kenamaramigweyasig køn cha, treeg mariitøga Tiuswei Nusrkawan maya nuguen tabig marig kønrrai.—
43011005	Jesúsbe Martanba, numøsrawanba, nuchawanba truba undaguig kwagucha,
43011006	tru Lázarobe kwanrrø tsun daingucha, tru nø tsuinug katøgucha Jesúsbe pa gwaløm srarrabig køn.
43011007	Incha nøbe nui kusrenanøb pera uniilan trenchibig køn: —Judeasrømay katø amun— cha.
43011008	Inchene nømbe trenchiptinchibelø gøn: —Kusrennøbig, judíosmera trusrø yamba ñun srug muta, peta ñun kwetchab inchib gúig yandø yanatø gøben, ¿trusrømay katø inrrapteh?— cha.
43011009	Inchene Jesúsbe trenchibig køn: —¿Kan mawabe doce uras tøgaig kømuitarru? cha. Pøs, kan kwaløm uñibiibe srurrengwamøn cha, kaguende yu pirau tør pilimba.
43011010	Trune kan yem uñibiibe srurrengwanrrun cha, kaguende yembe tør chigaig løstiig kua.—
43011011	Inchabe gatø Jesúsbe trenchibig køn: —Lázaro namui trendø asiibe kiain gøn cha. Inchendø nabe nun kasrønanrrab inrrab— cha.
43011012	Inchene nui kusrenanøb pera uniiløbe trenchibelø gøn: —Señor, trube, kiptø tsuibe, treebe tammisrtrab gúinrrun— cha.
43011013	Jesúsbe Lázaro kwain gøn cha waminchib pasrøben, trune nui kusrenanøb pera uniiløbe: “Ka kib tsun” chitanmab isua bønrrabelø gøn.
43011014	Inchabe Jesúsbe tørgandø trenchibig køn: —Lázarobe kwabguen indan cha.
43011015	Nane ñimuimburappe tabguen gøtan chibig køn, truyu na mu gaagúikkurri, kaguende trumaybe ñim nan kørenrrain cha. Trube, nun ashchab amun— chibig køn.
43011016	Inchene Tomás, tru Gemelo taibe, tru katøgan kusrenanøb pera uniilan trenchibig køn: —Namgucha, trube, amun cha, nøba kegøtø kwanrrab.—
43011017	Incha Jesús puabe, Lázarone sørig chabguen pib gwalømguen purayain gúin gúi ashibig køn.
43011018	Betaniabe Jerusalén bulutø gøbig køn, truyugurri kan pøn kilómetro gøsrønsrø.
43011019	Inchen judíosmerabe Martanba, Maríanba nuchag kwain gøben menrra isui inchimønrrai, lincha burrønrrab truba yam amrruin gøbig gøn.
43011020	Inchen Martabe Jesús pub arrun daig mørøppe, katønrrab webiben, trune Maríabe yau ka gørrømisrøbig køn.
43011021	Inchabe Martabe Jesúswan trenchibig køn: —Señor, ñi yu tsuig kuinguen nai nuchag kwamumba cha.
43011022	Inchendø møingucha Tiuswan ñi chi miabendø, trannrrab gúi ashar— cha.
43011023	Inchene Jesúsbe Martane trenchibig køn: —Ñui nuchaabe katøle øsiiranrrun— cha.
43011024	Inchen Martabe trenchibig køn: —Nabe ashaweim basrar cha, tru kwabelø srabe gwaløm katøle øsiiraben, Lázarobe øsiirabwei inchab gúi.—
43011025	Inchene Jesúsbe nune trenchibig køn: —Katøle øsiiramiba, øsig kømibabe na gur cha. Nan kørebiibe kwawagucha, øsig kønrrun cha.
43011026	Inchen mutøgucha øsig uñibig nan kørebiibe managucha kwanrraamøn chibig køn. ¿Iigwan køretirru?— chibig køn.
43011027	Inchene Martabe trenchibig køn: —Nai Señor, øø, cha. Ñibe tru Cristowein gúin gúi kørewa basrar cha, tru Tiuswei Nusrkai yu piraumay attrabig købig.—
43011028	Truigwan chab rrenchabe, Martabe numøsrai Marían wamønrrab ya, nundø nilø trenchibig køn: —Kusrennøbiibe yu pua, ñun waman— cha.
43011029	Inchen Maríabe møra mallatø kurra, Jesúswan ashchab ibig køn.
43011030	Inchen Jesúsbe katøgucha puebloyu pumø, tru Marta katinuutø srø basrabig køn.
43011031	Inchen María truba mallatø kurra, webyai ashippe, judíosmera tru yau nun menrra isui inchimønrrai lincha purrabeløbe wendautø ambubelø gøn, sørin dulsrø kishchab yaitamab isua.
43011032	Inchen Maríabe Jesús pasrainug puabe, nui merrab trenchib tømbønsrøbig køn: —Señor, ñi yu tsuig kuimbe, nai nuchag kwamumba— chib.
43011033	Inchen Jesúsbe Maríaba, katø tru lincha amrrubelø judíosmeragucha kisi ashabe, nuinetø truba rruba isui inchibig, kan mandøguen gømui inchib køn.
43011034	Incha nømun trencha payibig køn: —¿Chu sørøgue?— cha. Inchene nømbe: —Señor ashchab amø— chiben,
43011035	Jesúsbe kishibig køn.
43011036	Inchen judíosmerabe trenchibelø gøn: —Au, truba undaguig kwaasøna— cha.
43011037	Inchen møiløgøsrønbe nømdø trenchibelø gøn: —I møg tru kab ashmíigwanma tamarøbiibe, ¿Lázarongucha kwamønrrai inchibsrumøshta?— cha.
43011038	Inchen Jesúsbe katøle nuinetø truba rruba isuim basrøwa, tru sørinug kemallibig køn. Truibe kan nu rrab gøbig køn, kebambinuube kan nu sruutøga kasraikke.
43011039	Inchene Jesúsbe trenchibig køn: —Srugwan kusruy— cha. Inchen Marta tru kwabigwei nuchaabe trenchibig køn: —Señor, yandø irrøraig kuinrrun cha. Kaguende kwaibe chabguen pib gwalømguen gøn— cha.
43011040	Inchen Jesúsbe nun trenchibig køn: —¿Yamba na ñun trenchib mørgøppeh cha, ñi nan kørewabe, Tiuswei tørguegwalmabigwan ashchabguen?— cha.
43011041	Inchen yandø srugwan mendamaren, Jesúsbe srømbalaneb neeshabe trenchibig køn: —Nai Møskai, mayanguen ungwa, ungwa cha, kaguen nan mørtan cha.
43011042	Ñibe chu uraskucha nane mørøbig køn cha. Inchendø nabe øyeeg chippe, misaamera yu pøtøgatan pønrraikkurri trenchar cha, nane ñi garua ørig kui kørenrrai.—
43011043	Incha iigwan chab rrenchabe, truba mur wamabig køn: —¡Lázaro, webamø!— cha.
43011044	Inchene tru kwabiibe tasiimeran srømmeran llensumeratøga kirrig, maløwane llensutøga pinappulig webarruptinchibig køn. Inchene Jesúsbe nømun trenchibig køn: —Picha, ibasay— cha.
43011045	Inchen judíosmera truba nu tru Marían ashchab amrrubeløbe, Jesús treeg marigwan asha, Jesúswan kørebelø gøn.
43011046	Inchen truyu møiløgøsrøn fariseosmeraisrømay ambabe Jesús chi marigwan nømun waminchen,
43011047	sacerdotesmeran karubeløba, fariseosmeraba misra, tru maig maramigwan asha marøbelø Setenteelan wama, tulundzunabe, trenchibelø gøn: —¿Nambe mandø inchab? cha. Kaguende tru møøbe Tius nøba pasrain gúi asamig truba rruba mariilø kenamaran cha.
43011048	Øyeetø martrai nam elachene, mayeeløba nun køreben, Romasrø karubeløbe amrrua, namui Tiuswei yawanba, namui maya misagwanba chab pinishinrrun— cha.
43011049	Inchen møikkøsrøn nømui utuig, Caifás taig, tru bilawan maya sacerdotesmeran nø garub sacerdotebe trenchibig køn: —Kan ñimbe ni chigúinguen mørmøwa gøn cha.
43011050	Maya misagwan ørøba pinisailø gøbgunrriibe, nam maya misagweyasig kan møøtø kwamikken søl gúi, treegwandøguen ashmeelø gø chindah— cha.
43011051	Incha Caifásbe trenchippe, ka nø trenchig køptø trenchimuig køn. Kaguende tru bilawan nøbe tru maya sacerdotesmeran nø garub sacerdote kuig køppe, Tius trenchinrrai isungaruben trendaig køn, maya judíosmerayasig Jesúsbe kwanrrab gøn cha.
43011052	Katø tru i maya misagweindø gømøtø, mayeelø Tiuswei ureemera truørø amba warabelan kanbalatø tulundzunamig kønrrai, treegweyasiiba gøn cha.
43011053	Tru gwalømgurri judíosmeran karubeløbe Jesúswane kwetchab cha waminchibelø gøn.
43011054	Treekkurri yandø Jesúsbe judíosmerai utube mayeelø ashchai uñmíig køn. Incha Judea biraugurri webya, kanbalø mu misag warab waraimønug tru buluwansrø, Efraín daig pueblosrømay ibig køn. Incha trusrø nui kusrenanøb pera uniiløba kørrømisrøbig køn.
43011055	Inchen tru judíosmerai Pascua Fiesta pumig yandø lamø baløben, wambig nøørøsrøngurri misaamerabe Jerusalénsrømay truba nebambubelø gøn, kaig marigwan chish misrtrab, tru Pascua Fiesta pumøwatø.
43011056	Jesúswan lab amøña, Tiuswei yau purrøwabe, nømdø kangurrin gangurri trenchib payiyabelø gøn: —¿Ñimbe maig isugue? chib ¿fiestayumaybe ni arrubguen inchimuisruandø?— chib.
43011057	Inchen sacerdotesmeran karubeløba, fariseosmerababe karuin gøbig køn, møikkøben Jesúswan chu wai ashibiibe, eshkanrrain cha, Jesúswan kemørtrab.
43012001	Pascua Fiesta maramig trunewei pa gwaløm baløbenba Jesúsbe Betaniasrømay ibig køn, tru kwabelai utugurri nø øsiirangaruig møg, Lázaro tsuisrømay.
43012002	Truyube Jesúswan tab inchab kan mamig tamara nena, Martabe pirishiben, Jesúsba mishatsigu purrabelai utu Lázarogucha wabig køn.
43012003	Inchene Maríabe purø may irrabzhig nardotøzhig marig libraburab srua arrubig køn, truibe truba nuweyig. Incha nøbe Jesúswei katsig tambalyu itølushabe, nui pusruutøga pinømørøbig køn. Inchen tru may irrabzhiitø ya ørø kebig køn.
43012004	Inchen Judas Iscariote, Jesús kusrenanøb pera uniilai utuig, tru Jesúswan wendø nun ashig kømui inchibelan trannrrabiibe trenchibig køn:
43012005	—¿Waachameran purugumig i may irrabzhigwan kan trescientos denarioswei yanamdiig kømø, chindah?— cha.
43012006	Inchendø Judasbe waachameran isubig kua gømøtø, niliig kua, trendaig køn. Katøgucha nømui anwane nø esegab srua uñibig kua, truyu pusrigwan wesrubrre inchibig køn.
43012007	Inchene Jesúsbe trenchibig køn: —Ka marbash cha. Nan søram gwalømwei esegawa tøgagúin gøn cha.
43012008	Waachamerane chu uragucha ñimui utube tøgagønrrun cha. Trune nane ñimui utube ñimbe chu uragucha tøgagønrraamøn— cha.
43012009	Truba nu søtø judíosmera Jesús Betaniasrø unan daig wammørøppe, trusrømay ambubelø gøn, nun ashchab isuatø gømøtø, tru kwailai utugurri nø øsiiranig Lázaron ashchappa.
43012010	Inchene sacerdotesmeran karubeløbe Lázarongucha kwetchab wamincha gørrømisrøbelø gøn,
43012011	kaguende Lázarogurrindø judíosmerabe truba nu tarømisra, Jesúswan køreben.
43012012	Indiibe gatø gwaløm Jesús Jerusalénmay attrab gøn daig wammørøppe, misaamera tru fiestayumay purø nu søtø amrrua pasrabiibe,
43012013	palma ishiimeran muta, Jesúswan trenchib trashib katønrrab webambubelø gøn: “¡Hosanna! chib. ¡Señor Tiuswei munchiyu nø ørig arrubiibe, tru Israel misagwei Rey, mayanguen tab gúig køn!” chib.
43012014	Jesúsbe kan burro-unøzhig pasrain gøben, trunun itøguana ibig køn, Tiuswei wamyu maig pørig køben treekke:
43012015	“Jerusalén, kørig kui inchimøta cha. Asay cha, ñimui Reybe kan burra lluig burro-unøyu itøguana attrun” daig.
43012016	Srøbatøbe Jesúswei kusrenanøb pera uniiløbe øyeeg mariilane chi chibig kuinguen ashmeelø gøn. Inchen yandø Jesúswan purø nuig, purø tabig mara kusruben, truyu wetøgørrabelø gøn, tru øyeeg pørig pønrrabiibe, nuimburab pørig pønrrøwa, nun tru øyeeg mariilan eshkabig kuin gúi.
43012017	Tru Lázaro kwaben sørig truyu waben, tru misaamera Jesúsba pønrrabelø gøbeløbe nøm maig asigwan eshkab waminchibelø gøn.
43012018	Inchagurri tru nu misag søtøgucha Tius nøba pasrain gúi asamig i tru marigwan wammørabe, Jesúswan katønrrab webambubelø gøn.
43012019	Inchene fariseosmerabe kangurrin gangurri trenchibelø gøn: —Au, chiguen maramgaig køn cha. Ñimguen asay cha. Maya misaabe kerriguba nui wendautø chab amban— cha.
43012020	Misaamera Jerusalén fiestasrø Tiuswan køriibala tabig waminchab nebambubelai utu truyu møiløgøsrøn griegosmeragucha tøgagøbig køn.
43012021	Incha truiløbe tru Felipe Galilea birau betsaidasriigwan kemallabe, trenchibelø gøn: —Kasuku, namune Jesúswan ke asinrrabna gøtan— cha.
43012022	Inchen Felipebe ya, Andréswan eshkaben, nømbe pailøba Jesúswan eshkanrrab ambene,
43012023	Jesúsbe trenchibig køn: —Møg Misra Arrubigweyasig purø nuig, purø tabigwan kenamaramig yandø uta pun cha.
43012024	Nabe ñimun isa gømø, cierton trendamønrrun cha: Kan tirigu rrulma pirau peña kwamøwabe, chu uragucha kan rruldø gønrrun cha. Trune pirau peña kwawabe si, truba nu larrøbichib misran cha.
43012025	Møikkøben nui øsig kømigwan undaguibe yandø pinab pinamig nebunrrun cha. Trune møikkøben yu pirau nui øsig kømigwan tsalø inchibiibe, managatig øsig kømigweyasig esegawa tøgagønrrun cha.
43012026	Inchen møikkøben naiwan marøb megabiibe, nai mendig arrumig køn cha. Incha na chu basrøben, nai mendig megabikkucha truyutøwei pasrønrrun cha. Møikkøben naiwan marøb megabigwane nai Møskaimbe nune truba tab inchun chibig køn.
43012027	'Møimbe nane manrrau isubiitø purø rrømbøig køtan chibig køn. ¿Nabe mandø chinrrab gøh? cha: “¿Nai Møskai, nan øyeeg trømbøig møi pumønrrai purømisrtra” chinrrab gø, chindah? cha. Treeg kømøtø, nabe øyeeg punrrabigu pasrønrrabwei arrur cha.
43012028	Nai Møskai, ñui munchiwan maya nuguen tabig kønrrai mar— cha, trenchibig køn. Inchene srømbalasrøngurri kan wam mørø, trenchibig køn: —Nabe nai munchiwan yandø maya nuguen tabig kønrrai marar cha. Katøyukken maya nuguen tabig kønrrai maramønrrun— cha.
43012029	Inchen misag truyu mørøb purrabeløbe trenchibelø gøn: —Kan palaig trashitan— cha. Inchen kaneløbe trenchibelø gøn: —Nune kan ángel wamindinrrun— cha.
43012030	Inchen Jesúsbe trenchibig køn: —I wam mørø wamindiibe, nayasig kømøtø, ñimuyasig køn cha.
43012031	Møin gøn chibig køn, yu pirau maig kønrrabigwan asha maramig. Katø møin gøn, chibig køn, yu pirau nø garub pasrabig, Satanáswan wambig wegutsamig.
43012032	Incha nabe piraugurri kusruig kua, mayeelø naimay amrrug kui inchai maramønrrun— chibig køn.
43012033	Øyamay Jesúsbe mandø kwamigwan eshkabig køn.
43012034	Inchen misaabe nune trenchibelø gøn: —Tru maig maramigwan martrai pøriiløyube trenchibig køn daig nambe mørøbelø guer cha: “Cristobe managatig wanrrabig køn” cha. Inchen ¿ñibe mandø chigu cha: “Tru Møg Misra Arrubiibe kusruig kømig nebunrrun” chippe? ¿Tru Møg Misra Arrubiibe mu gøh?— cha.
43012035	Inchene Jesúsbe nømun trenchibig køn: —Katøgucha kan maya yanatø tørbe ñimui utu pasrønrrun cha. Tør tøgagøppatø tøryu amønay cha, løstiig ñimun ke ka inchib latatø merrarramønrraimbe, kaguende løstøyu uñibiibe chumay ib pasrarmabguen ashmøn cha.
43012036	Ñim tru tørwan tøgagøppatø, tørwan kørey, chibig køn, tørwei ureemera gønrrappe.— Øyeelan chab rrenchabe, Jesúsbe tarømisra, nømuinukkurri trubabig køn.
43012037	Yeeg nørreelø chigøben Tius nøba pasrain gúi asha gømig mariilø nømui merrab Jesúsbe kenamaringucha, nune køremeelø gøn.
43012038	Kaguende Isaías, tru Tius maig karuigwan eshkab møg øyah chib pørig nebunrrain gúig køn: “Señor Tius, ¿namui eshkaigwane mu køreitarru? cha. ¿Señor Tiusbe nui maramburab maramigwan mun guenamarah?” cha.
43012039	Inchawei nømbe treeg kuitamappe køremeelø gøn. Kaguende Isaíasbe trencha børig købig køn:
43012040	“Tiusbe nømun kabmeran ashmeelø gønrrai marøb, katø nømui manrrømeran murelø gønrrai marøb indig køn cha, kaptøga chigúi ashmøwei, nømui manrrøtøga chigúinguen mørmøwei inchain cha, nøm nuimay llirawa amrruben, tamariilø gømønrrain” chib.
43012041	Isaías øyah chippe, Jesúswei tørguegwalmabigwan nøbe asha gua, nuimburab treeg wamindig købig køn.
43012042	Treeg kuingucha tru utu ashib karubeløguen nun truba nu kørebelø gøn. Inchendø nømbe fariseosmeran kørig køptø nøm kørewa bønrrain gúi ashchai mayeelai merrappe chi kenamarmeelø gøn, tru judíosmera tulundzuni yaugurri webusriilø gømønrrab.
43012043	Kaguende nømbe misaamera maya nuguen tab indiilø gømigwan chullelø gøbig køn, Tius maya nuguen tab indig kømigwan gømøtø.
43012044	Inchen Jesúsbe truba mur waminchib trenchibig køn: —Møikkøben nan kørebiibe nan gøremøtø, nai Møskai nan karua ørøbigwan gøren cha.
43012045	Inchen nan ashibiibe, nan karua ørøbigwan asan cha.
43012046	Nabe arruppe, yu piraumay kan tør lataig arrig køn chibig køn, mutøgucha nan kørebiibe løstøyu kørrømisra pasrømønrrai.
43012047	Inchen møikkøben nai wamwan mørendø, maig taigwan møra marmíigwane, nun maig maramigwane na asha marmur cha. Kaguende nabe yu pirauelan maig maramigwan na asha mara gørrømartrab arrumøtø, misagwan kaigyugurri wesranrrab arrig køn cha.
43012048	Inchen møikkøben nan kaashib, na wamindigwan mørmub inchibiibe, maig kønrrabigwan asha kørrømartrabig chabguen nøbe tøgaguen basran cha. Tru na nun wamindi wamdøwei tru srabe gwalømbe nun maig kønrrabigwan asha mara kørrømartrun cha.
43012049	Kaguende nabe waminchippe, naimburaptø waminchimøtø, Møskai nan karua ørøbig chi tamigwan chiwan wamindamigwan nane nø garuig køn cha.
43012050	Incha tru nø martrai karua pasriibe managatig øsig kømig, treeg kui, nabe ashar cha. Inchawei na waminchippe, nai Møskai nan maig wamindingaruigwan nabe treeg waminchar— cha, trenchibig køn Jesúsbe.
43013001	Yandø tru Pascua Fiesta pumig kan gwalømdø baløben, yandø yu piraugurri Møskaweisrømay yamig puin gúi Jesúsbe ashibig køn. Yu pirau amøñibelan nuielane chu uragucha nøbe undaarabig kua, møimbe øyeeg newan srabegatig undaaraig køn.
43013002	Inchen mab purramnetø nugwaimandziibe Simónwei nusrkai, Judas Iscariotei manrraube, Jesúswan ashig kømui inchibelan trannrrai isungarubig køn.
43013003	Inchen Jesúsbe chiwandøgucha nø asha martrai Møskaimbe nui tasku pønsrain gúi ashib, katø nøbe Tiusweinukkurri webarrua arrua, katø Tiusweimaytøwei yamig kui ashib inchibig køn.
43013004	Incha Jesúsbe mab wainukkurri kurra basramisrøb, pala kewa basraigwan wesrawa, kan toallan nemøra, pørønawa,
43013005	trugurrimbe kan paila-unøyu pi usrøb, nui kusrenanøb pera uniilan srømmeran kwalla, nui pørønawa pasraig toallatøga pinømørøbig køn.
43013006	Incha tru Simón Pedron srøbwan kwallchab inchene, nøbe trenchibig køn: —¿Señor, ñigan nan nai srømmeran kwallchaindirru?— cha.
43013007	Inchene Jesúsbe trencha løtabig køn: —Na møi marøb waigwane ñibe chigúinguen ashmøn cha. Inchendø tsøndasrømbe chigúi ashchun— cha.
43013008	Inchen Pedrobe trenchibig køn: —Nan gúimbe, managuen ñibe nai srømmerane kwallchaamøn— cha. Inchene Jesúsbe trenchibig køn: —Na ñui srømmeran kwallmubene, ñibe nainuube chi asamig tøgagømønrrabguen— cha.
43013009	Inchen Simón Pedrobe trenchibig køn: —Señor, trube, treeg købene, srøbwandø gwallmøtø, tasigwan kinøsrøb, turwan chishtø birtra— cha.
43013010	Inchene Jesúsbe trenchibig køn: —Chab piraibe srøbwandøwein gwalamig balan cha. Kaguende asr ørøba chishtø gøn cha. Ñimbe yandø chishelø gøn cha, søteeløbabe treetø gømuingucha.—
43013011	Nun tru ashig kømui inchibelan trannrrabiibe nøbe manawei mu gúi asha gua: “Søteeløbabe chishelø gømøn” cha trendaig køn.
43013012	Yandø Jesúsbe nømui srømmeran chab gwalla, nui pala kewagúigwan katøle kewa, mishatsigu wamisrabe, trenchibig køn: —¿Na ñimun øyeeg marigwan ñimbe chigúi mørgueh? cha.
43013013	Ñimbe nane: “Kusrennøbig” cha wamamba, katø: “Señor” cha wamamba indan cha, trumaybe sølwein dan cha. Kaguen nabe treegwein gur cha.
43013014	Pøs na Señor, na Kusrennøbikken ñimui srømmeran kwallene, ñimgucha kangurrin gangurri srømmeran kwalamig køn cha.
43013015	Nabe ñim asha kusrenrrai mara basrar cha, na mari lataitøwei ñimgucha martrai.
43013016	Pøs nabe ñimun isa gømø, cierton trendamønrrun cha: Kan mendig megabiibe nun martrai karubigwan purab nuig kømøn cha. Katø kan karua øriinabiibe tru karua ørøbigwan purab nuig kømøn cha.
43013017	Ñim iilan chigúi asha, treegwan marabe, mayanguen tab gúilø gøn cha.
43013018	'Nabe ñimun øyeeg waminchippe, søteelanbabe øyeeg chimur cha. Kaguende møilan na lawa wesruilø gúi nabe asha basrar cha. Inchendø, Tiuswei wamwan pørigu øyeeg pasrabig nebunrrain gøn cha: “Tru naba lincha mab wabiibe nan srøb gusrawa eshkan” daig.
43013019	Inchawei nabe møingurri nabe ñimun eshkar cha, øyeeg puraimøwatø, øyeeg puraibene, tru Nabe Na gúin gúi kørenrrai.
43013020	Pøs nabe ñimun isa gømø, cierton trendamønrrun: Na karua ørigwan tab wamab utabiibe nan utan cha. Inchen nan utabiibe nan karua ørøbigwan utan— chibig køn Jesúsbe.
43013021	Jesúsbe iilan chab rrenchabe, nune chindamguengaig isuben, maig kuigwan kelarrab eshkab trenchibig køn: —Nabe ñimun isa gømø, cierton trendamønrrun cha: Ñim møikkøsrøn nan ashig kømui inchibelaingatø misra, nan trannrrab gøn— cha.
43013022	Inchen nui kusrenanøb pera uniiløbe mun waminchib waig mørmøwa, nømbe kangurrin gangurri malau asiyabelø gøn.
43013023	Inchen møikkøsrøn nui kusrenanøb pera unig mas undaaraibe Jesúsweim bulu mab wabene,
43013024	Simón Pedrobe mun waminchib wain gúi pay chib, señas marøbig køn.
43013025	Inchen tru pulu wabiibe pechoyu kemenda, Jesúswan payibig køn: —Señor, ¿møig kerah?— cha.
43013026	Inchene Jesúsbe trenchibig køn: —Na pirrim bitin kebisha, møigwan rranen, truig kønrrun— cha. Incha pirrim bitin kebisha, Simón Iscariotei nusrkai Judaswan rranøbig køn.
43013027	Inchen Judas pirriwan utøben latatø, Satanásbe nui manrrau kebiben, Jesúsbe trenchiptinchibig køn: —Tru ñi marøb pasraigwane petø mar— cha.
43013028	Inchen mishatsigu mab purrabeløbe chindimba rrendermab møikkucha chi tainguen mørmeelø gøn.
43013029	Katøgucha Judasbe anwan nø esegawa sruaig købene, møiløbe treeg isubelø gøn: “Jesúsbe fiestayuwei chi palabigwan penøtah, kabe waachameran maitøguen tranø” ta, chindermab.
43013030	Inchen yandø Judasbe pirriwan utaptø webiben, yandø yem gøbig køn.
43013031	Inchen yandø Judas webiben, Jesúsbe trenchibig køn: —Møimbe tru Møg Misra Arrubiibe maya nuguen tabig indig kønrrai maren, Tiusbe nuinug maya nuguen tabig indig kønrrai maran cha.
43013032	Tiusma Cristoinug maya nuguen tabig marig kuig køppe, Tius nøgurringucha Nusrkawane nuinuutøwei maya nuguen tabig martrun cha. Tru purø nuig tabig kønrrai maramigwane petø martrun chibig køn.
43013033	Nai ureezheelø, yandø ñimbabe maya yanatø unamønrrun cha. Ñimbe nane lanrrun cha. Inchendø na judíosmeran trendaig købigwandøwei møimbe ñimun rrendamønrrun cha: “Na yamsrømay ibene, ñimbe amrrunrrab gaimanrrun” cha.
43013034	Nabe ñimune kan srøig martrai karua pasrar cha: kangurrin gangurri undaarayamig. Na ñimunma mandø undaaraibe, treetøwei ñimgucha kangurrin gangurri undaaramig køn cha.
43013035	Ñim kangurrin gangurri undaguelø gøbene, maya misaamera ñimune nai kusrenanøb pera uniilø gúi ashchun— chibig køn.
43013036	Inchen Simón Pedrobe Jesúswan trencha payibig køn: —Señor, ¿Chumay inrrainchigu?— cha. Inchene Jesúsbe trenchibig køn: —Na yamsrømay ibene, ñibe nai mendig attraamøn cha møimbe. Inchendø tsøndatøsrømbe si, attrabguen— cha.
43013037	Inchene Pedrobe trencha løtabig køn: —Señor, ¿møimbe nabe chindimba arrumønrrain gøh? cha. Nabe ñuimburab nai øsig kuigwan trannrraptøweim basrar— cha.
43013038	Inchene Jesúsbe trenchiptinchibig køn: —¿Ñigan isa gømø, naimburab ke kwanrraptø basrar chitirru? cha. Pøs nabe isa gømø, cierton trendamønrrun cha: Kallu wamømøwatø, ñibe pønmayguen nan ‘ashmíig kur’ chinrrautan cha.
43014001	'Ñimbe ñimui manrrau ke kan mandø gúinguen gømui lataig isui inchimøtay cha. Tiuswan køreb, katø nangucha kørey chibig køn.
43014002	Nai Møskawei yaube purramig truba rruba pønrran cha. Treeg pønrrømuimbe, trube, kanmaytø eshkabsrubrainrrun cha. Nabe ñimuyasig purramig trusrø tamartrab yar chibig køn.
43014003	Incha nabe ya, tru purramigwan chab tamarabe, katøle nabe natøwei ñimune pera inrrab arrumønrrun cha, na chu waben, ñimgucha truyutøwei purrønrrai.
43014004	Ñimbe tru na chumay yamigwan ashib, katø maywan ashib inchibelø gøn— chibig køn.
43014005	Inchene Tomásbe Jesúswan trenchibig køn: —Señor, ñibe chumay inrrab gúinguen mørmer cha. ¿Mas maywane nambe mandø incha asig kwaasamørra?— cha.
43014006	Inchene Jesúsbe trenchibig køn: —Nabe may gøb; tru newan ciertonig køb; katø øsig kømig køb gur cha. Inchawei Møskaweimaybe nagurrin gømíibe mugucha attraamøn cha.
43014007	Ñim nan isa gømø nebua ashibelø gúig kuimbe, nai Møskawangucha nebua ashibelø gøbsruig kuinrrun cha. Møingurrimbe Møskawan nebua asan cha. Møimbe yandø ñimbe kaptøga asin gøn— cha.
43014008	Inchene Felipebe trenchibig køn: —Señor, Møskawan namun asingarurra cha. Trutøgabe tsabø gønrrautan— cha.
43014009	Inchene Jesúsbe trenchibig køn: —Felipe, ¿katøgucha nane mu gúi ashmøtirru? cha, na ñimui utu ya yana uñen. Nan ashibiibe, Møskawangucha asan cha. Treebe ¿ñibe mandø chigu cha: “Møskawan asingarurra” chippe?
43014010	¿Nabe nai Møskaweinug basrøben, nai Møskaimbe nainug basrain gúi ñigan køremøtirru? cha. Na ñimun wamindiiløbe ka naimburaptø wamindiilø gømøn cha. Treeg kømøtø, Møskai nainug pasrabig nui maramelan marøbig køn cha.
43014011	Nabe nai Møskaweinug basrøben, nai Møskaimbe nainug basrabig kuin gúi kørerray cha. Trengømuppe, na mariilandøguen isua asha, kørey chibig køn.
43014012	Pøs nabe ñimun isa gømø, cierton trendamønrrun cha: Nan kørebiibe nøgucha na mariilan martrun cha. Incha treetøguen gømø, mas nørreeløguen martrun cha. Kaguende nabe Møskaweisrømay inrrainchar cha.
43014013	Chiwandøgucha nai munchiyu miabene, trunune nabe maramønrrun cha, Nusrkai Møskawan maya nuguen tabig kønrrai martrab.
43014014	Chiwan gøben ñim nai munchiyu miabene, nabe maramønrrun, chibig køn Jesúsbe.
43014015	'Ñim nan undaguelø guabe, na maig maramigwan martrai pønsrailan møra martrun cha.
43014016	Inchen nabe Møskawan miamønrrun cha. Inchen nøbe katøgan chi isumønrrai Purømisrøb Lincha Basrønrrabig ñimun tranrrun cha, managucha ñimba lincha basrønrrai,
43014017	tru Espíritu newan ciertonigwan. Truigwane tru Tiuswan ashmø misaamerabe utønrrab gaiman cha, kaguende nune ashmøwei, mu gúi mørmøwei inchibelø gua. Trune ñimbe nun ashibelø gøn cha. Kaguende nøbe ñimba basrab, katø ñimuinug pasrabig basrønrrab gøn cha.
43014018	'Nabe ñimundø peta kørrømarmøtø, nabe katøle ñimuimay arrumønrrun cha.
43014019	Kan maya yanayutø nane yu pirau misaamerabe nane mas ashmuben, trune ñimbe nan ashchun cha. Na øsig waikkurri, ñimgucha øsiguelø gønrrun cha.
43014020	Inchen ñimbe tru gwalømbe nai Møskaweinug nabe pasrabig kui ashib, katø ñimbe nainug bønrrøben, nagurrimbe ñimuinug basrabig kui ashib inchun chibig køn.
43014021	Møikkøben na maig maramigwan martrai karuilan uta tøgagua, trunun møra marøbiibe, truibe nan undaguig køn cha. Inchen nan undaguigwane nai Møskai undaaraig kønrrun cha. Inchen nagurringucha nun undaarawa, na maig kuigwan nuinug kenamisrtrai maramønrrun— cha.
43014022	Inchen Judas (tru Iscariote gømø, katøgan Judasbe) trenchibig køn: —¿Señor, pirau misaamerane ñi maig kuigwan kenamarmubendø, namune ñi maig kuigwan mandøgurri kenamartrab inchigu?— cha
43014023	Inchene Jesúsbe trenchibig køn: —Møikkøben nan undaguibe na maig taigwan møra martrun cha. Inchen nai Møskaimbe nun undaaranrrun cha. Incha naba, nai Møskaimba nuinuumay amrrua, nambe nuinug purramønrrun cha.
43014024	Nan undaguig kømíibe na maig taigwan mørmíig køn cha. Na eshkab wamindigwan ñim mørøb gúibe nain gømøtø, nai Møskai nan karua ørøbigwein gøn cha.
43014025	'Øyeelan nabe ñimun kerriguh trenchar cha, na ñimba pasrappatø.
43014026	Inchendø tru Espíritu Santo, tru chi isumønrrai Purømisrøb Lincha Basrønrrabig, Møskai nai munchiyu øramig, truibe ñimun chiwandøgucha kusrenanøb, na chi tailane kerriguh katøle isunanøb pasrønrrun cha.
43014027	'Nabe ippe, ambumay imay chi isumgaig purø tab gøbigwan ñimun kørrømarøb, katø nai chi isumgaig purø tab gøbigwan ñimun tranøb inchar cha. Tru ambumay imay tab gøbigwan na traniibe, yu pirauelø rranig lataig kømøtø gøn cha. Ñimui manrrau ke mandø gúinguen gømui lataig isui inchimøwei, kørig kui inchimøwei inday cha.
43014028	Na ñimun øyeeg taigwan ñimbe mørig køn cha: “Nabe ya, katøle ñimuimay arrumønrrun” cha trendaigwan, ñim nan, undaguelø gúimbe: “Møskaweimay inrrainchar” taig mørøppe, ñimbe kasraarabsruinrrun cha. Kaguende nai Møskaimbe na lataitøguen gømø, mas nuig køn cha.
43014029	Øyeeg puraimøwatø, nabe ñimune kanmaytø iigwan eshkar cha, treeg puraibene, nan kørenrrai.
43014030	'Møimbe yandø ñimbabe menrra waminchimumønrrun cha. Kaguende Satanás, yu pirau ke nø garub pasrabiibe yandø arrun cha. Truibe nababe chigucha chi asamig chigaig køn cha.
43014031	Inchendø pirau misaamerabe asam gusremig køn cha, nabe nai Møskawan undaguig køb, trurrigu nabe Møskai maig martrai karuigwan treeg marøbig kuin gúi. 'Kurray, chibig køn, yugurri amrrab— cha.
43015001	Jesúsbe katø trenchib waminchibig køn: —Tru uvas tusr ciertoniibe na gøben, nai Møskaimbe tru ellmarøb kwallibig køn cha.
43015002	Nøbe nainug srarmera uvas niimeelane lutiicha, petappe, trune tru uvas nigabelane katøguchinguen may niirrai tamara parøb chishmarøbig køn cha.
43015003	Ñimbe yandø chishelø gøn cha, tru na ñimun wamindig tru wamgurri.
43015004	Ñimbe naba kanbalatø pønrrabig pønrray cha. Inchen nabe ñimba kanbalatø pasrabig pasramønrrun cha. Kan srarma nøasiitøbe chigucha mamig niimøn cha, tusryugue pasrømøwabe. Ñimgucha treetøwei chigucha martrab gaimanrrun cha, naba kanbalatø pønrrabig pønrrømøwabe.
43015005	'Nabe uvas tusr køben, ñimbe truyu srarmera gøn cha. Møikkøben naba kanbalatø pasrabig basrøben, na nuinug pasrøbene, truibe truba rruba mamig nigan cha. Inchen nainukkurri ñim nøørøtø pønrraisruandøbe, ñimbe chigucha martrab gaimanrrun cha.
43015006	Nainug naba kanbalatø pasrabig pasrømíigwane srarwan latawei wambig weguchen, mul-lan cha. Incha treeg srarmerane tulisha, nagu parriilø gøn cha.
43015007	'Ñimbe naba kanbalatø pønrrabig pønrrøben, katø na wamindiilø ñimuinug pønrrabig pønrrøbene, ñimun chi miag købendø, miay chibig køn, ñimune tranig kønrrun cha.
43015008	Ñim øyeeg maren, nai Møskaimbe maya nuguen tab indig utønrrun chibig køn, ñim truba rruba mamig misrig nigab, øyamay isa gømø nai mendig amøñibelø gúi kenamaren.
43015009	Nai Møskai nan undaguig køb lataitøwei, nagucha ñimun undaaraig køn cha, nai undag købig tøgagúigu truyu pønrrabig pønrray cha.
43015010	Na ñimun maig maramigwan martrai pønsrailan møra marabe, nai undag købigu pønrrabig pønrrønrrun cha. Nai Møskai martrai nan karua pønsrailan na møra mara, nui undag købigu pasrabig pasrab lataitøweingue.
43015011	'Nabe øyeelan ñimun waminchippe, nai kasrag købiibe ñimuinug pasrøben, tru ñimui kasrag købiibe ka palabinøtiig kømø, newanig kønrrai inchar cha.
43015012	Inchen na maig maramigwan martrai pasriibe iig køn cha, ñim kangurrin gangurri undaguelø gønrrai, na ñimun undaarab lataitøwei.
43015013	Kan muguen undag købig iigwan purab nuibe tøgagømuinrrun cha, nui øsig kuigwan nui trendø tab lincha amøñibelayasig purøbasra kwamig.
43015014	Martrai tru na karua bønsrailan marabe, ñimbe nai trendø tab lincha amøñibelø gøn cha.
43015015	Nabe ñimune yandø ka karuindiig melabelø cha wamømur cha. Kaguende kan karuindiig megabiibe nui karub pera wabiibe ni chi marøb uninguen mørmøn cha. Treeg kømøtø, nabe ñimune masken nai trendø tab lincha amøñibelø cha wamar chibig køn, kaguende nabe nai Møskawan na chi møriilane ñimune kerriguh eshkab kenamarikkurri.
43015016	Nane ñim lawa wesrumøtø, nabe ñimunguen lawa wesrua, ñimune amrrai wesrua pønsraig køn cha, truba rruba mamig niirrai. Trurrigu tru mamig misriibe pinømø, misrøbig misrtrain cha. Treekkurri ñim chiwandøgucha nai Møskawan nai munchiyu miabene, nøbe ñimune tranrrun cha.
43015017	Nabe ñimun martrai karua basrøppe, iigwan karua basrar cha: kangurrin gangurri undaarayanrrai.
43015018	'Ñimun yu pirauelø tsaliinchene, nanmerrig tsalø indig købigwan isunrrigay cha.
43015019	Ñim yu pirauelø gúimbe, yu pirau misaamerabe ñimune undaarabsruinrrun cha, nømuielan undaarab lataitøwei. Inchendø nabe ñimune yu pirauelai utugurri lawa, wesruig køn cha. Treekkurri yu piraueløbe ñimune ashig kømui indan cha, kaguende yandø ñimbe i birauelø gømuben.
43015020	Na ñimun øyah taig købigwan isua gúi chibig køn: “Kan mendig megabiibe nui karubigwan purab nuig kømøn” cha, trendaigwan. Inchawei nanguen kaig martrabgøba, kaig martrabgøba indiibe ñimungucha treetøwei kaig martrabgøba inchun cha. Na wamindiilan ñim møra marøbelø gúisruandøbe, ñim wamindiilangucha møra martrun cha.
43015021	Pøs chine ñimun øyeelø marøppe, nagurri øyeeg martrun cha, kaguende nan karua ørøbigwan ashmeelø gua.
43015022	'Na arrumøwei, katø na nømun waminchimøwei indig kuimbe, chi kaig mara bønrrømubsruinrrun cha. Inchendø møimbe nømui kaig marøb pønrraigwane chigøben guemesratø, øyeekkurrin gøn chib puraambamig kaanrrun cha.
43015023	Nan tsalø inchibiibe nai Møskawangucha tsalø indan cha.
43015024	Katøgan mu møkken øyeelø mariimeelan na nømui utu marmuig kuimbe, nømbe chigucha chi kaig marar bønrrømubsruinrrun cha. Inchendø na mana asiimeelø mariilan møimbe asha bønrrøbendø, nan ashig kømui indamba, nai Møskawan ashig kømui indamba indan cha.
43015025	Pøs øyeeg pureppe, tru maig maramigwan martrai nømui pøriiløyu maig pørig pasrabig treeg nebunrrain gúig køn cha: “Chigucha gømubendø, nan ka tsalø indan” daig.
43015026	'Inchendø tru chi isumønrrai Purømisrøb Lincha Basrønrrabig, tru Møskaweinukkurri na ñimuimay øramig, tru Espíritu newan ciertonig, truibe Møskaweinukkurri arrubiibe, naimburab maig kuigwan waminchun cha.
43015027	Inchen ñimgucha naimburab maig købigwan waminchun chibig køn, kaguende ñimbe srøsrøgurri naba amøñibelø gúikkurri.
43016001	'Nabe ñimun iilan waminchippe, ñimui isubigwan nainuutø pasra bønrraigwan ni chindinguen mørmøwa bønrrømønrrai waminchar cha.
43016002	Ñimune judíosmera tulundzuni yamerayugurri webetab inchun cha. Inchen møikkøben ñimun kweechabe, truibe ‘Tiusweyasig tabig mararmab’ inchib pasramig, treekkatikken punrrab gøn cha.
43016003	Ñimun øyeeg marøppe, Møskawan lata, nan lata ashmeelø guarre, treeg martrun cha.
43016004	Na ñimun iilan eshkappe, yandø tru øyeelø pubene, ñimbe manawei na tru eshkaigwane isua bønrrønrrai eshkar chibig køn, Jesúsbe. 'Inchendø øyeelane nabe ñimun srøsrøgurri eshkamuig købig køn cha, kaguende nabe ñimba unig kua.
43016005	Incha møimbe nan karua ørøbigweisrømay na inrraindingucha, ñimbe møikkucha nane paymøtan cha: “¿Chumay inrrainchigu?” cha.
43016006	Na iilan ñimun trenchib eshkabene, ñimui manrrøbe purø isui indan cha.
43016007	Inchendø nabe ñimun isa gømø, cierton trendamønrrun cha: Na yamibe ñimuimbe mas tabguen gøn cha. Kaguende na imubene, tru chi isumønrrai Purømisrøb Lincha Basrønrrabiibe ñimba pasrønrrab arrumønrrun cha. Inchen na yabe, ñimuyasig nun øramønrrun cha.
43016008	Inchen nø arruppe, yu pirau misaamerane tru kaig mariibe chi gøbig kuin gúi ashchai tørgandø kenamarøb, misagwan Tiusba sølgandø mandø pønrramigwan kenamarøb, natøwei kaig mara basraibe chu basrig kømigwan kenamarøb inchun chibig køn:
43016009	Tru kaig marigwan kenamarøppe, nan køremuikkurrin gøben,
43016010	misagwan Tiusba sølgandø mandø pønrramigwan kenamarøppe, nabe Møskaweisrømay iben, ñimbe nan mas ashmønrrab guikkurrin gøben,
43016011	natøwei kaig mara basraigwan tru chu basrig kømigwan kenamariibe, tru Satanás, yu pirau nø garubigwan, nune chu basramigwan pasrønrrai kørrømara pasrabguen indikkurrin gøn cha.
43016012	'Nabe ñimune chigøben eshkamig katøgucha truba rruba tøgagøbendø, ñimbe møimbatøbe trengatig nebua chigúi mørtrab gaimanrrun cha.
43016013	Inchen tru Espíritu newan ciertonig arruppe, truibe kerriguwan ciertonigumay ñimune pera inrrun cha. Kaguende nøbe ka nuimburaptø waminchimøtø, nø maig mørigwan kerrigu waminchib, katø chigøben maig pub attrabigwan ñimune eshkanrrun cha.
43016014	Nøbe nane maya nuguen tabig kønrrai martrun cha. Kaguende nøbe naiwan uta, ñimun maig kuigwan asha gønrrai kenamartrun cha.
43016015	Chitøgucha nai Møskai tøgagúibe nain gøn cha. Inchawei nabe trendaig køn, Espíritube naimburabigwan uta, ñimun maig kuigwan asha gønrrai kenamartrun cha.
43016016	'Maya yanayutø ñimbe nane yandø ashchaamøn cha. Inchendø katø yana gømøwatø ñimbe nane gatø ashchun cha. Kaguende nabe nai Møskai waisrømay inrrainchar— cha.
43016017	Inchen møiløgøsrøn nui kusrenanøb pera uniiløbe nømdø kangurrin gangurri payibelø gøn: —¿Øyeeg chippe, mandø terah? cha: “Maya yanayutø ñimbe nane yandø ashmønrrun chib; katø yana gømøwatø ñimbe nane gatø ashchun chib. Kaguende nabe nai Møskai waisrømay inrrainchar” chib.
43016018	“Maya yanayutø” chippe, ¿mandø chibrreendah? cha. Nøbe ni chi waminchib pasrainguen mørmer— chibelø gøn.
43016019	Inchene Jesúsbe trunun payig køb inchib gúi mørabe, trenchibig køn: —¿Ñimgan na ñimun øyeeg taigwanrre payib gøtirru? cha, tru: “Maya yanayutø ñimbe nane ashchaamøn” daigwan: “Yana gømøwatø ñimbe nane gatø ashchun” daigwan.
43016020	Pøs nabe ñimun isa gømø, cierton trendamønrrun cha: Ñimbe isuig wamamøra kishib gømnebe, yu piraueløbe kasraaranrrun cha. Ñimbe truba isuig kullaaraig melønrrun cha. Inchendø tru isuig kullaaraig melaibe katølebe kasrag købig misrtrun cha.
43016021	Kan ishuuma tammisrtrappe, truba pusrkwai inchib kullaaran cha, kaguende yandø tru tammisramig ura buben. Inchen yandø unø kal-labene, kasrag købiitø tru treeg pusrkwaigwane isubguen inchimøn cha, kaguende kan srø misaazhig yu pirau kal-laben.
43016022	Inchawei ñimgucha møimbe øyeetøwei isub kullaaran cha. Inchendø katøle na ñimun ashene, ñimui manrrøbe truba rruba kasraaranrrun cha, kasrag købigwan kan muguen kerramgaikke.
43016023	'Tru gwalømbe ñimbe nane yandø chigucha paymønrrun cha. Nabe ñimun isa gømø, cierton trendamønrrun cha: Ñim chiwandøgucha nai Møskawan miappe, nai munchiyu miabene, nøbe ñimune tranrrun cha.
43016024	Møingatig ñimbe nai Møskawan nai munchiyube chigucha miamuig køn cha. Miay, chibig køn, utønrrabguen cha, ñimui kasrag købigwan chigucha palømíig newanig kønrraimbe.
43016025	'Nabe ñimun iilan waminchippe, iibe øyeelø latailø gøn chib, kemesratø wamindig køn cha. Inchendø øyeelø latailø gøn chib kemesra waminchimumig punrrun cha, nai Møskaweimburabigwan tørgandø kelarrab wamindamig.
43016026	Tru gwalømbe ñimbe nai munchiyu Tiuswan mianrrigay cha, pøs nabe ñimuyasig Møskawan miamønrrun chimur.
43016027	Pøs Møskai nøashib ñimune undaaran cha, kaguende ñimbe nan undaarab, katø nabe Møskaweinukkurri webarrua arrig kui køreb indikkurrimba.
43016028	Nabe nai Møskaweinukkurri webarrua, yu piraumay arrig køn cha. Incha møimbe katøle yu piraugurri, nai Møskaweimay yamønrrun— chibig køn.
43016029	Inchen nui kusrenanøb pera uniiløbe trenchibelø gøn: —Møimbeguende ñibe chigøben ‘iibe øyeeg latailø gøn’ chib, ka kemesratø waminchimøtø, tørgandø kelarrab wamindan cha.
43016030	Ñibe chiwandøgucha newan ashibig kuin gúi møimbeguende nambe aser cha. Mugøben ñune chi paya ashib pønrramikken palømøn cha. Øyeekkurriwei, ñibe Tiusweinukkurri arrubig kuin gúi kørewa bønrrer— chibelø gøn.
43016031	Inchene Jesúsbe trencha løtabig køn: —¿Møimbesi køregueh? cha.
43016032	Pøs øyeeg punrrab gúig yandø møiwei pubguen indan cha, ñimbe nøørøtø, kan gan chab tarømisra, nane yandø nandø kørrømara ambamig. Inchendø nabe natø basrømur cha, kaguende nai Møskaimbe naba basrøben.
43016033	Øyeelan nabe ñimun waminchar cha, naba kanbalatø pønrrøwabe, chi isumø purø tab pønrramigwan tøgagønrrai. Yu piraube chigøben isumdiig puig melønrrabguen cha. Treeg kuindøgucha kullaaramø, mur isua bønrrønrrigay cha. Nama yu pirau chine kaigwan kanawa basrar— cha, trenchibig køn Jesúsbe.
43017001	Yandø iilan chab rrenchabe, Jesúsbe srømbalaneb neesha trenchibig køn: —Nai Møskai, yandø treeg maramig pun cha. Ñui Nusrkawan maya nuguen tabig indig kønrrai mar cha, ñui Nusrkaingucha ñun maya nuguen tabig indig kønrrai martrai.
43017002	Tru maya misagweim bala nø garub pasrønrrai ñi trana, tru mayeelan ñi nun traniilane managatig øsig kømigwan tranrraima tranig kuig køppe.
43017003	Inchen tru managatig øsig kømibe iig køn: ñi Tius ciertonig kandø wabigwan mu gúi nebua ashib, katø Jesucriston tru ñi karua ørigwan mu gúi nebua ashib indamig.
43017004	'Nabe yu pirau ñune maya nuguen tabig kønrrai marar cha, tru ñi nan martrai karua pasrigwan na chab patsøgøb.
43017005	Trube møimbe, nai Møskai, ñui merrab nan tørguegwalmabig kønrrai martra cha, tru chigurrimbunø købigwan marig kaabenbatø manasrøwei ñui merrab tru tørguegwalmabigwan na tøga waig købiitøgatøwei.
43017006	'Yu pirauelai utu ñi nan trannrrab lawa wesruilane ñun mu gúi ashchai nabe asingarur cha. Truiløbe ñuielø gøben, ñibe nan tranen, nømbe ñi maig wamindigwan møra, maran cha.
43017007	Møimbe nømbe ashibelø gøn chibig køn, chigurrimbunø ñi nan traniibe ñuinukkurri arrubig kuin gúi.
43017008	Kaguende nabe ñi nan eshkaigwan nømun eshkaben, nømbe mørig køn cha. Incha isa gømøtø, nabe ñuinukkurri webarrua arrig kui nebua ashib, katø nane ñi garua ørig kuin gúi nømbe køreb indig køn cha.
43017009	'Nabe nømuyasig ñun miar chibig køn. Nabe yu pirauelaimburab miamøtø, ñi nan traniilayasig miar chibig køn, kaguende ñuielø gúimba.
43017010	Kerriguba naimbe ñuin gøben, katø kerriguba ñuimbe nain gøn cha. Incha nømgurri maya nuguen tab indig pasrar cha.
43017011	'Yandø nabe naimburappe yu pirau uñmuben, trune nømbe yu pirau amøñibig amøñinrrun cha, nabe ñuimay arruben. Nai Møskai Newan Tabig, ñi nan traniilane ñui munchi maramburab marøbiitøga chi nebumønrrai ashib tøgagørra cha, naba, ñiba kanbalatø pønrrab lataitøwei nømgucha mayamba kanbalatø pønrrønrrain cha.
43017012	Na yu pirau nømba uñib urasma, ñi nan traniilane ñui munchiyu nømune chigøben nebumønrrai, nabe ashib tøgagúig køn cha. Na tab ashib tøgagøben, møikkucha nømbe tarømisra, pinømuig køn cha. Tarømisra pinappe, tru manawei treeg pinønrrab pasrabig truitøwei pinig køn cha, tru Tiuswei wamwan pørigu maig taig, truig nebunrrai.
43017013	'Incha møimbe yandø nabe ñi waisrømay katø attrainchar cha. Incha na yu pirau pasrappatø iilan waminchar cha, nai kasrag købigwan nømgucha nømuinug newan tøgagønrrai.
43017014	Nabe ñui wamwan nømun eshkab waminchen, piraueløbe nømune tsalø gúindan cha, kaguende na i pirauig kømub latawei, nømgucha yu pirauelø gømuimba.
43017015	Nabe ñun miappe, yu piraugurri nømun wesrunrrai miamøtø, Satanás, tru larrø gaig, nømun chinchimønrrai, treegwan miar cha.
43017016	Na i pirauig kømub latawei, nømgucha i pirauelø gømøn cha.
43017017	Tru newan ciertoniitøga ñuyasiitø tarømariilø gønrrai martra chibig køn. Ñui wambe tru newan ciertonig køn cha.
43017018	Ñi nan pirauelai karua ørøb lataitøwei, nagucha nømun pirauelai karua ørar cha.
43017019	Incha nabe naasiitø nømuyasig ñuindø gønrrab pasramisrar cha, nømgucha treetøwei tru newan ciertonigu ñuindø gønrrab pønrramisrtrain cha.
43017020	'Inchendø nabe nømuyasiitø miamøtø, katø wendøsrø nøm wamindigwan møra, nan kørenrrabelayasikkucha tøga miar chibig køn,
43017021	mayeeløba nømgucha kandø lataig kønrrai, ñi nai Møskai, naba, ñiba kandø gøb lataitøweingue. Katø nømgucha namuinug kanbalatø pønrrønrrai miar cha, pirau misaabe nane ñi garua ørøbwei indig kui kørenrrai.
43017022	Ñi nan tørguegwalmabig tranigwane nabe nømun tranar cha, nømgucha mayamba kandø lataig kønrrai, naba, ñiba kandø gøb lataitøweingue.
43017023	Nabe nømuinug basrøben, ñibe nainug basrøben, trumaybe newan ke kanbalatø pønrramigwan nebua tøgagønrrain cha. Pirau misaabe ñi nan karua ørig købig kuin gúi ashib, katø ñibe nan undaarab lataitøwei nømungucha undaguig kuin gúi ashib inchai.
43017024	'Nai Møskai, ñi nan traniiløbe, na chu waben nømgucha truyutøwei naba purrønrrai inchar cha, tru tørguegwalmabig ñi nan tranig købigwan nøm ashchain cha, tru chiwanguen marmøwatøsrøwei ñi nan undaguig kua, tranigwan.
43017025	Nai Møskai sølgandø tabig, yu piraueløbe ñune mu gúi ashmuindøgucha, nabe, ñun ashibig kur cha. Inchen iiløgucha yandø nane ñi garua ørig kuin gúi ashibelø gøn cha.
43017026	Nabe nømune ñui munchiwan mu gúi nebua asingarur cha. Katøgucha nabe asingarubig asingarumønrrun cha, tru ñui undag købig ñi nayasig tøgagúigwan nømgucha lata tøgagønrrai. Inchen nabe nømuinug pasramønrrun— cha, trenchibig køn Jesúsbe.
43018001	Jesús iilan Tiusba chab waminchabe, nui kusrenanøb pera uniiløba webya ibig køn, Cedrón bi ambøgatøsrø larramrrab. Tru pi ambøgatømaysrømbe kan olivos tul basrøben, Jesúsbe nømba truyu kebibig køn.
43018002	Inchen tru Judas Jesúswan ashig kømui inchibelaingatø pasramisrøbiibe nøgucha tru tulwan ashibig købig køn, kaguende Jesúsbe katø gatø nui kusrenanøb pera uniiløba truyu tulundzunabig købig køben.
43018003	Incha Judasbe kan søtø Roma misaamerai suldaumeraba, policíameraba pubig køn, sacerdotesmeran karubeløba, fariseosmeraba misra karua øriilø, espadamera gøben, lámparamera gøben sruar, nag biløga mutar.
43018004	Inchene Jesúsbe kerrigu nun øyeeg purainrrabigwan ashaguen gua, nømerrig webippa, payibig køn: —¿Mun lague?— cha.
43018005	Inchene nømbe trencha løtabelø gøn: —Nazaretsrø Jesúswan ler— cha. Inchene Jesúsbe trenchibig køn: —Truibe na gur— cha. Inchen Judas, tru Jesúswan ashig kømui inchibelaingatø pasramisrøbiibe, truyu nømba pasrabig køn.
43018006	Inchene Jesúsbe: “Truibe na gur” chiptinchene, nømbe wendømay amba, pirausrøn gørrabelø gøn.
43018007	Inchene katøle nøbe payibig køn: —¿Mun lague?— cha. Inchene nømbe: —Nazaretsrø Jesúswan ler— cha, trenchiben,
43018008	Jesúsbe katøle trenchibig køn: —Yamba nabe, truibe na gur, chimmørgøppeh cha. Nan lab amrruabe, trube iilane ambasay— cha.
43018009	Øyeeg buppe, Jesús nøtøwei øyah taig truig nebunrrain gúig køn: “Nai Møskai, ñi nan tranielane møigwangucha kanguen trubishimur” taig.
43018010	Inchene Simón Pedrobe espada srua gua, wesrawa, tru maya sacerdotesmeran nø garub sacerdotei karuindiig megabig, Malco taigwan, kusrmay galuwan kelarrab lutiichiptinchibig køn.
43018011	Inchen Jesúsbe Pedron trenchibig køn: —¡Espadane painayu way! cha. Tru purø rrømbøig punrrabig nai Møskai mutchai tranin copan, ¿nagan muchimumuitarru?— cha.
43018012	Inchen tru Roma suldau søtømeraba, nømun nø garub pera basrabiiba, katø Tiuswei yau pønrrabelø judío policíameraba Jesúswan merrarrawa, lusrøbelø gøn.
43018013	Incha tru Anásweisrømaymerrig srua ambubelø gøn. Anásbe Caifáswei sueeru gøben. Katø tru Caifásbe tru bilawan maya sacerdotesmeran nø garub sacerdote gøbig køn.
43018014	I Caifás nø gøbig køn, øyeeg marene tab gønrrun cha, judíosmeran waminchibig: “Maya misagweyasig kan møøtø gwamikken søl gønrrun” chib.
43018015	Simón Pedroba, katøgan Jesús kusrenanøb pera uniiba Jesúswei wendautø ambubelø gøn. Tru kane maya sacerdotesmeran nø garub sacerdotei asig kuig køppe, Jesúsba truigwei ya wambiisrøngatig kebiben,
43018016	trune Pedrobe wambig yaskabutø kørrømisrøbig køn. Inchen Jesús kusrenanøb pera unig kane tru maya sacerdotesmeran nø garub sacerdotei nøbe trendø asig kua, katøle webarrua puramrrai, tru yaskab gurøb pasrab srusran wamincha, Pedron umbu pera guebibig køn.
43018017	Inchene tru srusrøbe Pedron trencha payibig køn: —¿Ñigucha tru ø møwei mendig uñibig kømmørgøppeh?— cha. Inchene Pedrobe trenchibig køn: —Kah, nabe tru gømur— cha.
43018018	Inchen karuindiig melabeløba, tru Tiuswei yau pønrrabelø policíamerababe nag urra gua, pishi yem gøben, pønrramisratø pachiirab gøben, Pedrogucha truyu nømba nag bulu pachiirab pasrabig køn.
43018019	Inchen maya sacerdotesmeran nø garub sacerdotebe Jesúswan payibig køn tru nui mendig amøñibelaimburab maitø gúigwanba, kusrenanøppe, chitø gusrenaniilanba, truilan.
43018020	Inchene Jesúsbe trencha løtabig køn: —Nabe maya misaamerai malau wamindig køn cha. Judíosmeran tulundzuni yamerayuba, Tiuswei yau judíosmera tulundzuninuuba chu uraskucha kusrenanøbig kur cha. Inchawei chigucha na søratø wamindiibe kaagøn cha.
43018021	¿Nane chindimba paygu? cha. Tru na maig tailan wamindi mørøbelan bay, chibig køn. Truiløbe na maig tailan ashibelø gøn— cha.
43018022	Jesús iigwan trenchibene, kan policía truyu pulu pasrabiibe Jesúswane maløbøtø pashabe, trenchibig køn: —¿Maya sacerdotesmeran nø garub sacerdotengan øyeeg løtamig kuitarru?— cha.
43018023	Inchene Jesúsbe trenchibig køn: —Trube, na chigøben kaig taig købene, chiyu galø tain gúi eshkau bøs cha. Inchen tru na trendaig chi kalø gømubene, trube, nane ¿chindimba bashku?— cha.
43018024	Inchen Anásbe Jesúswan lusrimbatiig tru maya sacerdotesmeran nø garub sacerdote Caifásweisrømay ørøbig køn.
43018025	Trune Pedrobe tru nag bulu pasramisra, pachiirab pasrøben, trenchibelø gøn: —¿Ñigucha tru møwei mendig uñibig kømmørgøppeh?— cha. Inchen Pedrobe trenchibig køn: —Kah, nabe tru gømur— cha.
43018026	Inchene tru maya sacerdotesmeran nø garub sacerdotei kan karuindiig megabig, tru Pedro kaluwan lutiitsinab møwei nømmisaabe, Pedrone trenchiptinchibig køn: —¿Nabe ñune tru olivos ellguain dulyu Jesúsba pasrøben ashib mørgøppeh?— cha.
43018027	Inchene Pedrobe katøyug ‘ashmíig kur’ cha isøben, møimbe tru urastø kan kallu wamaptinchibig køn.
43018028	Inchen yandø tør-rram lutauguen gøben Caifáswei yaugurrimbe tru Pilato waig palaciosrømay Jesúswane srua ambubelø gøn. Inchendø judíosmerabe tru yaube kebammeelø gøn, trømbøig marig chillig indi lataig kørrømisrmønrrab, nøm kebammuikkurrimbe tru pascua mamigwan chi gømø ka mamig kønrrai.
43018029	Inchene Pilatobe nømun payrrab webya trenchibig køn: —¿I møwane ñimbe chitø galø maran chibrre inchigueh?— cha.
43018030	Inchene nømbe trencha løtabelø gøn: —Larrø gaig kømuimbe, ñui merrab nam mana srua amrrubsru— cha.
43018031	Inchene Pilatobe trenchibig køn: —Ñim srua ambay cha. Tru maig maramigwan martrai ñimui pørig maig chibig køben, treeg asha maray— cha. Inchene nømbe trenchibelø gøn: —Nam judíosmerane ka namuimburaptøbe mungucha kweechib pønrrømønrrai merig køn— cha.
43018032	Inchen øyeeg buppe, Jesús tru nui kwamig chiyu bunrrab pasrabigwan, tru nø maig wamindig treeg nebunrrain gúig køn.
43018033	Inchen Pilatobe katøyug tru palacioyu kebya, Jesúswan wamabe, payibig køn: —¿Ñigan tru judíosmerai rey gøtirru?— cha.
43018034	Inchene Jesúsbe trenchibig køn: —¿Iigwangan ka ñiasiitø rrenchitirru? Kabe ¿katøganelø naimburab ñun mu trendaimba rrenchitirru?— cha.
43018035	Inchene Pilatobe trenchibig køn: —¿Kabe nagan judío gúitarru? cha. Ñui biraueløba, katø tru sacerdotesmeran karubeløba naimay ñune sruamrruig køn cha. ¿Chi galø mara basrøgu?— chibig køn.
43018036	Inchene Jesúsbe trencha løtabig køn: —Na ashib karub tøgagúig naimbe yu pirauig kømøn cha. Tru na ashib karub tøgagúig yu pirauig kuimbe, trube, nai mendig melabeløbe nan judíosmerai tasku tranig kømønrrai kwayabsruinrrun cha. Pøs na karumburab ashib karub tøgagúig naimbe yu pirauig kømøn— chibig køn.
43018037	Inchene Pilatobe trenchibig køn: —Trugan, ¿ñibe rey gøtirru?— cha. Inchene Jesúsbe trenchibig køn: —Ñibe nane rey gøn cha, trendan cha. Nabe truweiwei kal-lab, yu piraumay arruppe, truweiwei arrig køn cha, tru newan ciertonigwan eshkanrrab. Mutøgucha tru ciertonigweingatø basrabiibe, nai wamwan møran— cha, trenchibig køn Jesúsbe.
43018038	Inchene Pilatobe trenchibig køn: —¿Tru newan ciertoniibe, chi gøh?— cha. Iigwan chab rrenchabe, Pilatobe katøle webya, judíosmeran trenchibig køn: —Nabe tru møweinuube chigucha chi kalø mariibe wetørramur cha.
43018039	Inchendø ñimbe trendø treeg maramig tøgar gøn cha, Pascua Fiesta gwalømbe kan kailan keeri yau pasrabigwan na elacha wertrai. ¿Trube, tru judíosmerai reywan na elatsamig balain gøgue?— cha, trenchibig køn.
43018040	Inchene nømbe mayeeløba katø trenchib trashibelø gøn: —¡Øigwan gømøtø, Barrabáswan elachi!— chib. Tru Barrabásbe niliig købig køn.
43019001	Inchene Pilatobe Jesúswan merrarrawa, itsingarubig køn.
43019002	Inchen suldaumerabe kaldiigwan corona mara, Jesúswei turyu petsøsra, katø asru kan keeg kørrabig yalø biguiig itøguenanøbelø gøn.
43019003	Inchabe nuim bulu kemallabe, trenchibelø gøn: —¡Judíosmerai rey, viva!— chib. Incha maløbøtø pashagutsamba inchibelø gøn.
43019004	Inchene Pilatobe katøyug webya, misaamerane trenchibig køn: —¡Au! Nun wambiisrø pera arrumønrrun cha, nuinuube chigucha chi kalø marig nabe wetørramuin gúi ñim ashchai.—
43019005	Inchen Jesúsbe, tru corona kaldiigwan marigwan petsaig, tru yalø biguiigwan keweig webibig køn. Inchen Pilatobe trenchibig køn: —¡Asay! cha, i møøbe yu pasran— cha.
43019006	Inchen tru sacerdotesmeran karubeløba, tru policíameraba Jesúswan ashippe, trashibelø gøn: —¡Kurusyu mesrø! ¡Kurusyu mesrø!— chib. Inchen Pilatobe trenchibig køn: —Treeg købene, trube, ñimdøwei srua amba, kurusyu mesray cha. Pøs, nabe naimburappe, nuinuube chigucha chi kalø mariibe wetørramur— cha.
43019007	Inchen judíosmerabe nune trenchibelø gøn: —Nambe maig maramigwan martrai pørig tøgar guer cha. Inchawei truyu maig chibig køben, nøbe kwamitøwein gøn cha, kaguende nøbe nøasiitø: “Tiuswei Nusrkain gur” chib pasraikkurri.—
43019008	Inchen Pilatobe tru trendaigwan mørabe, mas kørig kui inchibig køn.
43019009	Incha katøle palacioyu kebya, Jesúswan payibig køn: —¿Ñibe chuig kugu?— cha. Inchen Jesúsbe niløtø basrøben,
43019010	Pilatobe trenchibig køn: —¿Nanguen løtømønrrapteh? cha. Nabe ñun elatsamdiig købene, elachib, kurusyu mesramdiig købene, mesrøb indamig mu mandamgaig maramigwane na asha marøbig kui ¿ashmøtirru?— cha.
43019011	Inchene Jesúsbe trencha løtabig køn: —Nan øyeeg punrrai ñi marøb wamigwane chigaig købsruinrrun cha, ñun srømbalasrøngurri treeg marøb wanrrai tranmuig kuimbe. Inchawei tru nan ñui tasku tranøbiibe purab gaikken mara basran— cha.
43019012	Trugurrimbe Pilatobe Jesúswan mandø incha elatsamdiig køtashchab labig køn. Trune judíosmerabe trenchib trashibelø gøn: —Ñi nun elachabe, Roma maya misagwan karub wabig Césarweingatiig kømøn køn chib. Kaguende møikkøben: “Rey gur” chib pasrabiibe Roma maya misagwan karub wabig Césarweingatiig kømøn— chib.
43019013	Inchene Pilatobe trunun mørøppe, Jesúswan wambig wesrungarua, maig kønrrabigwan asha martrab wamisrinug wamisrøbig køn, tru “Sruutøga Kayig” tainug, hebreomaybe Gabata cha waminug.
43019014	Pascua Fiesta maramig kan gwalømdø baløben, kwaløm døbøtag køsrøn gøbig køn. Inchen Pilatobe judíosmeran trenchibig køn: —¡Au, ñimui rey yu pasran!— cha.
43019015	Inchene nømbe trashibelø gøn: —¡Kwabash! ¡Kwabash! chib. ¡Kurusyu mesrø!— chib. Inchen Pilatobe trenchibig køn: —¿Nagan ñimui reywan kurusyu mesrønrrab waitarru?— cha. Inchen sacerdotesmeran karubeløbe trencha løtabelø gøn: —Nambe katøgan rey tøgar gønrrab gømøtø, Roma maya misagwan karub wabig Césarwandø rey wannar guer— cha.
43019016	Inchen yandø Pilatobe Jesúswan kurusyu mesrønrrai nømun tranøbig køn. Inchen nømbe Jesúswan kemøra, srua amben,
43019017	Jesúsbe nui kuruswan muta, tru Calavera cha wamiisrømay webibig køn, hebreomaybe Gólgota taig.
43019018	Incha truyu kurusyu mesrøbelø gøn, katø pailan pinrrømenda kan gan, Jesúswane tru tøbøtakke.
43019019	Incha Pilatobe kurusyu kan pørig mesrønrrai karubig køn: |scJESUS NAZARETSRIIG, JUDIOSMERAI TRU REY GØN|d chibig.
43019020	Inchen tru pøra mesraigwane judíosmera mugøben truba yamelø lebelø gøn, kaguende tru Jesúswan kurusyu mesraibe ciuda bulu gøben. Inchagucha tru pørig megabiibe hebreomay gøben, latínmay gøben, griegomay gøben pørig købig køn.
43019021	Incha treekkurri judío sacerdotesmeran karubeløbe Pilatone trenchibelø gøn: —“Judíosmerai rey gøn” cha pøra mesrømøta cha. Treeg kømøtø: “ 'Nabe judíosmerai rey gur' cha, nø trendaig køn” chibig, treeg pør— cha.
43019022	Inchen Pilatobe trencha løtabig køn: —Na pøriibe, børig megabasay— cha.
43019023	Incha suldaumerabe Jesúswan kurusyu chab mesrabe, nui kewagúigwan kusrawa, pippalø pirishibelø gøn, kanui kan gangue. Incha trugurrimbe tru pala kewagúigwangucha kusrabelø gøn. Inchen truibe kemesra tsusaimíig kørrappa kandiig basrig købig køn.
43019024	Suldaumerabe kangurrin gangurri trenchibelø gøn: —Kølsrømugun cha. Trembe tru kewagúigwan muin gørrømisrtashchab suerte gucha ashkun— cha. Øyeeg maren, Tiuswei wamwan pørigu øyah chibig truig nebuig køn: “Nai kewagúilan nømdø pirisha, tru nai pala itøgueigwane muin gørrømisrtashchab suerte gucha asan” daig. Suldaumerabe øyeeg marig købig køn.
43019025	Jesúswei kurus bulube nui usrin gøben, nui usrai numøsrain gøben, Cleofaswei srai María gøben, katø María Magdalena gøben bønrrabelø gøn.
43019026	Inchen Jesúsbe nui usran ashib, katø nui undaaraig kusrenanøb pera uniibe nui usraim bulu pasrai ashib inchabe, usrane trenchibig køn: —Au, ñui nusrkai lataigwan uyu ñi pera basran— cha.
43019027	Inchabe katø tru nui kusrenanøb pera unigwan trenchibig køn: —Ñui usri lataigwane uyu ñibe pera basran— cha. Indig tru uraskurrimbunø tru kusrenanøb pera unig købiibe nui yau pera gørrømisrøbig køn.
43019028	Yandø øyeeg chab puraiben, Jesúsbe kerrigu treeg chab nebui ashabe, Tiuswei wamwan pørigu øyah taig nebunrrai trenchibig køn: —Pimulgwatan— cha.
43019029	Inchen truyu kan køtsøyu køchiibi netsiig tøgaig pasrøben, kan ñab espunjan tru piyu kebisha, kan hisopo srarchigu pucha, mutchai Jesúswei triisrø yuuløbelø gøn.
43019030	Inchen Jesúsbe tru vinon yuulen, chab webishabe, trenchibig køn: —Yandø chab marig kørrømisran— cha. Incha turwan utsøbasra, yandø nui espíritun tranøbig køn.
43019031	Inchen yandø Pascua Fiesta punrrabigweyasig tru tamarøb gúin gwaløm gøben, judíosmerabe tru asrmeran isrin gwalømbe kurusyu melsraig melømønrrai inchibelø gøn, kaguende tru gwalømbe, tru isrin gwaløm, purø nu gwaløm gønrrab gøben. Treekkurri Pilatone, melabelai srømmeran landiitsingarunrrai rrugabelø gøn, asrmeran kurusyugurri pinøsrumig kønrrai.
43019032	Inchen suldaumerabe amba, kanunmerrig srømmeran landiicha, trugurrimbe Jesúsba kurusyu mesraig megabigwan kanungucha landiichibelø gøn.
43019033	Incha Jesúswan kemalla ashene, yandø kwainguen megaptinchen, treekkurri nune srømmeran landiichimeelø gøn.
43019034	Inchendøgucha kan suldaube Jesúswane tømbulyu lanzatøga larrab gwanen latatø, animba, piba weguchibig køn.
43019035	Inchen nui kaptøga ashibiibe maig kuigwan wamindan. Inchen maig kuigwan tru nø wamindiibe cierton wamindig køn. Nøbe ka isatø waminchib pasrømurmab isua basran, ñimgucha Jesúswan kørenrrai.
43019036	Kaguende øyeelø pureppe, Tiuswei wamwan pørigu øyah taig nebunrrain trenchibig køn: “Nui tsutsigwane kanguen landig kømønrrun” daig.
43019037	Katøganbaløsrø Tiuswei wamwan pørigugucha gatø trenchibig køn: “Misaamerabe tru lanzatøga kwaninabigwan ashchun” cha.
43019038	Øyeeg chab puraiben, José Arimatea pueblosriibe Jesúswei asrwan srua inrrab cha, Pilaton miabig køn, tru Josébe judíosmeran kørig køb Jesúswan nui isuigutø uñibig kuagucha. Inchen Pilatobe ka srua ibashen, Josébe asrwan srua ibig køn.
43019039	Inchen tru Nicodemo, tru merrabsrø Jesúswan yem waminchab ibikkucha, kan treinta kilosburab may irrabzhig mirraba, áloesba lindisaig srua arrubig køn.
43019040	Incha Joséba, Nicodemoba Jesúswei asrwan srua amba, llensutøga kirrøbelø gøn. Tru may irrabzheelantøga, judíosmera sørønrrab maig marøbelø gøben, treeg tamara sørabelø gøn.
43019041	Inchen Jesúswan kurusyu mesraim bulube kan tul ellmarig pasrabig køn. Tru tulyube søramig kan trab srøig mungucha wayiimíig, ka basrabig køn.
43019042	Kaguende yandø judíosmerai isrin gwaløm pølbasramig lutau gøben, katø tru søramikkucha pulutø gøben, truyu Jesúswei asrwan wayibelø gøn.
43020001	Incha tru srø rrune pølbasrøb gwaløm María Magdalenabe løtsøzhig søriisrømay ullarbatø ibene, tru sørin rrabyu nu srug kasraibe kusruim basraptindi ashibig køn.
43020002	Inchen nøbe luløb ibig køn tru Simón Pedroba, katøgan kusrenanøb pera unig, tru Jesús undaaraig købiiba, truilø purrainuumay. Inchabe Maríabe trenchiptinchibig køn: —Sørinukkurri Señorwei asrwane srua ambin gøn cha. Nambe chu srua amba wayig mørmer— cha.
43020003	Inchene Pedroba, tru katøgan kusrenanøb pera uniibabe webamba, søriisrømay ambubelø gøn.
43020004	Pailøba kegøtø luløb ambendø, kane Pedro lataguen gømø, katøguchinguen mur lula, tru søriisrø nømerrig luløb pubig køn.
43020005	Incha trusrø trarraasha ashene, tru llensu guirriiløbe truyu warai ashibig køn. Inchendø kebimíig køn.
43020006	Inchen nui wendautø Simón Pedrobe pua, sørin rrabyu kebyabe, tru llensumerane truyu warai ashibig køn.
43020007	Inchagucha tru Jesúswei turwan pinøbulig llensugucha, tru kirri llensumeraba trubalatø gømø, nøørø kurisaig trarrig tsubig køn.
43020008	Inchen tru kusrenanøb pera unig tru sørinug nømerrig merrab pubikkucha, yandø umbøsrøngatig kebya, ashabe, kørebig køn.
43020009	Pøs katøgucha nømbe tru Tiuswei wamwan pørigu Jesúsbe kwabelai utugurri katøle øsiiramig palønrrab gøn daigwane chigúi mørmuin gøbig køn.
43020010	Incha tru kusrenanøb pera uniiløbe nømui yamay katø ambubelø gøn.
43020011	Inchen Maríabe sørim bulu wambig kishib pasramisrabe, kishib sørin rrabyu trarraasha ashene,
43020012	pagatø ángelesmera puliig kørrabig kewar, tru Jesúswei asrwan wayig købigube kane turgabøryu, kane katsigu purrai ashiptinchibig køn.
43020013	Inchen ángelesmerabe payibelø gøn: —Ishug, ¿chindimba guishku?— cha. Inchene nøbe trenchibig køn: —Pøs nai Señorwan srua ambin gøn cha. Incha chu wayig mørmur— cha.
43020014	Iigwan chab rrencha, nø keesha ashene, truyu Jesúsbe pasraptinchibig køn. Inchendø, nøbe Jesús kuitamappe isumíig køn.
43020015	Inchene Jesúsbe payibig køn: —Ishug, ¿chindimba guishku? cha. ¿Mun lagu?— cha. Inchene nøbe tru tulyu ellmarig ashibig kuitamab isua, trenchibig køn: —Au, kasuku, inchippa ñi srua yabe, trube, chu wayigwan eshkarra cha. Na srua inrrab— cha.
43020016	Inchene Jesúsbe trenchiptinchibig køn: —¡María!— cha. Inchene nøbe keesha ashabe, hebreomay: —¡Rabuni!— chibig køn, (trenchippe, “Kusrennøbig” chib).
43020017	Inchene Jesúsbe trenchibig køn: —¡Elatcha! cha. Kaguende nabe nai Møskai waisrø nebimø srø basrar cha. Inchendø ñibe ya, nai nunelan trenchinrrig cha: “Naimba, ñimuimba Møskaweisrømay, naimba, ñimuimba Tiusweisrømay nabe inrrab gur tan” cha, eshkanrrab.—
43020018	Inchen María Magdalenabe yabe, tru kusrenanøb pera uniilan: —¡Nabe Señorwan ashar!— chibig køn. Incha Señor nun maig tailangucha nømun eshkabig køn.
43020019	Tru truaalømdøwei yandø yem misren, Jesúswei kusrenanøb pera uniiløbe tulundzuna purrabelø gøn, yaskabmerane mu kurtraingaig kasra bønsra, judíosmeran kørig køb. Inchene Jesúsbe truyu kebib, nømuin døbøtag pasramisrøb, trenchibig køn: —¡Chi isumgaig tab gøbiibe ñimba gønrrain!— cha.
43020020	Incha chab rrenchabe tasiimeranba, nui tømbulwanba kenamarene, nui kusrenanøb pera uniiløbe Señorwan ashippe, truba rruba kasraarabelø gøn.
43020021	Inchen Jesúsbe katøle trenchibig køn: —¡Chi isumgaig tab gøbiibe ñimba gønrrain! cha. Nabe ñimun karua ørar cha, nai Møskai nan karua ørøb lataitøwei.—
43020022	Incha iigwan chab rrenchabe, Jesúsbe nømuim bala urra, trenchibig køn: —Espíritu Santon utay cha.
43020023	Ñim møilan gøben nømui kaig mariilan ulø baymø kagøbashene, truilai kaig mariiløbe ulø bayamig kømíig kørrømisran cha. Inchen ñim truilai kaig mariilan pesannamø ulø bayene, nømune pesannamø ulø bayamig kønrrun— chibig køn.
43020024	Inchen Tomás, Gemelo taig, tru doce kusrenanøb pera uniilai utuig, truibe tru Jesús arrubene, nømba wamuig kuig køn.
43020025	Inchen tru kusrenanøb pera uniilø kaneløbe trenchibelø gøn: —Nambe Señorwan aser— cha. Inchene Tomásbe trenchibig køn: —Nabe nui tasku kølabus larrøøriilan ashmøwei, katø tru kølabus larrøøriiløyu tasig-unan kegwanmøwei, katø tru nui tømbulyu nai tasigwan kegwanmøwei inchimuppe, nabe køremumønrrun— cha.
43020026	Indig trune wendau tru kusrenanøb pera uniiløbe katøle umbu tulundzuna burrøben, Tomáskucha nømba wabig køn. Inchene yaskabmerabe mu kurtraingaig kasrailø bønrraingucha, Jesúsbe kebya, nømuin døbøtag pasramisrøb, trenchibig køn: —¡Chi isumgaig tab gøbiibe ñimba gønrrain!— cha.
43020027	Inchabe Tomáswane trenchiptinchibig køn: —Ñui tasig-unan yu kegwanøb, nai tasiimeran ash cha. Incha ñui kwalwan larrøbicha, yu nai tømbulyu tasigwan kegwan cha. Ke truig kømuitamaptø isub uñmøtø, ñiguen kørebig ku— cha.
43020028	Inchene Tomásbe trencha løtabig køn: —¡Nai Señor! ¡Nai Tius!— cha.
43020029	Inchene Jesúsbe trenchibig køn: —Tomás ¿møi ke nan ashagan køretirru? cha. Mayanguen tab gúilø gøn cha, ashmøwagucha, kørebeløbe.—
43020030	Jesúsbe truiløtø gømøtø, katøgan Tius nøba pasrain gúi asha gømig mariilø truba kenamarøbig køn nui kusrenanøb pera uniilai merrab. Truiløbe i kilgamerayube pørig kaagøn.
43020031	Inchendø iilan pøriilø gøppe, Jesúsbe tru Cristo Tiuswei Nusrkain gúin gúi kørenrrain børig køn. Incha tru treeg køreitøgabe srøig øsig kømigwan nøgurri tøgagønrrai indig køn.
43021001	Inchen treeg chab puraiben, Jesúsbe nui kusrenanøb pera uniilan katøle kenamisrøbig køn Tiberias nu bisu menda. Nøbe øyamay kenamisrig køn:
43021002	Simón Pedro gøben, Tomás tru Gemelo taig køben, Natanael tru Galilea birau canásriig køben, Zebedeowei nusrkalø gøben, katøgan pailø Jesúswei kusrenanøb pera uniiløba, trubalatø lincha warøben.
43021003	Incha Pedrobe trenchibig køn: —Nabe peskanrrab inrrainchar— cha. Inchene nømbe trenchibelø gøn: —Namgucha ñiba amrrunrrab— cha. Incha ambabe, kan barcoyu nebamba, tru yembe chigucha wesrunrrab gaimabelø gøn.
43021004	Inchen yandø tør-rrab arruben, Jesúsbe pi menda nømun kenamisren, tru kusrenanøb pera uniiløbe nune mu gúi ashmeelø gøn.
43021005	Inchene Jesúsbe trenchibig køn: —Au, nai ureezheelø, ¿chigucha chi peskau kemørtrab gaimatirru?— cha. Inchene nømbe: —Kah— chibelø gøn.
43021006	Inchene Jesúsbe trenchiptinchibig køn: —Atarrayan barcoyu kusrmaygatømay kegutsay cha. Treenchabe ñimbe wesranrrabguen— cha. Inchen nømbe atarrayan keguchibelø gøn. Inchabe piyugurri atarrayan wesranrrab gaimaptinchibelø gøn, peskau nu gøptø.
43021007	Inchene tru kusrenanøb pera unig Jesúswei undaaraibe Pedrone trenchibig køn: —¡Au, Señor gøn!— cha. Inchene Pedrobe: “Señor gøn” daig mørøppe, nui pala itøgueigwan wesrawa tsuig køppe, truigwan kewa, pørønab, piyu pørsraptinchibig køn.
43021008	Inchen tru kusrenanøb pera uniilø kaneløbe barcon srua bubelø gøn, atarrayan peskautø netsiig keetab sruar. Kaguende nømbe pi mendagurri cien metros køsrøndø waraig købig køn.
43021009	Incha nømbe pirau pinaambabe, kan trøsr nag pasrai ashibelø gøn, tru balabe peskauba, pirrimba warig.
43021010	Inchen Jesúsbe trenchibig køn: —Mamdø tru ñim møi wesruim beskaumeran srua amrruy— cha.
43021011	Inchen Simón Pedrobe barcoyu nebya, atarrayan nørrø peskaumeratø ciento cincuenta y tres netsiig tøgaigwan pi mendagatig keetab srua ibig køn. Inchen maya nu gúingucha, atarrayabe kølsrømíig køn.
43021012	Inchene Jesúsbe nømun trenchibig køn: —Manrrab amrruy— cha. Inchen møikkucha kusrenanøb pera uniiløbe: “¿Ñibe mu gugu?” cha payamig kørig kui inchibelø gøn, kaguende nømbe Señor gúi asha gua.
43021013	Inchene Jesúsbe kemalla, pirriwan nui tasku srua basramisrabe, nømun srørrøbig køn, katø peskauwan chigucha.
43021014	Iibabe chabguen pønmay gøbig køn, Jesús kwailai utugurri katøle øsiirawa kurra, nui kusrenanøb pera uniilan nø gúi ashchai kenamisrig.
43021015	Yandø chab mabe, Jesúsbe Simón Pedron payibig køn: —Simón, Juanwei nusrkai, ¿iilø lataguen gømø, nan mas undaguig kuguh?— cha. Inchen Pedrobe trenchibig køn: —Øø, Señor, nabe ñun undaguig kui ñibe ashibig køn— cha. Inchene Jesúsbe trenchibig køn: —Nai ubisha-ureemeran mannøb ashib tøgagørrunrrig— cha.
43021016	Katøle Jesúsbe payibig køn: —Simón, Juanwei nusrkai, ¿nan undaguig kuguh?— cha. Inchen Pedrobe trenchibig køn: —Øø, Señor, nabe ñun undaguig kui ñibe ashibig køn— cha. Inchene Jesúsbe trenchibig køn: —Trube, nai ubishameran tab ashib tøgagørrunrrig— cha.
43021017	Pønmay gønrrabyu katøle payibig køn: —Simón, Juanwei nusrkai, ¿nan undaguig kuguh?— cha. Inchen Pedrobe kullaarab isui inchibig køn, kaguende chabguen pønmayguen: “¿Nan undaguig kuguh?” chib payen. Inchen nøbe trenchibig køn: —Señor, ñibe chiwandøgucha kerrigu ashibig køn cha. Nabe ñun undaguig kui ñibe ashibig køn— cha. Inchene Jesúsbe trenchibig køn: —Nai ubishameran mannøb ashib tøgagørrunrrig cha.
43021018	Nabe ñun isa gømø, cierton trendamønrrun cha: Ñibe matsinøtiig køb urasbe, ñui pørønaigwan ñiasiitø pørønawa, ñun chuikkøben ibig kuig køn cha. Inchendø yandø ñi køllig misrene, ñui kwalmeran ñi larrøbichen, katøgan mendaig ñune pørønana, ñi ig kømui indiisrømay srua inrrun— cha.
43021019	Øyan chippe, Pedro nø mandø kwamig nebuben, treeg kwaitøga Tiuswan maya nuguen tabig indig kønrrai martrab gøn cha, trendaig køn Jesúsbe. Inchabe Pedrone trenchibig køn: —Nai mendig amø— cha.
43021020	Inchen Pedrobe keesha ashene, Jesús tru kusrenanøb pera unig undaaraibe nui wendau arri ashibig køn. (Truibe tru mab purrab uras Jesúswan pechoyu ne tsumisra: “Señor, ¿ñun ashig kømui inchibelan trannrrabiibe mu gøh?” cha, payibig, truig købig køn.)
43021021	Inchen Pedrobe truigwan ashabe, Jesúswan payibig køn: —Señor ¿inchen øigwane ñibe mandø inchainchigu?— cha.
43021022	Inchene Jesúsbe trencha løtabig køn: —¿Na arrumnegatig nune ka uñchai indingucha, ñuimburappe treegwane chi asamig kaagøn cha? Ñibe nai mendig amø— chibig køn.
43021023	Indiibe tru trendaigwane nunelai utube treeg wam larrøbitsig købig køn, tru kusrenanøb pera unig, truibe kwamønrrab gøn dan cha. Inchen Jesús trenchippe: “Truibe kwamønrrab”, gøn cha gømøtø, trenchippe, ka: “Na arrumnegatig nune ka uñchai indingucha, ñuimburappe treegwane ñibe chi asamig kaagøn” cha, treebe taig købig køn.
43021024	Tru kusrenanøb pera unig trendainabig nøtøwei iilane maig kuigwan eshkab wamincha, katø nøtøwei pørøb indig køn. Incha maig kuigwan nø eshkab wamindiibe isatø gømø, cierton gúi asha bønrrer.
43021025	Katø chigøben Jesúsbe truba rruba marig købig køn. Lutøgurrih trumørig pørimbe, tru pørig kilgamerabe yu pirau ørøbaguen kemubsruitamab isur.
44001001	Nai Teófilo, nai srøsrø børigube maig purayaigwan eshkab pørig kuig køn, Jesús tru chigurrimbunø marøb pølbasriilanba kusrenaniilanba.
44001002	Katø nøashib karua øramelø lawa wesruilan Espíritu Santogurri chitø maramelan martrai karua bønsra, srømbaløsrømay srua yain gwalømgatig købigwan pørig køn.
44001003	Incha nøbe kwaig tsua, øsiirawa, nømune øsiguig kenamisrøbig køn, nø gúin gúi asamdiig kønrrai chine marøb. Incha nøbe kwalømmera cuarenta nemisramne nømun kenamisrøb uña, Tius nø karub waigweimburabigwan waminchibig køn.
44001004	Incha Jesúsbe nømba trubalatø purrøwabe: —Jerusalénsrømaybe ammønrrigay cha garubig køn, nai Møskai trannrrab misra kørrømisrigwan treeg pumnegatig munugunrrain cha,
44001005	tru ñim nan øyah taig mørig købigwan. Pøs Juanbe isa gømøtø, pitøga pinøbuliilø gønrrai ulsrain gøn cha. Trune ñimbe mam gwalømyutø Espíritu Santotøga pinøbuliilø gønrrun— chibig køn.
44001006	Jesúsba truyu tulaamba purrøwabe, trencha payibelø gøn: —¿Señor, Israel misaamera merrabsrø nøm ashib karub tøgagúig købigwan katøle treetøwei nøm karub tøgagømig punrrai møi yan damara basrtraindirru?— cha.
44001007	Inchene Jesúsbe trencha løtabig køn: —Treeg maramibe mana bunrrabigwanba, Møskai nøashib nui maram burab mariitøgatøwei chi gwaløm treeg punrrai mara kørrømaramigwanbabe, ñimbe wammøra gømig chi palømøn cha.
44001008	Inchendø Espíritu Santo yandø ñimuim bala arrubeneguende maramburab maramigwan ñim uta, Jerusalénsrø, Judea birau kerrigu, Samaria birausrø, pirø muba kuimburab purø yabsrønguen naimburab maig kuigwan waminchab webamrrun— chibig køn.
44001009	Incha yandø iigwan chab waminchene, nøm ashib pønrramne, Jesúswane pala kusruben, kan wañi arrua, nun pinøbulen, yandø mas ashchab gaimabelø gøn.
44001010	Inchen Jesús iben, nøm srømbalaneb neeshib pønrramnetø, møimbe pagatø møguelø puløzheelø kewar nømuim bulu kenamisrabe,
44001011	trenchibelø gøn: —¿Galileasrø møguelø, chindimba srømbalaneb neeshib kørrømisrke? cha. I Jesústøwei ñimui utugurri srømbalasrømay srua yainabiibe, ñim maig yai asig katø nøbe treetøweih attrun— chibelø gøn.
44001012	Inchen tru nøashib karua øriiløbe tru Olivos taig tunsrøngurri Jerusaléngatig katø ambubelø gøn, tru maig maramigwan martrai Moisés pørigu isrin gwalømbe maya yabgatig amrrain chibig køben, treezhiitø.
44001013	Jerusalén ciudayu puabe, tru nøm pui yau, pala pisusrø nebambubelø gøn, truyube Pedro gøben, Juan gøben, Jacobo gøben, Andrés køben, Felipe gøben, Tomás køben, Bartolomé gøben, Mateo gøben, Alfeowei nusrkai Jacobo gøben, Simón Zelote gøben, Jacoboi nusrkai Judas køben, tru iilø ya beba warainug.
44001014	Truiløbe Tiusba wamindamigwane søtøba kandø isua, maikken elachimø marøbelø gøbig køn, Jesúswei usri María gøben, nui nunelø gøben, katøgan ishumburmera gøben kanbalatø misra.
44001015	Inchen tru gwalømmerawan Jesucristo kusrenanigwan marøbelø kan ciento veinte gøsrøn tulundzuna gøben, Pedrobe truilai utu pasramisra trenchibig køn:
44001016	—Nai nunelø, Tiuswei wamwan pørigu maig taig, truibe nebumig palaig kuig køn cha. Tru pørigube Espíritu Santobe David wamindigu kanmaytø Judasweimburab treeg nebunrrun cha wamindig kuig køn. Jesúswan kemøra, sruamrrabelan mandø indamigwan eshkab pasrabigwan.
44001017	Pøs Judasbe namui utuitøwei, katø namui marameløyu maramig tøgaig købig køn cha.
44001018	(Indiibe tru nø kaig marimburø an utiitøga kan tul penig køn cha. Inchabe ippa, turmay peñippe, patsøwan srurram beñen, pøitsimerabe kerrigu webølabig køn cha.
44001019	Inchen Jerusalén mayeelø warabelø wammørabe, tru pirøwane, “Acéldama” cha wamabelø gøn, nømuin rrikkabe, “Ani Lusin Dul” chibig.)
44001020	Kaguende Salmosyube trenchibig pørig basran: “Nui yabe mugucha waraimíig kutsi ya gørrømisren, katø truyube muguen tsunrrabig kaanrrain” cha. Katø: “Nø chi marøb pasraig købigwane katøgan peg utønrrain” cha.
44001021	'Inchawei øyeeg købene, tru namui utu Jesús trendø namba lincha llirab uñen,
44001022	tru Juan Jesúswan piu umbu nun ulsraikkurrimbunø, katø nun namuinukkurri kusraben, nun srømbalasrø utig kømnegatig namba managucha tin lincha amøñibelø yu møguelø køn cha. Incha kan treeg lincha uñibigwan, tru Jesús kwawa, katøle øsiiraigwan treeg køn chib waminchib, namba tøgatø pasrønrrai maramibe ke søldøwein gøn— chibig køn.
44001023	Incha pailan wesrawa pønsrøbelø gøn: Matíaswanba, Joséwandøwei Barsabás cha wamab (katø Justo cha wamab indi) møwanba.
44001024	Inchabe øyeeg chib Tiusba waminchibelø gøn: —Señor, ñibe mayeelai manrrømeran ashibiibe, i pailan ñi mønun lawa wesrua tøga basraigwan eshkarra chib,
44001025	Cristo nøashib karua ørigwei maramigwan uta basramisra martrabiibe mu gúin gúi. Kaguende Judasbe nui yamsrømay inrrab, tru maramigugurrimbe tarømisra pella, peg maywan yaig køn— cha.
44001026	Inchawei møigweim bala bendashchab suerte kuchene, Matíasweim bala beñen, truibe yandø tru Cristo once nøashib karua øriilai utuig kørrømisrig køn.
44002001	Judíosmerai Pentecostés taig tru gwaløm yandø puben, nømbe mayeeløba kanbalatø tulundzuna gøbene,
44002002	møimbe ¡gatø! srømbalasrøngurrimbe wanrrabig kan truba mur isig ichibig lataig arrubig køn, tru purrainuube ¡gatø! ya ørø tru wanrrabiitø kasramgue.
44002003	Inchene nømun kanun ganun traniilø kan nagurømera latailø kenamisra, nømun kanuim bala, kanuim bala pønrramisrøbelø gøn.
44002004	Inchene nømbe mayeeløba Espíritu Santotø netsailø gørrømisra, peg, peg wammera waminchib mendabelø gøn, Espíritu nømun maig wamindingaruben.
44002005	Inchen Jerusalénsrømbe judíos misaamera warabelø gøn, Tiusweimburabelan maizhikken elachimø marøbelø, chu birausrøngurringuen palømíikke.
44002006	Inchen tru misag søtøbe tru wanrrabigwan mørabe, tulundzunabelø gøn. Inchabe ¡paare! kan øyeebe chi mandø guermab isubelø gøn, kaguende nøm mørene, tru Jesucriston kørebeløbe møitøgucha peg wam peg wam tru nøm mørøb pønrrabelai wamwan, trunun, rrunun waminchiptinchene.
44002007	Inchen nømbe truba kørrø kwaariilø, kangurrin gangurri ¡paare! kan mandø guermab isub, trenchibelø gøn: —¿I mayamba waminchib pønrrabeløbe Galileasrø misaamera gømuitarru? chib.
44002008	Pøs kan namuin rriimay, namuin rriimay nam wamindi mørtrappe ¿mandø guerah? cha.
44002009	Yube Parto birausreelø gøben, medosmera gøben, elamsreelø gøben, mesopotamiasreelø gøben, judeasreelø gøben, capadociasreelø gøben, pontosreelø gøben, Asia birausreelø gøben,
44002010	frigiasreelø gøben, panfiliasreelø gøben, egiptosreelø gøben, tru Cirene birø bulu Libia birausreelø gøben, katø Romasrøngurri amrrubelø ka petø amrruarteelø judíosmera gøben, judíos kømeelø Tiusweiwan judíosmera marigu pønrrønrrab purørruwarmera gøben,
44002011	katø cretasreelø gøben, arabiasreelø gøben, treeg yam baløsreelø gøbendø, nambe mayeeløba Tius truba nørreelø mariilan namuin rriimay, namuin rriimay wamindi mører— chibelø gøn.
44002012	Incha mayeeløba nømbe kwariilø ¡kan paare! øyeebe mandø guermab isub kangurrin, gangurri trenchibelø gøn: —¿Kan øyeebe chi guerah?— chib.
44002013	Trune kaneløbe indzatø ashib trenchibelø gøn: —Mutsiguelørre inchib waran— cha.
44002014	Inchen Pedrobe Cristo tru once karua øriiløba kurra basramisra, nøbe mur waminchib trenchibig køn: —Judea møguelø gøben, katø mayeelø yu Jerusalén warab misaamera gøben, iigwan ñim chigúi nebua ashchain gøn cha. Na wamindamigwan tab mørtrai chibig køn.
44002015	Ya løtsø las nuevetø gøben, i møguelan ñimbe mutsiguelø gønmab isuinrrun cha,
44002016	treeg kømøtø, Tius maig karuigwan eshkabig Joelgurri Tius tru øyeeg taig købig, iibe tru gøn cha:
44002017	“Srabe gwalømmerawane treeg pub attrun cha, Tiusbe trendan chib, mu misagweim balatøgucha nai Espíritun uncha tøgagønrrai øramønrrun cha. Ñimui nusrkalø, ñimui nimbasrmerabe Tius nømun chi eshkaigwan eshkaben, ñimui matsøreløbe kan piab lataigu chigøben ashen, ñimui kølleeløbe piailø tøgagønrrun cha.
44002018	Tru gwalømmerawane katø ishumbur lata, møguelø lata, nai karuindiig melabelaim bala nai Espíritun uncha tøgagønrrai tranen, nømbe na nømun chi eshkaigwan eshkanrrun cha.
44002019	Inchen srømbalasrømbe nabe kwaara asha gønrrai mariilø marøb, katø yu piraube na maramburab mariilan asha gømig kenamaramønrrun cha, anin gøben, nag køben, naguish kurrabig købengue.
44002020	Nøsiibe larrø løstiig misren, pølbe ani lataig misrtrun cha. Señor arrum gwaløm truba nuig purø tab gwaløm pumøwatø, treeg kønrrun cha.
44002021	Inchen Señor Tiuswei munchiwan wamab, purugurra chib miab pasrabiibe, kaigyugurri wesraig kønrrun” cha, trendaig. Iibe tru gøn, chibig køn.
44002022	'Ñim Israel misaamera, na wamindigwan møray chibig køn: Nazaretsrø Jesúsbe Tius nø garua øri møg kui ashchai, nø treeg trani møg købig køn cha, nøgurri ñimui merrab maramburab mariitøgaba, kwaara asha gønrrai mariitøgaba, Tius nøba pasrain gúi asha gømig mariiløtøgaba. Pøs ñimdøweinguen ashibelø gøn cha.
44002023	I møwandøwei Tiusbe merrabsrøngurri manawei nø maig martrab isuilane tøgaguen gua, ñimun tranen, ñimbe nune kurusyu mesra, ñim kweetsig køn cha, tru larrø gailai tasku purøøra.
44002024	Inchen nune kwailai utugurri Tiusbe kusraig køn cha, øyeeg purø rrømbøig indinawa kwaig tsuigugurri. Kaguende tru kwab gwanrrai marøb pasrabiibe nune chinchagucha nø merrarrawa tøgagønrrab gaimaig køn cha.
44002025	Pøs merrabsrø rey Davidbe Jesúsweimburab waminchippe, trendaig købig køn cha: “Nabe Señorwane chu uragucha nai merrab wai ashibig kur cha. Kaguende nøbe nai kusrmay basran cha, nan amburab, iburab sruagutsig mandøguen gømui pasramig chigaanrrai.
44002026	Treekkurri nai manrrøbe truba kasraaraben, nai niløbe truba rruba tabig waminchib kasraaran cha. Inchen nai asrken, chi isumø muniiramigwan muniirab isrønrrun cha.
44002027	Kaguende ñi, Tiusbe, nan kwabelø pønrrainug pasrønrrain gønrrain gømøwei, katø ñui Newan Tabigwan trerab tsunrrain gønrrain gømøwei inchun cha.
44002028	Ñibe nan øsig køm maymeran nebua asingarua, ñi naba waikkurri nane truba rruba kasraarangarunrrautan” daig køn cha, trenchibig køn.
44002029	'Nai misaamera, nabe maig kuigwan tørgandø kelarrab ñimun trendamønrrun: Merrabsrø namui kølli misag Davidbe kwaben, sørig køn cha. Inchen tru nui søriibe møin gwalømgatig namui utu pasran cha.
44002030	Inchendø Davidbe, Tius maig karuigwan eshkabig købig kua, tru kan nuinukkurri kurrab misagwan David nø wamisra karub wainug wanrrai wannamigwan, Tiusbe: “¡Gatø! treeg marmø gømø, treeg kønrrai maramønrrun” cha, trendaigwan ashibig kuig køppe,
44002031	Davidbe manawei Cristo øsiiramigwane chab asha gua, tru Cristo gatøle øsiiramigwan trencha wamindig købig køn cha ‘kwabelø pønrrainug truyutø pasrønrrai kørrømarig kømøwei, katø nui asrbe treraig kømøwein gønrrai indig kønrrun’ cha.
44002032	Inchawei Tiusbe tru Jesúswandøwei katø øsiirangaruben, nambe mayeeløba tru øyeeg purayaigwane namashib asha bønrrer chibig køn.
44002033	Incha nune Tiusweim bulu kusrmay wanrrab attrai kusraben, Møskai trannrrab misra kørrømisrig tru Espíritu Santon uta, uncha tøgagønrrai trunun tranan chibig køn. Inchen ñim møi ashib, mørøb inchib gúibe, tru gøn cha.
44002034	-
44002035	Kaguende Davidbe srømbalasrømaybe nebimuig køn cha. Inchendø Davidbe trendaig køn cha: “Señor Tiusbe nai Señorwane trendan cha: 'Nai kusrmaygatø wamisr cha, ñun ashig kømui inchib tsalø inchibelan ñi ñui srøbmeran truilaim bala nebuna wamig kønrrai na pønsramnegatig.' ”
44002036	'Israel misaamera mayeeløba treeg kømuitamab asha bønrray cha, tru Jesús ñim kurusyu mesraigwandøwei Tiusbe nune Mayeelaim Bala Pasrabig kønrrai maramba, Cristo gønrrai maramba indin gøn— chibig køn, Pedrobe.
44002037	Incha øyeeg tailan mørøppe, truba kullaarab isui inchibelø gøn nømui manrrau kebachen. Inchabe Pedronba, trugurri Cristo nøashib karua ørig katøganelanba payibelø gøn: —Ñim nai misaamera, ¿nambe chi maramig kønrrerah?— cha.
44002038	Inchen Pedrobe trenchibig køn: —Ñim møitøgucha nimui kaig mariilan isua møray cha. Incha Tiusweimay llirawa, Jesucristoi munchiyu piu umbu ulsrailø guy chibig køn, ñimui kaig mariilan ulø bayamig kømíig, pesannaig kørrømisrtraimbe. Inchen Tiusbe ñimune Espíritu Santon tranrrun cha.
44002039	Kaguende i tranamigwan nø trannrrab misra kørrømisriibe, ñimuyasig køb, ñimui ureemerayasig køb, katø mayeelø chu uras tsøndatøsrø kønrrabelayasig køb, katø mayeelø namui Tius nun mun wamag køben wamamelai, truilayasig køb gøn— chibig køn.
44002040	Incha Pedrobe øyeelø wamindig kømnetø, katø srøitø waminchib, øyamay melamig køn chib trenchibig køn: —Yeeg larrø gaig marøb misaamerainukkurrimbe wemallib ambay— cha.
44002041	Inchen tru nø wamindigwan møra utabelane piu umbu ulsrailø kørrømisren, tru gwalømbe Jesucriston kørewa pønrramisrøbeløbe kan pøn mil gøsrøn nemisrig købig køn.
44002042	Incha nømbe mayeeløba Cristo nøashib karua øriilø kusrenanigwane tindøga marøb pønrrabelø gøn, kanbalatø lincha gømigu lata, mamig birisha kanbalatø mab gømigu lata, katø kanbalatø misra Tiusba waminchib gømigu lata.
44002043	Inchen nømune mønundøgucha ka nøs nøstø gøbig køn, tru Cristo nøashib karua øriiløgurri kwaara asha gønrrai marøb, katø Tius nømba pasrain gúi asha gønrrai truba rruba marøb inchen.
44002044	Inchen mayeeløba Criston kørebeløbe kanbalatø lincha tulundzunab, katø chimerandøgucha ke kanguelarrøtø tøgagøb inchibelø gøn.
44002045	Incha nømui pirømeran, yameran, katø chi tøgagúilan gøben yana, søteelan pirishibelø gøn, møitøgucha maig palain gøben, treetø.
44002046	Incha kwalømmørig, kwalømmørig Tiuswei yau søteeløba tulundzunabelø gøn. Incha mamigwan nømui yamørig truba rruba kasrag, kanbalatø lata pirisha mabelø gøn, tabig isua, ka treeg maranmab ashchaindø gømø,
44002047	manrraugurri tabig isub Tiuswan truba tabig waminchib, katø nømbe maya misaamera truba tabig wamindinabelø gøn. Inchen Señorbe kaigyugurri wesraig kønrrabelan wesrawa, kwalømmørig nømuinuube srøitø, srøitø nemarøbig køn.
44003001	Kan gwaløm Pedroba, Juanba, maaben las tres pailøba kegøtø Tiuswei yaumay nebambubelø gøn, Tiusba wamindam uras købene.
44003002	Inchene truyube kan møg tru kal-lainukkurri uñchab gaimabig wabig køn. Truigwane Tiuswei yau tru “Tab Yaskabzhig køn” cha waminug kebambubelan ‘an guettra’ cha miab wanrrai, kwalømmørig srua amba wannig wabig køn.
44003003	Inchen tru uñchab gaimabiibe Pedronba, Juanwanba Tiuswei yau kebamrrab inchen ashabe ‘an guettra’ cha miaben,
44003004	nømbe nun ashabe, Pedrobe trenchibig køn: —Namun ash— cha.
44003005	Inchen tru uñchab gaimabiibe chi rrannrrab indermab isua, truba tab ashene,
44003006	Pedrobe trenchibig køn: —Angawei, orogawein gur cha. Inchendø na tøgagúigwaneguende tranrrumøn cha. Nazaretsrø Jesucristoi munchiyu kurrab, inrrø— chibig køn.
44003007	Incha Pedrobe kusrmay tasigu kemøra kusrabene, tru urastø nui srøbmeraba, nui yetølømeraba mur misren,
44003008	tru uñchab gaimabiibe ¡gatø! kan børsrappe pasrambua, ib menda, Tiuswan ‘Tabiibe ñitø gøn’ chib, trashib, pørsrab Tiuswei yau Pedroba, Juanba kebibig køn.
44003009	Inchen maya misaamerabe nune uñibig misrin gúi ashib, katø Tiuswan ‘Tabiibe ñitø gøn’ chib, truba tabig wamindi ashib inchibelø gøn.
44003010	Incha tru Tiuswei yau tru “Tab Yaskabzhig” cha waminug tru ‘an guettra’ cha, miab wabigwan truig kui ashabe, truba kwaarøbelø gøn, ¡kan paare! øyeebe mandø guermab isub tru treeg purayain gøben.
44003011	Inchen tru uñchab gaimabig købiibe Pedronba, Juanwanba kemøra basramnebe, misaabe mayamba kwariilø luløbelø gøn Pedromeraimay, tru Tiuswei yau Salomónwei Yaskabumay.
44003012	Inchen Pedro iigwan ashabe, misagwan trenchibig køn: —Namui Israel misaamera ¿øyeegwan asha ñimbe chindimbarre kwargue? cha. Kabe tru maramburab maramigwan nam namashib tøgar gua, kabe nam Tiuswei merrab purø tabelø gúikkurri i møwan uñibig kønrrai nam mari lata ¿chindimbarre namungøba ashke? cha.
44003013	Treeg kømøtø, Abrahamwei, Isaacwei, Jacobwei Tius namui merrabsrø kølli misaamerai Tiusbe tru nui marøb megabig Jesúswane tørguegwalmabig kønrrai maran cha. Truigwane tru misagwan ashib karub purrabelan ñimbe kemøra, tranøb, katø Pilatobe nune elatchab inchen, ñimbe elachibashmub indig købig køn cha.
44003014	Tru Newan Tabig katø Kerriguwan Sølgandiigwane ñimbe kaasha, tru kweechiptiigwane, trube, kelachai miaig køn cha.
44003015	Incha tru øsig kømigwan nø tøga basrabigwane ñimbe kweechen, truigwan Tiusbe kwailai utugurri gatøle øsiirangaruben, nambe tru treeg purayaigwane namashib ashibelø guer chibig køn.
44003016	Pøs Jesúswei munchibe tru ñim trendø asi møg ñim møi ashib pønrraigwan øyah chishig kønrrai tamaran cha, nui isubigwan tru munchiyu pasrikkurri. Tru isubigwan Jesús tøgagønrrai marig, truibe nune newan tamaran cha, pøs ñim mayeelø asiinrrabguen chibig køn.
44003017	'Pøs, trube, møimbe ñim nai misaamera, ñimbe chugúi mørmøwa, øyeeg marøb pønrrain gúin gúi ashar chibig køn, katø ñimun ashib karub purrabelø chigucha.
44003018	Inchendø mayeelø Tius maig karuigwan eshkabelø wamindiitøga nui Cristobe kwamnegatig purø rrømbøig indinab meganrrun cha, manawei Tius eshkawa pasrig købigwan treeg nebunrrai marig køn cha.
44003019	Inchawei treeg købene, nimui kaig mariilan isua møra, Tiusweimay lliray chibig køn, ñimui tru kaig mariilan chi kaig mariimíig lataig kørrømisrtraimbe. Trumaybe Señorbe chi isumø, tabig pishindø waram gwalømmera ørøb,
44003020	katø tru muniirab gúi Criston, tru Jesúswan, ñimuyasig manawei nø tarømara wesrua pasrigwan trunungucha ørtrun cha.
44003021	Inchendø nøbe møimbatøbe srømbalasrø ka wamig køn cha, Tius tru chiwandøgucha lutøgurri tamara pønsramnegatig, tru Tius nuindø tarømariilø nø maig karuigwan eshkabeløgurri nø manasrøwei maig taig, treeg.
44003022	Inchawei Moisésma trendaig købig køn: “Señor ñimui Tiusbe ñimui misag utugurrindøwei Tius maig karuigwan kan eshkabig na lataitøwei katøgan kusranrrab gøn cha. Inchawei nø maig wamindiilane chiyutøgucha møramig køn cha trendaig købig køn.
44003023	Kaguende møikkøben Tius maig karuigwan tru eshkabigwan mørmíigwane, Israel misaamerainukkurri kanguen gaagøm, binisaig kønrrun” daig køn cha.
44003024	'Inchawei Samuel tsub uraskurrimbunø mayeeløba Tius maig karuigwan eshkabelø truilø chigucha møin gwalømmera øyeeg punrrabigwan wamindig købig køn cha.
44003025	Pøs ñimbe tru merrabsrø Tius maig karuigwan eshkabelai ureemera gøb, katø tru namui kølli misaameran tru nuinukkurri acuerdo marigwan tøgagøb indan cha. Abrahamwan tru trenchib uras: “Ñigurri karrab larrøbichib misaamerabe pirau maya misaaba mayanguen tab indiilø gønrrun” chib.
44003026	Inchawei Tius nui Marøb Megabigwan kusrua, trugurri Tiusbe ñimuimaymerrig ørig købig køn, ñim møitøgucha tru kaigwan marmønrrab llirawa bønrramisren, mayanguen tab indiilø gønrrain— chibig køn, Pedrobe.
44004001	Pedroba, Juanba misagwan waminchib srø bønrramne, judíosmerai sacerdotesmera gøben, Tiuswei yau policíamera ashib pønrrabelan nø garub pasrabig køben, saduceosmera gøben truba namikkøleelø pubelø gøn,
44004002	kaguende Pedroba, Juanba misaameran kusrenanøb, katø tru kwabeløbe katøyug kwailai utugurri øsiiramibe Jesucristoinug køn chib, eshkab kusrennimba.
44004003	Incha tru karubeløbe Pedronba, Juanwanba kemøra, yandø maaben gøbene, katø gwalømgatig kailan keeri yau keerøbelø gøn.
44004004	Inchendø møiløgøben Tiuswei wamwan wamindi mørøbeløbe Criston køreben, møguelandø munchen trattrø milburab nemisrig købig køn.
44004005	Incha gatø gwalømbe tru nømun ashib karub purrabelø gøben, misagwan karubelø kølli misaamera gøben, tru Moisés pørigwan kusrenanøbelø gøben, Jerusalén tulundzunabelø gøn.
44004006	Truyube maya sacerdotesmeran nø garub sacerdote tru Anás køben, Caifás køben, Juan gøben, Alejandro gøben, maya sacerdotesmeran karubigwei yauelø gøben mayamba, truyu purrabelø gøn.
44004007	Incha Juanwanba, Pedronba nømuin døbøtag pønsrabe payibelø gøn: —¿Ñimbe iigwane maramburab marig muindøgarre margue? cha. ¿Iilane mui munchiyurre margue?— cha.
44004008	Inchen Espíritu Santotø netsaig Pedrobe trenchibig køn: —Misaameran ashib karub purrabelø, katø ñim misagwan karubelø kølli misaamera,
44004009	kan møg kwanrriigwan nam tabig marigwan chi wetøgørramdiig køtashchappa, i møwan mandø incha tamarig kuitashchappa, ñim namun payib srua gúig købene,
44004010	trube, ñim mayeeløba, katø Israel maya misaameraba nebua asig kønrrai eshkanrrab cha. Tru i møg ñim mayeelai merrab pasrabiibe tru Nazaretsrø Jesucristoi munchiyu tabig tammisrig kuig køn cha, tru ñim kurusyu mesra kweechen, Tiusbe katø øsiirangaruig, truigweinug.
44004011	Jesúsbe ñim “ya marøbelø tru kaasig srug køn cha. Inchendø tru katsiisrømbe pølbasra wayig mas purø tab srukken misrin gøn” cha.
44004012	'Pøs nam kaigyugurri wesrailø gømibe mu gatøgan pegwei munchiyube chi gaagøn cha; kaguende kaigyugurri wesramigwane yu piraube mungucha treeg martrai tranig kaagøn— chibig køn.
44004013	Inchen tru payibeløbe Pedronba, Juanwanbabe chigucha chi kørig kuin gømø, løtab pønrrai ashib, katø mana chu kusreb purrømeelø, chigucha gømeelø gúin gúi ashib inchabe, truba kwaara asha, nømune Jesúswei mendig amøñibelø gúin gúi nebua ashibelø gøn.
44004014	Inchagucha tru tamari møøbe nømuim bulu kurra basrabwei indi ashabe, treekkurri Pedronba, Juanwanbabe chigucha chi tamgaig købig køn.
44004015	Incha nømune tru Setenteelø maig maramigwan asha marøbelø purrainukkurri webambingarua, nømdø kangurrin gangurri payiyab waminchib gørrømisrabe,
44004016	trenchibelø gøn: —¿Møguelane nambe chi martrab? cha. Kaguende Jerusalén mayeelø warab misaameraimbe Tius nømba pasrain gúi asamig marig kan truba nuig kenagøn cha, nømgurri marig. Inchawei nambe chinchagucha chi treeg kømøn dambegaig køn cha.
44004017	Inchendø tru treeg marigwan misag utu mas mas wam larrøbichimønrraimbe, møingurrimbunøbe mungucha Jesúswei munchiyube waminchimønrrai ‘chigøben ñimune maramønrrun’ chinrrab— cha, nømbe trenchibelø gøn.
44004018	Incha Pedronba, Juanwanba katø wamabe, chiweingucha Jesúswei munchiyube waminchimøwei, kusrenanmøwei inchai, ¡gatø! kandø mera basrøbelø gøn.
44004019	Trune Pedroba, Juanbabe trencha løtabelø gøn: —Ñimguen tab isuy cha, Tiuswei merrab søl gøbig kuitashchab nun mørmøtø, ñimun mørøb pønrramig.
44004020	Kaguende nam ashib, nam mørøb indigwane nambe elachimø, wamindamønrrun— chibelø gøn.
44004021	Inchen tru karubeløbe: —Ñim namun mørmøwabe, møimbe chi maramigwane nam asamønrrun— chatø, elachibelø gøn, tru maya misaameragurri chinchaguen ichabetønrrab gaima. Kaguende truiløbe tru treeg purayaigwan asha, Tiuswan truba tabig waminchib gøbelø gøn.
44004022	Pøs tru purø nuig tabig marøb, tamarinab møøbe cuarenta años menrra tøgaig købig køn.
44004023	Pedroba, Juanba yandø ka elatsiilø gua nømui lincha amøñibelaisrømay ambabe, tru sacerdotesmeran karubeløba, misagwan karubelø kølli misaameraba nømun maig taigwan kerrigu eshkaben,
44004024	tru lincha amøñibelø nøm iigwan mørabe, søteeløba ke kandø isua bønrramisra, Tiusba trenchib waminchibelø gøn: —Ñi mayeelaim bala ñi ashib pasrabig srømbalawan lata, pirøwan lata, marwan lata, chigurrimbunø truyu chi purrabelan chigucha marøbig,
44004025	Espíritu Santogurri namui merrabsrø David, ñi karuigwan marøb megabigwan ñi øyeeg chib wamindingaruig købig køn cha: “¿Judíos kømeelø truba rruba namig kurramba, katø chi misaamera gøben ke ka yandø chi marmuinguenig martrab gurramba inchippe, chindimbarre indah? cha.
44004026	Pirau reymerabe yandø kwayanrrab lutømaytø pønrramisren, katø tru ashib karubeløgucha wamincha kanbalatø misra, Señor Tiuswanba, nui Cristonba kaig martrab namig kurran” cha.
44004027	'Kaguende isa gømøtø, Herodesba, Poncio Pilatoba, judíos kømø misaameraba, katø maya israelitasmeraba ñui newan tabig marøb megabig, Jesúswan, tru ñi aceitetøga itølusig lawa wesraigwan tsalø gøb, chigøben martrab isub i ciudayu tulundzunig kuig køn cha,
44004028	ñi Tius manasrøwei øyeelø purainrrai maig martrab isua tøgagúilan treeg nebunrrai, martrab.
44004029	Señor møimbe tru nøm namun chigøben øyeelø martrumøn cha trencha pønsrailan ashib, katø nam ñuiwan marøb melabelan maikkucha kullaaramø ñui wamwan kørmø waminchib pønrramig kønrrai trannrra chib.
44004030	Ñui tasigwan larrøbichi cha, tru ñui newan tabig marøb megabig, Jesúswei munchiyu kwanrreelan tamarøb, ñi namba pasrain gúi ashchai mara gørrømarøb, katø kwaara asha kørrømistrai marøb inchi— cha, trenchibelø gøn.
44004031	Incha Tiusba chab waminchene, tru nøm tulaamba purrainuube mur gønøben, mayeeløba Espíritu Santotø netsailø gørrømisra, Tiuswei wamwan maikkucha kullaaramø nømbe waminchibelø gøn.
44004032	Incha tru nu misag søtømera mayeeløba tru Jesúswan kørebeløbe møitøgucha lata kan manrrøtø lataig lincha bønrrab, kandø isubelø gøn. Møitøgucha nømui chi tøgagúigwane ‘nain gøn’ chimøtø, chi købigwane kanguelarrøtø tøgagøbelø gøn.
44004033	Inchen Cristo tru nøashib karua øriiløbe Señor Jesús øsiirawa kurrigweimburab maig kuigwan waminchippe ¡gatø! muguen chindamgaig waminchibelø gøn. Incha nømbe warappe, kan møitøgucha tab gøbigwan tøgagømburab tøgagønrrai traniilø purø tab warabelø gøn.
44004034	Inchawei nømui utube chigøben palai inchibiibe muguen kaabig køn. Kaguende møiløgøben pirømera, yamera tøgarbe yana, maig yanigwan anwane srua amrrua,
44004035	Cristo tru nøashib karua øriilø nøm ashchai tranøbelø gøn. Inchen nømbe trunune nømun maig palain gøben kanun ganun treeg pirishibelø gøn.
44004036	Inchen kan levita José taig pi tøbøtag pirø basrabig Chipre birausriig, Cristo tru nøashib karua øriiløbe truigwane Bernabé cha wamig (trenchippe, “Isui meløben, isui inchimønrrai tabig waminchib nusrkain gøn” daig).
44004037	Tru møøma kan pirø tøgagua trunun yanabe, anwane srua arrua Cristo tru nøashib karua øriilø nøm asha martrai tranøbig køn.
44005001	Inchen kan møg Ananías taiba, srai Safiraba kan pirø tøgagúigwan yanøbelø gøn.
44005002	Inchabe i møøbe nui sraimba misra, tru anwane tøbøtø rrannrrab cha, wamincha, tøbøwane kørrømara, Cristo tru nøashib karua øriilaimay tøbøwandø nøm ashchai trannrrab srua ibig køn.
44005003	Inchen Pedrobe trenchibig køn: —Ananías, ¿Satanás ñui manrrau nø guebya pasramisra, ñigan øyeekkatig martramab pasrøtirru? cha, ñi Espíritu Santon isab pasramig kønrrai, tru pirø yani anwan kerriguwan rranmøtø kørrømara trannrrappe.
44005004	¿Pirøbe ñuiwein gømuitarru? cha. ¿Katø yanen, tru angucha ñi asamig kømuitarru? cha ¿Ñui manrrau chindimba øyeeg martrab isua basramisrku? cha. Ñibe møguelan isab pasrømøtø, Tiuswan isan— chibig køn.
44005005	Inchen Ananíasbe iig trendaigwan mørabe, kwain beñiptinchibig køn. Inchen mayeeløba trunun wammørøbeløbe truba rruba kørig kui inchibelø gøn.
44005006	Inchen matsøreløbe amrrua, asrwan tamara pula, sørønrrab srua ambubelø gøn.
44005007	Indiibe pøn ura wendau gøsrønyu Ananíaswei srai tru treeg purayaigwan chi wammørmø, kebarrubenba,
44005008	Pedrobe payibig køn: —Eshkarra cha, tru ¿ñim pirøwan øyawei yaner cha trendaigwan trewei yangueh?— cha. Inchen nøbe trenchibig køn: —Øø, treweiwei yanøbwei indig køn— cha.
44005009	Inchene Pedrobe trenchiptinchibig køn: —¿Ñim pailømisra chindimbarre treeg martrab isua bønrramisrke? cha, Señorwei Espíritun ke maig inchibig køtashchab ashchab inchib. ¡Ñiguen mør! cha, ñui kewan sørønrrab srua ambubeløbe chabguen yaskabyuguen amrrutan cha, møimbe ñungucha sørønrrab srua amrrun— cha.
44005010	Inchen tru urastø Pedroi srøb pulu Zafiragucha kwain beñiptinchibig køn. Inchen tru matsørelø kerruabe kwaikken wetørrawa, srua amba, keweim bulu sørabelø gøn.
44005011	Inchen tru iglesian kerriguelanba, katø mayeelø tru treeg purayaigwan wammørøbelanbabe purø rrømbøig kørig kui indamig arrubig gøn.
44005012	Cristo nøashib karua øriiløbe misaamerai utu chine Tius nømba pasrain gúi ashchai mariilan maramba, kwaara asha gønrrai maramba inchibelø gøn. Inchen Tiuswei ureemerabe Salomónwei Yaskabyu mayeeløba maig isuppe, treeg kandø isua tulundzunabelø gøn.
44005013	Inchendø gatøganeløbe nømbabe linchab inchimeelø gøn, tru maya misaamerabe nømune truba rruba tab inchib tøgagúingucha.
44005014	Inchen misaamera Señorwan kørebeløbe møguelø lata, ishumbur lata katøguchinguen gatøguchinguen nemisrøb ambubelø gøn.
44005015	Incha kwanrreelanguen tru puraambub lliraig calleswan camamerayu, tsigalmerayu srua amrrua pønsrøbelø gøn, Pedro puraiben, nui pørr møsiitøguen møigwan gøben kwanrreelaim bala kasrønrrai.
44005016	Inchen Jerusalén ciuda buluwansreelø misag truba nørrø amrrubelø gøn, kwanrreelø gøben, trømbøig maringarub kwaimandziimera tøgar kan mandøguen gømui inchibelø, treelø gøben sruar. Inchen mayeeløba tamariilø gøbelø gøn.
44005017	Inchen maya sacerdotesmeran nø garub sacerdoteba, saduceosmeraingateelø truyu nøba purrabeløba purø busrkwai ashiptø namig kurra,
44005018	Cristo nø ashib karua øriilane merrarrawa tru kailan keeri yau keerøbelø gøn.
44005019	Inchen kan Señorwei ángel tru keeri yau yaskabmeran yem kura, wambiisrø wesrawabe, trenchibig køn:
44005020	—Amba, Tiuswei yau pønrramisra, i srøig øsig kømigweimburab wamwan misaameran trunun kerrigu eshkab waminday— cha.
44005021	Inchen nømbe iigwan mørabe, yandø tør-rrabene, Tiuswei yau kebamba, kusrenanøb mendabelø gøn. Tru inchib gømnetø tru maya sacerdotesmeran nø garub sacerdoteba, truyu nøba purrabelø gatøganeløba amba, tru Setenteelø maig maramigwan asha marøbelan tulundzuningarubelø gøn, katø tru maig maramigwan ashibelø israelitasmerai kølli misaameran mayamba. Inchabe tru kailan keeri yau purrabelan nømuimay merrana, amrrunrrabelø ørøbelø gøn.
44005022	Inchen policíamerabe amba, tru kailan keeri yausrømbe muganug bua, katøle amrruppe, treeg wam srua amrrubelø gøn:
44005023	—Truyube mugucha chindamgaig kasraig pasrøben, wegørrømønrrai, ashibeløgucha yaskabmerayu pønrrøbendø, yaskabmeran nam kurene, umbusrømbe mugucha gaagøptindig køn— cha.
44005024	Inchen iigwan mørabe, tru Tiuswei yau policíameran ashib pera basrabiiba, sacerdotesmeran karubeløba, ¡kan paare! øyeebe mandø guermab isubelø gøn, kan øyeebe chugatig bunrrai indamab isubgue.
44005025	Trunetø møikkøsrøn trenchib puptinchibig køn: —Ñim tru merrarrawa keerig møgueløbe Tiuswei yau misagwan kusrenanøb purran— cha.
44005026	Inchene Tiuswei yau policíameran ashib pera basrabiibe, nui policíameraba ya, Pedronba, Juanwanba katø merrana ambendø, maig købash tsag inchimøtø merranøbelø gøn, kaguen misaamera nømun srug muta petamigwan køriimata.
44005027	Incha merrana amrruabe, tru Setenteelø maig maramigwan asha marøbelai merrab pønsrøben, maya sacerdotesmeran nø garub sacerdotebe, trenchib payibig køn:
44005028	—Yamba nambe ñimune Jesúswei munchiyube kusrenanmønrrai, ¿kandø mera basrøb mørgøppeh? cha. ¿Ñimbe chi margue? cha. Ñimbe Jerusalén ørøba ñimui kusrenanigwan larrøbitsingarua, tru møwan kweecha ani lusigwane namungøba, namungøba guemesrøtan— cha.
44005029	Inchen Pedroba, katøgan Cristo nøashib karua øriiløba løtappe trenchibelø gøn: —Namuimbe Tiuswanmerrig møramig køn cha, møguelø taigwan gømøtø.
44005030	Ñim kurusyu mesra kweetsig tru Jesúswandøwei namui merrabsrø kølli misaamerai Tiusbe katø øsiirangaruig køn cha.
44005031	Incha Tiusbe nune purø nuig kønrrai marøb nui kusrmay wangarua, Kerrigu Nø Merrab Pasrabig, Kaigyugurri Wesrabig kønrrai marig køn cha, Israel misaameran nømui kaig mariilan isua møra, Tiusweimay lliranrrai marøb, katø nømui kaig mariilan ulø bayamig kømønrrai marøb inchaimba, treeg marig køn chibelø gøn.
44005032	Nambe øyeeg purayaigwane namashib asha bønrrer cha. Inchen nun tru mørøbelan Tius tranig Espíritu Santo chigucha asha basrainrrun— cha.
44005033	Inchen iigwan mørøbeløbe, truba trømbøig nama, kwetchab inchibelø gøn.
44005034	Inchen kan møg tru Setenteelai utuig kan fariseo Gamaliel daig, tru maig maramigwan martrai Moisés pørigwan kusrennøbig, maya misag nune mu chi taimíig, kurra basramisra, tru Cristo nøashib karua øriilan kan petøzhiitø wambig wesrangaruabe,
44005035	nømune trenchibig køn: —Namui Israel møguelø, purø ashiptø maray cha, i møguelan ñim chi martrappe.
44005036	Ñimguen isuy cha, mana gøsrøn kan Teudas taig ‘kan truba nu gusreb møg kur’ chibig kurrøben, truigwanma møguelø cuatrocientos mendig amønaig køn cha. Inchendø nune kweechen, mayeeløba mendig amøñibeløbe chab tarømisren, chab pinig køn cha.
44005037	Katø wendøsrø misag mayan gøtashchab munchi tulishib gwalømmerawan galileasriig Judas kurra, misag nui mendig amøñinrrabelø truba nu pera kurrig købig køn cha. Indig truig chigucha kwaben, mayeeløba mendig amøñibeløbe nøørøtø chab tarømisrig købig køn cha.
44005038	Inchawei møi øyeeg puim basrøbene, nabe ñimun trendamønrrun cha: Tru møguelane kagøbashippa, ñimguen ka ambasay cha. Kaguende tru nøm chi martrab isua tøgagúig nøm chi marøb amønaibe, ka møguelaindø gúisruandøbe, patsønrrun cha.
44005039	Inchen Tiuswein gúisruandøbe, ñimbe pinishinrrab gaimanrrun cha. Inchippa ñimbe Tiusba kwayanrrab inchib pønrrabgun— chibig køn.
44005040	Gamaliel wamindiibe treegwein gúitamab isua, Cristo nøashib karua øriilan wama, ichabetabe, Jesúswei munchiyube mas waminchimønrrai mera, yandø elachibelø gøn.
44005041	Inchen nømbe tru Setenteelø maig maramigwan asha marøbelai merrabgurri, truba kasrag webamba ambubelø gøn, Jesúswei munchigurri øyeeg kaig indinab pønrrambuawei pønrrønrrai Tius i nømun treeg pønsraig kuitamab isua.
44005042	Incha nømbe kwalømmørig, kwalømmørig Tiuswei yau kusrenanøb, katø yamørig kusrenanøbelø gøn, tru tabig srø wambe, Jesúsbe tru Cristo gøn chib, maikken elachimøgue.
44006001	Inchen tru gwalømmerawan Jesucristoi kusrenanigwan marøb melabeløbe nørrø nemisrøb iben, judíosmera griegosmerai wamwan waminchibeløbe mørønnatø waminchib namig kurrabelø gøn tru judíosmerai wamwan waminchibelane. Tru kelø peta gwailø nømui utueløbe, kwalømmørig mamig birishibyu chi lata asiimeelø gøn chib.
44006002	Inchen Cristo nøashib karua øriilø tru doceeløbe, tru nu misag Jesucristoi kusrenanigwan marøb melabelan tulundzuningarua trenchibelø gøn: —Nam Tiuswei wamwan eshkab kusrenanamigwan elacha, mishatsigu tru mamig birisamigu ashib pønrramibe søl gømøn cha.
44006003	Inchawei, namui nunelø, ñimui utu siete møguelø lawa wesruy cha. Mugucha øyeelø gøn dainab pønrrømeelø, Espíritu Santotø netsailan, maig kønrrabigwan asha maram gusrebelan. Incha truilan i maramigwan trana bønsrønrrab cha.
44006004	Inchen nambe namuimburappe Tiusba wamindamigwan elachimø marøb, katø Tiuswei wamwan eshkab kusrenanøb amøñibig amøñinrrab— cha trenchibelø gøn.
44006005	Øyeeg chibene, tru misag søtø nu basrabigwane truba tabig mørøraben, Esteban tru nui isubigwan Tiusweinuutø newan tøga basrabig Espíritu Santotø netsaig møwan lawa wesrabelø gøn. Trugurri Felipen gøben, Procoron gøben, Nicanorwan gøben, Timónwan gøben, Parmenaswan gøben, kan møg antioquíasriig tru Tiusweiwan judíosmera marøb pønrraigu puraarruaig Nicoláswan gøbengue.
44006006	Incha yandø tru Cristo nøashib karua øriilø docelaimay pera amrruben, nømbe Tiusba wamincha, nømui tasiimeran truilaim bala nømun tabig kønrrai estsarøbelø gøn.
44006007	Inchen Tiuswei wambe mas mas larrøbichib iben, Jesucristoi kusrenanigwan marøb melabeløbe Jerusalénsrø nørrø nemisrøb arruben, sacerdotesmeraguen truba yam nømui isubigwan Tiusweinug pasra tøgagønrrab pønrramisrøbelø gøn.
44006008	Inchen Esteban Tiuswei tru ka yandø tab indigwanba, katø maramburab maramigwanba newan tøgaig, truibe kwaara asha gønrrai maramba, Tius nøba pasrain gúi ashchai purø nørreelø mariilø maramba inchibig køn, tru misaamerai utu.
44006009	Inchen møiløgøsrøn mu karuimíig “Elatsiilø” cha wamiilai tulundzuni yaugurrielø namig kurrabelø gøn, sirenesreelø gøben, alejandríasreelø gøben, ciliciasreelø gøben, Asia birausreelø gøben misra, Estebanwan ‘¿Maig kø?’ chib, payiyab.
44006010	Inchendø Esteban kusremburab kusrebig kuigwanba, Espíritu nun wamindingaruitøga wamindigwanbabe, muguen kanab waminchab gaimabelø gøn.
44006011	Inchabe kan mu møguelan gøsrøn an gueta tranøbelø gøn nømuingatø misra, øyeeg chinrrai: “Nambe Moiséswan purø rrømbøig wami mørøb, Tiuswan purø rrømbøig wami mørøb inder” chinrrai, tru Estebanbe.
44006012	Inchabe truiløbe misaameran gøben, katø misagwan karubelø kølli misaameran gøben, tru Moisés pørigwan kusrebelan gøben, ke nøm isuigwan marøb gønrrai inchen, truiløbe namig amrrua, kemøra, tru Setenteelø maig maramigwan asha marøbelaimay srua ambubelø gøn.
44006013	Katø trugurrimbe nømui kaptøga maig kui ashmubendø, isa waminchabelø øyeeg chibelø pera amrrubelø gøn: —I møøbe chu uragucha i Tiusweyasiitø tarømarig tab yawanba, katø tru maig maramigwan Moisés pøriilanba, trømbøig tsalø wami mører chib.
44006014	Kaguende nambe trendai mører chib: “Tru Nazaretsrø Jesúsbe i Tiuswei yawane pinishib, Moisés namun maig martrai karua gørrømariilane chishtø yunømarøb inchun” tan mørøb inder— chibelø gøn.
44006015	Inchen mayeelø tru Setenteelø maig maramigwan asha marøb purrabelø Estebanwan ashene, møimbe nui maløbe kan ángelwei malø lataig kui ashibelø gøn.
44007001	Inchen tru maya sacerdotesmeran nø garub sacerdotebe Estebanwan trencha payibig køn: —¿Isa gømø, nøm trenchib gúibe treeg kuitarru?— cha.
44007002	Inchen nøbe trencha løtabig køn: —Nai misaamera, nai kølli misaamera, nan mørtray cha: Tius tørguegwalmabiibe namui kølli misag Abrahamwan Harán birausrø tsunrrab imøwatø, Mesopotamia birau kenamisrig køn cha.
44007003	Inchabe trendaig købig køn cha: “Ñui pirøwan elachib, ñui yauelan elachib, na eshkam birøsrømay inrrø” cha.
44007004	Inchen Abrahambe Caldea misaameraim biraugurri webya, Haramsrø tsunrrab iben, yandø møskai kwabene, Tiusbe Abrahamwan møi ñim waraim birausrø tsunrrai ørig købig køn cha.
44007005	Inchendø nune i pirøwan nui srøb rrarramikken, nuyasiibe keta tranmuig køn cha. Inchendø nune ‘i pirøwane tranrrumøn’ cha gørrømisrig købig køn cha, katø nuinukkurri karrab misaameraimba. Tru urasbe Abrahambe nusrkainguen chigaig købenbatøsrøwein gøbig køn.
44007006	Incha Tiusbe trendaig købig køn cha: “Ñuinukkurri karrab misaamerabe peg birausrø ka ambatø warøben, nømune ka karua srua gúindiig melabelø gømig kønrrun cha, larrø kaig indinab cuatrocientos años ørøba.”
44007007	Inchendø Tiusbe: “Tru nømun karua srua gúindiig melønrrai marøb misaameran nømune maig kønrrabigwan asha maramønrrun cha. Inchen trugurrimbe yandø tru birausrøngurri webamba, nømbe i birautøwei nane køriibala tabig waminchib gønrrun” cha.
44007008	Incha Tiusbe Abrahamwan tru circuncision maram acuerdon tranig køn cha. Treekkurri nui nusrkai Isaac kal-labene, Abrahambe Isaacwan trune gwalømyube asru circuncidabig køn cha. Inchen Isaackucha nui nusrkai Jacobwan treetøwei maren, Jacobgucha nui nusrkalan treetøwei marig købig køn cha, tru doce nusrkalø Israelweinukkurri karrab misaamerai møskalan.
44007009	'Tru Jacobwei nusrkalø namui merrabsreeløbe nømui nuneg Joséwan pusrkwai ashib tsalø gøptø, Egipto birausrømay srua amrrai yanøbelø gøn. Inchendø Tiusbe Joséba basrøwa,
44007010	nune chine puben isuig megainukkurri treetø megamønrrai wesrawa, Egiptosrø rey Faraónwei merrab nøbe tab indamdiig kui asig kønrraimba, katø larrø gusrebig kønrraimba Tiusbe tranen, Faraónbe Joséwane Egipto birau maya misagwan ashib karub wanrrai neera wannig køn cha, katø nui purø nuig purø tab yawan chigucha kerriguwan nø ashchai.
44007011	'Inchen tru urassrø parø arrubig køn, purø rrømbøig isuig melamig Egipto birau ørøba, katø Canaan birausrøn chigucha. Inchen namui kølli misaamerabe chigucha mamig kalawa gøbelø gøn.
44007012	Inchen Jacobpe Egiptosrømbe tirigu bønrran dai wammørabe, nui nusrkalø, tru namui kølli misaameran ke srøsrøzhiitø ørøbig køn.
44007013	Incha gatø wendø ambene, Josébe nui nunelane nøbe tru nømui nuneg kuin gúi asingaruben, øyamay tru Egipto rey Faraónbe Joséwei misagwane mumera gúi nebua asig købig køn cha.
44007014	Incha Josébe nui møskai Jacobwanba, nui yauelan mayamba Egiptomay amrrunrrai pertrab ørig købig køn cha, kerrigu yauelø setenta i cincoelan.
44007015	Pøs øyamay Jacobpe Egiptomay yaig købig køn cha, tru nø lata namui merrabsrø kølli misaamera lata chab gwaisrømay.
44007016	Inchen nømui asrmerane Siquemsrømay srua ambig købig køn cha, tru merrabsrø Abraham Hamorwei nusrkalan søramig anwei penig basrabigu, Siquem birausrø sørønrrab.
44007017	'Inchen yandø, Tius Abrahamwan nø treeg trannrrab cha gørrømisriibe pumig yandø lutaurab gøben, Israel misaamerabe Egipto birau nørrø larrøbichib nurab yaig købig køn cha.
44007018	Inchen Egiptosrømbe kan rey Joséwan ashmíig ashib karunrrab pølbasra,
44007019	tru reybe søratø purø møg isua, namui misaameratøga møg inchib pasrøwa, namui kølli misaamerane maig købash indig købig køn cha, tru nømui srø gal-laig møg-ureezheelan kweetsingarub.
44007020	Inchen tru gwalømmerawan Moisés kal-labig køn cha, tru unøbe Tiuswein gabyu larrø tab unøzhig. Inchen møskaløbe nømui yau pøn bølgatig nurana,
44007021	yandø kwanrrai elatsamig nebuben, Egipto reywei nimbasr tru unan wetørrawa, nui nusrkawan lataitøwei nuranig købig køn cha.
44007022	Inchen Moisésbe tru Egipto misaamera maig kusrebelø gøben, treeg kusrenanig kusreweig købig køn cha, trurrigu wamindiiløyu lata nui chi mariiløyu lata purø nuikke.
44007023	'Incha yandø cuarenta años tøgaig misra, Moisésbe nui manrraube nui misag israelitasmeran ashchab inrrab isuig købig køn cha.
44007024	Inchen truyu kan egipcio israelitan truba kaig inchen ashabe, purømisra, Moisésbe truburø ulø bayib tru egipcione kweetsig købig køn cha.
44007025	Øyeeg kaig indinab melainukkurri Moisés nømun pera webinrrai Tius pasrigwan nui misaamera truigwan nebua ashchaitamab isua inchene, nømbe treeg kønrrabig kuitamappe isubguen inchimeelø gøn cha.
44007026	Inchen gatø gwalømbe pailø israelitasmera kwayab gúin gøben, Moisésbe tammay kørrømartrab isua, trenchibig køn: “¡Au ñimbe! ¿Mu peguelø gømøtø, ñimmisaatøwein gøn cha, kangurrin gangurri chindimbarre øyeeg kaig inchib gøgue?” cha.
44007027	Inchene tru kanun kaig marøbiibe Moiséswane trawagucha trenchibig køn: “¿Ñi namun ke ñi asha garubig kønrraimba, katø maig kønrrabigwan ñi asha marøbig kønrraimbabe ñune treebe mu basrta? cha.
44007028	¿Kabe nangucha marig kwaløm egipcion latawei ñune kweechig køtah?” cha.
44007029	Inchen Moisés trunun mørabe, Madian birausrømay trubab ya, trusrømbe kan peg birausriig lataig tsubig køn. Incha trusrø pagatø nusrkalø tøgagúig købig køn.
44007030	'Indig truig yandø cuarenta años puraiben, Sinaí Tun bulu mu misag warab waraimønug Moiséswan kan ángel kaldusr naarabigyu kenamisrig køn cha.
44007031	Inchen Moisésbe tru treeg kenamisrigwan ashabe, truba kwaara, ashchab gatøguchi kemallene, Señorwei wam trenchib mørø waminchibig køn cha:
44007032	“Nabe ñimui merrabsrø møskalai Tius kur cha, Abrahamwei, Isaacwei, Jacobwei Tius”. Inchene Moisésbe kørig køb itønab menda, kurrashmíig køn cha.
44007033	Inchene Señorbe trendaig købig køn cha: “Ñui srøbyu alpargatiswan wesru cha. Kaguende ñi pasraig pirøbe Tiusweindø tarømarig køn cha.
44007034	Nabe nai misag Egiptosrø yeeg isuig kullaarailø melaigwan tab ashib, katø purø murig nebuptø ke mulliptøø rranrrab melailan mørøb incha, wesranrrab kørraarrur cha. Møimbe ¡amø! taig købig køn, ñune Egiptomay ørtrumøn” cha.
44007035	'“¿Ñi asha garubig kønrraimba, katø maig kønrrabigwan ñi asha marøbig kønrraimbabe ñune treebe mu basrta?” chib, nøm trenchib kaashib gúig Moiséswandøwei, Tiusbe nømun nø asha garubig kønrraimba, katø treeg kaigyugurri pera webattraimba ørig køn cha, tru kaldusr naarabigu ángel kenamisrøbikkurri.
44007036	Inchen nøbe Tius nømba pasrain gúi ashchai maramburab mariilan marøb Egiptosrøngurri wesruig købig køn cha, mar Rojoyu lata, mu misag warab waraimønug lata cuarenta años ørøba treeg marøb.
44007037	Mu peg kømøtø, iibe tru Moiséstøwein gøn cha israelitasmeran øyah chibig: “Tius maig karuigwan kan eshkabig nan gusrub lataitøwei, Tiusbe ñimui misag utugurrindøwei kusrunrrun” cha trenchibig.
44007038	Moisés nøtøwein gúig køn cha, mu misag warab waraimønug, tru israelitasmera kanbalatø amrrub gøbeløba pasrab, katø Sinaí Tunyu ángelba waminchib, katø nømui merrabsrø kølli misaameraba pasrab inchibiibe. Incha nøbe tru øsig køm wammeran utig købig køn cha, tru namun trannrrab.
44007039	'Inchen namui kølli misaamerabe mørøg kømui inchib, kaasha, nømui manrrøwane ke Egiptosrøndø basra gøbelø gøbig køn cha.
44007040	Incha Aarónwane trenchibelø gøn cha: “Namui merrab amrrabelø namuyasig tiusmera mar cha. Kaguende Egipto biraugurri namun wesrabig Moiséswane chindinguen mørmer” cha.
44007041	Inchabe tru gwalømmerawan kan toro-unø mara basra, truigweyasig animalmera kweecha, tranig købig køn cha. Inchabe tru nømui tasiitøga mari tiuswane truba kasraarab tøgagøbelø gøn cha.
44007042	Treeg inchen, Tiusbe nømuinukkurri tarømisrøppa, chigøben srømbalasrø chigurrimbunø pønrrabelan tius kui lataig køriibala tabig waminchib warønrraindø elachiptindig køn cha, Tiusbe. Inchawei Tius maig karuigwan eshkabelai pøriiløyu maig taigbe treeg køn cha: “Israel misaamera ¿ñim mu misag warab waraimønug cuarenta años ørøba ambub gua, animal gweetsiilan tranøb, katø chigøben nayasig kabe nan rranig kø chindah? taig.
44007043	Nan rrani urasbe tru tius Moloc pasraig carpa yawan muta ambub, tius Refánwei estrellan muta ambub inchibelø gømøgue taig, køriibala tabig waminchib gønrrab, ñimashib ñimui taska mariilan. Treekkurri Babiloniatøguen gømø, purø yabsrø warønrrai webetamønrrun” cha. Tius trendaig købig køn cha.
44007044	'Merrabsrø namui kølli misaamerabe mu misag warab waraimøsrø amøñib uras, Tius nø pasrai carpa ya tabzhigwan tøgar gøbig køn cha, Tius tru Moiséswan maig karuig køben treekke, Moisés maig asigwan tru treezhigwei maringaruigwan.
44007045	Inchen merrabsrø namui kølli misaamerabe tru yawan nømun ketig uta, Josué tru nø garubig køben, tru judíos kømø misaamera waraisrø muta guebambig køn cha, Tius tru namui kølli misaamerai merrabgurri tru judíos kømø misaameran nømuim biraugurri webetiisrø. Inchen tru carpa yabe David tsub gwalømmerawangatig trusrø pasraig købig køn.
44007046	Tiuswein gabyu Davidbe tabig kui asig kua, nøbe Jacobwei Tius truyu pasrønrrai kan ya tranøbsrumugu cha, miaig købig køn cha.
44007047	Inchendø Tiuswei yawan marøppe, Salomón marig købig køn cha.
44007048	Inchen gøben Tius Mayeelaim Bala Pasrabiibe, mu møguelø taska mari yamerayu pasrømíig køn cha. Tius maig karuigwan eshkabig øyah taimbala:
44007049	“Srømbalabe na wamisra waig købene, pirøbe na itøbuna waig køn cha. ¿Nayasiibe maig ya martrab inchigue? cha. ¿Na israb wamibe chu gøh? cha, Señorbe.
44007050	¿Kerrigu iilane nai tasiitøga marig kømuitarru?” cha trendaig.
44007051	'Incha waminchibig wamincha Estebanbe trenchibig køn: Ñim gúi ke purab, purab pønrramisrøb misaamera gøn cha, manrraube nøsken guebati mørmeelø, møramig kalugailø latailø. Incha chu uragucha Espíritu Santone mørøg kømub purø mur pønrrabelø gøn cha. Ñimui kølli misaamera mailø gøbig køben, ñim rreeløtøwein gøn cha.
44007052	¿Ñimui kølli misaamerama Tius maig karuigwan eshkabelan kabe kanundøguen chi kaig marmeelø tabelø gøbig kuitarru? cha. Tru Kerriguwan Sølgandiig attrabigweimburab manawei eshkab amrrubelane nømbe kweetsig købig køn cha. Inchen møi truig arrubene, ñimbe kailø gøptø tsaleelaingatø pønrramisra, kweetsan cha.
44007053	Tru maig maramigwan martrai Moisés pøriilan ñimbe ángelesmeragurri uta tøgar gøbendø, truigwane chiweinguen møra marmeelø gøn— cha, trenchibig køn Estebanbe.
44007054	Inchen øyeeg tailan mørøppe, nømui manrraube ke kan chinchibmørø inchib purø rrømbøig namig kuilø, ke trugulwandø tsacha mørøbelø gøn, Estebanwan namig købiitø.
44007055	Trune Estebanbe Espíritu Santotø netsaig srømbalaneb neeshabe, Tiuswei tørguegwalmabigwan ashib, katø Jesúswane Tiuswei kusrmaygatø pasramisra pasrai ashib inchibig køn.
44007056	Inchabe trenchibig køn: —¡Asay! cha. ¡Srømbalamerabe kurin bønrrøben, Møg Misra Arrubiibe Tiuswei kusrmay pasrai ashar!— cha.
44007057	Inchen nømbe nømui kalumeran kasrøb truba mur trashib, ¡gatø! mayamba Estebanweim balatø itø ambubelø gøn.
44007058	Incha ciudayugurri wegucha, sruutøga petabelø gøn. Inchen tru øyeeg punrrai waminchib gurrabeløbe nømui kewagúilan wesrua, kan matsinø Saulo taigweim bulu warøbelø gøn.
44007059	Inchen tru nøm sruutøga petab gømne, Estebanbe Tiuswan trenchib wamab miabig køn: —Señor Jesús, nai espíritun utørra— chib.
44007060	Incha yandø tømbønsra mur trashib wamab trenchibig køn: —¡Señor, nøm øyeeg kaig marigwan chi treeg marmuig kui lataig kørrømar!— cha. Yandø chab rrenchabe, kwaptinchibig køn.
44008001	Inchen Saulobe Estebanwan kweechen, kan øyeeg maramigweim balaig kuig kømømab isub pasrabig køn. Inchen tru gwalømdøwei Jerusalénsrømbe iglesiayuelan purø rrømbøig martrab yandø kønab gurrab mendøben mayeeløba Judea birausrømay gøben, Samaria birausrømay gøben, ke kan ørøtø chab ambubelø gøn, Cristo nøashib karua øriiløtøh ammø Jerusalén ka gørrømisrøbelø gøn.
44008002	Inchen mø møguelø gøsrøn Tiusweimburabelan maizhikken elachimø marøbelø Estebanwan isub truba kishib sørabelø gøn.
44008003	Inchen Saulobe iglesiayuelan purø rrømbøig inchib, pinishinrrab inchib, yamørig kebya, ishumburwan lata, møguelan lata kemøra, unchib warambatø srua webya, kailan keeri yausrø pønsrøbig køn.
44008004	Inchen tru Jerusaléngurri webamba ke kan ørøtø chab ambubeløbe chu ambatøgucha Tiuswei tabig srø wamwan eshkab kusrenanøbelø gøn.
44008005	Inchen tru utuig Felipe Samaria ciudasrømay ya, trusrø Cristoimburabigwan eshkab kusrennøbig køn.
44008006	Inchen misaamerabe tulundzuna, Felipe maig wamindigwan mørøb, Tius nøba pasrain gúi ashchai Felipe tru mariilan ashib, mørøb inchabe, mayeeløba ke kandø isub, Felipe wamindigwane truba rruba tab mørøbelø gøn.
44008007	Kaguende truba yam misaamerainukkurri trømbøig maringarub kwaimandziimera purø rrømbøig trashib webamben, katø truba yam kønønrrab gaima warabelø gøben, cojosmera gøben, tamariilø gøbig køn.
44008008	Trugurri misaabe tru ciudayube truba rruba kasraarabelø køn.
44008009	Inchen manasrøngurri kan møg Simón daig tru ciudayube tsubig køn, kaig libron gusrewa, kwaimandzigweimburabigwan marøbig. Samaria misaameran chine mariiløtøga chull asøskøb, nøbe purø nuig misrøb tsubig køn.
44008010	Inchen nune mu amrrubiitøgucha, kusrebelø lata, chi treeg kømeelø lata nø chi martashchab ke nundø ashibelø gua, trenchibelø gøn: —I møøbeguende Tiuswei tru maramburab marig truig køn cha, tru “Purø Nuig”, kui asig.—
44008011	Incha nune ke chi martashchab ashib melabelø gøn, kaguende tru nø magia gusrewa mariiløtøga manasrøngurri nømune keerøba, kwaara ashib gønrrai mara srua gøben.
44008012	Inchen Tius nø ashib garub wainuguig tru tabig srø wamwanba, Jesucristoi munchiwanba Felipebe eshkab kusrennen, trunun kørewabe, ishumbur lata, møguelø lata piu umbu ulsrøbelø gøn.
44008013	Inchen tru Simóndøweinguen trunun køreb, piu umbu ulsraig køb incha, Felipeba lincha, uñibig køn. Tius nøba pasrain gúi ashchai Felipe mariilanba, katø nø maramburab truba nørreelø mariilanba ashabe, Simónbe truba kwaarøb uñibig køn.
44008014	Inchen Cristo nøashib karua øriilø Jerusalénsrø warabelø tru samariasreelø Tiuswei wamwan uta bønrramisrin gøn dai wammørabe, Juanwanba, Pedronba trusrømay ørøbelø gøn.
44008015	Inchen nømbe trusrø puabe, tru kørebelø Espíritu Santon utønrrai, Tiusba waminchibelø gøn.
44008016	Kaguende møigwandøgucha nømuim balabe Espíritu Santo kørraarrumø srø gøben, Señor Jesúswei munchiyutø piu umbu ulsrailø gøbig køn.
44008017	Incha Pedroba, Juanba truilaim bala tasigwan estsaren, Espíritu Santon utabelø gøn.
44008018	Inchen Cristo nøashib karua øriilø tasigwan truilaim bala estsara, Espíritu Santon kanelan trani ashabe, Simónbe ‘an bagararruah’ chibig køn:
44008019	—Nangucha øyeeg maramburab maramigwan trannrra cha, nagucha møigweim bala gøben nai tasigwan estsarene, truibe Espíritu Santon utønrrain— chib.
44008020	Inchene Pedrobe trenchibig køn: —Ñui anbe ñiba tøgatø pinøbash cha. Kaguende Tius keta tranigwane ñibe andøga pena tøgagømdiig kuitamab indan cha.
44008021	Ñibe namui utube chi asamig kawei, chi marøb unamig kawein gøn cha. Kaguende ñui manrrøbe Tiuswein gabyube chi sølgandø tabig kømøn cha.
44008022	Inchawei iig øyeeg trømbøig isuigwan isua møra, Tiusweimay llirau cha. Incha ñui manrrau øyeeg isuigwan Tius ñun ulø bayiimíig kønrrai treeg mara kørrømartashchab Tiuswan miau chibig køn.
44008023	Kaguende ñibe purø rrømbøig kan køndzø srurri lataig møbgøliitø netsaig kui ashib, katø kaig maramigugurrimbe webinrraingaig pasrig kui ashib inchar— cha.
44008024	Inchene Simónbe trencha løtabig køn: —Señorwan nayasig ñim miarray cha. Ñi møi øyeeg chib pasrailøbe møikken nan treeg nebumønrrain— cha.
44008025	Incha nømbe maig købigwan eshkab, katø Tiuswei wamwan eshkab waminchib guabe, Jerusalénmay katø amrrubelø gøn tru Cristo nøashib karua øriiløbe. Incha Samariasrø truba yambalø misaamera tsitsø warabsrø, tru tabig srø wamwan eshkab kusrenanøbelø gøn.
44008026	Inchen Felipeimburappe kan Señorwei ángel Felipene trenchib waminchibig køn: —Kurra, Jerusaléngurri Gazamay gørreb maywan tru pørr bineppurab inrrø— cha. Truibe tru mu misag warab waraimø may gøn.
44008027	Inchene Felipebe kurrab ibene, mayube kan Etiopía birausrø kan møg eunuco katabig køn. Truibe, Etiopíasrø reina Candacei kan møg karubig nui reinai anwan kerriguba nø esegabig købig køn. Nøbe Jerusalénsrø Tiuswan køriibala tabig waminchab ya,
44008028	trusrøngurri gatøle arrub pasrappe, kaullimera sruin carruyu Tius maig karuigwan eshkabig Isaíaswei pørigwan leb arrub pasrabig køn.
44008029	Inchen Espíritu Santobe Felipene trenchibig køn: —Wetøga ø carroyu kemalla linchi— cha.
44008030	Inchen Felipebe luløb ya, wetøgabe, Tius maig karuigwan eshkabig Isaías pørigwan leb arri mørøbig køn. Inchabe Felipebe trenchibig køn —¿Ñi leb arrigwan chi taig mørtirru?— cha.
44008031	Inchene nøbe trenchibig køn: —¿Kan nan mu ‘øyeeg køn’ cha eshkamubene, nabe mandø gúi møramø?— cha. Incha nøbe Felipen: —Tiusmanda naim bulu wanrrab nebamø— chibig køn.
44008032	Tru Tiuswei wam pørigwan nø leb arriibe iig købig køn: “Kan ubishawan latawei kwetchab srua ambig køn cha. Inchen isig barøb gømne, kan ubisha-unø niløtø tsub lataitøwei, nøgucha manchibgucha inchimuig køn cha.
44008033	Incha nømui merrab israbig luchimubashtø niløtø megaben, tru sølgandø tabigwan nune treeg asha martrab inchimøtø, kagøbashiptindig køn cha. Nuinukkurri katø srøig misag karrab kurrønrrun damibe kaanrrun cha. Kaguende nui øsig kuigwane yu piraube kerraig købig køn” daigwan.
44008034	Incha tru eunucobe Felipen payibig køn: —Tiusmanda eshkarra cha, ¿Tius maig karuigwan eshkabig nøasiitøwein rrenda chindah, kabe mu gatøganun rrenda chindah?— cha.
44008035	Inchen Felipebe tru nø Tiuswei wam pørigwan leb yaigwan truyugurri pølbasra, Jesúswei tabig srø wamwan eshkab kusrenanøbig køn.
44008036	Incha maywan ambub gua kan pi wabnug puabe, tru møøbe trenchibig køn: —Yube pi wan cha. ¿Na piu umbu ulsraig købsrutah?— cha.
44008037	Inchen Felipebe trenchibig køn: —Ñi ñui manrrau newan kørebene, treeg marig kønrrun— cha: —Inchen møøbe trenchibig køn Jesucristobe Tiuswei Nusrkain gúi isua basrar— cha.
44008038	Incha nøm ambub gúin carron Felipebe tru møwan pasramisringaru chibig køn. Incha pailøba piumay pinaamba, Felipebe nun piu umbu ulsrøbig køn.
44008039	Incha piugurri webambene, Señorwei Espíritube møi møi Felipen kusrua, srua iben, tru møøbe Felipen mas ashippe ashmubendø, nui maywan kasrag inrraibig køn.
44008040	Incha Felipebe Azoto ciudasrø pasraptindinaben, trusrø Jesucristoi tabig srø wamwan ciudamørig eshkab kusrenanøb pureb ya, Cesarea ciudasrø pubig køn.
44009001	Trune Saulobe tru Jesucristoi kusrenanigwan marøb melabelane kaig maramigwanba, kweecha betamigwanbabe namig købiitø ke chinchibmørø inchib uña, treekkurri maya sacerdotesmeran nø garub sacerdoten ashchab yaig køn.
44009002	Incha Damascosrø tru judíosmera tulundzuni yamerasrø treeg marøb kebyamig kilgamera pøriilø tru sacerdotesmeran karubigwan miabig køn, tru srø maywan amrrab pønrramisra pønrrabelane ishumbur gúi lata møguelø gúi lata, Jerusalénsrø kailan keeri yau pønsrønrrab srua yamig kønrrai.
44009003	Incha ib menda yandø Damasco pub lutausrø ibene, ¡gatø! møi møi nuingatanbe srømbalasrøngurrimbe kan tørgwalmabig arrua, nuin bøtøgatan piløben,
44009004	Saulobe pirau peña tsua, kan wam trendaig mørøbig køn: —¿Saulo, Saulo chindimbarre nane kaig marøb lliragu?— cha trenchibig.
44009005	Inchene Saulobe trenchibig køn: —¿Señor, ñibe mu gugu?— cha. Inchene nøbe trenchibig køn: —Nabe Jesús tru ñi nan kaig marøb unig, truig kur cha.
44009006	Kurrab, Damasco ciudayu kebinrrø chibig køn. Truyube ñi chi maramigwan ñune eshkanrrun— cha.
44009007	Inchen møguelø Sauloba ambubeløbe truyutø pønrrambua, ¡gatø! wamguen biniilø bønrrabelø gøn, mungucha ashmubendø, wamindigwan møra.
44009008	Inchen yandø Saulone piraugurri kusraben, kabwane kurendø, chigucha ashchab gaimabig køn. Inchen kwalyu kemøra, srua Damascosrømay ambubelø gøn.
44009009	Truyube pøn gwaløm ørøba ashchab gaimabwei, manrrab gaimabwei mutchab gaimabwei inchibig køn.
44009010	Damasco ciudadyube kan Jesucristoi kusrenanigwan marøb megabig Ananías taig tsubig køn. Inchen truigwane Señorbe kan piab lataigu kenamisra, trenchibig køn: —¡Ananías!— cha. Inchene nøbe løtappe: —Señor, yu war— cha trenchiben,
44009011	Señorbe nune trenchibig køn: —Kurra, “Ølgandø” cha wamin callewan pureb inrrø cha. Incha Judaswei yau puabe: ¿Kan møg tarsosriig Saulo taig wah? cha, payrrig chibig køn, truibe Tiusba waminchib wan cha.
44009012	Tru møøbe kan piab lataigu asin gøn cha, kan møg Ananías taig kebarruabe, nui kabmeran gatøle pilønrrai, nuim bala tasigwan estsarøbig.—
44009013	Inchene Ananías iigwan mørøppe trenchibig køn: —Señor, i møweimburappe, mugøben wamindi wammøra gur cha, ñui misaameran Jerusalénsrø chitø, chitø kaig marøb uniilan.
44009014	Møima yusrønguen mayeelø, ñui munchiwan wamab tøga bønrrabelane merrarranrrab sacerdotesmeran karubelø nun treeg martrai ørig arrin gøn— cha.
44009015	Inchene Señorbe trenchibig køn: —Inrrø cha. Kaguende i møøbe na øyeeg marøb tøgagønrrab na lawa wesruig møg køn cha, judíos kømø misaameran gøben, reymeran gøben, Israelwei misaameran gøben nai munchiwan asingarunrrabig.
44009016	Kaguende nabe nun kenamaramønrrun cha, nai munchigurri chugatig kaig nebuig megamigwan.—
44009017	Inchene Ananíasbe tru Saulo tsui yamay yabe, kebya, tasigwan nuim bala estsarabe, trenchibig køn: —Cristogurri nai nuneg Saulo, Señor Jesús mayu arrub pasrøben kenamisrøbiibe ñi gatøle ashibig misrøb, katø Espíritu Santotø netsaig kørrømisrøb inchaimba nan ørtan— cha.
44009018	Inchen tru urastø Sauloi kabmerayugurrimbe kalus bitis latailø kørrøben, katø ashibig misrig køn. Incha kurrøben, Saulone piu umbu ulsraig køn.
44009019	Incha Saulobe maben, katøle nui asrbe tammisrøbig køn. Incha Damascosrø Jesucristoi kusrenanigwan marøb melabeløba mam gwaløm gøsrøn tsubig køn.
44009020	Incha tru urastø Saulobe judíosmera tulundzuni yamerayu Jesúsweimburab eshkab waminchib pølbasrøbig køn: “I Jesúsbe Tiuswei Nusrkain gøn” chib.
44009021	Inchen mayeeløba mørøbeløbe truba rruba kwaariilø trenchibelø gøn: —¿I møg kømmørgøppeh cha, tru Jerusalénsrø purø rrømbø inchib pinishinrrab inchibig, i munchiwan wamab tøga bønrrabelane? ¿Yusrømaybe tru inchabwei arrub mørgøppeh? cha, judíos sacerdotesmeran karubelaimay merrarrawa nømun srua inrrab— chib.
44009022	Inchen Saulobe kusrenanøb eshkaimørig katøguchinguen gatøguchinguen mur basramisrøb ya, judíosmera Damascosrø warabelane, ¡kan paare! øyeebe mandø gúinguen mørmøwa gønrrai marøbig køn, Jesúsbe tru Cristo muniirab gúig, tru gøn chib kenamarøb.
44009023	Inchen yandø yam gwalømyu judíosmera Saulon kwetchab wamincha gøben,
44009024	Saulobe wammørin gøbig køn. Incha nømbe yem, gwaløm ciudayu yaskabmerayubaguen larab, kwetchab muniirabelø gøn.
44009025	Inchen nui kusrenanigwan marøb melabeløbe Saulone yem pera amrrua, tru ciuda bøtøgatan sruubirøbanrrig palaig marinug kan nu tasinyu waya, kørrøørøbelø gøn.
44009026	Incha Saulobe Jerusalénsrø puabe, Jesucristoi kusrenanigwan marøb melabeløba linchab inchen, mayeeløba kørig kui inchibelø gøn. Kaguende nømbe køremeelø gøn Saulobe Jesucriston kørewa unitamappe.
44009027	Trune Bernabébe nune kashmø uta Cristo nøashib karua øriilaimay pera ya, Saulobe Señorwan maysrø mandø nebua asigwan, Señor nun mandø wamindigwan, Jesúswei munchiyu Damascosrø chigucha kørmø eshkab kusrenanigwan nømun eshkabig køn.
44009028	Øyamay Saulobe nømba Jerusalénsrø kebib, katø webarrub llirab uñibig køn.
44009029	Inchen Señorwei munchiyu chigucha kørmø, Tiuswei wamwan eshkab kusrenanøb, katø judíosmera griegosmerai wamwan waminchibeløba waminchib, øyeebe maig kø chib payib inchen, trune nømbe nune kwetchabgøba larabelø gøn.
44009030	Inchen nunelø trunun wammørabe, Saulon Cesareasrøngatig lincha amba, truyugurrimbe Tarsosrømay ørøbelø gøn.
44009031	Inchen Judea birau kerrigu, katø Galilea birausrø, Samaria birausrø kerrigu iglesiabe ambumay imay tab gøbigwan tøgagøbelø gøn. Incha nømbe Tiusweimburabeløyu nørrørab, Señorwei merrab køriibala amøñib inchibelø gøn. Inchen Espíritu Santo purugub waminchib pasraitøgabe purø nørrø nemisrøb ibig køn.
44009032	Pedrobe truørø llirab uñabe, katø Tiuswei misaameran Lidasrø warabelangucha ashchab ibig køn.
44009033	Inchen trusrømbe kan møg Eneas taig kønønrrab gaimabig kua, ocho años ørøba camayu kwanrrø tsuben, Pedrobe pubig køn.
44009034	Incha Pedrobe trenchibig køn: —Eneas ¡Jesucristobe ñune tamaran! cha. Kurrab, ñui tsuigwan kusru— cha. Inchen Eneasbe tru urastø kurrøben,
44009035	mayeelø Lida birausrømba, Sarón birausrømba warabeløbe trunun asha, Señorweimay llirawa, bønrramisrøbelø gøn.
44009036	Tru urassrø Jupe ciudayu kan ishug Jesucristoi kusrenanigwan marøb megabig Tabita taig, griegomaybe Dorcas cha wamig, tsubig køn. Tru ishuube chigøben tabig maramelangøba marøb, katø chugurrin gømui melabelane purugub inchibig købig køn.
44009037	Indiibe tru gwalømmerawan Dorcasbe kwanrrø beñippa, kwaptinchen, yandø asrwan chab pirabe, pala katøgan pisosrø kan salayu trarrøbelø gøn.
44009038	Inchen tru Lida ciudabe, Jope bulutø gøbene, Pedrobe Lidasrø unan dai wammørabe, tru Jesucristoi kusrenanigwan marøb melabeløbe pailø møguelan trenchinrrai ørøbelø gøn: —Ke tiusmanda yu nam warainukkatig peba attra tan— chinrrai.
44009039	Inchen Pedrobe truiløba kurrab ya, trusrø pubene, tru kwabig tsuisrømay pera amben, mayeelø kelø peta gwailøbe Pedroim bulu tulundzuna, tru Dorcas øsig uña, kewa amønamelø gøben, katø pala itøgueelø gøben mariilan eshkab truba rruba kishibelø gøn.
44009040	Inchen Pedrobe mayeelan wambig webambingarua, tømbønsra, Tiusba wamincha, tru kwaig tsubigwan keesha ashabe, trenchibig køn: —Tabita ¡Kurrø!— cha. Inchen nøbe larraashippa, Pedron ashabe, kurra, wamisrøptinchibig køn.
44009041	Inchen Pedrobe tasigu kemøra, kusrua, Tiuswei misaameranba, tru kelø peta gwailanba wama, øsiguig nømun kenamarøbig køn.
44009042	Inchen øyeeg marigwane Jope ciuda ørøba wammøra, møiløgøben Señorwan truba nu gørebelø gøn.
44009043	Inchen Pedrobe yam gwaløm tru Jope ciudayu kørrømisrøbig køn, kan møg Simón daig tru kalusmeran kullaarana, tabzhig tamarøbigwei yausrø.
44010001	Cesarea ciudayu kan møg Cornelio taig tsubig køn, suldau “Søtøwan Italiano” cha wamig søtøyu, tru suldau cienelan nø garub pera basrabig.
44010002	Truibe Tiuswan truba isua basrabig Tiuswan køriibala marøb megabig købig køn, mayeelø nui yaueløba kerrigu. Katø misaameran chugurrin gømuielan isua asha purugub tabig marøb, katø managucha Tiusba wamindamigwane pesannamø, marøb megabig købig køn.
44010003	Indiibe kan maaben las tres køsrøn kan piab lataigu Tiuswei ángel tørgandø kenamisri ashibig køn, nø wainug kebarrua trenchibig: —¡Cornelio!— cha.
44010004	Inchen Corneliobe ángelwan ke tab ashabe, truba kwaarig trenchibig køn: —¿Señor, chinda?— cha. Inchen ángelbe trenchibig køn: —Tiusbe ñi nøba wamindiilan mørøb, katø tru chugurrin gømuielan ñi isua asha purugub tabig mariilan pesannawa, wamøwei indan cha.
44010005	Møimbe Jope ciudasrømay møguelø ør cha, Simón daigwan wamønrrab, katø nøbe Pedrogucha munchi gøn cha.
44010006	Truibe gatøgan Simónwei yau, ya beba tsun cha, Simónbe tru kalusmeran kullaarana tabzhig tamarøbig mar bulu ya basraig køn— cha.
44010007	Inchen tru ángel nun waminchibig iben latatø, Corneliobe pagatø nui karuindiig melabelanba, katø kan suldau nui trendø trag melabelai utuig Tiuswan truba isua pasrabigwanba wamabig køn.
44010008	Incha maig kuigwan nømun kerrigu eshkawabe, Jopemay amrrai ørøbig køn.
44010009	Indiibe katø gwaløm Cornelio øriilø maywan ambub gua, yandø Jopesrø pub ambub gøben, Pedrobe kwaløm døbøtag lutau gøsrøn wambig yabala Tiusba waminchab nebibig køn.
44010010	Inchen nune truba mag isub parøgwaben, nuyasig mamig nenøb gømne, kan piab lataig tøgagøbig køn.
44010011	Srømbalabe kurim basrøben, kan nu llensu lataig pib tsømmerayu litsig piraumay kørraarri ashibig køn.
44010012	Inchen tru llensuyube chi animalgurrimbunø tøgaig købig køn, pib srøppar gøben, pirau srala amøñibelø gøben, pala amøñib illimera gøben gue.
44010013	Inchen kan wam trendai mørøbig køn: —¡Pedro kurrab, kweecha, ma!— cha.
44010014	Inchene Pedrobe trenchibig køn: —¡Señor, paare, kan treekkucha mana maramø! cha. Kan nabe managuen maimíig mamønrrai merigwan ma gømøwei, chish mariimíigwan ma gømøwein gur— cha.
44010015	Inchen tru wambe katøyug waminchippe trenchibig køn: —Tius tabig chishig mara kørrømarigwane, ñibe mamgaig trømbøig kønmab asha tøgagømøta— cha.
44010016	Treetø rreetø pønmay guenamisren, tru llensune ¡gatø! møi møi srømbalasrømay kusruptindig købig køn.
44010017	Inchen Pedrobe tru nø piab lataig asiibe chi chibig kønrrabgømab isub, nuinetø mumayguen gømui wamnetø, Cornelio ørig møgueløbe Simónwei ya chugúin gúi paya, yaskabu chabguen pubguen inchibelø gøn.
44010018	Inchabe: —Kuaje chabe, payibelø gøn: ¿Kan Simón, katø nundøwei Pedrogucha taig, yu ya beba tsuita?— cha.
44010019	Inchen Pedrobe tru nø piab lataig asigwan maig kermab isubsrø wamnetø, Espíritu Santobe nun trenchibig køn: —¡Au! ñune pøngatø møguelø lab gøn cha.
44010020	Kurrab, yugurri kørraya, kan mandø inchab gømab isuptø basrømøtø, nømba inrrø cha. Kaguende nømune na ørar— cha.
44010021	Inchen Pedrobe tru Cornelio øri møguelan wamønrrab ashchab kørraarruabe, trenchibig køn: —Tru ñim lab gúibe, na gur cha. ¿Kan chindamig lataig balai amrrugue?— cha.
44010022	Inchen nømbe trenchibelø gøn: —Nambe Cornelio ørig amrruer cha. Truibe suldau søtø cienwan nø garub pera basrabig, katø sølgandø tabig, Tiuswan køriibala basrabig, katø truigwane maya judíosmera truba tabig køn chib wamindinab møg køn cha. Truigwane kan Tiusweindø tarømari ángelgurri maig indamigwan kenamarin gøn cha, ñun nui yamay arringarua, tru ñi wamindigwan nø mørtrai.—
44010023	Inchen Pedrobe kebera, ya beba gørrømara, katø gwalømbe nøbe truiløba kurra iben, nunelø tru Jopesrø warabeløgucha Pedron lincha ambubelø gøn.
44010024	Incha gatø gwalømbe Cesareasrø pubelø gøn, Cornelio nui nammisaameran gøben, nui ke trendø linchibelan gøben lincha cha pera munig waben.
44010025	Inchen Pedro yau pubene, Corneliobe wamønrrab webarrua, nui merrab tømbønsrøb, køriibala tabig waminchen,
44010026	trune Pedrobe nun trenchib kusrabig køn: —¡Kurra, pasramisr! cha. Nagucha ñi lataitøwei ka møøtø gur— cha.
44010027	Incha Pedrobe Cornelioba waminchib, waminchib kebyabe, truba nu misag tulundzuna pasrain gúi ashibig køn.
44010028	Inchabe Pedrobe trenchibig køn: —Ñimbe ashibelø gøn cha, kan judíobe judío gømeeløbabe linchømønrrai, merig kui. Inchendø nane Tiusbe kenamartan cha, mu misagwandøgucha chigucha gømíig kui lataig mara wamømøwei, køsøgønrrapteelø gøn damig kømøwein gøn cha.
44010029	Inchawei treekkurri nan wamøben latatø, chi chib pasrømøtø, arrur cha. Inchawei ñimun payrrab inchar chibig køn. ¿Chigurri nan wama ørig kuin gúi?—
44010030	Inchene Corneliobe løtappe trenchibig køn: —Pib gwaløm gøn cha, øya uras lata, tru las tres Tiusba wamindam ura gøbig købene, nai yau treuras na Tiusba waminchib wabene, møimbe kan møg tørgwalmabig keweig nai merrab pasramisra,
44010031	trenchitan cha: “Cornelio, Tiusbe ñi nun wamindiilan mørøb, katø chigøben palai melabelan isua ashib purugub indiilan chigucha, Tiusbe pesannamø, isua gøn cha.
44010032	Inchawei Jope ciudasrømay karua ør chibig køn, Simónwan wamønrrab, katøgan munchibe truigwane Pedrogucha taig. Truibe tru Simón kalusmeran tabzhig kullaarana tamarøbig mar bulu ya basraigweinug ya beba tsun” cha.
44010033	Inchen nabe tru urastø ñuimay øriibe, manguen arrin gøn cha. Møimbe mayeeløba nambe Tiuswei merrab purrer chibig køn, Señor ñun chitø wamindingaruigwan nam kerrigu mørtrab.—
44010034	Inchen Pedrobe waminchib pølbasra, trenchibig køn: —Møimbe ciertonwei wetøbeñar cha, Tiusbe møilane ørømara gatøganelandø tab inchimøtø lata isubig kuin gúi.
44010035	Misaamera nørrø pønrrabig chu birausreeløtøgucha nun køriibala marøb, sølgandø tabig marøbigwane Tiusbe kashmíig køn cha.
44010036	Tiusbe Israelweinukkurri amrrub misaameran chi isumø tab amønamig kønrrai marøbig tabig srø wamwan Jesucristogurri eshkab kusrenananig køn cha. Nøbe Mayeelaim Bala Nø Garub Nø Ashib Pasrabig køn cha.
44010037	Pøs ñimbe ashibelø gøn cha, tru srø wamwane Galileasrø pølbasra, Judea birau kerriguba wammøra gønrrai marig køn cha, tru piu umbu ulsramigweimburabigwan Juan eshkab kusrenanikkurrimbunø.
44010038	Nabe tru Nazaretsrø Jesúsweimburab truigwan waminchar cha, Tiusbe nune Espíritu Santotøgaba, nui maramburab mariitøgaba itølushen, nøbe tabig marøb, nugwaimandzig mandøguen gømui melønrrai srua gúilan tamarøb unig købig køn cha, Tius nøba basraikkurri.
44010039	Inchen nambe Judea birausrø lata, Jerusalénsrø lata, Jesús chitø mariilane nambe namashib chishtø ashibelø guer cha. Katø nune kurusyu mesra, kweetsig købig køn cha.
44010040	Inchendø Tiusbe pøn gwalømyube gatøle kusrua, nune kenamisringaruig køn cha.
44010041	Ke maya misagwangucha kenamisrmøtø, tru maig kuigwan nømashib ashib pønrrabelan Tius tru manasrøwei nø lawa wesruilandø kenamisrig køn cha, Jesús tru kwaig tsua, katøle kwailai utugurri kurra, tru namba lincha nøba mab muchibelan.
44010042	Incha Tiusbe namune misaameran eshkab kusrenanrrai karuig køn cha, tru øsiguelan lata, kwabelan lata maig kønrrabigwan asha martrai Tius pasriibe nø gøn chib, nam waminchib eshkanrrai.
44010043	Katø mayeeløba Tius maig karuigwan eshkabelø Jesúsweimburab waminchippe, tru mayeeløba nun kørebeløbe Jesúswei munchiyu kaig mariilan ulø bayamig kømíig pesannaig kørrømisrtrun daig køn— cha.
44010044	Inchen Pedro øyeeg waminchib pasramnetø, Espíritu Santobe kørraarrubig køn, tru mayeelø Tiuswei wamwan wamindi mørøb pønrrabelaim bala.
44010045	Inchen Pedroba amrrubelø tru circuncidawar kørewarmerabe, truba kwaariilø gørrømisrøbelø gøn, judíos kømø misaamerangucha Espíritu Santon keta nømuim bala itølushib uncha tøgagønrrai trana gørrømaren.
44010046	Kaguende nømbe møriimíig peg wam wamindi møramba, Tiuswan tabig wamindamba indi ashibelø gøn.
44010047	Inchene Pedrobe trenchibig køn: —¿I misaameran piu umbu ulsrailø gømønrrai kabe mu gøbgan merønrraitarru? cha, nam latatøwei Espíritu Santon nøm utøben.—
44010048	Incha Pedrobe Jesucristoi munchiyu nømun piu umbu ulsrøngarubig køn. Inchen nømbe Pedron: —Katøgan mam gwaløm gøsrøn tiusmanda namba kørrømisr— chibelø gøn.
44011001	Cristo nøashib karua øriiløba, nunelø Judeasrø warabeløba tru judíos kømø misaameragucha Tiuswei wamwan utin gúi wammørøbelø gøn.
44011002	Incha Pedro Jerusalénsrø katø nebibene, tru asru circuncidawar kørewarbe nune øyeebe maig marøb pasrøgu chib,
44011003	trenchibelø gøn: —¡Kan ñibe judíos kømø misaamera tru circuncidameelai yau kebya, truiløba lincha main gøn!— cha.
44011004	Inchen Pedrobe lutøgurri maig purayaigwan eshkab, trenchibig køn:
44011005	—Na Jope ciudasrø tsua, na Tiusba waminchib wabene, kan piab lataigu na øyeeg kenamisri ashibig kur cha. Truyube kan nu llensu lataig pib tsømmerayu litsig srømbalasrøngurri kørraarrub arrua, naim bulugatig kørraarrubig køn cha.
44011006	Inchen umbu chi tøgaig køtashchab na tab ashene, animalmera pib srøb tøgailø gøben, namiguelø gøben, pirau srala ambubelø gøben, pala amøñib illimera gøben tøgaig asinabig køn cha.
44011007	Katø kan wamgucha trendai mørinabig køn cha: “Pedro, kurrab kweecha, ma” cha.
44011008	Inchene nabe trenchibig kur cha: “¡Señor, paare, kan treekkucha mana maramø! cha. Kan nabe managuen nai trigube mamønrrai merigwanba, chish mariimíigwanbabe mugabguen muga gømur” cha.
44011009	Inchen srømbalasrøngurrimbe wambe nane gatøle løtab trenchibig køn cha: “Tius tabig chishig mara kørrømarigwane ñibe mamgaig trømbøig kønmab asha tøgagømøta” cha.
44011010	Truibe pønmay treetø rreetø incha, katø kerriguba srømbalasrømay nebibig køn cha.
44011011	'Inchen trunetø pøn møguelø Cesareasrøngurri nan lanrrab øriilø nam purrai yau puptinchibelø gøn cha.
44011012	Inchen Espíritu Santobe nane: “Mandø inchab gømab isuptø basrømøtø, nømba inrrø” chiben, katø i seiselø nuneløgucha naba lincha amrruig købig køn cha. Incha nambe søtøba Cornelioi yausrø kebambubelø guer cha.
44011013	Inchen nøbe nui yau kan ángel pasramisra, tru nun øyah chib pasraig asigwan namun eshkabig køn cha: “Jopesrømay ør cha, Simónwan, trunundøwei katø Pedrogucha taigwan attrai wamønrrab.
44011014	Truibe ñiba, ñui yauelanba kaigyugurri mandø incha ñimun wesrailø gøm wammeran waminchun” chitan, chibig køn.
44011015	'Inchen na pua, truyu waminchib mendøbene, tru srøsrøzhiitø Espíritu Santo namuim bala kørraarrub lataitøwei nømuim bala kørraarruptinchibig køn cha.
44011016	Inchene nane Señor øyah taigwan isuptinchibig køn cha: “Juanbe piu ulsra pitøga pinøbulingaruben, trune ñimbe Espíritu Santotøga pinøbuliilø gønrrun” daigwan.
44011017	Nam judíosmera Señor Jesucriston kørebelan Tius keta tranigwan nøm judíos kømeelangucha trunundøwei keta tranene, ¿Tiuswan treeg marmøta chib pasrønrrappe, nabe mu gøbrai køh?— chibig køn.
44011018	Inchen Tiuswei misaamera jerusalénsreelø iilan mørabe, yandø chi chimøtø, Tiuswan truba tabig waminchib trenchibelø gøn: —Trube, Tiusbe judíos kømø misaamerangucha øsig kømigwan nebua tøgagønrrai kaig marigwan isua møra, nuimay lliranrrai marin gøn— chib.
44011019	Inchen tru Estebanwan kweechen isumdiig kaig pub mendøben trugurri, ke kan ørøtømisra chab ambubeløbe, Feniciasrøn gøben, Chipresrøn gøben, Antioquíasrøn gøben øyasrøngatig ambig købig køn, mungucha mendailane Tiuswei wamwan waminchimøtø, judíosmerandø waminchib.
44011020	Inchendø nømui utuelø møiløgøsrøn, chipresreeløba, cirenesreeløba Antioquía ciudayu puabe, griegosmerangucha waminchibelø gøn, Señor Jesúsweimburab eshkab kusrenanøb.
44011021	Inchen Señorwei tasiibe nømba basrøben, misaabe truba nu kørewa, Señorweimay llirabelø gøn.
44011022	Inchen Jerusalénsrø iglesiayueløbe trunun wammøra, nømbe Bernabéwane Antioquíasrøngatig ørøbelø gøn.
44011023	Inchen Bernabé trusrø puabe, Tius ka yandø tab indin gua asha, nøbe truba kasraarawa, Señorwei mayu pønrrappe nømui manrrau tab isua mur bønrrønrrai mayeelan waminchibig køn.
44011024	Kaguende Bernabébe tabig, Espíritu Santoba, nui isubigwan Cristoinug pasriiba truitø netsaig købig køn. Inchen Señorweyasig misaabe nørrø nemisrig købig køn.
44011025	Incha yandø Bernabébe Saulon lanrrab Tarsosrømay ya, yandø wetørrawabe, Antioquíasrømay pera ibig køn.
44011026	Incha nømbe trusrø pila ørøba iglesiayueløba tulundzunab gua, misagwan nørrø kusrenanøbelø gøn. Tru Antioquíasrøn gúig køn, tru Jesucristoi kusrenanigwan marøb melabelan ke srøsrøzhiitø pølbasra “Cristoielø” cha munchi basra wamig.
44011027	Inchen tru gwalømmerawan møiløgøsrøn Tius maig karuigwan eshkabelø Jerusaléngurri Antioquíamay kørrørrubelø gøn.
44011028	Inchen kan tru ambubelai utuig Agabo taibe, Espíritu Santo nun maig tamigwan isunrrai inchen, trenchibig køn: —Pirau ørøba parø truba nuig attrab gøn— cha. Indiibe treeg kønrrun daibe Claudio karubig køben treeg purayaig købig køn.
44011029	Inchawei Antioquíasrø Jesucristoi kusrenanigwan marøb melabeløbe nømun kanun ganun maig tranamdiig køben an treeg purugua trana, ørtrab chibelø gøn, nunelø tru Judeasrø warabelayasig.
44011030	Incha treeg mara, Judeasrø Tiusweimburabelan pera marøb pønrrabelan trannrrai, Bernabéwanba, Saulonba tru ketamig tulisaigwan trana ørøbelø gøn.
44012001	Inchen tru gwalømmerawan rey Herodesbe møilan gøsrøn iglesiayuelan kemørøbig køn, kaig inchib srua gønrrab.
44012002	Incha Juanwei nuneg Jacobone espadatøga kweetsingarubig køn.
44012003	Treeg marigwane judíosmerane truba tabig asønain gøben, Herodesbe Pedrongucha merrarrangarubig køn. Truibe tru Pirri Levaduragaig Maig Fiesta gwalømmerawan burayaig køn.
44012004	Incha Pedron merrarrawabe, Herodesbe kailan keeri yau keerøbig køn, suldaumera pib søtø ashib pønrrønrrai pønsra kan søtøyu pib suldaubatø. Herodesbe tru Pascua Fiesta puraiben, Pedrone misagwei merrab wesranrrab isua rreeg inchibig køn.
44012005	Inchawei Pedrobe kailan tru keeri yaugurri webimønrrai truba may ashib tøgagúig waben, iglesiabe nuyasig ¡gatø! elachimø, Tiusba waminchib miab gøbelø gøn.
44012006	Herodes Pedron misagwei merrab løtsø wesramig køben tru gwalmab yem, Pedrobe pagatø suldaumerai tøbøtag pa cadenatøga merrarraig, kib tsuben, katøgan suldaumerabe yaskabu tru kailan keeri yawan ashib pønrrabelø gøn.
44012007	Inchen møi møi kan Señorwei ángel kenamisren, tru kailan keeri yaube kan tørguegwalmabig kebiløben, ángelbe Pedron tømbulyu kønøga kasrønanabe, trenchibig køn: —¡Mallatø kurrø!— cha. Inchen cadenasmerabe Pedroi taskugurri kørraptinchibig køn.
44012008	Inchabe ángelbe trenchibig køn: —Tamara pørønab, ñui alpargatiswan keetab inchi— cha. Inchen Pedrobe treeg marene, ángelbe trenchibig køn: —Pala itøguewagúigwan keb, nai mendig amø— cha.
44012009	Inchen webyabe ángelwei wendautø ibendø, tru ángel øyeeg punrraig marigwane ka inditamaptø isub, nøbe tab chigúi nebua ashmíig køn, pøs øyeebe nune kan piaig lataitø gøben.
44012010	Incha suldaumera ashib pønrrainug srøtiigu puraamba, trugurrimbe katøganbalø puraamba, trugurri yandø wambig callegatømaysrø tsandzøn yaskabyu pubene, tru yaskappe nøtø kurøptinchibig køn. Inchen webamba, kan yabgatig ambene, tru ángelbe nøtø inrrai tarømisrøptinchibig køn.
44012011	Inchen Pedrobe yandø chigúi møra trenchibig køn: —Møimbeguende, Señor nui ángelwan øra, Herodeswei taskugurrimba, katø maya judíosmera nan maig martashchab ashig kui inchib pønrraigugurrimba wesratan— cha.
44012012	Incha Pedrobe yandø iigwan maig kui ashabe, Maríai yamay ibig køn, tru Juanwan katø Marcoskucha taigwei usraimay. Inchen truyube truba yamelø tulundzuna, Tiusba waminchib gøbelø gøn.
44012013	Incha Pedrobe yagueta pua, yaskabwan pinrrøgøbene, kan srusrø-unø truyu mendig mendabig, Rode taibe, mu gøtashchab arruabe,
44012014	Pedroi wam gúi mørøppe, kasrag købiitø yaskabwanguen kurmøtø, katøle umbusrø kelula: —¡Pedro yaskabu pasrøtan!— cha, eshkabig køn.
44012015	Inchene nømbe trenchibelø gøn: —¡Paare! ñibe loca asønan— cha. Inchen nøbe: —¡Truigwein gøtan!— chiben, nømbe trenchibelø gøn: —Pedro gømøtø, nui møsig kuinrrun— cha.
44012016	Trune Pedrobe katøgucha yaskabwan pinrrøgøbig, binrrøgøben, kura ashabe, truba kwaarøbelø gøn.
44012017	Inchen nøbe ‘niløtø gønrray’ siñal mara, tru kailan keeri yaugurri Señor mandø wesraigwan eshkawabe, trenchibig køn: —Jacobonba, nunelø katøganelanba iigwan wammørøsrkønrrigay— cha. Incha webyabe, peesrømay ibig køn.
44012018	Inchen yandø tør-rraben, suldaumerabe ¡gatø! mamdøguen gømuilø truba rruba waminchib gøbig køn, Pedrone ni chindinguen mørmøwa.
44012019	Inchen Herodesbe langarua, wetørranrrab gaimappe, tru suldau ashib pønrrabelan maig purayaigwan nømun paya ashib srua guabe, kweetsingaruig købig køn. Incha Herodesbe Judeagurri webya, Cesareasrømay ya, trusrø tsubig køn.
44012020	Herodesbe Tiroba, Sidónba warab misagwan larrø namig tsuben, trusreeløbe søteeløba maig maramigwan lata ke kandø isua bønrramisra, tru rey Herodeswei yau ke nøashib trag megabig Blasto taigwan nømuingatø misrtrai ubønanøb wamincha, truikkurri ambugurri, igurri lata tab warønrrab cha miabelø gøn. Kaguende Tiroba, Sidónbabe tru reyweim biraugurri mamig weerigwan purøsrubelø gøbig kua.
44012021	Inchen Herodesbe kan gwaløm treeg martrab cha wesrua basra, tru gwalømbe Herodesbe tru keilø purø tabelan kewa, tru wamisra ashib karub wainug wamisra chull møramdiig purø may waminchibig køn.
44012022	Inchen misaamerabe trashib mendappe, trenchibelø gøn: —¡Iigwan waminchibiibe møg kømøtø, kan tius køn!— chib.
44012023	Inchen tru urastø Señorwei kan ángel Herodeswane kwanrrø benøsrkøbig køn, kaguende tru maya nuguen tab gønrrai indigwan Tiuswein gønrrain gømøtø, nuyasig kønrrai inchib wabenba. Incha nøbe pølømmera maig kwabig køn.
44012024	Trune Tiuswei wambe larrøbichib nurab ibig køn.
44012025	Inchen Bernabéba, Saulobabe tru ketamig tulisha trana øriilan chab peguchabe, Jerusalénsrøngurri Antioquíasrømay katø ambubelø gøn Juanwan pera, truitøwei Marcos taigwan.
44013001	Antioquía iglesiayube Tius maig karuigwan eshkabelø gøben, kusrennøbelø gøben gøbig køn: Bernabé gøben, Simón (trunundøwei Níger taig) køben, cirenesriig Lucio gøben, Manaen gøben (tru misagwan ashib karubig Herodesba trubalatø nuraweig), Saulo gøbengue.
44013002	Indiibe kan gwaløm Señorwan nøm køriibala tabig waminchib, ayunab gøbene, Espíritu Santobe trenchibig køn: —Bernabéwanba, Saulonba tarømartray cha, na nømun chi martrai wamigu marøb pønrrønrrain— cha.
44013003	Inchen nømbe ayunab, Tiusba waminchib guabe, tab gønrrai tasiimeran nømuim bala estsara, yandø, ‘trube, ka amrrigay’ cha ørøbelø gøn.
44013004	Inchen Espíritu Santo øriilø Bernabéba, Sauloba Seleucíasrømay amba, truyugurrimbe barcoyu Chipre birausrømay ambubelø gøn.
44013005	Incha Salaminasrø puabe, judíosmera tulundzuni yamerayu Tiuswei wamwan eshkab kusrenanøbelø gøn. Incha Juanwangucha nømun purugub uñchai pera amøñibelø gøn.
44013006	Incha tru pi tøbøtag Chipre birø pasrabigu kandarømaysrø Pafossrøngatig larraambabe, truyube kan judío Barjesús taig, kaig libron gusrewa, kwaimandzigweimburabigwan marøbig, ka isatø ‘Tius maig karuigwan eshkabig kur’ chibigwan wetørrabelø gøn.
44013007	Tru møøbe Sergio Paulo kubenadur maig kømigwan purø tab isua marøbig treeg møøba, tsubig køn. Inchen tru Sergio ashib karubigwane Tiuswei wamwan nune mørøg køben, Bernabéwanba, Saulonba wamønrrab ørøbig køn.
44013008	Inchen tru Barjesús, griegomaybe Elimas cha wamig, tru kaig libron kusrebig, truibe tru karubig nui isubigwan Tiusweinug pasrmønrrai truba søtø luløb megabig køn.
44013009	Inchen Saulo, katø Pablogucha taibe, Espíritu Santotø netsaig, tru Elimaswan malau ke tab ashabe, trenchibig køn:
44013010	—¡Kan ñi gúi! ¡Misagwan kegørrøsrkamig, isatø indiibah, larrø gaig maramibatø netsaig møg, nugwaimandzigwei nusrkai! ¡Chigurrimbunø sølgandø tabigwane larrø tsaliig ashig kømui inchib pasrabig køn! cha. ¿Ñibe Señorwei tab maymerane managatig mindishibig mindishinrragu? cha.
44013011	Møimbe Señorwei tasiibe ñun trømbøig nebunrrai martrun cha. Møimbe maya yanagatig kabgaig kørrømisra, pørrwan ashchab gaimanrrabguen— chibig køn. Inchen møi møi nune kabyu wañim beñib løstiig misren, srølamøratø ibig misra, møikkøben tasku nun kemøra srua amrrai labig køn.
44013012	Inchen treeg purayaigwan ashabe, tru kubenadur Señorweimburabelø kusrenaniilan ke kwaara asha, Señorwan kørebig køn.
44013013	Pabloba, nui linchibeløba Pafos ciudayugurri barcoyu nebamba amba, Panfilia birau Perge ciudasrø puben, trune Juanbe truyu nømun tarømisra, katø Jerusalénsrømay arrubig køn.
44013014	Incha Pergegurrimbe nømbe Pisidia birau Antioquía ciudasrømay amba, truyu sábado isrin gwaløm judíosmera tulundzuni yau kebamba, purramisrøbelø gøn.
44013015	Inchen tru maig maramigwan martrai Moisés pørigwanba, Tius maig karuigwan eshkabelai pøriilanba chab lebene, judíosmera tulundzuni yau chi maramigwan ashib karubeløbe møigwan gøsrøn øyeeg chinrrab, ‘inrrø’ chibelø gøn: —Ñim, namui misaamera, mandø melamigwan øyeeg melønrrigay chib misagwan wamindamig tøgaguabe, waminday— chinrrai.
44013016	Inchen Pablobe pasramisra, tasigwan kusrawabe, trenchibig køn: —Ñim, Israelwei misaameraba, katø ñim Tiuswan køriibala tøga pønrrabeløba mørtray cha.
44013017	Iig Israel misaamerai Tiusbe, namui merrabsrø kølli misaameran lawa wesrawa, tru misaamerane truba nørreelø gønrrai marig købig køn cha, nømbe Egipto birausrø ka ambateelø warøben. Incha tru Egipto birausrøngurri nui tasiitøga ashig kui ashchai marøb wesruig købig køn cha.
44013018	Incha mu misag warab waraimønug Tiusbe cuarenta añosburab nømune ka awentab tøgagúig købig køn cha.
44013019	Incha Tiusbe Canaan birausrø misaamera siete nørrø søtø pønrrabigwan pinisha, truilaim birømera gøbelan nømui mara tøgagønrrai tranig købig køn cha,
44013020	kan cuatrocientos cincuenta añosburab. 'Inchen trugurrimbe tru maig kønrrabigwan asha marøb purrønrrabelø ‘asha martrabelø’ cha wamiilø Tiusbe tranig købig køn cha, Tius tru maig karuigwan eshkabig Samuel gøb uraskatig.
44013021	Inchen trugurrimbunøbe, israelitasmerabe nømun ashib karub wanrrabig kan rey miaben, Tiusbe Benjaminweinukkurri karrab misagúig Quiswei nusrkai Saulwan cuarenta años ørøba karub wanrrai tranig købig køn cha.
44013022	Incha trugurrimbe Tiusbe rey Saulwan nø ashib karub waigwan kerrawa, Davidwan rey gønrrai kusruig købig køn cha. Incha trunune Tiusbe nuimburab trendaig købig køn cha: “Isaíwei nusrkai Davidbe na maig isubig køben, treeg isub møg kui asha gur cha. Truibe na chi martrai inchen, treeg martrun” cha.
44013023	Tru Davidweinukkurri srøig karrab misaameran nø maig martrab cha gørrømisrig købig maig køben, Israel misaamerayasig kan Kaigyugurri Wesranrrabig Jesúswan ørig købig køn cha.
44013024	Inchen Jesús nø arrumøwatøbe, mayeelø Israel misaameran Juanbe mas kaig marmønrrab isua møra, Tiusweimay llirain gønmab asamig piu umbu ulsrailø gømigwan eshkab kusrenanøb arrig købig køn cha.
44013025	Incha Juanbe nui maramigwan yandø chab patsøgøb arruabe trendaig købig køn cha: “¿Nabe mu gúitamab isugue? cha, nabe tru ñim isub gúig truig kømur cha. Inchendø nai wendaube katøgan attrun cha, trunune nabe nui alpargatiswan tsiwan pitsamikken truburab gømuinatan” cha, Juanbe trendaig købig køn cha.
44013026	'Ñim, nai misaamera, Abrahamweinukkurri srøig larrøbicha amrrubeløba, katø ñimui utu Tiuswan køriibala marøb melabeløba: tru tabig srø wam kaigyugurri wesrabigwane yamba namuiwei ørig kuin gøn cha.
44013027	Kaguende Jerusalénsrø warab misaameraba, katø nømun ashib karub purrabeløbabe, Jesúswane mu gúinguen nebua ashmøwei, katø tru isrin gwalømmørig Tius maig karuigwan eshkabelø wamindi wamwan leigwan chigucha, nømbe truigwan chi mørøg kømuindiig kua, nøm Jesúswan øyeeg kwanrrai marøb pønrrappe, tru pørig maig taimbala nømbe treeg nebunrrai marig købig køn cha.
44013028	Jesúswan chigurri kwanrrai maramdiig nuinuube chi kalø marig wetørramubendø, Pilaton nømbe kwetchai miaig købig køn cha.
44013029	Inchen nuimburab maig pørig pønrrabelø kerrigu treeg puraiben, kurusyugurri pinøsrua, sørabelø gøn cha.
44013030	Inchendø Tiusbe gatø kwailai utugurri øsiirangarubig køn cha.
44013031	Inchen Jesúsbe kwamøwatø, tru Galileasrøngurri Jerusalénsrøngatig nun lincha nerrubelane katø øsiirappe, nømune truba yam gwalømgatig kenamisrøb unig købig køn cha. Incha truiløbe møimbe nømashib maig asigwan misagwei merrab nuiwan waminchibelø, nøm gøn cha.
44013032	'Inchawei namgucha tru merrabsrø namui kølli misaameran Tius trannrrab misra kørrømisrig, tru tabig srø wamwan ñimun wammørøsrkøb eshker cha.
44013033	Nam tru truilai ureemerane treeg martrab gørrømisrigwane maran cha, Jesúswan Tiusbe øsiirangarua. Inchen gatø Salmo dosyugucha øyeeg pørig pasran cha: “Ñibe nai Nusrkain gøn cha. Møi nabe ñui Møskai misra basrar” cha.
44013034	Katøbe mana treranrrabig kømíig Tiusbe Jesúswane kwailai utugurri gatøle kusrua, tru treeg marigweimburappe Tiusbe trencha basrig købig køn cha: “Tru newan tabig, ciertonig treeg martrab cha, Davidwan trannrrab gørrømisriilane ñun tranrrumøn” cha.
44013035	Inchawei gatøganbaløsrøngucha trenchibig køn: “Ñui Newan Tabigwei asrwane trerabashmønrrun” cha.
44013036	'Pøs Davidbe Tius maig kønrrain gøben tru nø tsuin gwalømmerawan misaameran ashib purugub wawa, yandø kwawa, nui møskaløba tsumisrene, nui asrbe treraig købig køn cha.
44013037	Trune Tius tru kwailai utugurri gatøle kusruigwei asrbe treramuig købig køn cha.
44013038	Inchawei ñim, nai misaamera, ñim nebua asig kønrrai inder cha, tru kaig mariilan ulø bayamig kømíig pesannaig kønrrun chib eshkab kusrenniibe Jesúskurrin gúi.
44013039	Inchawei tru maig maramigwan martrai Moisés pøriiløtøga chi kaig kømíig lataig, tabig kørrømisra pønrrønrrab gaimaigwane, mutøgucha Jesucriston kørebeløbe nuinuubeguende chi kaig kømeelø lataig, tabig kørrømisrtrun cha.
44013040	Inchawei ashiptø guy chibig køn, Tius maig karuigwan eshkabelø øyeeg chib pøriibe ñimun nebuig warønrrab gømøtø:
44013041	“Au, ñim chiwandøgucha ke ka indzatø mørøbelø, ¡gatø! ke kwaara ashib kenaguen gømø, pinay taig. Kaguende nabe, ñim warain gwalømmerawan purø nuig maramønrrun daig, ñimun mugøben treeg købig køn chib wamindingucha, treeg marig købig kuitamappe ke køremgaikke.”—
44013042	Incha Pabloba, nui linchibeløba judíosmera tulundzuni yaugurri webambene: —Wendø rruwan isrin gwalømgucha øyeelandøwei waminchurrunrrigay— chibelø gøn.
44013043	Incha truyu misag tulundzuna basrabigwan yandø nømbe ‘ungwa’ cha ambene, møiløgøben truba yam judíosmeraba, katø møiløgøben judíosmera nøm Tiusweiwan marøb pønrraigu purørrua Tiuswan purø isua melabeløbabe, Pablonba, Bernabéwanba mendig amben, nømbe: —Tiuswei tru ka yandø tab indigu maizhikkucha elachib pønrrønrrab gømøtø, melabig melønrrigay— chib waminchibelø gøn.
44013044	Inchen wendø rruwan isrin gwaløm tru ciudayu ke maya misag lutau Tiuswei wamwan mørtrab tulundzunøben,
44013045	judíosmerabe misag truba nørrø tul yai ashabe, truba namig pusrkwai asha, Pablo tru trenchib wamindigwane ‘treeg kømøn’ chib, tsalø wamabelø gøn.
44013046	Inchen Pabloba, Bernabébabe chigucha kørmø trenchibelø gøn: —Tiuswei wamwane ñim judíosmeranmerrigwei eshkamig kuig køn cha. Inchendø ñim yandø kaashib, managatig øsig kømigwan ñim tøgagømig trubørab gømui indig kuig købene, trube, nambe møimbe judíos kømeelaimay gatø amrrab chibelø gøn.
44013047	Kaguende Señorbe namun trencha karua basrig køn cha: “Judíos kømø misaamerayasig kan tør lataig kønrrai ñune pasrar cha, kaigyugurri wesrailø gømigwan eshkab pirau munabatsø srua inrrai.”—
44013048	Inchen iigwan mørabe, judíos kømø misaamerabe truba kasraarawa, Señorwei wamwan truba tabig waminchibelø gøn. Incha tru managatig øsig kømigwan tøgagønrrai chabguen tarømariilø gøbeløbe møiløtøgucha Jesucriston kørebelø gøn.
44013049	Inchen Señorwei wambe tru birau kerrigu larrøbichibig køn.
44013050	Inchen judíosmerabe tru ciudayu møiløgøsrøn ishumburmera, Tiuswan purø isua melabelø trurrigu nøm mailø gúi asiilanba, katø ciudayu møguelø nørreelø ashib karubelanba kaig marøb gurrønrrai nømune ke treeg isumne incha, Pablonba, Bernabéwanba nømuim biraugurri webusrøbelø gøn.
44013051	Inchen nømbe nømui srøbyu usrøwan pabørrgøbelø gøn, ñim øyeeløgurri uyube møimbe ñim gusrenrrigay chib eshkab. Incha Iconio ciudasrømay ambubelø gøn.
44013052	Inchen tru Jesucristoi kusrenanigwan marøb melabeløbe kasrag købiibah, Espíritu Santobatø netsailø gøbig køn.
44014001	Iconiosrø Pabloba, Bernabéba judíosmera tulundzuni yau kegøtø kebamba, purø may waminchib kusrenanen, judíosmera gøben, griegosmera gøben truba nørrø Jesucriston kørebelø gøn.
44014002	Trune judíosmera Jesucriston køremeeløbe tru judíos kømeelane ke kaig isumne inchibelø gøn tru Pabloimburappa, Bernabéweimburappa.
44014003	Inchen treeg kuingucha, Pabloba, Bernabébabe truyu yana warøwa, Tiuswei wamwan chigucha chi kørig kuin gømø waminchibelø gøn. Inchen nui wamwan tru ka yandø tab indigwan treegwein gúi ashchai, Señorbe nømui tasiimeratøga mariilø truba nørreelø marøb, kwaara asha gønrrai mariilø marøb inchai tranig køn.
44014004	Inchen tru ciudayu misaamerabe kan utueløbe judíosmeraingatø gøben, møiløbe Cristo nøashib karua øriilaingatø gøbig køn.
44014005	Inchen judíosmera gøben, judíos kømeelø gøben, nømun ashib karub purrabeløba kandø misra, nømun trømbøig kaig inchib, sruutøga petønrrab gurrøben,
44014006	Pabloba, Bernabébabe trunun wammøra Licaonia birau tru Listraba, Derbeba, pueblomerasrømayba, katø tru buluwan gatøganbalømerasrømayba trubab ambubelø gøn.
44014007	Incha trusrø tru tabig srø wamwan eshkab kusrenanøbelø gøn.
44014008	Inchen Listrasrømbe kan møg kal-lainukkurri managuen uñchab gaimabig srøbmera tuluntsunig wabig køn.
44014009	Inchabe tru møøbe Pablo waminchen mørøb wabig køn. Inchen Pablobe nun ke tab asha, ke tamarig kømuitamab isub wai ashabe,
44014010	mur wamab trenchibig køn: —¡Ølgandø kurrab, pasramisr!— cha. Inchene tru møøbe pørsrappe, pasrambua, llirab mendabig køn.
44014011	Inchen misaamerabe Pablo chi marigwan ashippe, nømui Licaonia rriimay trenchib trashib mendabelø gøn: —¡Møguelø lataig, tiusmera namuinug kørrørruin gøn!— chib.
44014012	Incha Bernabéwane tius Zeus køn chippe, Pablone tius Hermes køn cha wamabelø gøn, kaguende Tiuswei wamwan waminchibiibe Pablo gøben.
44014013	Inchen tru tius Zeuswei tab ya, tru ciudayu kebambinuutø pasrabigu ashib wab sacerdotebe, toromera gøben, umera purø tabzheelø tamariilø gøben, tru ciudayu kebambi yaskabmerasrø srua arrua, tru toromeran kweecha, misaamerabamisra, Pablonba, Bernabéwanba, nømune tiusmera gúi mara trannrrab mendabelø gøn.
44014014	Inchen Cristo nøashib karua øriilø Bernabéba, Pabloba nømun rreeg martrab indi mørabe, nømui kewagúilan kølsrøb, misag utusrø kegørra,
44014015	trenchibelø gøn: —¡Au, yu mayeelø pønrrabelø! ¿Chindimba øyeeg martrab inchigue? cha. Nambe ñim latailøtøwei ka møgueløtø guer cha. Ke ka treeg maranmab ashchaindø mariilan elacha, øsig wab Tius srømbalawan gøben, tru pirøwan gøben, marwan gøben, chigurrimbunø truyu pønrrabelan marøbigweimay llirawa bønrramisrtrai, tru tabig srø wamwan nambe ñimun waminchab amrruer chib.
44014016	Merrabsrø misag srøig, srøig kurrab amrrubelane misaamera nørrø pønrrabelan chuelandøgucha kerriguelan, nømun maig amøñig køben, treeg ka amøñibasig køn cha.
44014017	Inchen gøben managucha nuimburabigwane maig kuigwan eshkab wamindig købig køn cha, tabig marøb. Srømbalasrøngurri srewan ørøb, ellmariilø misram bølmera pubene, tru gúindø, tru gúindø misringarunrrun cha, chi palømø unchaguen mamig tøgagønrrai tranøb, ñimui manrrømeran truba kasraaranøb.—
44014018	Inchen nøm øyeeg chib waminchagucha, nømbe misaameran ke trendø merønrrab gaimabsrubelø gøn, tru nømun tiusmera gúi mara toromeran kweecha tranmønrrai.
44014019	Inchen Antioquíagurrimba, Iconiogurrimba møiløgøsrøn judíosmera puabe, misag purø nu pasrabigwan ke kaig maramne inchai wamincha, Pablon kwetchab srug muta peta, ciudayugurri wambiisrømay ke paluunchib megam srua webambubelø gøn, yandø kwaig kønmab.
44014020	Trune Jesucristoi kusrenanigwan marøb melabeløbe nuin bøtøgatan tulundzunøben, nøbe kurra, katø ciudayu kebibig køn. Incha gatø gwalømbe Pabloba, Bernabéba Derbesrømay ambubelø gøn.
44014021	Incha Derbesrø Jesucristoi tabig srø wamwan eshkab kusrenana, Jesucristoi kusrenanigwan marøb melabelø nørrø nemisrtrai mara, trugurrimbe Listramayba, Iconiomayba, Antioquíamayba katø amrruig købig køn.
44014022	Incha trusrømbe tru Jesucristoi kusrenanigwan marøb melabelan kullaaramø mur bønrrønrrai waminchib, isubigwan Tiusweinug pasragúigwane elachib pønrrømø, tindøga bønrrønrrai chib waminchibelø gøn. Incha nømune trenchibelø gøn: “Tius nø ashib karub waisrø kebambamibe chinetø chinetø murelø puben, truyu puraambub meløwawei kebambamig køn” cha.
44014023	Incha iglesiamørig nømbe Tiusweimburabelan pera marøb pønrrabelø wesrawa bønsra, Tiusba waminchib, ayunab guabe, nømune tru nøm kørewa bønrraig Señor nø ashchai pønsrøbelø gøn.
44014024	Incha trugurrimbe Pabloba, Bernabébabe Pisidia birauwan puraambub amba, Panfilia birau pubelø gøn.
44014025	Incha Perge ciudayu Tiuswei wamwan eshkab kusrenana, trugurrimbe Ataliasrømay amrrubelø gøn.
44014026	Incha truyugurrimbe barcoyu nebamba, Siria birau Antioquíasrømay ambubelø gøn. Tru nøm møi ya patsøga bønrraigwan martrab amrrai Tiuswei tru ka yandø tab indiitøga tabig ashib tøgagúilø gønrrigay chib, tru nømun pønsraig købiisrømay.
44014027	Incha trusrø puabe, iglesiayuelan tulundzuningarua, Tius nømba chinetø, chinetø mariilanba, tru judíos kømø misaameragucha isubigwan Señorweinug pasra tøgagønrrai yaskabmeran mandø gurøb arrigwanba waminchibelø gøn.
44014028	Incha Pabloba, Bernabéba Jesucristoi kusrenanigwan marøb melabeløba truyu truba yana kørrømisra waraig købig gøn.
44015001	Inchen tru uras møiløgøsrøn Judeagurri Antioquíasrømay amba, nunelan treeg kusrenanin gøbig køn: —Moisés kusrennig tru circuncision maramigwan marmøwabe, kaigyugurrimbe wesrailø gønrraamøn— chib.
44015002	Inchen Pabloba, Bernabéba tru treeg kusrenanøbelan ‘øyeebe maramig kømøn’ chib, nømba purø mur aleguiyabelø gøn. Treekkurri Pablonba, Bernabéwanba katø truyu nømui utuelø møilan gøsrønbamara, Jerusalénsrømay ørtrab wesrawa bønsrøbelø gøn, tru øyeeg pub arrigwan Cristo nøashib karua øriiløba, Tiusweimburabelan pera marøb pønrrabeløba trusrø waminchai.
44015003	Inchen tru iglesiayuelø tru amrrai karua øriiløbe Fenicia birøwanba, Samaria birøwanba puraambub ambubelø gøn, judíos kømø misaamera nømui trendø marøb gúilan elacha, Tiuswei maywan amøñinrrab nøm mandø pønrramisrigwan eshkab. Treekkurri trusrø tru mayeelø nuneløbe truba kasraarabelø gøn.
44015004	Incha Pabloba, Bernabéba, tru lincha ambubeløba Jerusalénsrø chab pubene, trusrø iglesiayueløba, Cristo nøashib karua øriiløba, katø truyu Tiusweimburabelan pera marøb pønrrabeløba nømune wamab utøben, nømbe Tius maig marigwan kerriguh waminchibelø gøn.
44015005	Inchene møiløgøsrøn merrappe fariseosmeraingateelø gøbelø gua, møimbe Jesucriston kørebeløbe trenchibelø gøn: —Tru judíos kømø misaamera Jesucriston kørebelane tru circuncidamigwan maringarub, katø tru maig maramigwan martrai Moisés pøriilan maringarumig balan— cha.
44015006	Inchen Cristo nøashib karua øriiløba, Tiusweimburabelan pera marøb pønrrabeløba tru øyeeg puigwan maig køtashchab ashchab tulundzunabelø gøn.
44015007	Inchen purø rrømbøig mur aleguiyab gømig puben, Pedrobe kurra basramisra, trenchibig køn: —Nai nunelø, ñimbe srøsrø gwalømmerawangurri ashibelø gúinrrun cha, Tiusbe ñimui utugurri nan lawa wesruig køn cha, judíos kømø misaamera tru tabig srø wamwan na waminchen møra, kørenrrai.
44015008	Tiusbe nømui manrrømeran ashibig kuabe, nam judíosmeran rranøb lataitøwei Espíritu Santon nømungucha tranøb, nømuingatø pasrar chib kenamarig køn cha.
44015009	Tiusbe nømun nøørø mara namuingatøtø inchib pasrømuig køn cha, nømui isubigwan Tiusweinug pasra tøgagúitøgatø nømui manrrømeran chishmarig købig kua.
44015010	¡Ñim gúi! ¿Ke Tiuswane chinchibig køtashchab inchib pønrrøtirru? cha, tru nam lata, namui merrabsrø kølli misaamera lata, øyeeg maramigwan marøb gønrrab gaimaigwane tru Jesucristoi kusrenanigwan marøb melabelan, trunun nøm niga amrrai møimbe nømun neguanøb.
44015011	Treeg kømøtø, Señor Jesús tru ka yandø tab incha ketiitøgatø nambe kaigyugurri wesrailø guermab kørewa bønrrer cha, nøm lataitøwei.—
44015012	Inchen truyu maya misag tulundzuna basrabiibe niløtø gørrømisra, mørøb purrabelø gøn, Bernabéba, Pabloba tru judíos kømø misaamerai utusrø, Tiusbe nømba pasrain gúi ashchai nømgurri mariilanba, kwaara asha gønrrai mariilanba waminchen.
44015013	Inchen nøm chab waminchen, Jacobobe trenchibig køn: —Nai nunelø, mørtray cha:
44015014	Simónbe wamindan cha, judíos kømø misaameran srøtøgurri nømungucha isua basranmab ashchai, truilai utugurri nui ureg søtømera gønrrai mara, nui munchin nømuinug tøgagønrrai marigwan.
44015015	Pøs møi øyeeg pubiibe, tru merrabsrø Tius maig karuigwan eshkabelø maig pøriiba ke kandø gøn cha. Tru øyeeg pørig pasraimbala:
44015016	“Øyeeg purayaig wendøbe tru Davidwei ya penin tsuigwan katøle kusrua basramønrrun chib. Chab pinabsruigwan katøle tamara gusrub, srøig mara basramønrrun daig.
44015017	Maya misaamera gatøganelø uncha bønrrabelø Señorwan lanrrain cha, mayeelø judíos kømø misaamerainug nai munchiwan nømuinug pasra wamig kønrrun cha.
44015018	Tru Señor iilan marøbig øyeeg tan daig, tru manasrøngurri øyeeg martrab isua tøgaguen waig købigwan.”
44015019	'Inchawei nabe, ke treeg maramne inchib pønrramgaig kui ashar cha, judíos kømø misaamera nømui merrabsrø marøb gúilan elacha, Tiusweinug pønrrønrrab llirawa amrrubelan.
44015020	Treeg kømøtø, taska mari tiusmera tøgagúilan pønsraig mamimeran mamøwei, katø møguelø lata ishumbur lata larrø rrømbøig marøb gømigwan marmøwei, kweetsig kømøtø, ka melamisratø kwaig animalmerai yauwan mamøwei, katø aniwan mamøwei indamig køn chibig, treegwan eshkawa, pøramitø balan cha.
44015021	Kaguende merrab manasrøngurri Moiséswei pøriilan ciudamørig judíosmera tulundzuni yamerayube eshkab kusrenanøbelø tøgagøben, truiløbe isrin gwalømmørig tru maig maramigwan martrai pørigwane lebelø gøbig køn— cha.
44015022	Inchen Cristo nøashib karua øriiløba, Tiusweimburabelan pera marøb pønrrabeløba, katø iglesia mayeeløba tru nømui utugurri lawa wesrawa, øramig tabig asønai inchibelø gøn, Antioquíasrømay Pabloba, Bernabéba amrrai. Incha Judas, katø nundøwei Barsabás taigwanba, Silaswanba amrrai wesrubelø gøn, nunelai utu tru mas nørreelø gúi asi møguelan.
44015023	Incha nømune ørøppe, kan kilga øyeeg chibig pøra, trana ørøbelø gøn: Nam Cristo nøashib karua øriiløba, Tiusweimburabelan pera marøb pønrrabelø, nam ñimui nunelø ñim judíos kømeelø Antioquíasrømba, Siriasrømba, Ciliciasrømba warabelø nunelan ‘ka amøñigueh’ chinrrab inder.
44015024	Møiløgøsrøn yu namui utuelø amba, namma chigucha treebe marøb gønrrai karumubendø, chinetø cha, ñimune ¡gatø! kan ørøba mandøgucha gømuielø melønrrai marin gøn.
44015025	Incha treekkurri nam mayeeløba kandø isua bønrramisra, namui utuelan mø møguelan gøsrøn lawa wesrua, namui undaaraig nunelø Bernabéba, Pabloba kegøtø nømun ñimuimay ørtrab inder.
44015026	Tru Pabloba, Bernabébabe Señor Jesucristoi munchigurri ke kwamig nebuinanrraptiikken inchib meløwar gøn.
44015027	Incha nambe Judaswanba, Silaswanba ñimuimay ører. Truiløbe nam pørigwan, nømashib trunundøwei waminchun.
44015028	Espíritu Santon lata, namun lata tabig asønatan katøgan srøig, srøig maramelø ñimun negwanmøtø, iig tru maramig palønrrapteelandøh martrai karumig:
44015029	tru taska mari tiusmeran animal gweecha pønsrai yaumeran mamøwei, katø aniwan mamøwei, kweetsig kømøtø ka melamisratø kwaig animalmerai yauwan mamøwei, katø møguelø lata ishumbur lata larrø rrømbøig marmøwei indamigwan. Ñim øyeelan marøb pønrrømuikkurrimbe, søl marøb pønrrønrrabguen. Trube, ungwa, mayanguen tab gúilø gønrrigay, chib pørig køn.
44015030	Incha yandø nømun, ‘trube, ka amrrigay’ cha øren, Siria birausrø Antioquíamay amba, tru asamigwan ashchab eshkailø tulundzunøben, tru kilga ørigwan nømbe tranøbelø gøn.
44015031	Incha trunun nøm lewabe, truba kasraarabelø gøn øyeeg purugub wam tabig wamindigwan møra.
44015032	Inchen Judasba, Silasba nømgucha Tius maig karuigwan eshkabeløtøwein gua, tru tabig purugub wam nu wamincha guetiitøga trusrø nunelan kullaaramø ambub melamig kønrrai kørrømarøbelø gøn.
44015033	Incha truyu maya yana gøsrøn nømbe kørrømisra warøben, nuneløbe ‘chi isumgaig tab gúilø gønrrigay’ chib, nømun karua ørøbelaisrømay ‘ungwa’ cha, katøle ørøbelø gøn.
44015034	Inchen Silasbe trusrø nø kørrømisramig tab punrrab gúi isubig køn.
44015035	Inchen Pabloba, Bernabébabe Antioquíasrø kørrømisrøbelø gøn, trusreelø truba yameløba Señorwei wamwan kusrennøb, katø trunun wammørøsrøb.
44015036	Yandø mam gwalømyu gøsrønbe Pablobe Bernabéwan trenchibig køn: —Ciudamørig nam Señorwei wamwan eshkab kusrenaniisrø nunelan maig inchib meløtashchab katø ashchab amun— cha.
44015037	Inchen Bernabébe Juanwan, katø nundøwei Marcos taigwan, pera inrrab inchen,
44015038	trune Pablobe pera ambamgaig kui ashibig køn, kaguende tru srøsrø ambenma Marcosbe Panfiliatø nømun tarømisra, nømba tru maramigwan martrab imuinukkurri.
44015039	Inchen ke mumayguen gømíig peemaytø buptinchen, møikkurrindøgucha tarømisra, Bernabébe Marcoswan pera barcoyu Chipresrømay ibig køn.
44015040	Incha Pablobe nuimburappe Silaswan lawa wesrawa, tru nunelø: “Señorwei ka yandø tab indiitøga tabig ashib tøgagúilø gønrrigay” cha øriilø ambubelø gøn.
44015041	Inchen Siria birauwanba, Cilicia birauwanba pureb ibig køn, Tiuswei ureemera tru iglesia truørø pønrrabelan kullaaramø, mur bønrrønrrai purugub waminchib.
44016001	Pablo Derbesrømba, Listrasrømba pueblomerayu pubene, truyube kan Jesucristoi kusrenanigwan marøb megabig Timoteo taig tsubig køn, truibe Criston køreweig judía ishugwei nusrkai. Inchendø møskaimbe griego gøbig køn.
44016002	Inchen Timoteobe tru Listrasrø, Iconiosrø nunelai utu, chigucha tamgaig tabig købig køn.
44016003	Inchen Pablobe Timoteowan nøba lincha attrai incha, tru trusrø warabelø judíosmeragurri nune asru circuncidamigwan marøbig køn, kaguende mayeeløba møskaimbe griego gúi ashibelø gúimba.
44016004	Incha nømbe tru pueblomerawan puraambub ambimørig, Cristo nøashib karua øriiløba, Tiusweimburabelan pera marøb pønrrabelø tru Jerusalénsrø purrabelø, maig marøb gønrrai karuilane isua mørøb gønrrai eshkab ambubelø gøn trusrø Tiuswei ureemeran.
44016005	Inchen trusrø tru iglesiamera pønrrabeløbe nømui isubigwan Tiusweinug pasra bønrramigu, kullaaramø, mur bønrramisren, misaabe kwalømmørig nemisrøb ibig køn.
44016006	Incha nømbe Frigia birøwanba, Galacia birøwanbabe ka purab ambubelø gøn, kaguende Asia birausrømbe Espíritu Santo Tiuswei wamwan waminchibashmuben.
44016007	Incha Misia linderosrø puabe, Bitinia birausrø kebamrrab inchen, Jesúswei Espíritube trusrø kebambashmuben,
44016008	Misia birø buluwan yabwandø puraamba, Troassrø kørraambubelø gøn.
44016009	Indig trusrø Pablobe yem kan piab lataig asig tøgagúig køn. Truyube kan møg Macedonia birausriig pasramisra trenchib miab pasrai ashibig køn: “Macedoniasrømay larraamø cha, namun purugunrrab.”
44016010	Inchawei Pablobe tru piab lataigu treeg asin gøben latatø, nambe Macedoniasrømay amrrab inchibelø guer, namun Tius nui tabig srø wamwan eshkab kusrenanrrai wamitamaptøwei isua.
44016011	Indiibe Troaskurri barcoyu nebamba, Samotraciasrømay kanmaytø ke purab amba, katø gwalømbe Neápolissrø pua,
44016012	truyugurrimbe Filipossrø pubelø guer. Tru ciudabe Macedonia birau mas nuig køb, katø kan søtø Roma misaamera truyube kebamba warab inchibelø gøn. Incha tru ciudayu nambe mam gwaløm gøsrøn kørrømisrøbelø guer.
44016013	Inchen kan isrin gwaløm tru ciudayu nu yaskabu wambiisrø webambubelø guer kan pi mendasrømay, truyube judíosmera Tiusba waminchab tulundzuninug kuitamab isua. Incha nambe truyu purramisra, ishumburmera tulaamba purrabelan waminchibelø guer.
44016014	Inchen tru utube kan ishug, Lidia taig mørig waben, Señorbe nui manrrøwan kurøbig køn Pablo chi chitamørtrab ke tab mørig wanrrai. Truibe, Tiatira ciudasriig, yalø bigø llensumera purø tabig yanøbig, trurrigu Tiuswan køriibala tabig waminchib megabig købig køn.
44016015	Incha nøba, nui yaueløba piu umbu ulsrailø gørrømisra, ke tiusmanda chib namune trenchibig køn: —Na, Señorwan cierton kørein gúi ashabe, trube, ñim nai yamay amrrua, kørrømisrtrigay— cha. Incha namune ke kørrømisramne inchibig køn.
44016016	Nam Tiusba wamindinuumay ambub gøbene, kan srusrø karuindiig megabig, kebasra rranøb gwaimandzig tøgaig namun katønrrab arrubig køn. Truibe tru nun karub pera gøbelane truba nørrø an asingarubig købig køn, nø misagwan kebasra guetiiløtøga.
44016017	Incha tru srusrøbe Pablonba, namunba wendautø trenchib trashib arrubig køn: —¡I møgueløbe Tius Mayeelaim Bala Pasrabigwei karuindiig melabelø, kaigyugurri wesrailø gøm maywan ñimun eshkab kusrenanøbelø gøn!— chib.
44016018	Inchen ke treetø rreetø purø yam gwaløm uñen, yandø Pablon ke pesriikken inchen, nøbe keesha, tru kwaimandzigwane trenchibig køn: —Jesucristoi munchiyu i srusrainukkurri nabe webinrrø tamønrrun— cha. Inchen tru urastø kwaimandziibe elachibig køn.
44016019	Inchen tru karub pera gøbelø tru treeg an marøb pønrramibe yandø patsi asha, Pablonba, Silaswanba kemøra, misag tulundzuninuumay ke paluunchib waram srua ambubelø gøn, tru misagwan ashib karubelaisrømay.
44016020	Incha merrab pønsrabe, trenchibelø gøn: —¡Kan i møgueløbe ya judíoskøleelø gøbendø, namui ciudawane ke chi maringuen asamgaig marøb amrrun! cha.
44016021	Nøm waminchib kusrenanøppe ke peemaytø mariilø nam uta tøgagømig kømøwei, katø treegwan marøb gømig kømøwei inchai namune meriilan kusrenanan cha, nam ya romanosmeran.—
44016022	Inchen misaabe mayamba kanbalatø misra namig kurrøben, maig kønrrabigwan asha marøb purrabeløbe, Pablomera kewagúilan tsakkandø wesrawabeta, tsiitøga itchai karubelø gøn.
44016023	Incha nømune truba yam ichabeta, kailan keeri yau kebusra, truyu ashib pasrabigwane webamrraingaig purø may ashib tøgagungarubelø gøn.
44016024	Inchen tru treeg martrai karuigwan mørabe, truyu ashibiibe gatøguchi umbusrø gueera, srøbmeran cepoyu kegwana, purrønnøbig køn.
44016025	Inchen yem døbøtasrømbe Pabloba, Silasbabe Tiusba waminchib, Tiusweyasig cantab gøben, katøganelø truyu keerig pønrrabeløbe mørøbelø gøn.
44016026	Inchene ¡gatø! møin gagúitø mur birøgønabig arruptinchen, tru kailan keeri yawan niga basrabigwan truilanguen punø banrrø sruaguchen, ¡gatø! tru urastø truyu maya yaskabmeraba kurig bønrramisren, tru keerig bønrrabelai cadenasmerabe mayeelaimba picha gørrabelø gøn.
44016027	Inchen truyu keeriilan ashib pasrabig kiagasrøbene, møimbe tru kailan keeri yau yaskabmerabe kurim bønrraptindi ashabe, nui espadan wesrawa, ¡gatø! nøasiitø ke yandø kwanrrab inchibig gøn, kaguende truyu pønrrabelø chab wegørra chab lulitamab isua.
44016028	Inchene Pablobe mur trashib trenchibig køn: —¡Ñiguen øyeeg kaig marmøtø kagøbash! cha. ¡Søtøba nambe yu ka burrer!— cha.
44016029	Inchene tru kailan keeri yawan ashib pasrabiibe kan pela biløgaig miawa, umbusrø luløb guebya, Pabloimba, Silasweimba merrab itønab tømbønsrøbig køn.
44016030	Incha wambig pera webyabe, payibig køn: —¡Au kasukumera! ¿na kaigyugurri wesraig kømibe chi maramig balønrrerah?— cha.
44016031	Inchene nømbe trenchibelø gøn: —Señor Jesucriston køreu cha. Incha ñiba, ñui yaueløbañau kaigyugurri wesrailø gønrrabguen— cha.
44016032	Inchen nømbe Señorwei wamwan nunba, nui yau purrabelø søtøelanba waminchibelø gøn.
44016033	Incha nømun ichabeta tru pisrø mariilan tru yemdøwei tre uras pillmawa, tru urastø nøba, nui yauelø kerrigueløba piu umbu ulsrailø gøbig køn.
44016034	Incha trugurrimbe Pablonba, Silaswanba nui yamay pera ya, manna, nøba, nui yaueløbañau Tiuswan køreikkurri truba kasraarabelø gøn.
44016035	Indiibe tør-rrabene, tru maig maramigwan asha marøb purrabeløbe tru policíameran karua ørøbelø gøn, tru kailan keeri yawan ashib pasrabigwan, trenchinrrai: “Pablonba, Silaswanbabe elatchain” cha.
44016036	Inchen tru yawan ashib pasrabiibe Pablone trenchibig køn: —Tru maig kønrrabigwan asha marøb purrabeløbe yandø ñimun weeriilø gønrrai karua ørin gøn cha. Pøs treeg købene, webamba, chi isumøtø, ka ambay— cha.
44016037	Trune Pablobe trenchibig køn: —Nam ya Roma birausrø kal-lawar gøb lataitøwei kal-lawarwan, namun maig kuitashchab payaguen ashmubendø, maya misagwei merrab namun ichabeta, namun kailan keeri yau kebusra ¿møingan mugucha wammøriimøzhig namun nilø wertrab inditarru? cha. ¡Pøs chi treeg kønrraamøn! chibig køn. Pøs truiløtøwei namun wesrunrrab amrrubash— cha.
44016038	Inchen tru policíamerabe tru maig kønrrabigwan asha marøb purrabelan tru treeg taigwan eshkabene, truba kwaarøb kørig kui inchibelø gøn, truiløbe Roma kal-lawar lataitøwei kal-lawar gúin gúi wammørøppe.
44016039	Inchen nømbe Pablonba, Silaswanba ‘kan nambe treeg kømui tamab isua indig køn’ chib amba, kailan keeri yaugurri wesrawabe, ‘ciudayugurri ke tiusmanda amrray’ chibelø gøn.
44016040	Incha truyugurri webambabe, nømbe Lidiai yamay amba, truyu Jesucristogurri nømui nunelan ashabe, maig melamigwan treeg marøb melønrrigay chib wamincha, yandø ambubelø gøn.
44017001	Pabloba, Silasba ambuppe, Anfípoliswanba, Apoloniawanba puraambub amba, Tesalónica ciudasrø judíosmerai kan tulundzuni ya pasrabnug pubelø gøn.
44017002	Incha Pablobe nøbe trendø treeg marøbig kua, tru judíosmera tulundzuni yausrø nømun ashchab kebya, pøn sábado ørøba tru judíosmeraba Tiuswei wamwan pørigugurri ‘øyeeg køn’ chib, ‘øyamay gøn’ chib, waminchibig køn.
44017003	‘Øyeeg kuig køn’ cha, tab eshkab: —Tru Cristo ñim muniirab gúibe truba kaig indinab megawa, kwawa, katø kwailai utugurri kurrab indamig, trendø treeg purayamig palønrrabig kuig køn— chib. Incha nøbe trenchibig køn: —I Jesús na ñimun eshkab wamindiibe, Cristo truitøwein gøn cha, tru ñim muniirab gúig.—
44017004	Inchen møiløgøsrøn tru Pablo wamindigwan yandø treegwein gúitamab isua, Pablonba, Silaswanba linchen, katø griegosmera Tiuswan truba isua melabelø truba yameløba, katø ishumburmera truba kusrebelø yameløba truiløgucha linchibelø gøn.
44017005	Inchen judíosmerabe truba pusrkwai namig kui asha, larrø gaig møguelø ka lliraptø bønrrabelan wama, kan nu søtø trubalatømisra, ciudayu misaameran chinetø isunrrai trømbøig inchib gurrabelø gøn. Incha Jasónwei yau kegørrabelø gøn, Pablonba, Silaswanba merrarrawa, misaamerai merrab wesrunrrab.
44017006	Incha truyu wetørranrrab gaimappe, Jasónwanba, nunelø gatøganelanba kemøra, paluunchib waram srua ambubelø gøn, ciudayu misaameran ashib karub purrabelaimay, trenchib trashib: —Yu pirau kerriguba maya misaameran ¡gatø! kan ørøba mandøgucha gømuielø melønrrai marøb møgueløbe yusrøngucha amrruin gøn chib.
44017007	Inchen Jasónbe nui yau wama pera wain gøn cha. Iiløbe tru Roma maya misagwan ashib karub wabig César tru maig maramigwan martrai pøra wariilane, mørøg kømub utsøbetab ka nømuimburaptø marøbelø gøn cha, katøgan rey køn chib, kan Jesús taig.—
44017008	Inchen iigwan mørabe, maya misaameraba katø tru misagwan ashib karub purrabeløbabe truyu nømgucha ke mandøguen gømui inchibelø gøn.
44017009	Inchendø Jasónwanba, tru kanelanba elatsamig kønrrai truburø an utabe, elachibelø gøn.
44017010	Inchen nuneløbe ke pillirabendø Pablonba, Silaswanbabe Bereasrømay webambingaruben, trusrø puabe, judíosmera tulundzuni yau kebambubelø gøn.
44017011	Tru Bereasrø judíosmerabe tesalónicaelø lata gømø, maig isumigwan isummay isubelø guabe, Jesucristoi wamindigwan truba chull inchib uta, tru nøm trendaibe ka isatø gømuitashchab ashchab, kwalømmørig Tiuswei wam pørigwan chi gøtashchab maig køtashchab ashibelø gøn.
44017012	Inchawei treekkurri truiløbe Criston truba nu køreben, kusreb ishumburmera griegasmera gøben, katø møguelø truba yameløba kørebelø gøn.
44017013	Inchen Tesalónicasrø judíosmerabe, Tiuswei wamwan Bereasrøngucha Pablo eshkab kusrenanøb unan daig wammørøppe, trusrø misag nørrø pønrrabigwan namig kui inchib gurrønrrai martrab ambubelø gøn.
44017014	Inchen tru urastø nuneløbe Pablone mar bulusrønmay øren, Silasba, Timoteobatø Berea kørrømisrøbelø gøn.
44017015	Inchen Pablon pera ambubeløbe Atenassrøngatig pera amba pegucha, yandø tru Silaswanba, Timoteowanba ke petø nøba tulundzunønrrab amrrunrrain cha, Pablo trencha karuigwan mørabe, nømbe katøle Bereamay legucha amrrubelø gøn.
44017016	Incha Pablobe Silaswanba, Timoteowanba Atenassrø muniirab uña, ke taska mari tiusmeratø netsaig ciuda gúi ashabe, nuinetø chiguen tab gømui inchibig køn.
44017017	Incha treekkurri judíosmera kusrenani yau judíosmeraba, gatøganelø Tiuswan truba isua melabeløba ‘iibe øyeeg køn’ chib, ‘iibe øyamay gøn’ chib ambugurri igurri waminchibelø gøn, katø mayeelø misaamera tulundzuninug kwalømmørig truyu amrrubeløba chigucha.
44017018	Inchen nørrø gusreb møguelø, tru filósofos “epicúreosmera” tailø, nømui nørrø isuigu asrwan ka tab gønrrai marøb tøgagúinuutø tabig køn chibeløba, katø tru filósofos “estoicosmera” tailø nørrø isuigwan kusrebeløba ‘iibe øyeeg køn’ chib; ‘iibe øyamay gøn’ chib, Pabloba waminchibelø gøn. Inchabe kan utueløbe trenchibelø gøn: —¿I møg ya wamdø nigaibe namune chi wamincherah?— cha. Inchen kaneløbe: —Katøgan peg birausrø tiusmeraiwan eshkab kusrennøbig køb asønan— chibelø gøn, kaguende Pablobe Jesúswei tru tabig srø wamwanba, kwawa gatø øsiiraigwanba eshkab kusrenanen.
44017019	Incha nune kanbalø Areópago taig, tru kusrebelø tulundzuninuumay merrarrawa pera amrrua, trencha payibelø gøn: —¿Tru srøig peetø gusrenanøb ñi waminchib arrigwan namun wammørøsrkøbsrumuguh? cha.
44017020	Pøs namui kalumerayube ñibe chigøben ke ka peesrøtiitø waminndan cha. Inchawei trunun tab chi chibig kui wetøgørrag kuin guer— cha.
44017021	Kaguende mayeeløba Atenas warab misaameraba, katø tru petø ka amrruatø warabeløba ¡gatø! chi peg isumøtø, chigøben ke srøig isuigwandø waminchib gua, nømbe truigwangøba wamindi mørøg kui inchib gøbig køn.
44017022	Inchen Pablobe Areópago taig tru kusrebelø tulundzuninug nømuin døbøtag pasramisra, trenchibig køn: —Atenas misaamera, ñimbe chiyutøgucha Tiuswan isuer taigu ke maizhikken pinab marmønrrab inchibelø gúin gúi ashar cha.
44017023	Kaguende na truørø llirab ashib uñene, tru tiuswan køriibala tabig waminchib mariiløsrø, kanbaløsrømbe altargucha wetørrar cha. Truyube trenchibig pørig tøgaig, |scTIUS ASIIMIIGWAN|d chibig. Tru ñim ashmubendø køriibala tabig waminchib marøb tøgagúig, tru Tiuswan nabe ñimun eshkab waminchar, chibig køn.
44017024	'I Tius køn cha, tru pirøwan marøbig, katø truyu chine købelan chigucha. Inchawei srømbalawan lata, pirøwan lata, nøwei ashib pasrabig kuig køppe, nøbe møguelai taska marig tab yamerayu wamíig køn cha.
44017025	Katø misag nømui taska mariiløtøga tab inchaim balai wamíig køn cha, chi palai wamíig kuabe. Kaguende nø gøn cha, mayeelan øsig kømigwan tranøb, israb amønamig kønrrai tranøb, katø chigurrimbunø tranøb inchibiibe.
44017026	'Kan møkkurrindø truyugurri chi misaatø larrøbichib inrrabigwan nøbe marig købig køn cha, pirø muba kuimburab warønrrai. Incha merrabsrøwei nøm maya yana waramigwanba, chutø, chutø waramigwanba kanmaytø chab asha bønsraig købig køn cha.
44017027	Øyeeg marøppe, ka srølamøratøguen Tiuswan lawa inchippa, wetørratashchab indig køn cha. Pøs isa gømø, Tiusbe nam møigweinuutøgucha chi yab pasrømøn cha.
44017028	Kaguende nambe Tiusweinug øsig bønrrab, nøgurri llirab amøñib, nøgurri misag bønrrer cha. Katø kan ñimui utuitøwei, chiwan gøben purø tabzhig isua waminchibiima trendaig købig køn cha: “Nambe Tiusweinukkurri larrøbicha amrrub misaamera guer” cha.
44017029	Pøs trube, nam Tiuswei ureemera gúig gøppe, Tius nø trendø maig kuigwane kabe oron, kabe anwan, kabe srugwan møguelai isuitøga taska purø tabzhig mari lataig kuitamab isumgaig køn.
44017030	Chigucha nebua ashmeelø gøb urassrø øyeeg waraig købigwane, Tiusbe ka treeg purainrraindø kagøbashippa, møi yan gwalømmerawane maya misaameran chuelandøgucha nømui kaig mariilan isua møra, Tiusweimay lliranrrai karua basran cha.
44017031	Kaguende nøbe pirau maya misaameran maig asha maramig kan kwaløm wesrua pasran cha, tru sølgandø tabig maig kønrrabigwan maramig tru kan møg treegwan martrai nø lawa wesrua pasriitøga martrab. Incha treeg purainrraitamab isua pønrramig kønrraimbe, tru møwane kwailai utugurri kusruig købig køn— cha.
44017032	Inchen tru mørøbeløbe, tru kwailø gatøle øsiiranrrun daigwan mørøppe, kan utueløbe ke ka indzatø møren, katøganeløbe trenchibelø gøn: —I wamindigwane katøwan chi mørtrumøn— cha.
44017033	Inchen yandø Pablobe nømui utugurri webya ibig køn.
44017034	Inchen gøben, møiløgøsrøn møguelø Pablon mendig amba, Tiuswan kørebelø gøn. Inchen tru ututø Dionisio tru Areópagoyu kusreb møguelai utuiba, katø kan ishug Dámaris taiba, katøganeløba Tiuswan kørebelø gøn.
44018001	Inchen treeg puraiben, Atenaskurri Pablobe Corinto ciudasrømay webibig køn.
44018002	Incha trusrømbe kan judío Aquilas taig Ponto birausriigwan wetørrabig køn, tru Aquilasba, nui srai Priscilababe Italiagurri Corinto ke srø buatø warøben. Kaguende tru Roma maya misagweim bala ashib karub wabig Claudiobe treeg karuin gøbig køn, judíosmerabe mayamba Romagurri webusriilø gønrraingue. Incha Pablobe truilaimay ibig køn.
44018003	Inchen Aquilasba, Priscilababe Pablo nø marigwandøwei tru carpas ya-ureg marøb tsushibelø gøbene, nømba kørrømisra tru marøb warabelø gøn. Pøs nøbe carpas ya-ureg marøb tsushibiitøwein gøbig kua.
44018004	Incha judíosmera tulundzuni yau isrin gwalømmørig Pablobe øyeeg køn chib, øyamay gøn chib waminchibig køn, judíosmeran, griegosmeran maig kuigwan nebua asøskønrrab inchib.
44018005	Inchen Silasba, Timoteoba Macedoniagurri pubene, Pablobe Jesúsweimburab eshkab kusrenanamigutø kebya basramisrøbig køn, tru judíosmeran: “Jesúsbe tru ñim muniirab gúig tru Cristo gøn” cha eshkab.
44018006	Inchen judíosmerabe mørøg kømub chi treeg kømubendø indan chib namig kurra, nun tsalø wamøben, Pablobe nui kewagúilan pabørrgøb trenchibig køn: —¡Ñimui animbe ñimuim balatøwei peñchai møimbe ñimdøwei lawa pønrramisran! cha, ¡Yandø møimbe tru animbe naim bala attraingaig chishig webya basrar! cha. Møingurrimbunøbe judíos kømø misaameraisrømay yamønrrun— chibig køn.
44018007	Incha truyugurri webya, kan møg Tito Justo taigwei yamay ibig køn. Truibe Tiuswan køriibala tabig waminchibig købig køn. Inchen nui yabe tru judíosmera tulundzuni ya mendatøweim basrabig køn.
44018008	Inchen tru judíosmera tulundzuni yau ashib pera basrabig, Crispobe, nui yaueløba kerrigu Señorwan køreben, møiløgøben truba yamelø corintosreeløgucha Pablo wamindigwan mørøbeløbe Criston kørewa, piu umbu ulsrailø gúig køn.
44018009	Inchen Señorbe Pablon yem kan piab lataigu trenchibig køn: —Kørig kui inchimøta cha; waminchibig waminchi cha; ka gøbashiptinchimøtø.
44018010	Kaguende nabe ñiba basrar cha, ñune mugucha kaig martrab kebatchab gaimanrrun cha. Kaguende i ciudayube nabe misag truba nu tøga basrar— cha.
44018011	Inchen Pablobe Corintosrø pila y tøbø bila kørrømisrøbig køn, Tiuswei wamwan kusrenanøb.
44018012	Galión Acaya birau maya misagwan ashib karubig køb uras judíosmerabe søteeløba ke kandø isua bønrramisra, Pablon ashig kømub namig kurra, tru maig maramigwan asha marøb purrainuumay srua ambubelø gøn,
44018013	trenchib: —Tiuswan køriibala tabig wamindamig tru maig maramigwan martrai Moisés pørig maringaruimay gømøtø, nøbe misaameran ke peemay maramne inchib unan— chib.
44018014	Inchen Pablobe ke waminchabguen inchen, Galiónbe judíosmeran trenchibig køn: —¡Au, ñim judíosmera! Kan chigøben truba nu galø marig kui, kabe purø rrømbøig marig treeg chigúimbe, trube na ñimun treegwan mørøb wabsrubrainrrun cha.
44018015	Inchendø iibe chi treeg kømøtø, ka wamindiilanbah, katø tru munchimera chabah, tru ñimui maig maramigwan martrai pøra wariilø chabatørre inchib gúig købene, uyube ñim asay cha, øyeegwane nabe asha rranrrabgucha wamur— chibig køn.
44018016	Incha tru maig maramigwan asha marøb purrainukkurri wambig weguchibelø gøn.
44018017	Inchen mayeelømisra judíosmera tulundzuni yau ashib pera basrabig Sósteneswan kemøra, tru maig maramigwan asha marøb purraig merrab truba kurraguchibelø gøn. Inchen Galiónbe trunune chigucha isua ashmø, chinchibgucha warøbashmab ashibig køn.
44018018	Inchen gøben Pablobe katøgucha truyu yam gwaløm kørrømisra, nunelan yandø ‘ungwa’ chibig køn. Incha yandø Siria birausrømay barcoyu iben, Priscilaba, Aquilasba nøba ambubelø gøn. Incha Cencreasrømbe Pablobe pusrugwan chishchig parøbig køn, Tiuswan ‘nø maig martrab cha kørrømisrigwan treeg maramønrrun’ chib.
44018019	Incha Efeso ciudasrø puabe, Priscilanba, Aquilaswanba tarømisra, judíosmera tulundzuni yau kebya, judíosmeraba maig kuitashchab payiyab waminchibig køn.
44018020	Inchen nømbe katøguchi nømba truyu kørrømisrtrai tiusmanda chib gúingucha, nøbe kørrømisrmøtø,
44018021	nøbe yandø: —Ka inrrab inchar cha ‘ungwa’ chabe, trenchibig køn: Tius nan gatø yusrømay attrain gøbene, katø arrumønrrun— cha. Incha barcoyu nebya, Efesogurri ibig køn.
44018022	Incha Cesarea ciudasrø puabe, tru iglesian ‘ka warøgueh’ chinrrab nebya, trugurrimbe Antioquíamay kørraarrubig køn.
44018023	Incha truyu kan maya yana gøsrøn tsuabe, Galacia birauba, Frigia birauba, trusrø lutøgurri llirab inrrab webibig køn, mayeeløba tru Jesucristoi kusrenanigwan marøb melabelan kullaaramø, mur bønrrønrrai purugub waminchib.
44018024	Inchen tru uras kan judío alejandríasriig, Apolos taig, purø may waminchib møg Tiuswei wam pørigwangucha treetøwei purø nu nebua ashibig, Efeso pubig køn.
44018025	Nøbe Señorwei maywan muba amønamigwan kusrenanigwan kusreweig kua, nøbe ¡gatø! treegwan martrab isua marøb, Jesúsweimburab waminchib kusrennøppe, maig kuigwan treeg kusrenanøbig køn. Juan tru misaameran piu umbu ulsrailø gømig kusrennigwandø nebua ashibig kuagucha.
44018026	Incha Apolosbe judíosmera tulundzuni yau mungucha kørmø waminchib kusrennøb pølbasren, Priscilaba, Aquilasba tru wamindigwan mørabe, Apoloswane nøørø pera amba, Tiuswei maywan gatøguchinguen tab nebua asingarub maig kuigwan eshkabelø gøn.
44018027	Inchen Apolos Acaya birausrømay inrrab inchen, nuneløbe masken ka martrai inchib, trusrø tru Jesucristoi kusrenanigwan marøb melabelan kan kilga pørøbelø gøn, Apoloswan nøm tabig wamab utønrrai. Inchen nøbe Acayasrø puben, Tius tru nø ka yandø tab indiitøgatø Tiuswan kørebelayasiibe kan maya nuguen tab gøbig køn.
44018028	Kaguende judíosmera tru nøm ‘treeg kømøn’ chib amrruigwane mayeelai merrab Apolosbe mu mandamgaig ‘treeg køn’ chib waminchibig køn. Tiuswei wamwan pørigu treeg chibig køn cha eshkab: “Jesúsbe tru Cristo ñim muniirab gúig, truig køn” chib.
44019001	Apolos Corinto tsumne, Pablobe tru birauwandøwei pureb ya, Efesosrø kørraarrua, kan møiløgøsrøn Jesucristoi kusrenanigwan marøb melabelan wetørrabig køn.
44019002	Inchabe trencha payibig køn: —¿Ñimbe Criston køreb uras Espíritu Santon utøgueh?— cha. Inchene nømbe: —Espíritu Santo købig kuin gúi nambe wammørøbguen wammørmeelø guer— cha trenchibelø gøn.
44019003	Inchene Pablobe trenchibig køn: —Trube, ñimun tru piu umbu ulsraibe ¿chi gøn chibigwan utig køh?— cha. Inchene nømbe trenchibelø gøn —Nambe Juanwei piu umbu ulsraigwandø utig køn— cha.
44019004	Inchen Pablobe trenchibig køn: —Juanbe nøm mas kaig marmønrrab isua møra, Tiusweimay llirain gønmab asamig piu umbu nømun ulsrailø gúig køn cha, tru nui wendau attrabig Jesúswan nø gúitamab isua, misaamerabe nun køreinrrain— chib.
44019005	Inchen misaamerabe øyeegwan mørabe, Señor Jesúswei munchiyu piu umbu ulsrailø gøbelø gøn.
44019006	Incha Pablo tasigwan nømuim bala estsarene, nømuim balabe Espíritu Santo kørraarruben, møriimø wammera waminchib menda, Tius maig karuigwan nømbe waminchibelø gøn.
44019007	Truiløbe kerrigube møguelø doceburab gøbig køn.
44019008	Incha Pablobe pøn bøl ørøba judíosmera tulundzuni yau nøbe chigucha kørmø kusrenanøb ‘øyeeg kømøn’ chib, ‘øyamay gøn’ chib waminchibig køn, maig kuigwan nebua asamne inchib Tius nø ashib karub pasraigweimburab.
44019009	Inchen kan utueløbe nømui manrrømeran mur marøb, trunun treeg kømuitamab isub kaashib, maya misagwei merrab trømbøig wamabelø gøn tru srø maywan. Inchen Pablobe nømun tarømisra, tru Jesucristoi kusrenanigwan marøb melabelan nøørø pera ya, kan Tirano taigwei kusrenani yau kwalømmørig ‘iibe øyamay gøn’ chib eshkab waminchibig køn.
44019010	Treetø pa bila ørøba maren, trugurri Asia birau warab misaamerabe mayeeløba, judíosmera lata, griegosmera lata Señorwei wamwan mørøbelø gøn.
44019011	Incha Tiusbe Pabloi tasikkurri maramburab mariilø purø nørreelø marøbig køn.
44019012	Pabloi pañelumeran gatø chigøben marøb pasramisrtrab pala itøgueelø nui asr kebatiilan, truilanbaguen kwanrreelaim bala wartrab srua amben, treetøgatø nømui kwanrrømerabe chab tammisriilø gørrømisren, kwaimandziimerabe nømuinukkurri webamben inchibelø gøn.
44019013	Inchen mø judíosmera gøsrøn kwaimandziimeran tru misaamerainukkurri webusrøb truørø, truørø amøñibeløgucha tru treeg maramig Señor Jesúswei munchitøga mara ashchab inchibelø gøn, tru kwaimandziimeran trenchib: —¡Tru Pablo eshkab kusrenanig Jesúswei munchiyu, nabe webambay tamønrrun!— chib.
44019014	Inchen tru iigwan marøbeløbe kan judío Esceva taig, tru sacerdotesmeran karubigwei nusrkalø siete gøbig køn.
44019015	Inchendø nøm treeg maren, tru kwaimandziibe nømune trencha løtabig køn: —Jesúswane mu gúi ashib, katø Pablongucha mu gúi ashib inchibig kur cha. ¿Inchen ñimbe mumera guermah?— cha.
44019016	Inchen tru kwaimandziitøga møøbe nømuim bala itøbørsrawa, nømune mayeelanba kamaren, ¡gatø! nømbe tru yaugurri kegøsaateelø kørriindiilø chab luløbelø gøn.
44019017	Inchen tru øyeeg purayaigwane tru Efeso warab misaamera mayeeløba wammørig kørrømisrøbig køn, judíosmera lata, griegosmera lata. Inchen mayeeløba truba rruba køriimatøben, Señor Jesúswei munchibe masken, masken wammørig kørrømisrøb ibig køn.
44019018	Inchen møiløgøben truba yamelø Criston kørebeløbe øyeeg maramgailanrre marøbelø guer chib mayeelai merrab eshkab amrrubelø gøn.
44019019	Inchen tru kaig libron kusrewa, kwaimandzigweimburabelan marøbeløbe truba yamelø truiløgucha treetøwei tru nømui kaig libromeran srua amrrua, mayeelai merrab chab parrøbelø gøn. Inchen tru libro beni anmeran mayan gøtashchab ashene, cincuenta mil gøbig køn.
44019020	Incha øyamay Señorwei wambe larrøbichib nurab, mu chindamgaig kørrømisrøb ibig køn.
44019021	Inchen øyeelø chab puraiben, Pablobe Macedonia birauwan gøben, Acaya birauwan gøben llirab yabe, nuinetø Jerusalénsrømay inrrab isua, trenchibig køn: “Jerusalénsrømay yabe, Romasrømaygucha yamig tab punrrautan” cha.
44019022	Incha Macedoniamaybe nui pagatø purugubelan Timoteowanba, Erastonba øra, nøbe Asia birau gatø kan maya yana gøsrøn kørrømisrøbig køn.
44019023	Tru gwalømmerawan tru srø mayweimburappe truba namig waminchib kurrabelø gøn.
44019024	Kaguende kan møg, Demetrio taig, andøga chigøben marøbiibe, tiusa Dianai ya-ureemera andøga mariilø tabzheelø marøbig kua, tru gatøganelø treeløwei marøbelane tru yaniiløtøga purø gørrø anmera maringarubig købig køn.
44019025	Incha tru treeg marøbelanba, katøganelø treeg lataitøwei marøbelanba tulundzuna, Demetriobe trenchibig køn: —¡Ñim mayeelø! nam puarmera misrøb ambamibe øyeeg mariiløyugurri an arrubig kui ñimbe ashibelø gøn cha.
44019026	Katø ñimbe ashib, mørøb indiinrrun cha, Efesotø gømøtø, Asia birau kerrigu lutau Pablobe: “Møguelø taska mariiløbe tiusmera gømøn” chib, ke treeg kuitamab isumne inchib wamincha, misagwan truba nørrø tarømarin gøn cha.
44019027	Kan nam iitøga yeeg yanøb an marøb gúibe øyeeg inchene, chi tabig kømui ashib kaashib guebamben nambe kegørramsun gøn cha. Katø trutø gønrrab gúindø, tru purø nu tiusa Dianai tab yagucha, chigucha gømíig lataig kørrømisrøb iben, Diana, tru purø nuig, purø tabiibe petø pinab inrrun chibig køn, Asia birau mayamba, yu pirau katø maya misaameraba, nun køriibala tabig waminchib tøgagúig.—
44019028	Inchen øyeeg wamindiilan mørabe, purø rrømbøig nama, trenchib trashibelø gøn: —¡Efesosmerai Dianabe purø nuig køn!— chib.
44019029	Inchen tru ciudayu maya misaabe ke chindinguen asamgaig inchib mendappe, misaabe ke kanbalatø amba, Pabloi linchibelø Macedoniasrø møguelan, Gayonba, Aristarconba kemøra, ¡gatø! paluunchib waram srua ambubelø gøn, tru chigøben waminchab misag tulundzuniisrømay.
44019030	Inchen Pablobe truyu misagwan waminchab kebinrrab inchen, Jesucristoi kusrenanigwan marøb melabeløbe kebibashmeelø gøn.
44019031	Katø møiløgøsrøn Asia birau misaameran ashib karub purrabelø Pabloi trendø asiilø chigucha, nuimay ørøbelø gøn: “Tru chigøben waminchab tulundzuniisrømbe tiusmanda kebimønrrig” cha eshkanrrai.
44019032	Inchen misaamera truyu tulundzuna basrabiibe ke chindinguen asamgaig inchib gúig køppe, kaneløbe peg chib rrashiben, katøganeløbe katø peg chib rrashiben, tru mayeelø lutau tøbø pasrabiibe chinchab tulundzunin gúinguen mørmøwa gøbig køn.
44019033	Inchen tru nu misag basrabigwei utuelø møiløgøsrøn Alejandron webingarumdiig køn chib eshkaben, judíosmerabe maya misaamerai merrabsrøngatig purainrrai trawaguchen, Alejandrobe maya misagwei merrab maig kuigwan eshkab waminchab, ‘niløtø guy’ cha, tasig kusrubig køn.
44019034	Inchendø judío gúi wetøgørrappe, katøle søtøbah, søtøbah rrashibelø gøn, kan pa ura burab trenchib: —¡Efesosmerai Dianabe purø nuig køn!— chib.
44019035	Inchen tru ciudayu tru chigurrimbunø mariilanba, maramelanba kilga børøb wabiibe misagwan yandø mas trashimumne inchib megaptø, yandø wasrørangaruabe trenchibig køn: —Efeso misaamera, tru purø nuig tiusa Dianai tab yawanba, katø tru nø lataigwei srømbalasrøngurri peñibigwanba, yamba i Efeso ciudabe truilan chi kømønrrai ashib pasrabig kui ¿kan mube wammørmíig kønrraitamabelø gø chindah? cha.
44019036	Inchawei treeg kømubendø chib kan mugucha isan damgaig købene, ñimbe yandø wasrøramdiig køn chibig køn, chiwandøgucha ke kan chinchaptø inchib marmøtø.
44019037	Kaguende i møguelø ñim srua amrruiløbe namui tiusmerai tab yamerayugurri nilab wesrub gømøwei, namui tiusan purø rrømbøig chi wamab pønrrømøwei indan cha.
44019038	Inchawei Demetrioba, katø tru nøba treetøwei marøb pønrrabeløba muba gøben aleguiyaig tøgaguabe, truweiwei maig kuigwan nøm asha martrai truyu purøøra bønsramelø bønrrab, katø maig kønrrabigwan asha marøbelø purrab indan cha. Møitøgucha truyube kangurrin gangurri ñimun maig punrrabigwan treeg asha martra tay, chibig køn.
44019039	Inchen ñim gatøgan peg wamindamig tøgaguabe, trube, treegwan waminchab tulaamba, trunun purramisra asamig balønrrun cha.
44019040	Kaguende møi øyeeg puigwane namune ka kailø gøptørre, øyeeg martrab gurrig kui inchaptiikken gøn cha, kan chigurri nambe øyeeg inchib gurrig køn cha eshkab pønrramig chigaabendøbe.—
44019041	Incha nøbe øyeeg taitøga misag tru tulya basrabigwane chab tarømarøbig køn.
44020001	Yandø tru øyeeg chindinguen asamgaig marøb gúig wasrøraben, Pablobe Jesucristoi kusrenanigwan marøb melabelan wamingarua, maig melamigwan treeg marøb melønrrigay chib wamincha, trugurrimbe nømun ‘ungwa’ cha, Macedoniasrømay inrrab ibig køn.
44020002	Incha tru birau truørø llirab uña, Tiuswei ureemeran maig melamigwan treeg marøb melønrrigay chib truba nu wamincha guetabe, Greciasrømay ibig køn.
44020003	Incha nø trusrø pøn bøl kørrømisra, yandø gatøguen Siriamay barcoyu ke inrrabguen incha, judíosmerabe nilø trubatø nun kaig martrab inchib gúi wammørøbig køn. Incha treekkurri katøyug Macedoniawandøwei purainrrab ibig køn.
44020004	Inchen bereasriig Pirroi nusrkai Sopater gøben, tesalónicasreelø Aristarco gøben, Segundo gøben, Derbe birausreelø Gayo gøben, Timoteo gøben, Asia birausreelø Tíquico gøben, Trófimo gøben Pablon linchibelø gøn.
44020005	Incha nømbe namui merrabguen webamba, Troas ciudasrø namun muniirain gøbig køn.
44020006	Pirri chi levaduragaig main gwalømmera chab patsøben, nambe Filiposkurri barcoyu webamba amba, trattrø gwaløm wendau Troas ciudasrø nømun wetøgøbelø guer. Incha truyu trune kørrømisrøbelø guer.
44020007	Incha nambe truaalømbe tru pirriwan pirishinrra manrrab tulundzuna gøben, Pablobe waminchab pølbasrøbig køn. Kaguende katø gwalømdø nuimbe webyamig køben, nui wamindamigwan waminchippe, yem døbøtakkatig waminchibig køn.
44020008	Inchen pala pisusrø nam tulundzuna purrainuube, lámparamera truba yam pilab meløben,
44020009	kan matsinø, Eutico taig, pendana bala wabigwane yandø ki ganab arruben, Pablobe ¡gatø! waminchibig waminchen, tru matsinøwane yandø ke kigøbiitø kamarig kib wawa, tru pøn bisusrøngurri kebinabya, kwabeñen, kwaig kusrabelø gøn.
44020010	Inchen Pablobe kørraarrua, tru matsinan irab kusrawabe, trenchibig køn: —Øsiiran cha, kwarmøtay— cha.
44020011	Incha Pablobe gatøle palasrø nebarrua, tru pirriwan pirisha mab gua, katø nømui mamigwan chab mabe, tør-rramnegatig wamincha, yandø ibig køn.
44020012	Inchen tru matsinane øsiguig pera amben, mayeeløba truba isuin gua, kasrag kuilø gørrømisrøbelø gøn.
44020013	Incha nambe merrab misra amba, Asón ciudasrøngatig barcoyu ambubelø guer, Pablon trusrø katønrrab, kaguende nøbe barcoyu gømøtø, katsikkatø inrrab misra, nøbe treeg kørrømisrig køben.
44020014	Incha Pablobe namba Asónsrø asiyaben, nambe barcoyu nun nebera, Mitilene ciudasrømay ambubelø guer.
44020015	Incha truyugurri webamba, katø gwalømbe Quío ciuda binrrøguesrø pubelø guer. Incha wendø gwalømbe Samos ciudasrø pua, katø gwalømsrømbe Mileto ciudasrø pubelø guer.
44020016	Incha Pablobe Efeso ciudasrømbe barcoyu purab inrrab isuig køn, kaguende Asia birau menrra yana gørrømisrmønrrab isua. Pøs treeg nebubene, Pentecostés kwalømbe Jerusalénsrø wanrrab isuig kua, mallatø inchib megaig købig køn.
44020017	Pablobe Miletosrøngurri wamønrrai ørøbig køn, tru Efeso iglesiasrø tru Tiusweimburabelan pera marøb pønrrabelan.
44020018	Incha amrrubene, trenchibig køn: —Ñimbe na srøsrø gwaløm Asiasrø puinukkurrimbunø, nabe chu urastøgucha ñimui utu na maig uñibig kuigwan ñimbe tab ashibelø gøn cha.
44020019	Ñimui utu Señorweimburabelan maig køben inchimø, tammay marøb, truba kappin gørrøgøb, judíosmera nan chinetø kaig martrab gurrøben, treeløyu pureb arrigwan.
44020020	Treeg kuingucha, ñimuyasig chigøben tabig kønrrabigwane nabe kørig kui inchib sørab pasrømø, maya misagwei merrab lata, truørø yamørig eshkab kusrenanig købig køn cha,
44020021	judíosmeran lata, griegosmeran lata, nømui kaig mariilan isua møra, Tiusweimay lliramigwanba, nømui isubigwan namui Señor Jesúsweinug pasra tøgagømigwanba eshkab waminchib.
44020022	'Incha møimbe nabe Jerusalénsrømay inrrab inchar cha, ¡gatø! nan trusrømay Espíritu ke inrrai inchen, trusrø nan chi burainrrab gúinguen mørmubendø.
44020023	Ciudamørig na yaisrømbe nane chi peg bunrrabig bønrrømøtø, ka kailan keeri yau pasramibah, kaig nebuben isuig megamibatø treeg nebunrrab gøn cha. Espíritu Santo eshkaigwan trunundøwei nabe asha basrar chibig køn.
44020024	Inchendø nai øsig kømigwangøba isub pasrømøwei, øsig kømibe nayasiibe purø tabig kuitamab isub pasrømøwei inchar cha. Nai chu pumigwan pumsrøngatig pub, katø Tiuswei tru ka yandø tab indig tru tabig srø wamwan eshkab waminchab na Señor Jesúswan utigwan patsøgøb indikkurrimbunøbe chi gømønrrautan cha.
44020025	'Inchawei mayeeløba møimbe ñim Tius nø ashib karub pasrainuguigwan na eshkab kusrenanøb pureb yaisreeløbe nai maløwane katølebe managuen ashchaamøn cha.
44020026	Inchawei møimbe kanmaytø nabe kelarrab trendamønrrun cha: Mayeelai ani naim bala attrain gømø, naimburappe yandø chi isumikkaig chish basrar cha.
44020027	Kaguende Tius maig martrab isua tøgagúigwane nabe kørig kui inchib chi sørab pasrømø, kerriguh eshkab wamindig kuig køn cha.
44020028	Inchawei ñimbe ñimasiitøwei tab ashiptø guy cha, katø ñim ashib tøgagúig Tiuswei iglesia mayeelan chigucha. Truilan ñim Tiusweimburabelan ashib pera bønrrønrrai Espíritu Santo pønsraig købene, mayeelø Señorwei iglesiayuelan maig ashib tøgagømigwan treeg ashib tøgaguy cha. Kaguende truiløbe nuyasig nui anindøga peniilø gøn cha.
44020029	Kaguende na yugurri webya ibene, ñimui utube mendailø kerrunrrun cha, ñim ashib tøgagúi ubisha søtøwan pinishinrrabelø, kan lobosmera larrø namiguelø latailø.
44020030	Inchen ñimui utueløtøweinguen nømui kaig kusrenaniiløtøga, tru Jesucristoi kusrenanigwan marøb melabelan peløsrka nømui mendig amøñibelø gønrrai martrabelø kurrønrrun cha.
44020031	Inchawei treeg købene, pesannamø tab ashiptø, katø isua guy cha, tru na pøn bila ørøba yem, gwaløm ñimun møigwandøgucha maig melamigwan ke isuppatø melønrrai, ñimun chu uraskucha kanun ganun na kappin gørrøgøb wamindig købig køn cha.
44020032	'Trube, møimbe øyeeg købene, Señor Jesucristogurri nunelø, ñimun Tius nø ashib tøgagønrraimba, katø nui tru ka yandø tab indig wamyuba pønsrar cha. Truibe tabig nørrørab amrrai maramburab marøbig køb, katø tru keta trannrrab gørrømisrigwan, nuyasiitø tarømariilø mayamba trunun utamig kønrrai marøb inchibig køn cha.
44020033	Nabe anwan lata, oron lata, asru keelan lata, muiwangucha naimarømmørø inchib chull incha gømur cha.
44020034	Ñimbe ashibelø gúinrrun cha, naimburab chi palabelanba, yu purrabelai chi palabigwanba tøgagønrrai, marøbiibe i nai tasiimera gúi.
44020035	Chiyutøgucha nabe øyeeg mariiløtøga, truburab gømeelan kuñab purugunrrab, øyamay gømig købig kuitamab asha gønrrai marøb ñimun kenamarig købig køn cha. Señor Jesús øyah tailane nai turyube ke tindøgague: “Tranamibe, utamig lataguen gømø, mayanguen tab gúig køn” cha, tru trendaigwan.—
44020036	Incha iigwan chab rrenchabe, Pablobe tømbønsra, søteeløbamisra Tiusba waminchibelø gøn.
44020037	Inchen søteeløba truba rruba isub kishib, Pablon irab, muchabelø gøn.
44020038	Incha truba isui kishib waminchibelø gøn, kaguende Pablobe nune yandø mas ashmønrrautan chib wamindikkurri. Incha barcosrøngatig lincha ambubelø gøn.
44021001	Incha yandø nambe nømun ‘ungwa’ cha, tarømisra amba, barcoyu nebambabe, Cossrømay sølgandø amba, katø gwalømbe Rodasrømay, truyugurrimbe Pátarasrømay ambubelø guer.
44021002	Incha Pátarabe kan barco Feniciasrømay inrrabig pasrain gøben, truyu nebamba ambubelø guer.
44021003	Incha puraambub amba, mar tøbøtag basrabig tru Chipre birøwan nebua asha, truigwane yandø atsimaygatø gørrømarøb, Siriasrøngatig puraambub amba, Tirosrø pubelø guer, kaguende tru barcobe tru chi niga arrigwan truyu pinøøramig køben.
44021004	Incha nambe truyu trune kørrømisrøbelø guer, Jesucristoi kusrenanigwan marøb melabelø truyu warain gøben. Inchen nømbe Espíritu Santogurri eshkailø gua, Pablone Jerusalénsrømay imønrrain chibelø gøn.
44021005	Inchen yandø tru waram gwalømmera nemisren, nambe werruben, mayeelø nømui sraløba, ureeba ciudayugurri wambiisrø werrumnegatig namune lincha werrubelø gøn. Incha truyu pi menda søtøba tømbønsra, nambe Tiusba waminchibelø guer.
44021006	Incha nambe kangurrin gangurri ‘ungwa’ chabe, barcoyu nebamben, nømbe nømui yamay katø ambubelø gøn.
44021007	Incha nambe piu treeg puramrrub amrrua, Tirogurrimbe Tolemaidasrø pubelø guer. Incha tru nunelan ‘ka lincha warøgue’ chib puabe, nømba truyu kan gwaløm kørrømisrøbelø guer.
44021008	Incha gatø gwalømbe, truyugurri webamba amba, Cesarea ciudasrø puabe, Felipe tru Tiuswei tabig srø wamwan eshkab uñibigwei yau pubelø guer. Truibe tru srøsrø siete wesrawa pønsrailai utuig købig køn. Incha nambe truigwei yau kørrømisrøbelø guer.
44021009	Inchen Felipebe pibgatø nimbasrmera nømdeelø tøgaig købig køn, truiløbe Tius maig karuigwan eshkabelø.
44021010	Nam truyu yam gwaløm warøbene, Judeagurri kan møg, Agabo taig, Tius maig karuigwan eshkabig kørraarrubig køn.
44021011	Incha namuinug puabe, Pabloi pørønaigwan kusrua, nøasiitøwei katsigwanba, tasigwanba lusrabe, trenchibig køn: —Espíritu Santobe trendan cha: “Jerusalénsrømbe judíosmerabe i pørønaig buaigwane øyeeg lusra, judíos kømø misaameran tranrrun”— cha.
44021012	Inchen trunun mørabe, nambe truyueløba misra, Pablon ‘Jerusalénsrømay imøta’ chib truba inchibelø guer.
44021013	Inchen Pablobe trenchibig køn: —¿Chinchabrre kishib gøgue cha, nai manrrøwan kullaaranøb ke nan ka isui inchai inchib? Pøs nabe ka lusriitø gønrrab gømøtø, kwamig nebubene, Jerusalénsrø ka kwanrraptø basrar cha, Señor Jesúswei munchigurri.—
44021014	Inchen nambe imønrrai maya, maya inchib meløwa kaimappe, trenchibelø guer: —Trube, Señor maig kønrrain gøben, treeg kønrrain— cha.
44021015	Incha yandø truyu treeg warøwa, maig palønrrabigwan srua ambamig chab tamarabe, Jerusalénsrømay nebamben,
44021016	katø møiløgøsrøn Jesucristoi kusrenanigwan marøb melabelø cesareasreeløgucha namba amrrubelø gøn, kan chipresriig Mnasun taigwan perar. Tru Mnasunbe manasrøwei Cristoimburabelan marøbig købig køn. Inchen nambe truigwei yausrø pua, kiamig købig køn.
44021017	Incha nam Jerusalénsrø pubene, nuneløbe namune truba tab wamab kasrag utabelø gøn.
44021018	Incha gatø gwalømbe Pablobe namba Jacobon ashchab amben, truyu tru Tiusweimburabelan pera marøb pønrrabeløgucha kerrigu tulundzunabelø gøn.
44021019	Inchen Pablobe ‘ka lincha warøgue’ chabe, lutøgurrih waminchibig køn, tru judíos kømø misaamerai utu nui maramelan marøb uniiløtøga Tius chitø mariilan.
44021020	Inchen trunun mørabe, Tiuswan truba tabig waminchibelø gøn. Inchabe Pablon trenchibelø gøn: —Trube, namui nuneg, judíosmerai utube purø nørrø Jesucriston kørewa, truiløbe mayeeløba tru maig maramigwan martrai Moisés pøriilane nømbe chiwanguen pinab marmønrrab ke chinsraatø inchibelø gúigwan ñibe ashibig køn cha.
44021021	Pøs nømune ñuimburab treeg wammørøsrkain basran cha, ñibe tru judíos kømø misaamerai utusrø maya judíosmera warabelane Moisés pørigwan kusrenaniiløyugurri tarømisrøb amrrai treeg kusrenana, nømui ureemerane asru circuncidamøtay chib, katø namui trendø marøb amønailan treeg marøb amøñimøtay chib kusrenanin gúi.
44021022	Trube, ¿møimbe chi martrab? cha, pøs misaabe ñi arrin gúi wammørøptøwei inchun cha.
44021023	Inchawei øyeeg købene, nam maig taigwan mar cha. Yu namui utu pibgatø møguelø køn cha, Tiuswei merrab maig martrab taigwane treeg martrab kørrømisrar.
44021024	Truilan ñiguen pera ya, tru nøm kaig marig chigaig kønrrab chish misrøb marigwan nømba truguegøtø treegwan ka marøb, nømui pusrugwan køsaazhig partrai tru pusrug barøbigwan ñi pagarab inchi cha. Ñi treeg marene, tru ñi treeg inchibig køn chib tru nøm wammøra gúigwane ka isatø inchib gúi mayeeløba wetøgørra, ñigucha tru maig maramigwan martrai Moisés pøriilan maig tailan marøbig kuin gúi ashchun chibelø gøn.
44021025	Inchendø tru judíos kømø misaamera Criston kørebelaimburappe tru nam isua treeg martrab cha gørrømisrig, trunundø nambe nømun pørig kuig køn cha: tru animal gweecha taska mari tiusmeran pønsrai yaumeran mamøwei, katø aniwan mamøwei, urcawa gweetsi yauwan mamøwei, katø møguelø lata, ishumbur lata trømbøig marmøwei indamig køn— chib.
44021026	Inchen Pablobe tru pibgatø møguelan pera ya, katø gwalømbe truiløba guegøtø tru chish misrøb marigwan nømba guegøtø treeg mara, Pablobe Tiuswei yau kebibig køn, tru kaig marig chigaig kønrrab marøb gúin gwalømmera chi gwaløm nemisren, nømui kanuin ganui Tiuswan tru keta tranamigwan chi gwaløm rranamigwan eshkanrrab.
44021027	Tru treeg marøb gúin rrune patsønrrab gwalømbe, Asia birausrø warab judíosmerabe Pablon Tiuswei yau ashabe, maya misag ke chindi asamgaig namig kurrønrrai mara, Pablon kemørabe,
44021028	trashibelø gøn: —¡Namui misag, israelitasmera purugurray! chib. Chutøgucha mayeelan namui misagweimburappa, tru maig maramigwan martrai pøra wariilaimburappa, katø Tiuswei yaweimburappa tsalø gøb ka nøørøtø kusrenanøb uñibiibe, i møg køn cha. Incha kan treetø gønrrab gúindø, Tiusweyasiitø tarømarig i nui tab yau kan treeg ya gømui lata kaig trømbøig marøb, griegosmeran yu kertrab arrin gøn— cha.
44021029	Nøm øyeeg chib gøppe, kaguende mana gøsrøn Jerusalén ciudayu kan efesosriig Trófimoba lincha uni ashibelø gua, trunun Tiuswei yau Pablobe kertrab arritamab isuarre inchibelø gøn.
44021030	Inchen ciudayu misaabe ke chindi asamgaig inchib gurra, mayeeløba namig kurra, kan tulundø misra, luløb amrrua, Pablon kemøra, Tiuswei yaugurri wambiisrømay ¡gatø! paluunchib megam srua amben, tru urastø yaskabmeran kasrøbelø gøn.
44021031	Incha yandø kwetchab inchib gøben, Romasrø maya suldau søtømeran ashib karub wabigwan, yu Jerusalén maya misag chindi asamgaig inchib namig kurrin gøn chib eshkab wam puben,
44021032	møi møi tru maya suldaumeran nø garubiibe suldaumeran gøben, katø suldau cienbatø nøm garubelan gøben, pera luløb kørraarrubig køn. Inchen tru maya suldaumeran nø garubigwanba, suldaumeranba judíosmera ashabe, yandø Pablone mas kurraguchimeelø gøn.
44021033	Inchen tru maya suldaumeran nø garubig puabe, Pablon merrarrawa, pagatø cadenastøga lusringarubig køn. Incha nøbe mu gúin gúi, chi marøb unig kuin gúi payibig køn.
44021034	Inchen tru nu misag søtøbe, møiløbe peg chib rrashiben, katøganeløbe katø peetø chib rrashiben, treegu chi tainguen mørtrab gaima, suldaumera waraig muguen chindamga yaumay srua ambingarubig køn.
44021035	Incha tru nebunab nebambiisrøngatig srua pubene, tru nu misag søtø purø rrømbøig inchen, treekkurri yandø truyugurrimbe suldaumerabe Pablone pala muta ambam nebubig køn.
44021036	Kaguende truyu tru nu misag søtøbe mayeeløba wendautø trenchib trashib amrrubelø gøn: —¡Kweechi!— chib.
44021037	Incha Pablon tru suldaumera waraig muguen chindamga yau yandø ke kertrab inchen, tru maya suldaumeran nø garubigwan Pablobe trenchibig køn: —¿Na chigøsrøn chinrrab, waminchibashchunrraguh?— cha. Inchen tru nø garubiibe trenchibig køn: —¿Ñibe griego wamwan waminchibig køtirru? cha.
44021038	Trube, tru mariizhiitø, misaameran kaig marøb pera gurra, tru pib mil ka kweechabetaptø amøñibelan mu misag warab waraimøsrømay pera webibig ¿ñibe tru egipcio gøppeendi?— cha.
44021039	Inchen Pablobe trenchibig køn: —Isa gømøtø, nabe judío gur cha, Cilicia birau Tarso ciudayu kal-laweig, chigucha gømø ciudazhigu gømøtø. Tiusmanda misagwan ka waminchibashcha— chibig køn.
44021040	Inchen tru suldaumeran nø garubiibe ka wamindingaruben, Pablobe tru nebunab nebambinug kurra basramisra, misaameran niløtø gønrrai tasiitøga siñal maren, yandø wasrønzhig pinøben, hebreomay trenchib waminchib pølbasrøbig køn:
44022001	—Ñim, nai nunelø, nai møskalø, na treeg mara basrømuigwan waminchab inchar cha, ¡Mørtray!— chib.
44022002	Inchen nøm wamindig hebreomay wamindi mørøppe, masken wasrønzhig kørrømisren, Pablobe trenchibig køn:
44022003	—Nabe judío gur cha, Cilicia birau Tarso ciudayu kal-laweig. Inchendø nurappe, yu Jerusalén nurawa, katø nabe kusrebgucha Gamaliel maig kusrenanigwan kusreweig, tru maig maramigwan martrai Moisés pøriilan merrabsrø namui kølli misaamera kan maizhikken pinab marmø, marøb tøgagúigu treegwan kusrenanig kur cha. Tiusweimburabigwan kalø marmønrrab ñim møin gwaløm mayeelø ke chinsraatø inchib pønrrab lataitøweingue.
44022004	Nabe merrappe tru i srø maywan amøñibelane kwamnegatig marøb, møguelan gøben, ishumburwan gøben merrarrawa, kailan keeri yau keeriingarub indigwan,
44022005	maya sacerdotesmeran nø garub sacerdote lata, katø mayeelø misagwan karubelø kølli misaamera lata treegwein gúig køn chib nøm eshkanrrab gúinrrun cha. Inchen nømbe nane kilga børiilø tranøbelø gøn cha, tru nammisag judíosmera Damascosrø warabelan tru na chi martrab isuigwan martrai. Inchen Damascosrømay ibig kur cha, Jesucriston kørebelø trusrø warabelan merrarrawa, yu Jerusalénsrømay sruattrab, ichabetiilø gønrrai.
44022006	'Indiibe na ib pasrøwa, kwaløm døbøtag køsrøn Damascosrø na pub lutau ibene, ¡gatø! møi møi naingatan srømbalasrøngurri purø nuig tørig pilabig køn cha.
44022007	Inchen nabe pirausrø peñabe, kan wam trendaig mørinabig køn: “Saulo, Saulo ¿nane chindimbarre kaig martrabgøba inchib arrugu?” chib.
44022008	Inchene nabe trencha løtabig kur: “¿Señor ñibe mu gugu?” cha. Incha nøbe nan løtappe: “Nabe Nazaretsrø Jesús ñi kaig martrabgøba inchib arrig, truig kur” chibig køn.
44022009	Inchen naim bulu pønrrabeløbe tru tørwan ashippe ashendø, tru naba waminchibigwei wamwane, chi tainguen mørmeelø gøn cha.
44022010	Inchen nabe trenchibig kur cha: “¿Señor chi maramøh?” cha. Inchen Señorbe nane trenchibig køn: “Kurra, Damascosrømay inrrø cha. Truyube chi maramigwan karua pasrigwan kerriguh eshkanrrun” cha.
44022011	Inchen nane tru purø tør bilabiibe ashmíig kørrømarig køppe, tru Damascosrømbe naba lincha amrrubelø tasku kemøra, srua ambindiig kebibig kur cha.
44022012	'Inchen truyube kan møg Ananías taig, tru maig maramigwan martrai Moisés pørig maig chibig køben, Tiuswan purø isua marøb megabig, judíosmera Damascosrø warabelaimbe nøbe chiyuguen chi tamga tab uñib møg,
44022013	truibe nan ashchab arrua, puabe, trenchibig køn: “Cristogurri nai nuneg Saulo, katøyug ashibig misr” cha. Inchen nabe gatøle ashibig misra, nun asinabig køn cha.
44022014	Inchen Ananíasbe nane trenchibig køn: “Namui merrabsrø møskalai Tiusbe, nø maig marøg kuig waigwan ñi nebua ashchai ñune manasrøwei kanmaytø wesrawa basrig købig køn cha, tru Kerrigu Sølgandiigwan nebua ashib, katø nui triitøga wamindigwan mørøb inchai.
44022015	Kaguende ñibe Tiusweyasig maya misagwei merrab maig kuigwan waminchib pasrønrrabig køn cha, ñi asigwan ñi mørigwan.
44022016	Treeg købene, ¿chi munig tsunrragu? cha. Kurrø, chibig køn. Incha piu umbu ulsrø cha. Katø ñibe Señorwei munchin wamab ñui kaig mariilan chish misr” chibig køn nane.
44022017	'Inchen Jerusalénsrømay katø yabe, Tiuswei yau Tiuswan waminchib wawa, kan piab lataig asamig tøgagúinabig køn cha.
44022018	Incha truyu na Señorwan ashen, nøbe nan trenchibig køn cha: “Mallatø incha, møi møi Jerusaléngurri webinrrø cha. Kaguende yube ñi naimburab maig kuigwan waminchen mørtraamøn” cha.
44022019	Inchen nabe trenchibig kur cha: “Señor, nømbe ashibelø gøn cha, nabe judíosmera tulundzuni yamørig ya, ñun kørebelane merrarrawa kailan keeri yau srua yamba ichabetamba indiilan.
44022020	Katø ñuimburab maig kuigwan waminchibig Estebanwan kweechib ani lushen, tru uraskucha nabe ‘ka kweetsay’ chib truyu pasrøwa, kweechibelø nømui kewagúilan wesra waren, nabe truilanguen ashib pasrabig kui nømbe ashibelø gøn” cha.
44022021	Inchene nane Señorbe trenchibig køn: “¡Inrrø! cha. Kaguende nabe ñune yabsrø judíos kømø misaameraisrømay inrrai øramønrrun”— cha.
44022022	Inchen judíosmerabe tru iig srabe trendaigwan ke chab rrendamnegatiitø mørabe, trenchib trashib mendabelø gøn: —¡Øyeeg møwane yu pirau uñmønrrai kweetsay! chib. ¡Kaguende øyeegwane chinchibguen uñbasamgaig køn!— chib.
44022023	Incha trashibig rrasha, nømui pala kewagúilan wesrawa petamba, usrøwan pala petamba inchibelø gøn.
44022024	Inchen maya suldaumeran ashib nø garub wabiibe, tru suldaumera waraig muguen chindamga yau Pablon keeringarua, ichaguchib maig kuigwan payingarubig køn, misaamerabe chindimbagurrinrre nun tsalø gøb øyeeg trashib gúigwan ashchab.
44022025	Inchen lusra srua gua ke yandø ichagutchabguen inchen, Pablobe tru suldau søtø cienwan nø garub pera basrabigwane trenchiptinchibig køn: —¿Roma birau gal-laweigwan chi kalø marig køtashchab paya ashibguen paya asiimíigwan ñim treeg ichaguchib pønrramibe merig kømuitarru?— cha.
44022026	Inchen truigwan mørabe, tru suldau cienwan nø garub pera basrabiibe tru maya suldaumeran nø garubigwan trenchib eshkabig køn: —¿Ñi chi marøb pasraigwan ñigan maig kui asha basrøtirru? cha. ¡Kan! i møøbe Roma birauig kuin gøn— cha.
44022027	Inchene tru maya suldaumeran nø garubiibe arrua, Pablon payibig køn: —Ñibe Roma birauig kuin chindi, eshkarra— cha. Inchene Pablobe trenchibig køn: —Øø, treegwein gur— cha.
44022028	Inchen tru maya suldaumeran nø garubiibe trenchibig køn: —Nama kan Roma birau kal-lawei køb lataitøwei misrtrappe, tsabøtø nu an betabe treeg misrar— cha. Inchene Pablobe trenchibig køn: —Nabe treeg mara gømøtø, kal-lainukkurri trendø truig kur— cha.
44022029	Inchen Pablon payrrab inchib srua gøbeløbe møi møi nuinukkurri chab tarømisrøptinchen, tru maya suldaumeran nø garubiitøweinguen Roma birauig kuin gúi ashippe, truba kwaarøbig køn, keerøba cadenastøga merrarrawa, srua gúikkurri.
44022030	Incha gatø gwalømbe tru maya suldaumeran nø garub pasrabiibe tru judíosmera chigurrinrre øyeeg marøbig køn chib gúigwan ke tab ashchab isua, Pablon elacha, sacerdotesmeran karubelanba, katø tru Setenteelø maig maramigwan asha marøbelan mayamba tulundzunønrrai karua, yandø Pablon wesrua, truilai merrab pasrøbig køn.
44023001	Inchen Pablobe tru Setenteelø maig maramigwan asha marøbelan ke tab ashabe, trenchibig køn: —Nai nunelø, nabe møin gwalømgatig Tiuswei merrab nai isub kebachib pasrabigu chi kalø gøn chibig chigaig, chishig uñibig kur— cha.
44023002	Inchene tru maya sacerdotesmeran nø garub sacerdote Ananíasbe Pabloim bulu purrabelane triibøtø Pablon pashagutsingarubig køn.
44023003	Inchene Pablobe trenchibig køn: —¡Ñi ya pirøbanrrig pullin itsig lataigwan! ¡Tiusbe ñunguen pashagutchun! cha. ¿Ñibe uyu wappe, tru maig maramigwan martrai Moisés pørig maig chibig køben, nan treeg asha martrab wamøtirru? cha. ¿Ñibe tru pørigwane utsøguchib ka itøbunab ñigan nan pashagutsingarub watirru?— cha.
44023004	Inchen truyu purrabeløbe trenchibelø gøn: —¿Maya sacerdotesmeran nø garub sacerdote Tiusweiwan marøb pasrabigwan, ñigan øyeeg tsalø wamøtirru?— cha.
44023005	Inchene Pablobe trenchibig køn: —Nai nunelø, maya sacerdotesmeran nø garub sacerdote gøben, nabe ashmø inchibrain gøn cha. Kaguende Tiuswei wamwan pørigube trenchibig køn cha: “Ñui misaameran ashib karub wabigwane kaig nebubash chib trømbøig wamamig kømøn”— cha.
44023006	Incha Pablobe tru Setenteelø maig maramigwan asha marøbelø, tøbøbe fariseosmera gøben, tøbøbe saduceosmera gúi ashabe, tru Setenteelan truba mur trashib trenchibig køn: —Nai nunelø, nabe fariseo gøb, fariseowei nusrkain gøb gur cha. Katø kwabelø gatøle øsiiramigwan muniirabig kuikkurri, øyeeg indinab payib sruagúinab pasrar— cha.
44023007	Inchen nø trenchibene, fariseosmeraba, saduceosmeraba nømdø aleguiyab mendappe, ke nøørøtø misra, tru Setenteelø maig maramigwan asha marøbelø tulaamba basrabiibe chab tarømisrøbelø gøn.
44023008	Kaguende saduceosmerabe tru kwabeløbe katølebe øsiiramøwei, ángelesmera gawei, møsiimera gawein gøn chibelø gøben, trune fariseosmerabe treelane kerriguh treeg købig kuitamab isubelø gøbig køn.
44023009	Inchen mayeeløba trashib mendøben, møiløgøsrøn tru Moisés pørigwan kusrenanøbelø fariseosmeraingateelø kurra bønrramisrabe, trømbøig aleguiyab trenchibelø gøn: —I møwane kaig mariibe chigucha wetørramer cha. Inchippa kan møsig kui, kabe kan ángel gúi wamindin gøbgun cha, Tiuswane esheerrab inchimugun— chibelø gøn.
44023010	Inchen ambumay imay ke nømdø aleguiyab gurra nøørøtø misren, maya suldaumeran nø garub pasrabiibe Pablone ke pitis marøbgunmab isua køriimata, suldaumeran kørraambingarubig køn, nømui utugurri mallatø merrarrawa wesrawa, suldaumera waraig mu chindamga yaumay gatø pera amrrai.
44023011	Inchen gatø yembe Pablon Señorbe kenamisra trenchibig køn: —Pablo, kullaaramø, kørmø mur basrau cha. Kaguende yu Jerusalénma naimburabigwan maig kuigwan wamindiibe Romasrøngucha naimburabigwan katø treetøwei ñune wamindamig nebunrrun— cha.
44023012	Katø løtsø judíosmerabe kaig martrab nømdø nilø wamincha: “Nam treeg martrab taigwan marmubene, namundøwei trømbøig nebubash chib pønrramisra, ¡gatø! Pablon kweechimuppe, mamøwei, muchimøwei inchab” chibelø gøn.
44023013	Inchen tru: “Treegwan marmø gømø, ¡gatø! martrab” cha, pønrramisrøbeløbe cuarenta menrra lata gøbig køn.
44023014	Incha truiløbe sacerdotesmeran karubelainuumayba, katø misagwan karubelø kølli misaamerainuumayba ambabe, trenchibelø gøn: —Nam martrab taigwan nam marmubene, namundøwei trømbøig nebubash chib pønrramisrer cha. ¡Gatø! Pablon kweechimuppe, nambe chigucha mamønrrab ter cha.
44023015	Inchawei møimbe ñimbe tru Setenteelø maig maramigwan asha marøbeløbamisra, tru maya suldaumeran nø garubigwan maig chitashchab waminchab ambamdiig køn cha, ñimui merrab Pablon srøna wesrai chinrrab, nun tru øyeeg puigwan maikkurrin gúitashchab ke tab paya ashchab chibelø misrøb. Trune nambe nø trusrø pumøwatø, ke kwetchab tamara munig kømønrrun— cha.
44023016	Inchen Pabloi nuchawei nusrkaimbe tru chi isumø amrrub gøben, larab warøwa, tru kaig martrab inchib gúigwan wamindi, tru suldaumera waraig mugucha chindamga yausrø nøbe kebya, Pablon eshkaben,
44023017	Pablobe tru suldau søtø cienwan nøm garub pønrrabelan kan møigwan gøsrøn wamabe, trenchibig køn: —I matsinan maya suldaumeran nø garubigweimay pera inrrø cha. Kaguende chigøsrøn eshkamig tøgagøn— cha.
44023018	Inchen truibe maya suldaumeran nø garubigweimay, pera yabe, trenchibig køn: —Pablo kailan keeri yau keerig wabiibe nan wama tiusmanda i matsinan ñuimay pera irra chitan cha, ñun kan chigøsrøn eshkamig tøgagøn— cha.
44023019	Inchen tru maya suldaumeran nø garubiibe tru matsinan tasku kemøra srua ya, nøørø pera yabe nundø mara payibig køn: —¿Nan chi eshkamig tøgagugu?— cha
44023020	Inchen matsinøbe trenchibig køn: —Judíosmerabe Pablon srøna tru Setenteelø maig maramigwan asha marøbelai merrab ke tiusmanda ñun wesrabsrumugu chinrrab, ke kandø isua bønrramisrin gøn cha, nuimburab maig kurrin gúitashchab ke tab paya ashchab chibelø misrøb.
44023021	Trendaingucha køremønrrig cha. Kaguende nømui utu møguelø cuarenta menrra lata, kaig martrab larønrrab nilø tamarøb gøn cha. “Nam treeg martrab taigwan marmuinabene, namundøwei kaig nebubash chib pønrramisra, ¡gatø! Pablon kweecha guchimuppe, mamøwei, muchimøwei inchab” chib gøn cha. Incha nømbe ke yandø chab tamara, møimbe ke ñi mancha løtamigwandø munig køn— cha.
44023022	Inchen tru maya suldaumeran nø garubiibe tru matsinane trenchib ‘ungwa’ cha, ørøbig køn: —Ñi nan eshkaigwane nan eshkar cha, mungucha eshkanrrab gømø— cha.
44023023	Inchen maya suldaumeran nø garubiibe tru suldau søtø cienwan nøm garub pera bønrrabelan pailan wama, trenchibig køn: —Yem las nueve webambamig katsikka amrrabelø suldau doscientosba, kaulli balar setentaba, lanza sruar doscientosba Cesareamay amrrai tamaray— cha.
44023024	Incha gatø maya suldaumeran nø garubiibe kaulli itøguanamelø Pabloyasig tamaringarua, kubenadur Félixweimay chi indiimíig, tabig pera amrrai inchibig køn.
44023025	Incha øyeeg chibig kilgagucha pøra trana ørøbig køn:
44023026	Na Claudio Lisias, ñi nai purø tab kubenadur Félixwan ‘ka uñgu’ chinrrab inchar.
44023027	Judíosmerabe i møwan kemøra srua gua, kwetchab inchen, trune nabe nune kan Roma birauig kuin gúi wammørabe, nai suldau søtøba ya, truyugurri wesrar.
44023028	Incha nabe chi charre payib srua gúitashchab ashchab isua, Pablone judíosmerai tru Setenteelø maig maramigwan asha marøbelai merrab pera gørrayar.
44023029	Incha nabe tru nømui maig maramigwan martrai Moisés pørigwan ka kalø maran chatørre inchib gúin gúi wetøbeñendø, nune kwanrrai maramdiibe nøbe treekkatig chi trømbøig mara basrømøwei, katø kailan keeri yau keera tøgagømdiig kømøwein gúin gøn.
44023030	Inchen tru møwan søratø kaig martrab inchib gøn daig nane wammørøsrøben, nabe tru urastø ñuisrømay ørar cha, katø tru nun øyeeg mara basrømøtirru chib payib srua gøbelan chigucha chigøben tamig tøgaguabe, trube, ñui merrab tørgandø eshkanrrigay cha, nømune trenchar cha nabe.
44023031	Inchen suldaumerabe nømun maig karuig køben treeg mara, Pablon wesrawa, yem Antípatrissrøngatig pera ambubelø gøn.
44023032	Incha gatø gwalømbe Pablone kaulli bala ambubeløtø lincha amrrai, suldaumera katsikkateeløbe tru nøm waraig mu chindamga yaumay gatøle legucha amrrubelø gøn.
44023033	Incha Cesareasrø pua, kubenadurwan tru kilga børa ørigwan tranabe, Pablongucha nui merrab pera kemallibelø gøn.
44023034	Inchen kubenadurbe tru kilga ørigwan ashabe, Pablone: —¿Chu birausriig kugu?— cha payibig køn. Incha ciliciasriig kuin gúi ashabe, trenchibig køn:
44023035	—Trube, ñun øyeeg puigwane tru ñun øyeekkurrin gúig køn chibelø amrruben, trunun ashchab— cha. Inchabe Herodeswei purø tab yau Pablone keera wanna, tab ashib tøgagønrrai karubig køn.
44024001	Trattrø gwaløm wendau maya sacerdotesmeran nø garub sacerdote Ananíasba, møiløgøsrøn misagwan karubelø kølli misaameraba, trugurri kan purø maig waminchibig Tértulo taiba Cesareasrø kørraambubelø gøn. Incha truiløbe tru misaameran ashib karub wabigwei merrab Pablon tsalø gøb ‘øyeeg, øyeeg mara basran’ chinrrab amrrua kemallibelø gøn.
44024002	Inchen yandø Pablon wamøben, Tértulobe Pablone ‘øyeeg, øyeeg marøbig køn’ chib menda, Félixwane trenchibig køn: —Namui purø tab kubenadur Félix, kan nambe ñigurri ambumay imay tab warer cha, ñun mayanguen ungwa, ungwa chinrrab inchar cha. Incha ñibe purø tab asha marøbig kuikkurri, nam i birau mayeelø warabelayasiibe, srøitø, srøitø yunømarøb tammisrøb arrun cha.
44024003	Kan ñi namui Félix purø tabig, chusrøndøgucha katø chu uratøgucha, ñune kashmø mayanguen ungwa, ungwa chibelø guer cha.
44024004	Inchendø ñun menrra rrømbø inchib menrra waminchimønrrab, kan petøzhiitø tiusmanda kalu bebøbsrumugu chinrrab inder cha, ñibe chiwandøgucha yan dammay mara rranøb wabig købene.
44024005	Kaguende i møwane nambe kan larrø gaig kwanrrø lataig wetørrer cha. Yu pirau chutøgucha judíosmerai utu misaamerane ke nøørøtø marøb namishib pera gurramba, katø tru Nazarenos taig søtømeran ke nø bera marøb chib pasrabig kømba indan cha.
44024006	Katø Tiuswei yawan chigucha, Tiuswei yaambu gømui lataig kaig trømbøig martrab indamba inchen, nambe nun kemørig køn cha. Incha nambe tru maig maramigwan martrai Moisés pørig maig chibig køben, treeg martrab inchen,
44024007	tru maya suldaumeran nø garubig Lisiasbe nui suldaumeraba arrua, tsakkandø namui taskugurri Pablone kerraig køn cha,
44024008	tru øyeeg mara basømøtirru chib srua gøbelane ñuisrømay ambay chib amrrai ørøppa. 'Trube, ‘øyeeg, øyeeg mara basrømøtirru’ chib gúigwan, ñiashib iigwan kerrigu tab ashabe, maig kuigwan tab ashchabguen— chibig køn.
44024009	Inchen judíosmera truyu pønrrabeløgucha: —Iibe kerriguba isa gømø, treegwein gøn— chib truba inchibelø gøn.
44024010	Inchen tru kubenadurbe Pablon waminchai señas maren, Pablobe trenchibig køn: —Ñi ya yam bila i birau maig maramigwan asha marøb wabig kui ashabe, kalø mara basrømuigwan nabe chi kørmø eshkanrrab inchar cha.
44024011	'Ñitøweinguen asiinrrun cha, na Jerusalénsrø Tiuswan køriibala tabig waminchab arriibe kwalømmera docetøwei purayan cha.
44024012	Pøs Nane Tiuswei yau muba gøben aleguiyab pasrai ashmøwei, namishib misag søtø peragurri ashmøwei, katø judíosmera tulundzuni yamerayu treeg marøb pasrai ashmøwei, kabe chugøben ciudasrø treeg marøb pasrai ashmøwei indig køn cha.
44024013	Inchawei i misaamerabe møi nan øyeeg mara basrømøtirru chibeløbe øyeeg marøbig køn chib gúigwane treeg køn chinrrappe gaimanrrun cha.
44024014	Inchendø nabe maig kuigwan kelarrab, trendamønrrun cha: Nabe merrabsrø namui kølli misaamerai Tiuswan køriibala tabig waminchibig kur cha, tru nøm Tiusweiwan peemaytø marøbelø cha wamig, tru srø may maig køben treekke. Tru maig maramigwan martrai Moisés pøriilan lata, katø Tius maig karuigwan eshkabelø pøriilan lata isa gømø, kerrigu treegwein gúitamab kører cha.
44024015	Nabe Tius mandø taigwane treeg kønrraitamab isua munig megabig kur cha, tru nøm muniirab gúigwandøwei, tru kwabelø sølgandø tabelø lata, katø tru sølgandø tabelø gømeelø lata katøle øsiirawa kurramigwan.
44024016	Inchawei treekkurri nabe Tiuswei merrab lata, møguelai merrab lata chigøben kalø mara treegwan nai isub kebachib pasrabigu chi kalø gøn chibig chigaig kønrrab inchib megabig kur cha, chu urastøgucha.
44024017	'Nabe truba yam bila peesrø llirab uñabe, ketamig tulisaigwan naim birau misaameran kettrappa, katø Tiuswan keta trannrrappa arrubig kur cha.
44024018	Incha nabe tru maig maramigwan martrai pørig maig chibig køben, Tiuswei yau tru chish misrtrab marigwan chab mara basrøben, møiløgøsrøn judíosmera Asia birausreelø pubelø gøn, na misagwan namishib pera gurra gømøwei, kabe chindinguen asiimíig maringarub pera gurra gømøwein basrøben.
44024019	Inchawei møimbe, truilø nømwei amrrumig køn cha, yu ñui merrab nan øyeeg mara basrømøtirru chib nan tsalø gøb chigøben tamig tøgaguabe.
44024020	Kabe katø tru Setenteelø maig maramigwan asha marøbelai merrab na kemalla pasrab uras nan chi kalø marig wetørraig købene, trube, truburappe nømdøwei yu tørmarbash cha.
44024021	Nabe tru nømui utu pasrøwa tru urasbeguende mur trashib øyeeg chibwei indig køn: “Kwabelø gatøle øsiiramigwan na muniirabig kuikkurri, møi ñim øyeeg indinab paya asinab pasrar”— cha.
44024022	Inchen Félixbe tru srø maywan tab wammøraig kuabe: —Maya suldaumeran nø garubig Lisias arruben, iigwan na maig køtashchab gatøwan ashchab— chippa, patsøgøbig køn.
44024023	Incha Félixbe suldau søtø cienelan nø garub pera basrabigwane Pablone elachimø, ashib tøgagønrrai karubig køn. Inchendø nui chi maramdeelane mu merønrrain gømø marøb, katø nui asiilø møiløgøben nun purugunrrab inchene merømøwei inchain garubig køn.
44024024	Mam gwaløm wendau gøsrøn Félixbe nui srai judía Drusilaba gatø pua, Pablon pertrab ørabe, isubigwan Jesucristoinug pasra tøgagømigwan waminchen mørøbig køn.
44024025	Inchen Pablobe tru sølgandø tabigwanba, chiyugucha srua irramamø amønamigwanba, katø maig kønrrabigwan treeg asha maramig punrrabigwanba waminchen, Félixbe truba kwaara, trenchibig køn: —Møimbatøbe ka inrrø cha. Inchendø gatøwan nan utø gøben, wamørrumøn— cha.
44024026	Inchagucha Pablo nun elatchai kabe kan maya an tranrrua chinrraitamabrre muniirabig køn Félixbe. Incha treeg isua, Félixbe nuimay Pablone katø gatø wamabig køn waminchab.
44024027	Inchen yandø pa bila buraiben, Félixbe webiben, Porcio Festo truigwan purø wamisrtrab kubenadur kebibig køn. Incha Félixbe judíosmeraba ka tab gørrømisrøg køptø Pablone kailan keeri yau ka wabashippa, webibig køn.
44025001	Inchen tru birau karub wanrrab uta kebyaig pøn gwaløm wendau, Festobe Cesareagurri Jerusalénmay nebiben,
44025002	maya sacerdotesmeran karubeløba, katø judíosmeran ashib karubeløba Pabloimburab tru treeg puigwan gatøle kønøgønrrab Festoimay ambubelø gøn,
44025003	Pablon tsalø gøb, Jerusalénmay pegutcha chib. Kaguende nømbe Pablone mayu lara kwetchab isua tamarøb gøbelø gøn.
44025004	Inchen Festobe løtappe trenchibig køn: —Pablone Cesareasrø ashib tøgagúig wan cha. Naashib trusrømay menrra yana gømøwatø inrrab isur cha.
44025005	Inchawei ñimui utu maig maramigwan ñim asha marøb pønrrabeløbe Cesareasrømay naba kørrørruy chibig køn. I møweinug chigøben kalø marig pønrrøbene, trube øyeeg mara basran chib truyu waminchab.—
44025006	Incha Festobe Jerusalénsrø trune gøh, kabe trune y pa gwaløm gø chigøsrøn nømba kørrømisra, Cesareasrømay katø ya, katø gwalømbe tru maig maramigwan asha marøbelø purrainug wamisra, Pablon pera amrrunrrai karubig køn.
44025007	Inchen Pablo trusrø pua kebarrubene, tru judíosmera Jerusalénsrøngurri amrrubeløbe tulsrua, nune chigøben truba rruba trømbøig marøbig køn chibendø, chigucha ke treeg mariiløbe, wetørranrrab gaimabelø gøn.
44025008	Inchen Pablobe nøbe ‘treeg mara basrømur’ chib, trenchib waminchibig køn: —Nabe i tru maig maramigwan martrai Moisés pørig judíosmeraimburabigwan lata, Jerusalén Tiuswei yaweimburab lata, katø Romasrø maya misagweim bala ashib wabig Césarweimburab lata chi kalø mara basrømur— cha.
44025009	Inchendø Festobe judíosmeraba ka tab gørrømisrøg køptø, Pablone trencha payibig køn: —¿Jerusalénmay attragu? cha, tru øyeeg wamindiilan ñuimburabigwan maig kønrrabigwan trusrø ashchab— cha.
44025010	Inchene Pablobe trenchibig køn: —Roma maya misagweim bala ashib wabig César maig maramigwan asha marøb wainug nabe truyuweim basrar cha, tru maig kønrrabigwan nan asha maramnug. Pøs judíosmeran chigucha chi kalø mariibe chigagøn cha, ñiguen tab asiinrrun cha.
44025011	Kabe na chigøben kalø mara basrain gúi, ñim nan kwanrrai maramdiig na treekkatig kaig mara basrøbene, nabe kwanrraptøweim basrar cha. Inchendø nøm øyeeg mara basrømøtirru chib gúig ka isiitø webibene, mugucha nane truilane trannrrappe kaimanrrun cha. Nabe Romasrø tru maya misagweim bala ashib karub wabig César maig maramigwan nø asha martrai miamønrrun— chibig køn.
44025012	Inchen Festobe tru maig maramigwan nun isum burugub purrabeløba chab waminchabe, trenchibig køn: —Ñi maya misagwan ashib karub wabig César nø asha martrai miaig kuig købene, trube, Césarweimay inrrig— cha.
44025013	Inchen yandø mam gwaløm gøsrøn puraiben, rey Agripaba, Bereniceba Feston ‘ka uñgu’ chib tabig wamab punrrab, Cesareasrømay ambubelø gøn.
44025014	Inchen trusrø nøm truba yam gwaløm waraig køppe, Festobe tru Pablon øyeeg nebuigwan reywan trenchib eshkabig køn: —Yube kan møg wan cha, kailan keeri yau Félix kørrømara wannig.
44025015	Na Jerusalénsrømay ya wabene, truigweimburappe sacerdotesmeran karubeløba, judíosmeran karubelø kølli misaameraba, ke chinetø gøn chib nan eshkab amrrubelø gøn cha, Pablon truyu møra pasrønrrai kørrømara pasramdiig køn chib.
44025016	Inchen nabe nømune trencha løtig købig køn cha: “Tru ‘øyeeg kaig mara basran’ dainabig; tru ‘ñi øyeeg maraweim basrømøtirru’ chibelø nui malaugue trenchib amrruben, ‘øyeeg kømuig køn’ chib; ‘øyeeg mara basrømur’ chib nøashib waminchimøwatøbe, romanosmerabe mu møwangucha mana treebe marmeelø gøn” cha.
44025017	Incha truilø nøm yusrømay naba amrruben, chi srarrømøtø, katø gwalømdø, nabe tru maig maramigwan asha marøb wainug wamisra, tru møwan pera amrrunrrai karuig køn cha.
44025018	Inchendø tru ‘øyeeg mara basrømøtirru’ chibeløbe amrrubendø, chigøben trømbøig kalø mariilø tre latailøbe marig wesrumeelø gøn cha, pøs nabe nø treeg trømbøig mara basraindøweinrre inditamab isubene.
44025019	Treeg kømøtø, tru nuimburab waminchib gúibe, tru Tiusweimburabigwan nø marøb unigwan truikkurrin chabah, katø kan møg, Jesús taig, kwaig købigwan, Pablobe trunun kwaig kømøtø, ka øsig wan cha, trenchibrre inchen, trugurrimbatørre inchib gúin gøn chibig køn.
44025020	Inchen nabe øyeeg maramigwane mandø maram gúi mørmøwa, Jerusalénsrømay inrra guh chibig kur, tru maig kønrrabigwan trusrø asha marig kønrrig cha.
44025021	Inchendø Pablobe tru maig kønrrabigwan Augusto César asha marig kønrrab cha, ka ashib tøgagúig wanrrab cha nø miaig købene, treekkurri Césarweisrømay na øramnegatig nune tab ashib tøgagønrrai karuig købig køn— cha.
44025022	Inchene Agripabe Feston trenchibig køn: —Nangucha tru møwan mørinrrabna gøtan— cha. Inchene Festobe trenchibig køn: —Srøna wamindi mørtrabguen— cha.
44025023	Indiibe katø gwaløm Agripaba, Bereniceba puppe, purø tabig tamarar ke kan chull asamdiig amrruabe, tru chigøben waminchappa, katø wamindiilan mørtrappa tru tulundzuniisrø kebambambubelø gøn, tru suldaumeran karubelø nørreelø gøben, katø nørreelø ashib karubelø ciudayuelø gøbengue. Inchen Festobe Pablon pera amrrungaruben, pera bubelø gøn.
44025024	Inchabe Festobe trenchibig køn: —Rey Agripaba gøben, ñim maya møguelø yu namba purrabelø gøben, i møwan asay cha. I møweimburappe maya judíosmera søtøeløba Jerusalénsrø lata, yu Cesarea lata ‘yeegwane øsig uñbasamgaig køn’ chib, trashib amrrubelø gøn cha.
44025025	Inchendø nabe nun kwanrrai maramdiig chigucha chi kaig marmuin gúi wetørrab, katø tru maig kønrrabigwan asha marig kømigwan Augusto nø asha martrai nøtøwei miaig kuig købene, trusrømay nabe ørtrab isuig køn cha.
44025026	Inchendø tru Pabloimburabigwan treeg rreeg køn chib nai ashib karub wabig Augusto purø nuigwan na pøra øramig kan chiguen wetørramur cha. Incha treekkurri ñimuinuumay pera arrur cha, ñi nai tab rey Agripa. Maig kønrrabigwan tab asha kørrømarene, na maitøguen Auguston eshkab pøramig kønrrautan chibig køn.
44025027	Pøs kan kailan keeri yau keerig wabigwan chiburøgurri ‘øyeeg kuig køn’ chib gúigwan chi cha eshkamubendø, na øramibe ke kan ka wainguenig marig lataig bunrrautan— chibig køn Festobe.
44026001	Inchene Agripabe Pablon trenchibig køn: —Ñuimburabigwan maig kuigwan ñitøwei waminchi— cha. Inchen Pablobe yandø waminchab tasigwan kusrawabe, tru nuimburab ‘chi kalø mara basrømur’ tamigwan waminchab pølbasrøbig køn:
44026002	—Møi na naimburab ‘treeg mara basrømur’ chib waminchib pasramig mayaguen tab gúim basrar cha, nai rey Agripai merrab, nan judíosmera chigurrimbunø ‘øyeeg mara basrømøtirru’ chib gúigwan.
44026003	Inchagucha ñibe judíosmera chitø, chitø marøbelø gúigwan kerrigu ashib, katø nam judíosmera mandø melambuyab amrruigwan chigucha ñibe tab nebua ashibig kuig købene, trube, tiusmanda tammay mørtra chinrrab inchar cha.
44026004	'Maya judíosmera na matsinø-unøgurri nabe nai misaamerai utu Jerusalénsrø maig tsubig kuigwan ashibelø gøn cha.
44026005	Truiløbe manasrøngurri ashibelø gøn cha, nømun eshkamdiig købene, øyeeg købig køn chib maig kuigwan ñun eshkamdiig kuinrrun cha, Tiusweiwan kan chizhigwanguen pinab gømø marøb misag søtømerayuig nabe fariseo gøbig kur cha.
44026006	Incha møimbe tru merrabsrø namui kølli misaameran Tius tru trannrrab misra kørrømisrigwan muniirabig kuikkurri, møimbe øyeeg paya ashib srua gúinab pasrar chibig køn.
44026007	Tru Israelweinukkurri namui doce srøig, srøig karrab misaamera Tius tru trannrrab kørrømisrigwan nømbe nebunrrab isua, yem gwaløm Tiuswan køriibala tabig waminchib gúigwan, nagucha truigwan muniirabig kuinukkurri, judíosmerabe yu ñi øyeeg kaig marøbig kømøtirru tainab pasrar chibig køn, nai rey Agripa.
44026008	¿Tiusbe kwabelan kwailai utugurri kusrumibe kaimanrretamab isubelø gø chindah ñimui utube?
44026009	'Pøs isa gømø, naguen Nazaretsrø Jesúswei munchiwane tsalø gøb chinetø martrab isua,
44026010	Jerusalénsrøma treeg marøbig kur cha. Sacerdotesmeran karubelø nan treegwan martrai karuigwan uta, Tiuswei misaameran kailan keeri yau pønsrøb, katø kweecha betøbene, nabe truilaingatøtø inchib pasrabig købig kur cha.
44026011	Incha gatø, gatø judíosmera tulundzuni yamørig truilane ichabetab ibig kur cha, Tiuswan purø rrømbøig nømun wamingarummørø inchib. Incha ¡gatø! kan nømun namig købiitø ke chinchimmørø inchib, nabe peg birau ciudamerasrønguen kaig martrab wendautø ibig købig kur cha.
44026012	'Nabe øyeeg martrab isua, Damasco ciudasrømay ørig ibig kur cha, tru sacerdotesmeran karubelø maramburab martrai traniitøga treeg martrab inrrai karua basrig.
44026013	¡Nai tab rey! mayu kwaløm døbøtaabe srømbalasrøngurri kan tørbilabig pørr lataguen gømø, purø tørig naingatanba, tru naba ambubelaingatanba piløben,
44026014	nambe pirausrø søtøba kørrinabig køn cha. Inchen kan wam hebreomay trenchib wamindi mørøptindinabig køn cha: “Saulo, Saulo cha, ¿Chindimbarre nane kaig martrabgøba inchigucha? cha. Ñibe kan wey kølabus tsøb pønsrailøyu søl yatab lataitøwei incha, ñibe ka ñiasiitø gørriindan” cha.
44026015	Inchene nabe: “¿Señor mu gugu?” chiben, nane Señorbe trenchibig køn cha: “Nabe Jesús, ñi møi kaig martrabgøba indig, nabe truig kur cha.
44026016	Inchendø kurra, pasramisr chibig køn. Kaguende nabe ñun kenamisrøppe, naiwan marøb megabig kønrrai wesrawa basrtrappa, katø møi naimburab ñui kaptøga ñi asigwan waminchibig kønrraimba, katø wendøsrø naimburab maig kuigwan kenamaramigwan eshkabig kønrraimba treeg martrab kenamisrar cha.
44026017	Inchawei nabe ñui misaamerai taskugurri kaig marmønrrai wesrab, katø judíos kømø misaamerai taskugurri kaig marmønrrai wesrab indamønrrun chibig køn. Pøs nabe møi trú misaamerayasigwei ørar cha,
44026018	nebua ashchai ñi nømui kabmeran kuren, løstøyu amøñibelø gøbig kuig, tøryumay werrub, katø Satanás maramburab mariilø gua, Tiusweimay purørrunrrai. Tru nømui kaig mariilan ulø bayiimíig pesannaig kømigwan uta, tru nømui isubigwan nainug pasrikkurri tru Tiusweyasig tarømariiløba tøgatø, tru keta tranamig tøgagúigwan utamig kønrrain” chibig køn.
44026019	'Inchawei, nai rey Agripa, tru srømbalasrøngurri piab lataigu kenamisren asigwan nabe mørmønrrab inchimøtø,
44026020	Damascosrø warabelaisrømaymerrig ibig kur cha. Incha trugurrimbe Jerusalénsrømay, trugurrimbe Judea birau kerrigu truørø ya, katø trugurrimbe judíos kømø misaameraisrømay ya, nømui kaig mariilan isua møra, Tiusweimay llirawa, yandø tru kaig marmønrrab isua mørin gúi asamdiig kønrrai tabig marøb inday chib eshkab waminchibig kur cha nabe.
44026021	Incha na øyeegwan marikkurri judíosmerabe Jerusalénsrø Tiuswei yau nane merrarrawa, kwetchab indig køn cha.
44026022	Inchendø møin gwalømgatig Tius nan purugúitøga nabe yu pasrar cha, kusrebelan lata, kusremeelan lata maig kuigwan na waminchib. Nabe waminchippe, ka nøørøtø peetø waminchimøtø, Tius maig karuigwan eshkabelø maig purainrrun daigwanbah, katø Moisés maig purainrrun cha eshkaigwan, truigwanbatø waminchar chibig køn:
44026023	Tru Cristobe truba rruba kaig nebuinab megawa, trugurrimbe kwawa, nømerrig katø øsiirawa, namui judíosmeran lata, judíos kømø misaameran lata kaigyugurri webambamig tørwan eshkab kusrennrrun chib trendailan.—
44026024	Pablobe ‘kaig mara basrømur’ chib, waminchib pasramnetø, Festobe øyah chib trashibig køn: —¡Pablo ñibe chugúi mørmíig misriasøna! chib. ¡Menrra gusreptø chugúinguen mørmíig misrin gøn!— chib.
44026025	Inchene Pablobe trenchibig køn: —Nai purø tab Festo, nabe chugúinguen mørmíig kømøtø basrar cha. Na waminchippe, ka isatø waminchib pasrømøwei, katø chiwan waminchib pasrarmab isua waminchib pasrar cha.
44026026	Pøs rey Agripabe, iilane kerrigu ashibig kuimba, nui merrab chigucha chi kørig kuin gømø waminchar cha. Kaguende nøbe iilane ashmíig kønrrab gømøtø, nebua ashibig kuitamab isua basrar cha. Kaguende iilane kan turiumbu mu søratø marikkucha gømøn cha.
44026027	¿Nai rey Agripa, Tius maig karuigwan eshkabelø maig taigwan ñigan treeg kuitamab køretirru? cha. Ñibe kørewa wain gúi nabe asha basrar— cha trenchibig køn Pablobe.
44026028	Inchene Agripabe trenchibig køn: —¡Ke yandiitøgatø Tiuswei mayu puraarrua pasramisrtrai indiibe!— cha.
44026029	Inchene Pablobe trenchibig køn: —Yandiitøgatø gúi lata, kabe nu wamindiitøga gúi lata, ñitø gømøtø, møi yu mørøb purrabelan chigucha kerrigueløba na latailøwei misra pønrraimbemab isutan chibig køn, inchendø nan lata cadenatøga øyeeg merrarraimeelø.—
44026030	Inchen rey kurra pasramisren, kubenadurgucha, Bereniceba kurrøben, truyu nømba purrabeløgucha kurra, yandø webamba,
44026031	nømdø nøørøsrø ambabe, kangurrin gangurri trenchib waminchibelø gøn: —I møøbe chiburø kwanrrai maramdiig kømøwei, katø kailan keeri yau keera tøgagømdiig kømøwei marøbig kuin gøn— cha.
44026032	Incha Agripabe Feston trenchibig køn: —Pablo nøashib César asha marig kønrrab chib miamuig kuimbe, pøs nøbe elatsikken gøbsruinrrun— cha.
44027001	Yandø Italiasrømay amrrai treeg wamincha kørrømisren, kan suldau tru cienwan nø garub pera basrabig tru Augusto maya misagwan ashib wabigwei suldau søtømerayuig Julio taigwan ashib tøgagønrrai tranøbelø gøn, Pablonba, katøgan kailan keeri yau pønrrabelanba.
44027002	Incha adramitiosriig kan barco Asia birau, tru barcos buisrømay webinrrab inchib pasrøben, nambe truyu nebambubelø guer. Inchen nambabe Aristarco kan Macedonia birausriig Tesalónica ciudayuikkucha arrubig køn.
44027003	Incha gatø gwaløm Sidón tru barcos buisrø nam pubene, truyube Juliobe Pablon truba tab inchib, nune nui trendø asiilaisrømay ibashibig køn, tabig wamab utab tøgagúig uñchai.
44027004	Incha Sidóngurri webambabe, Chipre birø pi tøbøtag pasrabiisrø isig srørrø guetawan puraambub ambubelø guer, kaguende isig ichibiibe ambamgaig merrammay megambub ichen.
44027005	Incha yandø tru nu bi tøbøtaasrø Cilicia birauba, Panfilia birauba pinrrøguesrø misrøb ambabe, yandø Licia birau Mira ciudayu pubelø guer.
44027006	Incha truyu suldau søtø cienwan nø garub pera basrabiibe kan barco Alejandría birausriig Italiamay inrrabig pasrain gúi wetørrawa, truyu amrrab, namun nebambingarubig køn.
44027007	Incha tsøndatø truba yam gwaløm ambub meløwa, isig ichibig namun merrammaygøba megambub ichen, ke trendø pumubsruatø Gnido pinrrøguesrø pubelø guer. Incha Salmón pinrrøguesrø Creta isig srørrø guetawan puraambub ambubelø guer.
44027008	Incha mendawandø ke trendø chab gaimab purørrub amrrua, kanbalø Buenos Puertos taisrø pubelø guer, Lasea ciuda bulusrø.
44027009	Inchen amrrub gúig yandø yanaguen misrøb arruben, yandø tru barcoyu ambamikkucha purø gørig kønrraptiig misrøb arrubig køn. Kaguende tru ayunain gwaløm puraibwei inchen, yandø tru sre bøl kebinrrab gøbig køn. Incha Pablobe øyeeg maramdiig køn chib waminchibig køn:
44027010	—Nai lincha amrrubelø, i barcoyu ambamibe barcon mindisainab, katø purø nørrø ka yandø pinønrrab gúi ashar cha, barco chigøben niga arriilø lata, barco lata yandø ka pinøben, katø namdøweinguen kwamigwan lanrrun— chib.
44027011	Inchen tru suldau søtø cienwan nø garub pera basrabiibe øyeeg maramdiig køn cha Pablo wamindigwane mørmøtø, tru barco srubigwanba, barco buaigwanba, truilangøba mørøppe, Pablone mørmíig køn.
44027012	Inchagucha barcos buinug sre bubweimbe tab gømøtønug køben, søtøelø lutauba truyugurri webamrrab isubelø gøn, Creta birau Fenice ciudasrø tru barcos buinug puin chindi. Inchen truibe pørr neeshibgatømayba, pørr binebgatømayba pinrrøguesrøn gøbig køn.
44027013	Inchen sursrøngurri kan kaizhig isig ichibig webarruben, chu bunrrab isuigwan yandø ke nebuermab isua, barco imønrrai merrarrabig kuatsig tsandzønwan piugurri wesrawa, yandø tru Creta birø bulusrø kemallib ambubelø gøn.
44027014	Indiibe yanazhigutø Euraquilón cha wamig isig purø rrømbøig pøtømay bailab ichibig tru pørr gal-labgatømaygurri webarrua, barcon yamgaig megambub arruben,
44027015	yandø barcobe isig ichibig srua yaig kuig køppe, tru isig ichibigwane kamara ambamgaig køben, yandø isig ichibig srua inrraindø ka burrabelø guer.
44027016	Incha kan pirø, pi tøbøtag pasrabig Cauda tainug isig srørrøgatømay purørrub amrrua, truba rruba inchib meløwa, tru kwamønrrab webambig tru kan lamø barcozhigwan nemørøbelø guer.
44027017	Incha trunun barcoyu neerabe, nu barco nøørøtiig misrmønrrai, manilastøga pøtøburab kirrøb mendabelø gøn. Inchendø piu umbu pisrum tunmerayu kegalrraitamab kørig køben, barco inrrai isig utabig velas taigwan kørrøøra, tru mur isig ichibig barcon ka srua inrraindø ka burrabelø gøn.
44027018	Indig katø gwaløm purø rrømbøig namab isig ichib kurrøben, barco niga arrigwan pinøbusrøb menda,
44027019	pøn gwalømyube tru barcoyu chi palabelan trendø truyu tøgagúilan nømashib pinøbusrøbelø gøn.
44027020	Inchen truba yam gwaløm kan pørr guenamisrmøweih, estrellamera kenamisrmøwei inchen, purø rrømbøig isig ichib pi welarmera namab gurrøben, yandø øsig webammumuitamaptøwei isub melabelø guer.
44027021	Nambe yandø yam gwalømguen mamø ambig kuig køppe, Pablobe nømui utu pasramisra, trenchibig køn: —Au, nai lincha amrrubelø, na maig taigwan møra Cretagurri werrumuig kuinguen, barcon øyeeg trømbøig mindisainamøwei, øyeeg nørrø pinisha bønrrømøwei inchibsruinrrun cha.
44027022	Treeg kuindøgucha tru isuptø chi kullaaramugun chinrrab inchar cha; kaguende barcobe chab pinindøgucha, ñimbe møikkucha kwanrraamøn cha.
44027023	Kaguende nan tru nuin gønrrai inchib pasrab, katø nui maramigwan nan maringarub inchib pasrab Tiuswei kan ángel mira yem nan kenamisrtan cha.
44027024	Incha nane tru ángelbe trenchitan cha: “Pablo, chi kørig kui inchimøta cha. Kaguende ñibe Roma maya misagwan karub ashib wabig César purø nuigwei merrab pasramig palønrrab gúimba, barcoyu ñiba amrrub gøbelan Tiusbe mayeelanba øsig webambamig kønrrai martrun” chitan cha.
44027025	Inchawei, nai lincha amrrubelø, chi kullaarab trunun isumøtay cha. Kaguende nabe Tiuswandø isua basrar cha, nø maig taibe treeg kønrraitamab isuague.
44027026	Inchen gøben, kan pi tøbøtag pirø basrabiisrø barco namunbañau srua ya trusrø kebusriilø gømig nebunrrun— chibig køn.
44027027	Indiibe parru gønrrab yembe nam Adriatico maryu ke pi muba srua yaindeelø ambub gua, yem døbøtasrø tru barcoyu ambubeløbe yandø ke pirø bulu pub yain gúi mørabe,
44027028	piwan maya umbuig køtashchab tsiwan kegucha ashene, treinta y seis metros køben, katøguchi ambuurøsrø katø kegucha unaashene, veintisiete metros købig køn.
44027029	Inchen nørrø sruumerayu melambumuitamab kørig køben, barcon imønrrai merrarrabig pibgatø wendaumay kuatsiguelø piu kebusriilan kebeta, ke kan petø tør-rraimbemab isub munig melabelø gøn.
44027030	Inchen tru barco srubelø barcoyugurri wegørra amrrab isua, tru merrabmay piu kebusriilø tru kuatsig tsandzønmeran merrarrab tsimeran yabranøbelø misrøb, tru kwamø øsig webambam barco-unan piu kebenøsrkøbelø gøn.
44027031	Inchen Pablobe suldau søtø cienwan nø garub pera basrabigwanba, suldaumeranba trenchib eshkabig køn: —Iilø yu barcoyu ka burrømøtø wegørra ambisruandøbe, ñimbe øsig webamrraamøn— cha.
44027032	Inchene suldaumerabe tru øsig webambam barco-unan merrarrab tsimeran para, piyu ibashiptinchibelø gøn.
44027033	Inchen yandø tør-rrab arruben, mayeelanba maytøguen chi isumø, ka may chib, Pablobe trenchibig waminchibig køn: —Yandø møi chabguen parruguen gøn cha, chi buraitashchab muniiraptø ñim chigucha mamø melaig.
44027034	Inchawei nabe tiusmanda ka may tamønrrun cha, pøs ñimui asr tabig chishtø gønrrai. Kaguende ñimune møigwandøgucha kan pusruutøguen mindisaig kønrraamøn— cha.
44027035	Trunun chab waminchabe, Pablobe nui tasku pirriwan muta, mayeelai merrab Tiuswan ‘mayanguen pay’ cha, pirisha, trugurrimbe mab pølbasren,
44027036	mayeeløba ka mamøtømab isua, nømgucha mabelø gøn.
44027037	Inchen tru barcoyu nam mayeelø amrrubeløbe doscientos setenta y seis købelø guer.
44027038	Incha yandø mamne ma, tirigun maryu kebetabelø gøn, barco chairanrrai.
44027039	Incha tør-rrabene tru pirøwane chu birau gúinguen ashmubendø, kanbalø barco kebambig wambiitiig pisrum chaabaig nebua asha, trusrø pasrambumdiig købene, barcon trusrø pasrambungarunrrab inchibelø gøn.
44027040	Incha barcon imønrrai merrarrabig tru kuatsig tsandzøn piu kegutsigwan piu wamnetø tsimeran parøppa, trugurrimbe tru barcon muba inrrai lliskaigwan lusrig pasrabigwan alaaranøb, tru isig utabig vela taigwan kusrubene, tru barcobe pisrum chaasrømay ib mendabig køn.
44027041	Inchendø tru pi ambugurri igurri megambuinug pisrum dunyu pasrambunrrab iben, barcone trusrø kegaløsrka pasrambungarubelø gøn. Inchen merrabmayiibe pisrum tunyu ulsra kønømíig pasrambuben, wendaumayiibe tru nørrø bi welarmera purø rrømbøig megambuben, barcobe ke nøørøtiig misrøb ibig køn.
44027042	Inchen suldaumerabe tru kailan keeri yau bønrrabelan srua amrruilan kwetchab isubelø gøn, wegørra amba møikkucha lulmønrrai.
44027043	Inchen tru suldau søtø cienwan nø garub pera basrabiibe Pablone kweechimønrrai isua, nøm isuigwane ka isuitø burainrrai marøbig køn. Incha møiløgøben nadam gusrebeløbe truilømerrig kegørra ambingarubig køn pursrø webamrrai.
44027044	Inchen gatøganelane: —Tablamerayu gúi, kabe tru barco nøørøtiig misra wegørriiløyu gúi ambay— chibig køn. Øyeeg inchib meløwa mayeeløba pirausrø øsig pubelø gøn.
44028001	Incha yandø søtøba øsig webambabe, tru pi tøbøtag pirø basrabiibe, Malta cha wamim birø gúin gúi nebua ashibelø guer.
44028002	Inchen trendø truyu warab misaamerabe namun kwa tab inchib tab wama, srebub gwa pishin gøben, nømbe nag urra, namun søteelanba kemallchai wamabelø gøn.
44028003	Inchene Pablobe trar mul nu tulisha, nagu kebusrene, møimbe kan ul nag bachiiraben truyugurri webarruppe, Pabloi tasku tsacha megambuben,
44028004	trendø truyu warab misaamerabe ul Pabloi tasku tsacha megai ashabe, kangurrin gangurri trenchibelø gøn: —I møøbe chiguen gømø kweechaitøwein gúinrrun cha. Maryugurrimbe chindiimíig ka øsig webarrindøgucha, tru maig kønrrabigwan asha mariibe pinab ashmíig kuabe, øsig uñbashmønrrab asønan— chibelø gøn.
44028005	Inchen Pablobe ulwan nagu pabørrgøbene, chigucha inchimíig køn.
44028006	Inchen nømbe parab mendøtashchab, kabe møi møi kwain tsumbutashchab ashib muniirab gøbelø gøn. Inchendø tru chindashchab truba yaana ashib gøben, chigucha inchimui ashabe, katøbe peemaytø isua, Pablone ‘kan tius køn’ chib mendabelø gøn.
44028007	Inchen tru warainug trugatanbe Publio taigweim birømera gøbig køn, tru pi tøbøtag pirø basrabigu misagwan ashib karubigwei. Truibe namun truba tab wamab uta, pøn gwaløm ørøba truba tab inchib kørrømisringarubig køn.
44028008	Inchen tru Publioi møskaimbe pachiibaig, ani larraibiibaig camayu kwanrrø tsuben, Pablobe ashchab ya, Tiusba wamincha, tasigwan kwanrriigweim bala estsarene, tammisrøbig køn.
44028009	Inchen trugurrimbe katøgan gwanrreeløgucha tru pi tøbøtag pirø basrabigu warabeløbe Pabloimay amrrua, tamariilø gøbelø gøn.
44028010	Incha chigøben truba ketiiløtøga namun truba rruba tab incha, nam amrrab barcoyu nebammøwatø, ambamig chi palønrrabigwan nømbe chishtø rranøbelø gøn.
44028011	Incha tru pi tøbøtag pirø basrabigu pøn bøl warøwabe, kan barco alejandríasriig tru srebub pølmera chab purayamne, truyu pasrabigu ambubelø guer. Tru barcobe Cástorwanba, Póluxwanba marig tøgaig købig køn, chiyuilø gúi asamig kønrrai.
44028012	Incha barcos buinug Siracusasrø puabe, truyu pøn gwaløm warabelø guer.
44028013	Trugurrimbe pirø buluwandø purørrub amrrua, Regio ciudasrøngatig amben, katø gwalømbe sursrøngurri, isig ichib gurrøben pa gwaløm gønrrabyube Puteolisrø pubelø guer.
44028014	Incha trusrømbe nunelø warabelø gúin gúi wetørrabelø guer. Inchen nømbe namun truyu kørrømisray chiben nambe kan trune lincha gørrømisrøbelø guer. Incha øyeeg amba Romasrø pubelø guer.
44028015	Inchen Romasrø nuneløbe nam amrrunrrab gúi wammøraguen gua, Apio ciudasrø misag amrrua tulundzuniisrømba, katø tru Tres Tabernas taisrømba namun wamab utønrrab amrruin gøbig køn. Inchen Pablobe nømun ashabe, Tiuswan ungwa, ungwa cha, chi gømui lataig katøle truba tab gúi mørøbig køn.
44028016	Incha nam Roma chab pubene, Pablone trusrømbe nuin gúi nøørø yau tsubashibig køn, kan suldauwan nun ashchai pasra.
44028017	Incha tru puig pøn gwalømyube judíosmeran ashib karubelan Pablobe linchab amrrunrrai eshkangarua, yandø truyu chab tulundzunøbene, trenchibig køn: —Nai nunelø, nabe judíosmeran tsalø gøb chi kaig marmøwei, katø namui kølli misaamera nømui trendø chigøben marøb tøgagúilan treelane marmumig køn chib pasrømøwei inchendø, Jerusalénsrøwei nane merrarrawa, romanosmerai tasku tranig køn cha.
44028018	Inchen truiløbe nan maig kuigwan tab ashabe, elatchab inchibelø gøn cha, kwanrrai maramdiig nainug chigucha chi kalø marig kaaben.
44028019	Trune judíosmerabe nan elachimønrrai søtølulen, nane treeg marøg kømuindøgucha nan maig punrrabigwan César asha martrai nane miamig nebuig køn cha, kabe na naim birau, nai misaameraimburab chi køn chinrrab isua gømøtø.
44028020	Inchawei øyeeg buikkurri ñimun ashchappa, waminchappa nabe wamig køn cha. Nam israelitasmera muniiraigwan muniirabikkurri møi yu i cadenastøga merrarraig pasrar— chibig køn.
44028021	Inchene nømbe Pablon trenchibelø gøn: —Nambe Judeagurri ñuimburab eshkabig chi kilga børa ørig utømøwei, katø namui misag judíosmera trusrøngurri amrrubelø møikkucha ñi kalø maran chib ñuimburab namune chigucha waminchimøwei indig køn cha.
44028022	Inchendø ñi maig isuigwan wamindi mørinrrabna gúin guer cha. Kaguende tru i søtø Tiusweiwan srøig peemay kusrenanøb marigwane chutøgucha ‘kaig køn’ chib, wamindi ashibelø guer— cha.
44028023	Incha nømbe kan ø gwaløm Pabloba tulundzunønrrab cha wesrawa basra, tru Pablo ya beba tsuinuumay truba nu amrruben, løtsøgurri maabengatig ‘Tius tru nø ashib karub wainuguigwan øyeeg, øyeeg køn’ chib eshkab, nøbe maig kuigwan waminchibig køn. Jesucristoimburab ke treegwei gøbig kuin gønmab nøm nebua isumne inchib, tru maig maramigwan martrai Moisés pøriilan pølbasra, Tius maig karuigwan eshkabelø pøriilanbañau waminchibig køn.
44028024	Inchen kan utueløbe Pablo wamindigwan treegwein gøbig kuin gúi isuben, trune kan utueløbe køremeelø gøn.
44028025	Incha nømbe nømui ututøwei lata kandø isumuig køppe, tarømisra ambub gøben, yandø ke srabe Pablobe trenchibig køn: —Espíritu Santobe tru Tius maig karuigwan eshkabig Isaíaskurri tru merrabsrø ñimui kølli misaameran øyah chib, waminchippe, sølwei wamindin gøn cha:
44028026	“I misaameran iigwan waminchab inrrø cha: Ñimbe mørøppe, mørendø, managuen chigúi mørmønrrun chib. Ashippe ashendø, chigúinguen nebua ashchaamøn chib.
44028027	Kaguende i misaamerai manrrømerabe nasrkwailø, katø mørøppe, mørendø, tab chigúinguen mørmeelø gøn chib. Nømui kabmerabe kasrailø gøn cha, kabmeratøga ashmøwei, nømui kalumeratøga mørmøwei inchai. Katø nømui manrrøtøga mandø gúinguen mørmøwei, katø naimay lliramøwei, katø na tamariilø gømøwei gønrrun chinrrig,” taimbala.
44028028	'Pøs øyeeg købene, ñimbe isua guy cha. Judíos kømø misaameran tru kaigyugurri wesrabig Tiusweiwane wammørøsrailø gøben, truiløbe mørtrun— chibig køn.
44028029	Inchen Pablo øyeeg chibene, judíosmerabe nømdø truba rruba payiyab waminchib ambubelø gøn.
44028030	Inchen Pablobe tru an bagarawa pebi yau pa bila ørøba kørrømisra, nun ashchab ambubelane mundøgucha wamab utab wabig køn truyu.
44028031	Tius nø ashib karub wainuguigwan waminchib, Señor Jesucristoimburabigwan eshkab kusrenanøb inchibig køn, mui malautøgucha trurrigu chi søtø luliimíikke.
45001001	Na Pablo, Jesucristoi marøb megabig, Jesucristo nøashib nan karua ørig kønrrai nan wama basrøb, Tiuswei tabig srø wamwan eshkab kusrenanøb pasrønrrai nan tarømara basrøb indig, i kilga børigwan ørar.
45001002	Iig tru tabig srø wambe Tius maig karuigwan eshkabeløgurri nui newan tab wam pøriiløyu tru merrabsrøwei Tius trannrrab misra kørrømisri wam gøn
45001003	tru nui Nusrkaweimburab. Tru Nusrkai nø misag kuigweimburappe, nøbe Davidwei misagugurri arrubig køben,
45001004	tru Espíritu Newan Tabigweimburappe, tru maramburab mariitøga nune Tiuswei Nusrkain gøn cha eshkawa pasrig. Treeg køn, tru kwabelai utugurri nø gatøle øsiirawa kurrig kuikkurri, truibe Jesucristo, tru namui Señor.
45001005	Incha nøgurri tru ka yandø tab indigwanba, nøashib karua ørig kømigwanba nambe utig køn, judíos kømø misaamera chu birausreelandøgucha nømui isubigwan nuinuutø pasrikkurri nø maig taigwan mørøbelø gømigwan nam waminchib ambamig kønrrai, Cristoi munchiweyasig.
45001006	Inchen tru maig taigwan mørøbelai utu Jesucristoielø gønrrai wamiiløba ñimgucha truyu tøga bønrran.
45001007	Ñim mayeelø Romasrø warabelø Tius undaarailø, Tiuswei misaamera gønrrai wamiilan ka yandø tab indiiba, chi isumgaig tab gøbiiba ñimba gønrrai inchar, Tius namui Møskaweinukkurrimba, Señor Jesucristoinukkurrimba arrubigwan.
45001008	Señor Jesucristogurri nai Tiuswanmerrig ungwa, ungwa chinrrab inchar ñim mayeelaimburab. Kaguende ñim ñimui isubigwan Cristoinuutø pasra tøgagúigwane chutøgucha tabig waminchibelø gøn.
45001009	Pøs nai manrraugurri kerrigu newan isua, nui Nusrkawei tru tabig srø wamwan eshkab kusrenanøb, nuiwan na marøb pasraig Tiusbe nane asha basran, tru na nøba wamindigube managuen pesannamø ñimun isubig kuigwan.
45001010	Nabe nai Tiuswan ‘purugurra’ cha, miabig kur, Tius nan inrrain gøben, yandø na chinchagøben ñimun ashchab arrumig may gurtrai.
45001011	Kaguende nane ñimun asinrrabna gøtan, Tiusweimburabeløyuigwan chitøguen ñimun pirishinrrab, ñim mas mur pønrramig kønrrai,
45001012	masken tru ñim lata, na lata namui isubigwan Jesucristoinug kanguelarrøtø tøga pønrraitøga nam ambugurri, igurri kuñab pønrramig kønrrai.
45001013	Pøs nabe ñim, nai nunelan, wammøra gønrrai inchar, nabe ñimuisrømay ñimun ashchab katø gatø attrab isub megaigwan, na judíos kømeelø katøgan misaamerai utusrø kan ellmarig tulishib latawei, ñimui utugucha maitøguen tulishinrrab. Inchendø møingatig arrumgaig pasrambuig megabig kur.
45001014	Nabe griegosmeran lata, griegos kømø misaameran lata, kusreb misaameran lata, chi kusremø misaameran lata ulø basrar Tiuswei wamwan eshkab kusrenanamig.
45001015	Inchawei treekkurri ñim Romasrø warabelangucha nabe Tiuswei tabig srø wamwan truba rruba eshkab kusrenanøg kuim basrar.
45001016	Pøs Tiuswei tabig srø wamweimburappe nabe chi kørig kui inchib pasrømur, kaguende truibe Tiuswei maramburab marøbig køn kaigyugurri wesrailø gønrrai mutøgucha Jesucriston kørebigweimbe, judíosmeramerrig, trugurrimbe gatø griegosmeragucha.
45001017	Kaguende tru tabig srø wamyu kenamisran tru chi kaig marmeelø lataig tabig kørrømisra pønrramig Tiusweinukkurri arrubig, truibe isubigwan Cristoinuutø pasra pønrraikkurrimba, katø isubigwan nuinuutø pasra pønrramig kønrraimba. Tru Tiuswei wamwan pørigu maig taimbala: “Tiusba tru mandø basramigwan sølgandø treeg tabig basrabiibe nui isubigwan Tiusweinug pasra tøgagúitøgatø uñchun” daig.
45001018	Tiuswei purø rrømbøig namig købiibe srømbalasrøngurri kenamisrøb arrun, tru møguelø larrø rrømbøig mariilaim balaba, tru sølgandø tabig kømíigwan mariilaim balaba, tru treeg sølgandø tabig kømíigwan mariiløtøga tru newan cierton tabigwan søtøgatab pønrrabelan.
45001019	Kaguende Tiusweimburabig kui asamigwane nømbe tørgandø ashibelø gøn, pøs Tiusbe nøashib trunun nømun kenamarig kua.
45001020	Kaguende tru chigurrimbunø pirøwan mara pasrøb uraskurri Tiusweimburabigwan tru kaptøga nebua asiimeelø, tru managurri managatig nui maramburab marøb pasrabiiba, nø trendø Tius køppe, treeg kuibabe tørgandø chigúi nebua asamdiig kenamisran tru nø chi mariiløyu. Inchawei treekkurriwei chi guemesra gøben ‘ashmeelø guer’ chib pønrramibe chigagøn.
45001021	Kaguende nømbe Tiuswan nebua ashippe ashendø, Tius kui ashabe, Tiuswan lataig tabig inchib tøgagømøwei, mayanguen ungwa, ungwa chimøwei inchibelø gøbig køn. Treeg kømøtø, nømui isubigube chi purugunrrabgailø isumguengailan isuben, nømui chugúinguen mørmubendø isub manrrøbe løstøraig kørrømisrig købig køn.
45001022	Nømbe truba rruba kusrebelø guermab inchendø, chugúinguen mørmeelø gørrømisrig købig køn.
45001023	Tius managuen pinønrrabig kømíigwei tru tørguegwalmabigwane møg kwawa pinønrrabigwei asrwan tre lataitøwei maramba, illimera latailø maramba, pib srøptøga animalmera latailø maramba, pirau srala ambub animalmera latailø maramba inchib, øyeeløtøga yunømarøbelø gøbig køn.
45001024	Inchawei treekkurri nømui manrrau møgueløba, ishumburmeraba trømbøig marøg købig arrubigu trømbøig marøb chinchibgucha warønrrai Tiusbe elatsig køn, nømui asrmeran nømasiyaitø larrø rrømbøig marøb gønrrai.
45001025	Nømbe Tiuswei tru newan ciertonig køreigwane lelacha, isa wamindigwan kørewa, Tius tru mara pønsrailan køriibala tabig waminchib, truilayasig marøbelø gøbig køn, tru chigurrimbunø kønrrai Tius mara pønsrøbig, Tius tru managatig mayanguen tabig wamindigwan tabig wamindi urasbe. Treeg kønrrun.
45001026	Inchawei øyeekkurri nømune purø rrømbøig kørikken gønrraptiig marøb gønrrai Tiusbe elatsig købig køn, ishumburmerabe nømui asrwan møguelan rranamig købigwan treeg marmøtø, ishumburmeraasiyaitø trømbøig marøb guebamben.
45001027	Katø møgueløbe treetøwei nømui asrtøga ishumburba trendø treeg marigwan elacha, kanikkurri kanikkurri trømbøig marøg købiitø kan chinsraatø inchib, møgueløbe nøm møgueløasiyaitø purø rrømbøig kørikken gønrraptiig marøb guebambig købig køn. Nøm treeg trømbøig marøb pønrraimburø nømui asrutøwei nøm møra melamigwan utig købig køn.
45001028	Inchagucha nømbe Tiuswane ni Tius kuitamabguen isug kømui inchen, Tiusbe elachiptindig købig køn, nømui isubigwane larrø kaig mindiilø tøgagøbashchab chi maramgaigwan marbashib.
45001029	Nømbe kalø marøb amrruiløtø netsailø, purø rrømbøig marøbelø, pareelø, trurrigu yandø larrø gailø, treelø gøn. Nømbe chigurrin gøben pusrkwai asamig køben, misagwan kweecha betamelø gøben, kwayam lamelø gøben, isatø may wamincha kegørrøsrkamelø gøben, katøganun kaig martrab isumelø gøben, trutø netsailø gøn.
45001030	Katøganuimburab chine wamincha mørøbelø, wam gusrupteelø, Tiuswane larrø tsaleelø, møramguenga trømbøig wamabelø, purab nørreelø mørørai inchibelø, nømasiitø purab nørreelø misrøb waminchibelø, chigurrimbunø kaig maramigwane srøitø, srøitø isua wesrubelø, usri møskalan chigucha mørmeelø,
45001031	larrø chugúi mørmeelø, chi martrab waminchendø ka wamdø waminchibelø, manrrøga latailø, mungucha lastima ashmeelø, treelø gøn.
45001032	Tru øyeeg marøbeløbe kwamig kønrrai Tius treeg nebunrrai mara pasrigwan nømbe ashibelø gøbendø, katøgucha nømbe treegwan ka mariitø gønrrab gúindø, katøganelø treeg marene, ‘øyambe søldøwei maran’ chibelø gøn.
45002001	Inchawei treeg købene, au, ñibe chi guemesra gøben ‘ashmíig kur’ tamibe chigagøn, ni mu gúingucha, ñi katøganun ‘øyeeg, øyeeg marøbig køn’ chib pasrabiibe. Kaguende ñi katøganun ‘øyeeg marøbig køn’ chib pasrappe, ñibe ñiasiitøwei kebeñib pasran. Pøs katøganun ñi ‘øyeeg, øyeeg marøbig køn’, chib pasraptøga ñigucha treetøwei marøb pasran.
45002002	Inchawei nambe ashibelø guer, tru øyeeg marøbelane Tiusbe maig kønrrabigwan treeg kønrrai mara basrøppe, tru newan ciertonig maig køben treeg marig kui.
45002003	Au, ñi tru katøganelø treeg marøbelan ‘øyeeg, øyeeg marøbelø gøn’ chib pasraptøga, ñigucha treetøwei marøb pasrøbendø, ñi isuppe, ¿Tius tru maig kønrrabigwan treeg kønrrai mara pasrigugurri chi indiimíig ñigan welulrrurmatirru?
45002004	¿Kabe Tiuswei tru purø tab indig tøgagømburab tøgagúilanba, nø chindingucha tammayig kuigwanba, tammay munugubig, munugubig kuigwanba, truilan kashchab inchib pasrøtirru, Tiuswei tru purø tab indiibe ñui kaig mariilan isua møra, Tiusweimay lliranrrai inchib pasrøben, trunun isua ashmøtø?
45002005	Inchendø ñibe ke ñi isuigwandø martrab inchibikkurrimba, mas kaig marmønrrab ñui manrrau ñi isua mørmuikkurrimba, ñibe Tiuswei namig købigwan nui sølgandø maig kønrrabigwan asha maram gwalømwei ñuyasiitøwei tunbasrøb yan, Tiuswei tru maig kønrrabigwan sølgandø asha marig kenamisram gwalømweyasig.
45002006	Tiusbe møigwandøgucha nøm maig marig køben kanun ganun truburø nø maig tranamigwan treeg tranrrun.
45002007	Managatig øsig kømigwan tranrrun Tiusbe, tru managuen elachimø, tabig marøbig marøb melaigu tru maya nuguen tab indigwanba, tabig kui asha tab indigwanba, managuen patsønrrabig kømíigwanba labelane.
45002008	Inchendø tru nøm maig isuppe, ke treegwandø gønrrai isua marøb, tru newan ciertonigwan møra marmøtø, tru sølgandø tabigwan møra marmeelaim bala attrun Tiuswei tru purø rrømbøig namig købiibe.
45002009	Tru kaig marøbelaimbe muim balatøgucha purø rrømbøig chine nebui melamiba, ni mumayguen gømíig isui melamiba attrun, judíosmeranmerrig, trugurrimbe judíos kømø misaameran.
45002010	Trune mønundøgucha tabig marøbelaimbe tru maya nuguen tab indiiba, tabig kui asha tab indiiba, chi isumgaig tab gøbiiba kønrrun nømuimbe, judíosmeranmerrig, trugurrimbe judíos kømø misaameran.
45002011	Kaguende Tiusbe muingatøgucha wamøtø, lata ashibig køn.
45002012	Inchawei maig maramigwan martrai Moisés pørigwan chigarmera gua, mutøgucha kaig marøbeløbe tru maig maramigwan martrai pørigu asha mariilø gømuingucha, pinab pinamnuumay amben, katø tru maig maramigwan martrai Moisés pørigwan tøgarmera gua, kaig marøbeløbe, trube, tru nømui pørig tøgagúitøwei maig kønrrabigwan asha mariilø gønrrun.
45002013	Kaguende maig maramigwan martrai pørig maig tailan ka møratø amøña, Tiuswein gabyu sølgandø tabelø gønrrab gømøtø, tru maig maramigwan martrai Moisés pørig maig tailan møra marøbelø, truiløbeguende Tius tabig kørrømariilø gønrrun.
45002014	Pøs tru judíosmera gømeelø tru maig maramigwan martrai pørig chigarguen tru pørig maig martrain chibigwan nømbe ka trendø treeg marøb amøñippe, nømbe tru maig maramigwan martrai pørigwane chigarmerabe gøbendø, nømui mariiløyu tru maig martrai karuigwane pøri latailø gøbig køn nømashib.
45002015	Nømbe tru maig maramigwan martrai pørigwane nømui manrrau pøri lataig tøgar gúin gúi kenamaran. Tru nømui isub kebachib pasrabiibe nøm maig kuigwan eshkaben, tru nømui isubiibe, ‘ñibe kalø mara basran’ dain gúi, kabe ‘tabig mara basran’ dain gúi indan.
45002016	Inchen øyeebe tru møguelø nømui manrrau mu asiimíig nømuinetø tøgagúilan Cristo Jesúskurri Tius maig kønrrabigwan asha marøb gwaløm treeg kønrrun, Tiuswei tru tabig srø wamwan na wamindig maig køben.
45002017	Ñi, judío misag cha wamig, tru maig maramigwan martrai Moisés pørig maig chibig køben ñibe ke truigwandø guemenda basrøwa, ‘Tiusbe namunwei lawa wesrailø guer’ chib, ñi nuig misrøb møg inchib pasrab,
45002018	katø ñibe Tius maig martrai palai waigwan nebua ashib, katø tru purø tabigwane ñibe ‘tabigwein gøn’ chib, pasrab inchibig køn, kaguende ñibe tru Moisés pørigwan kusrenanig kua.
45002019	Ñibe tru chi ashmeelø kabgar latailan muba ambamigwan ‘nabe sí, pera ibig kurmab’ isua basrab, katø løstøyuelaimbe ñibe ‘tør gurmab’ isub,
45002020	katø, ‘chugúi mørmeelan maig kuigwan kusrenanøb, ureg latailan kusrenanøb inchibig kurmab’ isuinrrun, kaguende tru maig maramigwan martrai Moisés pørigube nebua ashib kusreelanba, tru newan ciertonigwanba maig kuigwan newan trendailan ñibe tøgagua.
45002021	Ñi katøganelanguen kusrenanøbig købendø ¿ñiasiitøweimbe kusrennrrab inchimøtirru? ‘Nilamig kømøn’ chib, ñi eshkab kusrenanendø, ¿ñigan niløtirru?
45002022	Katø ‘itølulmumig køn’ chib, ñi waminchendø, ¿ñigan itøluldirru? Ñibe taska mari tiusmeran larrø tsaliig købendø, trube, truilø pønrrai yau chi pønrrabigwane ¿ñigan nila wesratirru?
45002023	Tru maig maramigwan martrai Moisés pørigu ñibe truba nuig misrøb waminchib pasrøbendø, ¿tru pørigwandøwei kalø marøb itøbunab pasraitøga, Tiuswane kaigwan lataig inchib ñigan maig købash marøb pasrøtirru?
45002024	Tiuswei wam maig pørig pasraimbala: “Ñimgurrindø judíos kømø misaamerabe Tiuswei munchiwan purø rrømbøig wamig køn” daig.
45002025	Pøs ñi circuncisionwan mara tøgagúibe, tru maig maramigwan martrai Moisés pørig maig chibigwan møra mareneguende, purugubwei indan. Inchendø tru maig maramigwan martrai Moisés pørigwan ñi kalø marøb itøbunøbene, tru ñi circuncidawa pasrab taibe chi circuncidamuig lataitøwein gøn.
45002026	Inchawei tru circuncisionwan marmíikken tru maig maramigwan martrai Moisés pørigu maig chibigwan treeg marene ¿circuncidamíig kuingucha, Tiuswein gabyube nui misag kui asamig circuncidaweig kui lataitøwei kørrømarig kømuitarru?
45002027	Inchen tru judío gømø misag, asru tru circuncidamíig købendø, tru maig maramigwan martrai Moisés pørig maig taigwan marøbiibe, ñi, judío, tru Moisés pørigwan tøgaig, katøgucha circuncidaweig købendø, tru pørigwan kalø marøb itøbunøbene, nø maig uniitøga ñune nøguen ñi kalø marøptiig kui kørrømartrun.
45002028	Kan judío gømibe, ka palatø judío gønrrab gømøwei, asru ka palatø circuncidaweig kuikkurri judío gønrrab gømøwein gøn.
45002029	Treeg kømøtø, kan cierton judíobe nui umbugurri treeg køn. Katø tru circuncisiónwan Espíritu Santogurri manrrau marig køn, tru maig maramigu pøriiløgurrin gønrrab gømøtø. Inchen tru treeg møwane maya nuguen tabig wamindiibe møguelainukkurrin gømøtø, Tiusweinukkurri arrubig køn.
45003001	Trube, treeg købene, ¿kan judíoimbe chiyutørre mas tabig kerah kan judío gømíigwei lata? ¿Katø tru circuncision mariibe chi burugub pasrah?
45003002	Pøs, kan judío gømibe chiyutøgucha truba rruba tab gøn. Srøtøbe, Tiuswei wamwan nømunwei asha marøb tøgagønrraimab isua trana basrig købig køn.
45003003	Pøs nøm møiløgøben Tiusba maig pønrramigwan treeg pønrrømuingucha, tru nøm Tiusba treeg pønrrømuikkurrindø, Tius nø maig tabig kuigwane treeg kømønrrai mana rreeg martrab gø.
45003004	¡Kah! mumaygucha chi treeg kønrraamøn. Treeg kømøtø, Tiusbe nø maig martrab taigwane isømø, treeg marøbig køn, misaabe mutøgucha isapteelø gúingucha. Tiuswei wamwan maig pørig pasraimbala: “Ñi wamindiiløyu sølwan waminchibig kui asig kønrrain gøn daig. Katø ñun ‘øyeeg, øyeeg marøbig køn’ dainab pasraigu ñibe tab puraya webyan” daig.
45003005	Inchen tru nam sølgandø tabig marmub pønrraibe Tius nø sølgandø tabig kuigwane masken tab nebua asig kønrrai kenamarene, trube, ¿nambe chi chinrrab gøh? ¿Tru Tius nui namig købiitøga namun møra melønrrai marøppe, søl marmíig køptø, treeg marig kønrrab gø chindah? (Nabe iigwan trenchippe, møguelø maig isubelø gøben, trumay isua rrenchar.)
45003006	¡Kah! mumaygucha chi treeg kønrraamøn. Trube, øyamay gúimbe ¿pirau maya misaameran tru maig kønrrabigwan Tiusbe chincha asha martrab gø?
45003007	Inchen tru nai isa wamindiibe Tiuswei newan ciertonigwane masken maya nuguen tabikken gønrrai marendøbe, trube ¿nane katøgucha chindimbarre kaig marøptiig kuig mara gørrømarah?
45003008	Trube, øyah chinrrauta (tru møiløgøsrøn namuimburab trømbøig waminchib itø amrrubeløma namun ke øyeeg chib pønrrabelø gúi marøbelø gøn): “Kaigwan margun cha, tabig attraimbe”. Tru trenchibelane møra pønrrønrrai maramig sølwein gøn.
45003009	Trube, treeg købene, ¿nam judíosmerabe katøguchi tabelø gøbra chindah? ¡Kah! mumaygucha chi treeg kømøn. Kaguende: “Judíosmeran lata, judíos kømeelan lata, kaibe mayeelanba nø garub tøga basran” cha. Yandø nambe: “Treeg køn” cha chab rrendaig kuig køn.
45003010	Tiuswei wamwan pørigu maig taimbala: “Sølgandø tabiibe ni kan kandøguen mu gawei,
45003011	maig kuigwan chi chibig kui mørtrabig muguen gawei, Tiuswan isub lanrrabiibe muguen gawein gøn cha.
45003012	Mayeeløba peeburabgøba amba, møitøgucha chi martrabgaig kailø misrin gøn cha. Tabig marøbiibe muguen kaagøn cha, ni kan kandøguen mu gaagøn cha.
45003013	Nømui mørambe kan kwaig sørin rrabwan kura basri lataig køben, nømui niløtøgabe may wamincha, isa kegørrøsrkøbelø gøn. Nømui trikkalusyube ulmerai venenon muga latailø, treelø gøn cha.
45003014	Katø nømui trigube kaig nebunrrai trømbø wamamibah, larrø busrkwanrraptiig wamamig møbgølig lataibatø netsailø gøn cha.
45003015	Nømbe kweechib, ani lushib luløb pønrramig srømmerabe unchaguen tøgar gøn cha.
45003016	Nømui amønailøbe purø isumdiig kørrømisra waramig kønrraimba, chugurringuen gømuielø isuig kørrømisra waramig kønrraimba, treeg marøbelø gøn cha.
45003017	Ambumay imay tab amønamigwane ashmø misaamera gøn cha.
45003018	Nømbe Tiuswan kørig tøgagømigwane ni managuen isumeelø, treelø gøn” cha, trenchibig køn.
45003019	Pøs nambe ashibelø guer, tru maig maramigwan martrai Moisés pøriibe tru pørig maig chiben truigwan marøb melabelaimburab waminchibig kui, mumeratøgucha chi chinchab gaima pønrramig kønrraimba, katø Tiuswei merrab pirau maya misaamera kerriguba nømui chi mariilan eshkab pønrramig kønrraimba.
45003020	Kaguende tru maig maramigwan martrai Moisés pørig maig chibig køben trunun marikkurri Tiuswei merrab chi kaig marmíig lataig munguen tabig kørrømarig kønrraamøn. Treeg kømøtø, tru pøriibe nambe kaig marøbelø gúi trunun kenamarøb pasran.
45003021	Inchen møimbe tru chi kaig marmeelø lataig tabig kørrømisra pønrramig kønrrai marøbig Tiuswei yandø kenamisrin gøn, tru maig maramigwan martrai Moisés pøriiba chi asamikkaig, Tius maig karuigwan tru eshkabeløba, katø tru maig maramigwan martrai Moisés pøriguba, tru truigweimburab maig wamindig køben, treeg.
45003022	Iig tru chi kaig marmeelø lataig tabig kørrømisra pønrramig kønrrai marig Tiusweimbe, isubigwan Jesucristoinug pasra pønrraikkurri arrubig køn mayeelø nun kørebelaimbe, mungucha nøørø marøb kandarøtø inchimø.
45003023	Kaguende mayeeløba kaig mara, Tiuswei tørguegwalmabigwane chincha nebumøn.
45003024	Incha tru chi kailø gømeelø lataig tabig pønrramig keta traniibe Tius ka yandø tab indikkurrin gøn, Cristo Jesúskurri Tiusweyelø gønrrai wesruilø gúikkurri.
45003025	Tiusbe Cristone kan animal gweecha tranøb lataitøwei marig køn, Cristoi ani lusinug nømui isubigwan pasrikkurri misag kaig mariilan Tius ulø baymumig kønrrai. Øyeeg marøppe, Tius nui tru sølgandø tabigwan ashchai kenamaran, kaguende tammay muniirabig køptø, tru merrabwan kaig mariilane chi ulø baymønrrab pesannawa.
45003026	Nøbe øyeeg marøppe, tru møi øyan gwaløm nui sølgandø tabigwan kenamartrab indig køn. Katø nøbe isubigwan Jesúsweinug pasrøbigwane chi kaig kømíig lataig tabig kørrømisrtrai marøbig køn.
45003027	Trube, treeg købene, ¿chiyu møg inchib pønrrønrrerah? Pøs treeg indamibe yandø patsan. Trube, ¿trunune mumay martrai pasriitøga patsøga basrah? ¿Chigøben tabig mariiløtøga gønrrab gø chindah? Kah, treeg kømøtø, truibe isubigwan Cristoinug pasrtrai indiitøga patsøgan.
45003028	Pøs nambe øyamay gøn chibrren bønrrer, tru chi kaig kømíig lataig tabig pasramibe isubigwan Cristoinug pasra tøgagúikkurrin gøn cha, tru maig maramigwan martrai pørigu truilan mariiløgurrin gønrrab gømøtø.
45003029	¿Kabe Tiusbe judíosmerayasiitø Tius kønrrab gø chindah? ¿Nøbe judíos kømø misaameraingucha Tius kømuitarru? ¡Pøs yamba treegwein gømuitarru! Judíos kømø misaameraingucha nøbe Tius køn.
45003030	Kaguende Tiusbe nøtø kandø gøn, isubigwan nuinug pasrikkurri judíosmera, tru asru circuncidawarmeran chi kailø gømeelø lataig tabig pønrramig marøb, katø judíos kømeelø, tru asru circuncidawa gømeelangucha nømui isubigwan nuinug pasrikkurri chi kaig kømeelø lataig tabig pønrramig marøb inchibig.
45003031	Pøs treeg købene, ¿isubigwan Tiusweinug pasra tøgagúitøga tru maig maramigwan martrai pørigwane chigucha gømíig mara kørrømartrautah? ¡Kah! mumaygucha chi treeg kønrraamøn. Masken nambe tru maig maramigwan martrai pørigwane maig købiibe, treeg kønrrai inchib pønrrer.
45004001	Treeg købene, ¿nam judíosmerai tru merrabsrø namui kølli misag Abrahambe chi wetørraig køn, chinrrab?
45004002	Pøs Abraham chigøben tabig mariitøga chi kaig kømíig lataig tabig pasramig kuig kuimbe, møg inchib waminchib pasramig købwei inchibsruinrrun, inchendø Tiuswei merrab gømøtø.
45004003	¿Tiuswei wamwan pørigube mandø chibig køh?: “Abrahambe Tiuswan køreben, treekkurri nune Tiusbe chi kaig kømíig lataig, tabig treeg asha pasrig køn” cha, trenchibig køn.
45004004	Pøs møikkøben kan chigøben marenma, truburø traniibe keta rranig kømøtø, nui marimburø tranamigwan tranig, treeg køn.
45004005	Inchen Tiusba tab pønrrønrrab chi marmuindøgucha, tru kaigwan chi kaig kømíig lataig tabig kørrømarøb Tiuswan kørebene, tru nui isubigwan nuinug pasrigwane Tiusbe sølgandø tabig kui asan.
45004006	Davidbe gatø treetøwein daig køn: “Maya nuguen tab gúig køn cha, kan møg nui tabig mariiløgurrin gømøtø, Tius ka yandø chi kaig kømíig lataig tabig treeg asha treeg kørrømarinabigweimbe.”
45004007	Øyah chib: “Mayanguen tab gúilø gøn cha, kaig mariilan Tius nømun chigucha chi ulø baymønrrab pesannab, katø nømui kaig mariilan chi isua ashmø kasra kørrømarinabelaimbe.
45004008	Mayanguen tab gúig køn cha, Señor nui kaig marigwan trunun isua ashmøtø, Señor kagøbasinab møøbe.”
45004009	Inchen iig tru mayanguen tab gøbiibe ¿circuncidawarmeraindø gønrrab gø chindah, kabe circuncidameelaingucha gønrrab gø chindah? Pøs nambe trendaig kuig køn: “Abrahambe isubigwan Tiusweinuutø pasra tøgagúikkurri nune Tiusbe chi kaig kømíig lataig tabig treeg asha pasrig kuig køn” cha.
45004010	Inchen ¿tru treeg mara kørrømarøb urasbe nøbe maig uñen gúig køh? ¿Nøbe circuncidaweig køben gúig køh, kabe circuncidamíig srø gøben gúig kø chindah? Nøbe circuncidaweig køben gømøtø, nøbe circuncidamíig srø gøbenbatøsrøwei treeg kørrømarig kuig køn.
45004011	Inchen Abrahambe tru isubigwan Tiusweinuutø pasra tøgagúikkurri chi kaig kømíig lataig tabig treeg asha kørrømari wendøsrø, truigweimburab tru circuncisiónwane kan siñal, kan sello lataig utig køn. Treekkurri Abrahambe circuncidameelø mayeelø Tiuswan kørebelaimbe nøbe møskain gøn, nømgucha kaig kømeelø lataig tabig treeg asiilø gømig kønrrai.
45004012	Katø Abrahambe tru circuncidailaingucha møskain gøn, tru treegwan ka mariitø gømøtø, tru namui møskai Abraham circuncidamíig køppatøsrøwei nui isubigwan Tiusweinuutø tøga unigu truwandøwei trappunabelaimbe.
45004013	Kaguende Tius tru treeg trannrrab cha kørrømisrigwan Abrahamwanba, nuinukkurri karrab misaameranba pirøwan ketig utønrrun chib urasbe, tru maig maramigwan martrai pøra wesruitøga tranmøtø, nø isubigwan Tiusweinuutø pasra tøgagúigu chi kaig kømíig lataig nø treeg kuigu tranig køn.
45004014	Kaguen tru keta trannrrab misrigwan utønrrabeløbe tru maig maramigwan martrai pørig maig taigwan marøbelø, truiløtø gúig kuimbe, trube, tru isubigwan Tiusweinug pasra tøgagúibe chi tøgagømuinguenig køben, katø tru treeg trannrrab cha kørrømisrikkucha ka treeg martrab taitø burebsruinrrun.
45004015	Pøs kaguende tru maig maramigwan martrai pøriibe Tiuswei trømbøig namig købigwan tøgaig arrubig køn mørmeelaim balabe. Inchen tru maig maramigwan martrai pøra wesruig chiganuube, kalø marøb itubunab gømikkucha chigagøn.
45004016	Inchawei Tius tru treeg trannrrab cha kørrømisriibe misaamera nømui isubigwan Tiusweinug pasrikkurri arrubig køn, truibe Tiuswei tru ka yandø ketig kønrrai. Incha tru Abrahamweinukkurri amrrub misaamerai mayeelaimba maig marigwane mu kønøgamgaig treeg marig kørrømisrtrain gúig køn. Tru maig maramigwan martrai pørig maig taigwan marøbelaindø gømøtø, tru isubigwan Tiusweinuutø pasrig Abraham tøgagúigwandøwei tøgarweimbe nømuingucha kønrrai. Inchawei Abrahambe Tiusweimburabigu nam mayeelai møskain gøn.
45004017	Tiuswei wamyu maig chibig pørig pasraimbala: “Truba yambalø peesrøn, beesrø warønrrab misaamerai ñune møskain gønrrai marar” taig. Tru Abraham kørewa basraig Tiuswein gabyube Abrahambe namui møskain gøben, tru Tiusbe kwailan øsiirangarub, chi marig kaabendø, chabguen marig pønrrai lataig wamabig, treeg Tius køn.
45004018	Chi treeg kønrraitamab isua muniiramig chigagúingucha, Abrahambe kørewa, muniirab megaig køn. Treekkurri truba yambalø peesrøn, beesrø warønrrab misaamerai møskai misrig køn, Tius øyah taimbala: “Ñuinukkurri karrab misaabe øyeeg nørrø gønrrun” daig.
45004019	Abrahambe isubigwan Tiusweinug pasra tøgagúigube treeg kømuptinchaitamab nui asrwan isua, kullaaramuig køn, nøbe yandø kwai lataig kuinaindøgucha. Kaguende nøbe yandø cien años lutauig købig køn. Katø Saragucha ureg tøgagømibe kwai lataitøwein gøbig køn.
45004020	Øyeeg køben Tius tru treeg martrab cha kørrømisrigwane Abrahambe treeg kømuptinchaitamab isumuig køn. Treeg kømøtø, nui isubigwan nø Tiusweinuutø pasra tøgagúibe masken mur basrønrrai marig pasrøwa, Tiusweyasig maya nuguen tabig marøbig køn.
45004021	Abrahambe treeg kønrrab gúi newan isua basrabig køn, Tius treeg martrab cha kørrømisrigwane maramburab maramigwan tøga Tius kui.
45004022	Incha nui isubigwan Tiusweinug pasrikkurri Tiusbe Abrahamwane chi kaig kømíig lataig tabig kui asha utig køn.
45004023	Inchen tru: “Chi kaig kømíig lataig tabig kui asha utig køn” cha pøriibe Abrahamweyasiitø gømøtø,
45004024	namuyasikkucha tøga børa basrig køn, tru nam chi kaig kømeelø lataig tabig kui asha Tius utiilø gønrrabelaimbe, tru namui Señor Jesucriston kwailai utugurri katøle øsiirangarub Tiuswan nam kørebelaimbe.
45004025	Cristobe namui kaig mariilaimburø kwanrrai tranig kua, katø nune gatøle øsiirangaruig køn, Tius namun chi kaig kømeelø lataig tab gúi asiilø gønrrai.
45005001	Inchawei isubigwan Cristoinug pasra bønrraikkurri chi kailø gømeelø lataig tabig pønrramig kua, Tiusba chi isumgaig tab pønrramigwan tøgaguer, Señor Jesucristogurri.
45005002	Pøs katø nambe nøgurri namui isubigwan nuinuutø pasriitøga øyeeg tru ka yandø tabig tranigu kebamba, truyu pønrrøwa, Tiuswei tørguegwalmabigwan namgucha tøgagønrrab, treegwan isua muniirab tab gúi mørøb pønrrer.
45005003	Incha øyeetø gømøtø, namun chigøben isumdiig nebuben, katø nambe mayanguen tab gúi kasraarabelø guer, kaguen tru chigøben isumdiig nebui pønrramig arrubiibe maig kuingucha tammay melam gusremig arruben,
45005004	tru maig kuingucha melabig melaigugurri arrubiibe, chine pub arrubigu chi gømui lataig pønrrabelø gømig arruben, tru treeg chi gømui lataig pønrrabelø gúigyugurri arrubiibe, tru tøgagømigwane yandø tøgaguen bønrrermab isua bønrramig arrubig kui isubelø gúig køppe.
45005005	Inchen nam tru tøgaguermab isua munig melaibe, treeg kømuptincha namun ka isuindø bønrramig kønrrai kørrømartrabig kømøn. Kaguende Tiusbe namui manrrøwan nui undag købiitøga netsøgana basrig køn, Espíritu Santon namun tøgagønrrai tranikkurri.
45005006	Pøs nambe chigucha chi martrabgailø bønrrøben, Cristobe kailayasig kwaig køn, yandø ke treeg maramig puben.
45005007	Tabig sølgandø uñib møweimburø kan mugøben nø purøbasramisra kwanrrab indamibe purø murig køn, ke kan larrø tabig marøb møweimburøgan pøs kan mube nø purøbasramisra kwanrrab pasramisrøbwei inchibsruitarru gøben.
45005008	Trune Tiusbe nui undag købig namuyasig tøgagúigwan øyeeg marigu kenamaran, nam kaig marøbelø gøbenbatøsrøwei, Cristo namuimburø nø purøbasramisra kwaigu.
45005009	Møimbe yandø Señor Jesúscristoi ani lusiitøga nam chi kaig kømeelø lataig tabig pønrraig køppe, møimbeguende Tiuswei trømbøig namig købig namuim bala attrabig pasrabigwan Cristogurri treeg pumønrrai mariilø gømønrrun.
45005010	Pøs nam Tiuswan ashig kømui inchib pønrrab urassrøweinguen, nui Nusrkai kwaikkurri Tiusba tammay tabig kørrømisra pønrramig kønrrai mariilø gúig køppe, møimbeguende, yandø nam nøba tabig kørrømisra pønrrønrrai mariiløbe, nambe kaigyugurri wesrailø gømønrrun Nusrkai øsig kuikkurri.
45005011	Incha gatø iitø gømøtø, nambe Tiusweinug maya nuguen kasrag bønrrer namui Señor Jesucristogurri. Pøs nøgurri nambe Tiusba tru tammay tabig kørrømisra pønrramigwan møimbe utig kuig køn.
45005012	Pøs kaig mariima kan møkkurrindø yu pirau kebarruben, kwamibe tru kaig marikkurri arrig købene, øyeetøwei tru kwamibe maya misagwan puraarrub arrig køn, kaguende mayeeløba kaig marig kua.
45005013	Tru maig maramigwan martrai pørig chigaabenbatøwei, kaig mariibe yu piraube pasrabguen indig køn. Inchendø tru maig maramigwan martrai pørig kaabene, kaig marigwangucha chi isua asamig kaabig køn.
45005014	Treeg kuindøgucha, tru kwamibe Adán tsub urassrøngurri Moiséskatig mayeelaim bala basrøben, mayeelanba kwamig arrig køn, Tius karua basrigwan kalø marøb itøbunab Adán mari lataitøwei marigwan marmeelaim balaguen. Adánbe tru wendau attrabigweimbe tre lataitøwein gúig køn.
45005015	Inchendø Tius nø keta traniiba, tru karua pasrigwan Adán kaig marøb itøbuniibabe treetøwein gømøtø, peg køn. Kaguende Tius karua basrigwan kan møg kalø marøb itøbunikkurrindø misag truba nørrø kwamima gúibe, treetøguen gømø, Tiuswei tru ka yandø tab indiibe misag nørrø bønrrabelaim bala arrumburab arrig køn, tru Jesucristo kan møweinukkurrindø ka yandø keta tranig arrubig.
45005016	Inchagucha Tius tru keta traniibe, tru kan møøtø kaig marigugurri arrubig lataig kømøtø gøn. Kaguende tru kaig marimburø maig kønrrabigwan asha mariilø bønrramig arrubiibe, kanbalø kalø marikkurrindø arrua, misagwan kailø gúi kørrømara pønsrailø gømigwan tøgaig arrig køn. Trune Tius tru ketiibe møguelø purø nørrø kalø mara bønrrøben, treekkurri arrua, Tiuswein gabyu nam chi kaig kømeelø lataig tabig pønrramig kønrrai mariilø gømigwan tøgaig arrig køn.
45005017	Pøs Tius tru karua basrigwan kan møg, nøtø kaig marøb itøbunikkurrindø maya misagweim bala tru kwamig nø garub pasrønrraima, tru kan møøtø øyeeg mariibe, treetøguen gømøtø, tru Jesucristo, nø kan møkkurrindø nøm øsig kuigube chigurrimbunø arrubigwan nøm kanawa puraambub amrrun, tru Tiuswei nørrø ka yandø tab indigwanba, tru chi kaig kømíig lataig kømig ketigwanba Tius tranig utabelø.
45005018	Pøs Tius karua basrigwan kan møg kanbalø kaig marøb itøbunikkurrindø maya misaameran møra pønrrønrrai pønsrailø gømima gúibe, katø treetøwei kan møg kanbalø sølgandø tabig mariitøgatø maya misaameran tru chi kaig kømeelø lataig tabig kørrømisramigwan maran, truibe nømuyasig øsig kømigwan tøgaig arrubig.
45005019	Kaguende kan møøtø maig karuigwan møra marmuikkurrindø misaamera truba nørrø kaig marøbelø gønrrai mara kørrømariibe, katø treetøwei kan møøtø tru maig karuigwan møra mariibe truba nørrø chigucha chi kaig kømeelø lataig tabig kørrømariilø gønrrun.
45005020	Tru maig maramigwan martrai pøriibe tabigwane tabig kui ashchaimba, kaig marigwane kaig kui ashchaimba asøskønrrab kebarrubene, tru kaig marøb itøbunab gømibe masken nurab larrøbitsig køn. Tru kaig marig mas larrøbichib nurabene, Tiuswei tru ka yandø tab indiibe treetøguen gømø, purab nuikken nurab larrøbitsig køn.
45005021	Inchawei tru kaig mariibe misagwan Tiusweinukkurri tarømara, kwamigumay srua ib truig kerriguwan nø garub pasrab lataitøwei, tru ka yandø tab indikkucha tru sølgandø tabig mariitøga kerriguwan nø garub pasrønrrain gúig køn, managatig øsig kømigwan tøgaig Jesucristo namui Señorgurri.
45006001	Trube, treeg købene, ¿mandø chinrrab? ¿Tiuswei tru ka yandø tab indig mas nurab larrøbichib attraimbe, trube, kabe kaig maramigwan marøbig martrab gøh?
45006002	¡Kah! mumaygucha chi treeg kønrraamøn. Kaguende nam kaig maramigweimburappe yandø kwailøbe tru kaig maramigu gatøgucha chincha øsig bønrrønrrab.
45006003	¿Kabe ñimbe ashmeelø gøtirru, nam mayeelø Cristo Jesúswei munchiyu piu umbu ulsrøbeløbe, tru nø kwaigu namgucha nøba kanguegøtø nø gwab lataitøwei mara bønrrain gúi?
45006004	Kaguende nambe piu umbu ulsraitøga nøba kanguegøtø søri latailø gúig køn, nø kwaigu namgucha kwanrrab, Møskawei tørguegwalmabiitøga kwabelai utugurri Cristo gatøle øsiirawa kurrab lataitøwei, namgucha katøgan srøig peemay øsig amønamigwan tøgagønrrab.
45006005	Cristo kwaiguma trakkandø kanbalatø nam nøba pønrrain guabe, treetøwei nø øsiirawa kurrigugucha nambe øsiirawa pønrramig kønrrun.
45006006	Kaguende nambe ashibelø guer, tru nam trendø kaigwan tøga gal-laig tru køllig namui umbu pasrabigwane Criston tru kurusyu mesrøben, tøga mesrøb lataig marigwan, tru namui umbu kaig martrai isungarubigwan pinisaig kønrrai, nam kaig maramigutø melabig melamig kømønrrai.
45006007	Kaguende yandø kwabiibe, treeg kaig marøb megamigugurrimbe treeg marmønrrab webya basran.
45006008	Pøs namgucha Cristoba kanguegøtø kwab lataitøwei marabe, katø nøba øsig burramigwangucha purramig kønrrab gúi isua bønrrer.
45006009	Kaguende nambe ashibelø guer, Cristobe kwabelai utugurri katøle øsiirawa, yandø kurrikkurrimbe katøbe yandø mana kwamønrrabig køben, tru kwangarub pasrabiibe yandø nune katøbe chigucha martrab gaimanrrab gúi.
45006010	Cristobe kwappe, tru kaig marigweimburab kan bijitø managatigweyasig kwawa, katø møi øsig wappe, Tiusweyasig øsig wan.
45006011	Inchawei treetøwei ñimbe kaig maramigweimburappe yandø kaig marmønrrab kwailø guermab isua bønrray. Inchendø Tiusweyasiibe Cristo Jesúsba kanbalatø pønrraikkurri øsiguelø guermab isuague.
45006012	Trube, treeg købene, tru kaig maringarub pasrabig tru ñimui patsønrrab asru nø garub pasrønrrain gømøtø gúig, tru kaig marøg købig arrubigwan ñim tru gúindø maramig kømønrrai.
45006013	Katø ñimui asru tasiimera, srøbmera, øyeelø chine tøgagúilan kaig maramigweyasig trannrrab inchib pønrrømøtay. Treeg kømøtø, masken ñimbe kwailø latailø gua, katøle øsiirawa latailøsun Tiusweyasig trannrrab inchib, ñimui asru chi pønrrabigwane trurrawa sølgandø tabig marøb gømigweyasig trannrrab inday.
45006014	Pøs tru kaig mariibe ñimune yandø nø garub pasrømønrrun. Kaguende yandø ñimbe tru maig maramigwan martrai pørig truig karuig melømøtø, Tius nø ka yandø tab indig truig karuin bønrran.
45006015	¿Trube, treeg købene, mandø inchab? ¿Tru maig maramigwan martrai pørig truig karuig melømøtø, Tiuswei tru ka yandø tab indig karuig pønrraig køppe, kabe kaigwan marøb gønrrab gøh? ¡Kah! mumaygucha chi treeg kønrraamøn.
45006016	¿Ashmeelø gøtirru, ñimma mungøben nø maig karuben treeg karui mørøb melørrumøn cha melamisrabe, nø maig karuben ñim møra marøb melai møwaimbe nø karuindiig melamig købig kuin gúi? Pøs, tru kaig maramig nø garub tøga basraibe kwamigumay srua iben, Tius maig karuigwan møra marig truig karub tøga basraibe Tiusba tab pønrramigumay srua ibig køn.
45006017	Inchendø Tiuswan mayanguen ungwa, ungwa chinrrab. Pøs ñimbe merrappe tru kaig marig karuindø melabelø guagucha, tru tabig kusrenanigwan ñim maig utig køben, treeg marøb gømigu pønrramisra, ñimui manrraugurri newan isua treegwan møra marig køn.
45006018	Ñimbe kaig marigugurri yandø wesrailø gua, møimbe ñimbe tru sølgandø tabigweyasig karuindø melønrrabelø misrin gøn.
45006019	Nabe waminchippe, misaamera wamindimay waminchar, kaguen ñim misaamera gúig køppe, isuigu kullaguelø gúimba. Pøs tru merrabwanma ñimui asru tasiimera, srøbmera øyeelø chine tøgagúilan køsøngønrraptiigweyasig treegwandø, treegwandø gatøguchinguen, gatøguchinguen trømbøig marøb gømima gúibe. Møimbe treetøwei ñimui asru chine pønrrabigwan tru sølgandø tabig marøb gømigweyasig treegwandø marøb gømig trannrrab inday, ñimuyasiitøwei Tiusweindø tarømarig pønrramig kønrrai.
45006020	Pøs tru ñim kaig maramigu trutø rrutø marøb gøb urasma tru sølgandø tabig maramig ñimun truig nø garuimíig amøñibelø gúig køn.
45006021	¿Inchen tru kaig marigugurrimbe tabiibe chi wesrawa bønrrøgue? Møi yambalasrømbe ñimune kørikken gúim bønrramitø gøn. Pøs truibe srabebe ka kwamitøwei srua arrubig køn.
45006022	Trune møimbe ñimun kaig marøb melaigugurri yandø wesrailø, Tius karuindø melabelø misrikkurrimbe, Tiusweyasiitø tarømarig bønrramig tøgagøn. Inchen truikkurri arrubiibe tru managatig øsig kømig, truig køn.
45006023	Kaguende kaig mariibe tru kaigwan marimburø nø tranøppe, kwamigwane rranan. Trune Tius keta rraniibe managatig øsig kømig, truig køn, namui Señor Jesucristoba kanbalatø pønrraigu.
45007001	Nai nunelø, tru maig maramigwan martrai karuigwan ashibelan nabe waminchar. ¿Ñimbe ashmeelø gøtirru, tru maig maramigwan martrai karuibe kan møwane øsig unamnegatiitø nø tøga basrabig kui?
45007002	Kaguen kan kasharawa ishuwanma tru maig maramigwan martrai pasriibe keeba nøørø gønrrain gømø, kandø mara tøgagøn keg øsig wamnegatiibe. Inchendø yandø keg kwabene, tru pørig nui keeba nøørø gønrrain gømø, mara kørrømarig købigwane nøbe yandø truburappe chi asamikkaig kørrømisran.
45007003	Inchawei keg øsig wamne, katøgan møøba kasharabene, truigwane ‘kewan itøluløptø ishug køn’ cha, nune treeg wamig kørrømisrtrun. Inchen nui keg kwabeneguende, tru maig maramigwan pasrig nui keeba nøørø gønrrain gømø, kørrømarig købigwane, yandø nøbe truburappe, chi asamikkaig kørrømisran. Katøgan møøba ya, kasharaingucha, yandø kewan itøluløptø ishug kønrraamøn.
45007004	Katø treetøwei ñim, nai nuneløgucha, Cristoi asruelø gúikkurri tru maig maramigwan martrai pørigweimburappe ñimbe yandø kwai latailø kørrømisrig kuig køn, tru katøganwei misra pønrrønrrab, Cristo tru kwailai utugurri øsiirabigwei, nam øyamay Tiusweyasig tabig marøbelø gønrrab.
45007005	Kaguende trendø kaig marøb asr namun nø garuim bønrrab urasbe, tru maig maramigwan martrai Moisés pørigu kaigwan marmønrrai tru mera basriibe namune kaigwan martrab isunrrai masken kiagasrønanen, tru kaig marøg købiibe namui asru marøb pasrabig køn, namun øyamay kwamigumay srua inrrabigweyasig marøbelø gønrrai marøb.
45007006	Inchendø møimbe tru Moisés pørig nø garub tøgagúigweimburappe nambe yandø kwaikkurri, nambe truigweimburappe chi asamikkar gørrømisrig køn, Espíritu Santoinug peemay øsig kømig srøizhigu nam Tiusweyasig marøb melamig kønrrai, tru maig maramigwan martrai merrabsrø køllin børigu gømøtø.
45007007	¿Trube, treeg købene, mandø chinrrab? ¿Tru maig maramigwan martrai pøriibe kaig marøbig kønrrab gø chindah? ¡Kah! mumaygucha chi treeg kønrraamøn. Kaguende tru martrai pørig kømuimbe, kaig mariibe maig købig kuin gúi nabe nebua ashmubsrubrainrrun. Pøs tru maig maramigwan martrai pørig: “Mendaigweiwane chull asamig kømøn” cha, trenchimuig kuimbe, trube, tru mendaigweiwan chull asamibe kalø gøbig kuig nabe nebua ashmubsrubrainrrun.
45007008	Inchen kaig maramibe tru øyeeg marmønrrai karua basrinug nø guelula, basramisra, nane chigurrimbunø chull ashib pasramig kønrrai nane masken isunrrai kiagasrønanig køn. Kaguende tru maig maramigwan martrai pørig chi gaabene, tru kaig mariibe chi martrabgaig, kwaig lataig køn.
45007009	Tru maig maramigwan martrai pørig maig maringaruigwan merrabsrø chigaig køppatøbe, nabe øsiguig købig kur. Inchen tru maig maramigwan martrai pasrig arrubene, tru kaig maramibe nainuube ke øsiirab lata inchen, nabe kwai lataig kørrømisrinabig køn.
45007010	Pøs tru maig maramigwan martrai pøriibe tru øsig kømigumay pera inrrabig kuig købendøbe, nane masken kwamikken gønrrai marøptinndan.
45007011	Inchen kaig maramibe tru maig maramigwan martrai pasrinug nø guelula, basramisra, nane purø may guebenøsrka, tru karua basriitøga nane kwaig lataig mara, Tiusweinukkurri tarømartan.
45007012	Inchawei tru maig maramigwan martrai pøriibe newan tabig køben, katø tru martrai karua pasriibe newan tabig, sølgandø maig maramigwan marøbig, tabig køn.
45007013	¿Trube, tru treeg tabig købendøbe nane kwamig kønrrai marøb pasra chindah? ¡Kah! mumaygucha chi treeg kømøn. Treeg kømøtø, tru kaig mariibe tru tabig martrai pørigwan nø merrarrawa marøb pasraitøga nane kwanrrai mara, øyamay kaig mariibe kaig marigwein gøbig kuin gúi ashchai kenamarig køn. Inchen tru maig maramigwan martrai pasriibe tru kaig marigwane newan kaig købig kui kenamaran.
45007014	Pøs tru maig maramigwan martrai pøriibe Tiuswei newan tabigweimburabigwan nambe asamig køben, trune nabe asr mumay srua iben treeg kuinawa, trumay isumøtø, kaig marigu trunundø, rrunundø marøb meganrrai yani lataig kur.
45007015	Pøs natøweinguen na marøb pasraigwane ni mandø gúinguen mørmuinatan. Kaguende na marinrrabna indigwane marmubendø, tru tsalø gømdiig na marmønrrab isuigwane, trube, marøptø marinabig køn.
45007016	Pøs tru nai isub kebachibigu kalø gúi mørendø, na trunun marøptø marinaig købene, trube, tru maig maramigwan martrai pøriibe chi kaig kømøtø, nabe truigwane tabig kui asha basrar.
45007017	Pøs treeg købene, tru treeg kaig marigwane yandø narre marøb pasrømøtø, tru nainug kaig martrai inchib pasrabig, truirre marøb pasran.
45007018	Pøs Tiusba gømíibe trendø na kaig kuinaigube chigucha tabiibe pasrømuin gúi ashar nabe. Kaguende tabigwan nabe martrappe isuinabendø, truigwane martrappe kaimainatan.
45007019	Pøs tru na mariibe tru tabig martrab isuigwan marmøtø, tru kaigwan marmønrrurmab isuigwane marøptø marinatan.
45007020	Inchawei tru na marmuinrrabna indigwan na mariibe, narre marig kømøtø, nainug kaig martrai inchib pasrabig, truirre marøb pasran.
45007021	Inchawei nainug kaig martrai inchib pasrabig købig kuin gúi nebua ashar, nabe tabigwan martrab indingucha, tru kaig maramibe nainuube nømerrig, nømerrig basrabig kuin gúi.
45007022	Kaguende nabe nai umbube truba rruba tab gúi mørøb kasraarar tru maig maramigwan martrai Tius pasrigu kaigwane marmub, tabigwane marøb indamigwan nebua asha.
45007023	Inchendø nai asru tasiimera, srøbmera øyeeg chine pønrrabigu øyeegwan martrai inchibig katøgan nuin gúi nainug kaig maringarub pasrabig kuin gúi ashar, tru nai turtrawa isuigu maringarub pasrabig tabig karuigwane marmønrraingøba inchib pasrabiiba kwayab, tru nai asru chine pønrrabigu kaig maringarub pasrabig, truig køn, tru nan iløsrka meganrrai nø merrarrawa srua ibig.
45007024	¡Karrengucha gúita kan na waachawane! ¿I tru kaig maringarub pasrabig kwamigumay srua ibigugurrimbe nane mu wesranrrerah?
45007025	¡Pøs Tiuswan mayanguen ungwa, ungwa char, namui Señor Jesucristogurri nan wesranrrab gúi! Inchawei natøweinguen nai turyu isuitøgabe Tius martrai karua pasrigu isub megainabendø, tru na trendø kaig kuinaitøgabe kaig martrai karua basrigu marøb megainatan.
45008001	Inchawei møimbe Cristo Jesúsba kanbalatø pønrrabelaimbe møra melønrrai maramibe yandø chigaagøn.
45008002	Kaguende Espíritu tru martrai karua pasrig øsig kømig Cristo Jesúsweinug pasrabiibe, tru kaig marøbig kønrrai indamba, kwamig kønrrai indamba tru martrai karua pasrig treeg inchibigugurri nane wesruig køn.
45008003	Kaguende tru maig maramigwan martrai Moisés pøriibe truburab martrab gaimaigwan Tiusbe marig køn, pøs tru pøriibe yandø truburab martrabgaig køben, tru namui trendø kaig kuinaigu truikkurri. Inchen Tiusbe nui trag Nusrkai managuen kaig marmíigwan kan kaig marøb møg kui lataig, kaig mariilaimburø kwanrrai øra, øyamay tru kaig marøb gømig namuinug maringarub pasrabigwane chinchaingaig kørrømara basran,
45008004	tru maig maramigwan martrai pørigu sølgandø maig marøb gømigwan karuilø namuinug marig kørrømisrtrai, tru namui trendø kaig kuinaigu marøb amønainug kømøtø, tru Espíritu Santo maig kønrrain gøben marøb amøñibelainug.
45008005	Tru trendø kaig kuinaigu treegwan marøb amøñibeløbe, ka truburabigwandø isuben, trune tru Espíritu Santo maig amøñinrrai inchen treegwan marøb amøñibeløbe, Espíritu Santoimburabigwan isubelø gøn.
45008006	Inchen tru trendø kaig kuinaigu isub pasraibe Tiuswan tarømisra, kwaig lataig pasraig, treeg køben, trune Espíritu Santo maig kønrrain gøben treegwan isub pasraibe srøig øsig kømiba, Tiusba chi isumgaig tab gømiba, treeg køn.
45008007	Pøs tru trendø kaig kuinaigu treeg isub tøga basraibe Tiuswan tsalø isub pasran, kaguende Tiuswei tru maig maramigwan martrai karuilan møra martrab inchimøwei, katø truilan martrab gaimabwei indig kua.
45008008	Incha tru trendø kaig kuinaigu isubig maig karuben treegwan møra marøb amøñibeløbe, Tiuswane tab gúi wanrrai martrab gaiman.
45008009	Inchen ñimbe tru ñimui trendø kaig kuinaigu isubig maig karuben treegwan møra marøb amøñibelø gømøtø, Espíritu Santo maig amøñinrrain garuben treeg amøñibelø gøn. Treetøgucha Tiuswei Espíritu ñimuinug pasrøbene gønrrun. Pøs møikkøben Cristoi Espíritun chigaibe, Cristoin gømøn.
45008010	Inchendø Cristo ñimuinug pasraikkurrimbe asrbe kaig mariiløgurri kwamig kuindøgucha, Tius nøba ñimun kaig marmeelø lataig tabig kørrømara pønsraikkurri, ñimui espíritube øsig basran.
45008011	Inchen Tiuswei Espíritu Jesúswan kwailai utugurri katøle øsiirangarubig ñimuinug pasrøbene, Criston kwailai utugurri tru katøle kusrubiibe ñimui ka pinønrrab asrmerangucha tru nui Espíritu Santo ñimuinug pasrabiitøga øsig kømigwan tranrrun.
45008012	Inchawei, nai nunelø, nambe uløbe bønrrøbendø, tru trendø kaig kuinaigu tru kaig maramigwan uløgucha bønrrømer, truig maig marøg kuinchen marøb pønrrønrrab,
45008013	kaguende tru trendø kaig kuinaigu isubig maig karuben treegwan marøb amøñabe, ñimbe kwanrrun Tius malø asamikkaig. Inchendø tru ñim asru kaig marøb tøga bønrraigwan Espíritu Santotøga kwai lataig kønrrai kørrømarabe, ñimbe managatig Tiusba øsig kønrrun.
45008014	Mayeeløba Tiuswei Espíritu maig amøñinrrain gøben truwan ambubeløbe Tiuswei ureemera gøn.
45008015	Pøs ñim Espíritu Santon utiibe ke larrø gwaarøsra srua gúilø lataig kørig kuindø katøle treeg melønrrai marøbigwan uta bønrrømøtø, kan trag ureemera lataig kønrrai marøb Espíritu Santon utig køn. Incha nambe nøgurri Tiuswan: “Abba, nai Møskain” chib wamabelø guer.
45008016	Inchen tru Espíritu Santotøwei namui espíritune eshkabig køn, nambe Tiuswei ureemera gúi.
45008017	Trube, nam nui ureemera gúig køppe, nø keta tranamig tøgagúigwangucha utønrrabelø guer, Tius tru keta tranamigwan nam utønrrabelø gøb, katø Cristo utigwan namgucha kanguelarrøtø utønrrabelø gøbgue. Pøs ka yandø gømø, cierton nun chine nebuinab megaigwan namgucha chine puraambub meløwabe gøn, nøba kanbalatø tørguegwalmabiisrø purramig kønrraimbe.
45008018	Pøs møin gwaløm nam chine kaig nebuinab melaibe tru tørguegwalmabig namun kenamarig kønrrabiibabe, ni kan ‘øyeeg køn’ cha waminchibguen wamindamgaig purø nuig køn.
45008019	Tius chigurrimbunø mara pønsrailøbe truba rruba ashig kui muniirab gøn Tiuswei ureemera tørguegwalmabelø kenamisramigwan.
45008020	Kaguende tru chigurrimbunø mara pønsrailøbe øyeeg mumayguen tab pumuig pønrramig kønrrain gúig køn, nøm treeg pønrrønrrab indikkurrin gømøtø, Tius nø trendø treeg kønrrai marikkurri. Inchendø treetø gørrømisrtrain gømøtø muniiramigwan tøgaig marig kua,
45008021	tru chigurrimbunø mara pønsrailøtøweinguen minchib trerab inrrai marigugurri mas treramønrrai wesrailø gønrrun, tru Tiuswei ureemera purø nuig purø tabigu webamba pønrraigu truiløgucha pønsrailø gønrrab.
45008022	Pøs tru chigurrimbunø mara pønsrailøbe møin gwalømgatig kan ishuumisag unø tammisrtrab truba rruba mullib pusrkwai inchib lataig indi aser.
45008023	Pøs tru treeg tab gømui pønrrappe, tru chigurrimbunø mara pønsrailø truiløtø gømøtø, Espíritu Santon namun pølbasra tranigwan uta tøgarmera namdøweinguen namui umbu truba rruba mullib pusrkwai inchib lataitøweim bønrrer, Tius tru namun nui trag ureg lataig mariilø gømigwan truba rruba muniirab, tru namui pirau asrmeran kaigyugurri wesruilø gømigwan.
45008024	Kaguende treeg kønrraitamab isua muniirab melaigu kaigyugurri wesrailø bønrrer. Pøs tru nam muniirab melaigwan nam chab ashaguen bønrraimbe, trube, tru muniirab melamigwane chinchab muniiramubsruinrrun. ¿Kaguen yandø chab ashaguen pønrraigwane chiwan muniiraiasamørra?
45008025	Inchen nam chi nebua asiimíigwan ke tøgagønrrurmab isua muniirab meløwabe, munig melabiitø munig meler.
45008026	Katø treetøwei Espíritu Santobe namui kullag kuigu purugubig køn. Pøs nambe Tiusba wamindigu chi wamindam gúinguen mørmuben, Espíritube namuimburø nø purøbasramisra miappe, wamdøgabe ni mandø chibguen miamgailan truba rruba nu israb miabig køn.
45008027	Inchen Tius namui manrrømeran maig køtashchab umbusrøngue tab ashibiibe, Espíritu Santo nø maig isua basraigwan ashibig køn. Kaguende Espíritube Tius maig kønrrain gøben, trumay Tiuswei misaamerai purøwaminchib miabig køn.
45008028	Tiuswan undaguelaimbe chitøgucha pub arrubiibe tabguen gønrrai Tiusbe treeg marøbig kui nambe ashibelø guer, tru nø martrab isua tøgagúig truig maig køben trumay treeg wamiilaimbe.
45008029	Tius tru manasrøwei nø asiilane manasrøwei kanmaytø lawa wesrabgucha wesraig kuig køn, nui Nusrkai maig køben, treeløtøwei misrtrai, Nusrkaimbe truba nørrø nunelø mayeelai utu nømerrig kønrrai.
45008030	Incha tru manasrøwei kanmaytø treelø gønrrai lawa wesrailane gatø nøbe nui misaamera misrtrai wama, katø tru nø wamiilane chi kaig kømeelø lataig tabig pønrrønrrai mara, tru treeg tabelø gønrrai kørrømariilane nui tørguegwalmabigugucha tøgatø pønrrønrrai marig køn.
45008031	¿Trube, iibe øyeeg købene, nambe mandø chinrrab gøh? Tiusbe namuingatø basrøbene ¿namune mugøben søtøbasramisrøb gurringucha, chigúin gønrrautah?
45008032	Tiusbe nui trag Nusrkawanguen namun tranmønrrab inchimøtø, nam mayeelayasig kwanrraima traniibe, ¿chigurrimbunø tranamburab namun tranamigwangucha tranmønrraitarru, Nusrkaimba guegøtø?
45008033	¿Tius nø lawa wesruilane mu gúi ‘øyeeg, øyeeg kaig marøbelø gøn’ chinrrautah? Pøs, chi kaig kømeelø lataig tabig pønsrøbiibe, Tius, nø gøn.
45008034	Trube, ¿kaigyu pønrrønrrai, mu pønsrønrraitama chindah? Pøs Cristo Jesúsbe mana rreeg martrab gø. Kaguende nøbe kwawa, katø trutø gømøtø, nøbe katøle øsiirawa, Tiuswei kusrmaygatø wan, katø namuyasig purøwaminchib.
45008035	¿Cristoi undag købigugurri namune mu gúi tarømartrab gø? ¿Chine isui melamig pub arrubiiteh, kabe chigøben murig pui melamig arrubiiteh, kabe kaig indinab melamig arrubiiteh, kabe mamig kaagøbig parø arrubiiteh, kabe asru kemig chigucha kaagøb arrubiiteh, kabe chigøben kørig kømdiig pub arrubiiteh, kabe kweecha betiilø gømig arrubiiteh?
45008036	Pøs Tiuswei wamwan pøriguma trenchibig køn: “Nambe ñigurri chu urastøgucha kwaitø, kwaitø meler cha. Namune ubishameran kweetsamsrømay srua ambamig kui lataig mara tøgagúilø guer” cha.
45008037	Inchendø chigurrimbunø øyeeg pub arrubigu chinchaingaig kanawa webamba bønrrer, tru namun undaarabikkurri.
45008038	Pøs Tiuswei undag købigwane ni chigucha tarømartrab gaimanrrab gúi nabe asha basrar, kwamig lata, øsig kømig lata, ángelesmera lata, nøm asha garub pønrrabelø lata, møin gwalømig lata, katø wendø attrabig lata, katø maramburab marøb pønrrabelø lata,
45008039	purø balasriig lata, purø umbusriig lata, chigurrimbunø Tius mara pønsrailøyu købeløbe møikkucha namune chinchagucha tarømartrab gaimanrrun tru Tiuswei undag købig namui Señor Cristo Jesúsweinug pasrabigugurrimbe.
45009001	Na Cristoinug pasrawa cierton waminchar. Nabe isa waminchimur. Tru nai isub kebachib pasrabiibe Espíritu Santogurri isa gømø, treegwein gúi eshkatan,
45009002	tru nai manrraube truba nu isui basrab chu uraskucha nabe pusrkwai isuin basrabig kui.
45009003	Pøs nai misag israelitasmera, nai nunelø nammisamera, nøm Criston yeeg kaashene, nøm kaigyugurri webamrrai nane Cristoinukkurri tarømisra, Tius trømbøig nebunrrai pasrigu naasiitøweinguen truyu pasrønrrab indamdiig kuimbe, treeg maramdiig køtan.
45009004	Truiløbe Israelweinukkurri amrrub misaamera, nømbe Tiuswei trag ureemera gønrrai kørrømariilø, Tius nui tørguegwalmabigwan kenamarig lata, Tius nømba tru acuerdomera mara kørrømisriilø lata, tru maig maramigwan martrai Moisés pørigwan utig lata, Tiusweiwan marøb tulundzuni yau nun mandø tabig marøb gømigwan eshkaig lata, katø Tius trannrrab kørrømisriilan tranamig lata nømunwei traniilø gøn nømbe.
45009005	Tru merrabsrø kølli misaamera nørreeløbe nømuin gøben, katø Cristo møg lataig misra arriibe tru misaamerayugurri arrig køben, Cristobe, nø Tius chigurrimbunø købigweim bala pasrabig, ¡managurri managatig mayanguen tab indig køn! Treeg kønrrun.
45009006	Pøs Tiuswei wambe treeg kønrrabigwan martrab gaimaig kømøtø gøn. Kaguen Israelweinukkurri amrrub misaamerabe mayambagucha nømbe Tiuswei misaasunelø gømøn.
45009007	Maya Abrahamweinukkurri amrrub misaamera guagucha, mayambagucha nui ureemera gømøn. Treeg kømøtø, Tiusbe Abrahamwan trendaig køn: “Ñuinukkurri karrab misaamerai utu Isaackurri larrøbichib ambubelandø Abrahamweinukkurri amrrub misaamera cha, wamiilø gønrrun” cha.
45009008	Pøs øyeeg chippe, tru Abrahamwei misagugurri amrruitøgatø Tiuswei ureg kønrrab gømøtø, Tius tru trannrrab kørrømisri unø Isaackurri larrøbichib amrrub ureemerabeguende Abrahamweinukkurri amrrub misaamera gúi asiilø gøn.
45009009	Kaguende Tius tru trannrrab kørrømisriibe Abramwan øyeeg taig kuig køn: “Øyan gwalømmerawan na arruben, Sarabe kan nusrkai tøgagønrrun” cha.
45009010	Katø treetø gømøtø, Rebeca ureg tøgagúiløma kan møskaindø tøgarmera gøbig køn, tru merrabsrø namui møskai Isaacwei.
45009011	Inchawei tru pa ureemera tru urastø parchig kal-lanrrabelø kal-lamøwatø, tru ureezheelø tabig marig kawei, kaig marig kawein gøbenbatøwei, Tius nø tru martrab isua tøgagúig pasramisrtraimbe nø lawa wesruigu, trumay gønrrai indig køn,
45009012	kabe chigøben tabig maragurrin gømøtø, Tius tru lawa wesrua wamikkurrin gønrrai. Pøs Tiusbe Rebecane trendaig købig køn: “Tru srøsrø gal-labiibe wendau gal-labigweyasig karuig marøb meganrrabig køn” cha.
45009013	Tru Tiuswei wamwam pørigu maig taimbala: “Jacobwane nabe undaarappe, Esaúwane tsalø indig købig køn” daig.
45009014	Trube, treeg købene, ¿mandø chinrrab? ¿Tiusbe sølgandø tabig marmíig køn, chinrrab gø chindah? ¡Kah! mumaygucha chi treeg kømøn.
45009015	Kaguen Tiusbe Moiséswane trendaig købig køn: “Nan mun lastima ashig køben, truigwan lastima ashib, nan mun tab inchig køben, truigwan tab indamønrrun” cha.
45009016	Inchawei treeg købene, Tius tru lawa wesruig kømibe møg nø treeg kønrrab isuigu gømøwei, kabe møg nuinetø treegwan nebunrrab inchib megawa gømøwein gøn. Treeg kømøtø, Tius lastima asiitøgatø gøn.
45009017	Pøs Tiuswei wamwan pørigube Faraónwanma Tiusbe trenchibig køn: “Øyeeg martrab ñune rey gønrrai kusraig køn cha, ñi øyeeg inchib pasraigu tru nai maramburab mariilan kenamartrappa, katø nai munchiwan pirø muba kuimburab nan mu gúi nebua asig kønrrai martrappa.”
45009018	Inchawei Tiusbe mun lastima ashig køben, truigwan lastima ashib; møigwei manrrøwan gøben murig marøg købene, murig marøb inchibig køn.
45009019	Pøs ñimui utu møibe nane trenchinrraabe: “Trube, treeg købene, ¿katøgucha Tiusbe namune chindimbarre kailø gøn dah? cha. Kaguende ¿nø martrab indigwane mu gúi treeg marmønrrai indiasamørra?”
45009020	¿Ñi, møøbe, mu gurmagu? Tiuswan: “¿Øyeebe mumay margu?” chib wamincha mørtrappe. Kabe kan pirøgøtsøma tru marøbigwan øyeeg chinrrautah: “¿Chindimba nan øyeeg margu?” cha.
45009021	¿Chilliitøga chigøben marøbiima tru chilliitøgatøwei kan gøtsøne tabigutø katørab srua gømig marøppe, katøgan gøtsøne chiyugøben katørab srua gømig nun maig maramdiig køben treeg maramig kømuitarru?
45009022	Inchippa Tiusbe nui namig købigwanba, katø nui maramburab marigwanba kenamartrab inchib weig køppeendi, tru manasrøwei kaigu pønrrønrrab amrrai tamariilø nun yeeg namig kømdø misaameran yeeg tammay awentab.
45009023	Pøs kabe Tiusbe nui tørguegwalmabigu chine nørrø købigwan tru nø lastima asiilan kenamartrab indig køppeendi, manasrøwei nø tamariilan tru tørguegwalmabigweyasig.
45009024	Inchen tru wamiiløbe namgucha guer. Pøs tru nam wamiiløbe, judíosmerai utugurrindø wamiilø gømøtø, judíos kømø misaamerai utugurringucha wamiilø guer.
45009025	Katø Oseaswei pørigu Tiusbe trenchibig køn: “Nai misag søtø gømeelan: 'Nai misaamera gøn' damønrrun cha. Undaaraimíig købigwan: 'Undaaraig' cha, wamamønrrun cha.
45009026	Katø tru: 'Ñimbe nai misaamera gømøn' chib pasrainuutøwei: Ñimbe: 'Øsig Wab Tiuswei nusrkalø gøn' chib, wamiilø gønrrun” daig køn.
45009027	Israelitasmeraimburab Isaíasbe trenchib trasaig købig køn: “Israelweinukkurri amrrub misaamera nu gøptø, maryu kan pisrum lataig købendø, nui misagugurri kan lamø kørrømisrøbiitø kaigyugurri wesrailø gømigwan tøgagønrrun cha,
45009028	kaguende Señorbe yu pirau øyeeg nebuiløgucha warøbash cha, nø trencha pasrigwane petø kanmaytø newanig martrun” chib.
45009029	I wendauigwan trenchimøwatø, mas merrabsrøwei Isaíasbe nøtøwei trendaig købig køn: “Señor, Mayeelaim Bala Pasrabig, tru nam israelitasmeran srøig larrøbichib kurrønrrai kørrømarmuig kuimbe, nambe Sodoma lataitøwei nebuilø gøb, Gomorra lataitøwei kerriguwan pinisailø gøbsrubrainrrun” cha.
45009030	¿Øyeeg købene, trube, nambe mandø chinrrab gøh? Judíos kømø misaamera tru chi kaig kømeelø lataig Tiusba tab pønrramigwan nebunrrab chi tranrrømeeløguen treeg Tiusba tabig pønrramigwan nebuig køn, tru isubigwan Cristoinug pasra tøgagúikkurri.
45009031	Trune israelitasmera Tiusba tab pønrramigwan nebunrrab maig maramigwan martrai pørigu maig taigwan tru gúindø martrab tranrrabeløguen, tru truigwane chincha nebua tøgagønrrab gaimaig købig køn.
45009032	¿Chindimba? Kaguende tru isubigwan Tiusweinug pasra tøgagúigu lamøtø, chigøben tabig mariitøga nebunrrab inchibelø gøn. Incha tru “srurrengwam srugu” srurrengwaig købig køn. Tru sruube Cristo nøm kaasig, truig køn.
45009033	Pøs Tiuswei wamwan pørigube øyah chibig køn: “¡Au! Nabe tru Jerusalén Siónsrø kan srug srurrengwangarubig trarramønrrun cha, kan srug tru misagwan kørrøsrkønrrabig. Inchen nun kørebiibe chi køriimisra gørrømisrmønrrun” cha.
45010001	Nai nunelø, na nai manrrau truba isuiba, nai Tiuswan na truba miab wamindiibabe israelitasmera kaigyugurri wesrailø gønrraimab isua inchar.
45010002	Pøs nabe nømuimburappe, ‘treeg køn’ cha, tørmarøb wamindamønrrun. Nømbe Tiusweiwane truba rruba marøb meløbendø, Tius nø maig martrain gúigwane chigúi møra marøb pønrrømøn.
45010003	Pøs misaamera mandø incha Tiusba tab pønrramig Tius nø mara basrigwane israelitasmerabe ashmeelø misra, tru Tiusba tab pønrramigwane nøm marøb tøgagúigu ke treeg nebunrrab inchibelø guabe, tru chi kaig kømeelø lataig tabig pønrramig Tiusweinukkurri arrubig maig køben, treeg møra martrab inchimeelø gøbig køn.
45010004	Kaguende tru maig maramigwan martrai pørigwan øyangatiitø gønrrai mara basrøbiibe, Cristo, nø gøn, mutøgucha isubigwan nuinug pasrøbigwane Tiusba tabig kørrømisra pønrramig kønrrai.
45010005	Tru chi kaig kømeelø lataig Tiusba tab pønrramig maig maramigwan martrai pørig maig taigu gømigwane Moisésbe øyeeg cha børig køn: “Møikkøben øyeeg karua pønsrailan marabeguende, truikkurri øsig uñchun” cha.
45010006	Trune tru isubigwan Tiusweinug pasra tøgagúikkurri Tiusba tab gørrømisra pønrramigwan waminchibiibe Tiuswei wamwan pørigu øyeeg chibig køn: “Ñui manrraube øyeeg cha, mørmøta cha: '¿Srømbalasrømaybe mu nebinrrerah?' cha, Criston kørrattrai inchib lataig.
45010007	Kabe: '¿Tru purø umbusrø mu gørrainrrerah?' cha, tru kwabelø pønrraisrø truilai utugurri Criston nebattrai inchib lataig.”
45010008	Treeg chib gunrriibe, trube, ¿Tiuswei wamwan pøriibe mandø chibig køh?: “Tiuswei wambe ñuim bulu, ñui trigu, ñui manrrau basran” dan, tru isubigwan Cristoinug pasra tøgagøm wam, i tru nam øyeeg eshkab kusrenanig:
45010009	Ñi ñui triitøga: “Jesúsbe Mayeelaim Bala Nø Garub Pasrabig køn” chib, katø Tiusbe Cristone kwailai utugurri kusraig købig kuin gúi ñui manrrau køreb inchabe, ñibe kaigyugurri wesraig kønrrabguen cha.
45010010	Kaguende tru chi kaig kømíig lataig tabig kørrømarig kømigwan nebua tøgagømibe, manrrau køreitøga gøben, katø kaigyugurri wesraig kømigwan nebua tøgagømibe, triitøga: “Jesúsbe Mayeelaim Bala Nø Garub Pasrabig køn” daigu gøn.
45010011	Pøs Tiuswei wamwan pøriguma trenchibig køn: “Mutøgucha Tiuswan kørebeløbe chi kørig misra gørrømisrmønrrun” cha.
45010012	Kaguende judíosmera lata, judíos kømeelø lata, møitøgucha chi peg kønrrab gømøtø, treetø gøn. Pøs tru Señortøwei mayeelaim bala nø ashib karub pasrabig kua, mayeelø nun wamab waminchibelane truba rruba tab inchibig køn.
45010013	Kaguende: “Mutøgucha Señorwei munchiwan wamabiibe kaigyugurri wesraig kønrrun” chibig køn, Tiuswei wambe.
45010014	¿Inchendø nømbe mandø chib wamiasamø nun køremubendøbe? ¿Katø tru nuimburabigwan wamindi møra gømøwabe, kørebgucha mandø incha køreasamø? ¿Katø nuimburabigwan mu eshkab kusrenanmubene, mørøbgucha chincha møriasamø?
45010015	¿Katø tru Tiuswei wamwan eshkab kusrenanrrai nømun mu karua ørmubendøbe, nømbe mandø incha eshkab kusrenaniasamørra? Øyeeg pørig basraimbala: “Tabig srøigwan wammørøskønrrab srua amrrubelaimbe yeekkucha kasrag kømdiig køn” daig.
45010016	Inchendø tru tabig srø wamwanma israelitasmera mayeeløbabe møra marmuig køn. Kaguende Isaíasbe trendaig køn: “Señor, ¿nam waminchib eshkaigwanma mu køreig kuitarru?” cha.
45010017	Inchawei isubigwan Cristoinug pasra tøgagømibe wamwan wamindi mørikkurrin gøben, tru wamwan wamindi møriibe Cristoimburabigwan eshkab kusrenanikkurrin gøn.
45010018	Inchendø nabe payrrab: Trube ¿nømbe mørmuig kønrrab gø chindah? cha. ¡Nømbe mørøbwei indig køn! Pøs Tiuswei wamwan pøriguma trenchibig køn: “Tiuswei wamwan eshkab kusrenanøbelai wambe pirau truørø wamindi mørig køben, katø nømui wamindiiløbe yu pirau maya yabsrøngatikken puig køn” cha.
45010019	Pøs nabe katøyug payrrab: ¿Trube, israelitasmerabe chi burainrrab gúi mørmuig kønrrab gø chindah? cha. Tiusbe Moiséswanmerrig trendingaruig køn tru israelitasmeran: “Israelitasmera, nai misag søtø gømeeløtøga ñim namig ashib gønrrai marøb, chugúinguen mørmø misag søtømeratøga ñim namig kui inchib gønrrai indamønrrun” cha.
45010020	Katø Isaíaskucha tsakkandø kelarrab trendaig køn: “Nan Tiuswan lameelø israelitasmera gømeeløguen nan wetørraben, truilø nan paymeelanguen nabe kenamisrig køn” cha.
45010021	Inchen israelitasmeraimburappe Tiusbe trendaig køn: “Nabe nømun utønrrab nai kwalmeran chu urastøgucha nabe larrøbicha pasraig køn cha, yeeg mørmø misaamera, trurrigu nøm maig isuigwandø martrab inchibelan.”
45011001	Trube, treeg købene, nabe payrrab: Pøs, ¿Tiusbe nui misag søtømera israelitasmeran kaasig kønrrab gø chindah? ¡Kah! mumaygucha chi treeg kømøn. Kaguende nama natøweinguen israelita tru Abrahamwei misagugurri arrubig, Benjaminwei misag karrabigugurri arrubig kur.
45011002	Tiusbe israelitasmera nui misaameran kanmaytø manasrøwei tru nø asha tøgagúilane chi kashmuig købig køn. ¿Ashmeelø gøtirru? Pøs Tiuswei wamwan pørigu nø maig karuigwan eshkabig tru Elíasweimburab waminchibigu, Elías Tiusba waminchib israelitasmeran ‘øyeelø gøn’ chib, mandøtø taigwan:
45011003	“Señor, ñi maig karuigwan eshkabelan kweetsamba, ñui altarmeran pøtiitsamba inchen, nabe natøzhiitø øsig kørrømisra basrøben, nangucha kwetchab inchib gøtan” chib, trendaigwan.
45011004	Inchen ¿Tiusbe nune mandø cha løtig køh?: “Tru taska marig tius Baalwei merrab tømbønsrømø møguelø siete mil nayasig tarømarar” cha, trencha løtig køn.
45011005	Pøs treetøwei møin gwalømgucha israelitasmera kan tøbø uncha kørrømisrøbelø køn, Tius ka yandø tab indiitøgatø lawa wesruilø.
45011006	Trube, tru lawa wesruilø gømibe ka yandø tab indiitøga gúig købene, yandø chigøben tabig mariiløtøga gømøtø gøn. Pøs trumay gúig kuimbe, tru ka yandø tab indiibe, trube, chi tab indig kømubsruinrrun.
45011007	¿Trube, treebe mandø guerah? Tru israelitasmera unchibelø Tius tru lawa wesruiløbeguende Tiusba tab pønrramigwan nebua tøgagøben, trune tru lawa wesruimeelø Tiusba tab pønrramigwan ke chinsraatø inchib lab melaigwan nømbe nebumuig køn, nømui manrrømerabe larrø murelø misriilø gua.
45011008	Tiuswei wamwan pørigu tru nø lawa wesruimeelaimburab maig taimbala: “Nømui isubig tøgagúigube chigucha isumeelø nasrkwailø, kabmerabe chi ashmeelø latailø, kalumeragucha mørmø galumera gønrrai møin gwalømgatig Tius treeg mariilø gøn” cha.
45011009	Incha Davidbe nømuimburaptøwei trendaig købig køn: “Nøm tulundzuna kasrag warønrrab mab, muchib waraibe nøm truyutøwei ka iløsrka melamibah, kegørra waramibah, treegu srurrengwamibah, øyeeg marøb gúimburø møra melamigweyasiibatø misrbash cha.
45011010	Nømui kabmerabe ashmønrrai løstørailø gørrømisren, nømui lliibe chu urastøgucha kurraashibguen kurrashmeelø murigu marøb melamig nebuilø gøbash” cha.
45011011	Trube, treeg købene, nabe payrrab inchar: ¿Judíosmera treeg srurrengwawa kørrappe, katølebe managuen kurrønrrabikkaig kørrig kø chindah? cha. ¡Kah! mumaygucha chi treeg kønrraamøn. Tru Tius karua pasrigwan nøm kalø marøb itøbunab gúibe judíos kømø misaamera kaigyugurri wesrailø gømigweyasig arrin gøn, judíosmera nømguen pusrkwai ashib gømig kønrrai.
45011012	Inchen judíosmera kalø marøb itøbunab gúibe yu pirau katøgan misaamera Tiusweimburabigwan nørrø tøgagømigweyasig køben, katø judíosmera nøm ke ka gømønrraindøzhig tøga bønrraibe judíos kømø misaamerayasiibe tru Tiusweimburab purø tabigwan nørrø tøgagømig kønrrai marøb inchene, ¡mas maig tabig kønrrerah tru judíosmera maig pønrramigu nøm newan pønrramisren, truyugurri arrubiibe!
45011013	Nabe møimbe ñim judíos kømø misaameran waminchar. Pøs judíos kømø misaamerai Cristo nøashib nan karua ørig kuikkurri, tru na marøb tøgagúigwane truba tabig kui asha tøga basrar.
45011014	Pøs nabe nai misag judíosmeran pusrkwai ashib gønrrai mumay gøben kiagasrønanrrab isua inchar, truilø møiløgøben kaigyugurri wesrailø gønrrai.
45011015	Inchen judíosmeran Tius kaashen, yu pirau tru katøgan misaamera nø Tiusba tabig kørrømisra pønrramima gúibe, trube, judíosmeran Tius yandø utøbene, ¡ke kwailø latailø gúig, katøle øsiiraig latailø gønrrun!
45011016	Pøs tru harina masaigugurrima piti lurra, truigwanmerrig pirri mara, Tiusweindø gønrrai tranene, tru masaibe kerriguba Tiusweindø gørrømisran. Inchen katø tru srølwanma Tiusweindø tarømarig kuig købene, srarmeragucha nuindø tarømariiløtøwein gøn.
45011017	Pøs tru israelitasmera lawa wesruimeeløbe tab olivo tusryu srarmera latailø gua kegølsrailø latailø gøben, trune ñibe, judío gømíig, kan kau umbu olivo, nøtø beña gal-lab tusryu srar-unø lataigwan, tru tab olivo tusryu kal-lanrrai kemesra basren, ñibe tru ellmarig tab olivo srølyu tab piwan møimbe tøgatø utab pasran.
45011018	Inchendø tru olivo tusryu trendø truyu srarmerane ñibe purab tabig kurmab ka isaba inchimøta. Inchen ñi treeg ka isaba inchib pasrøwabe, trube, srølwan øsig kømigwan ñi rranøb pasrømøtø, øsig kømigwane srølguen ñun rranøb pasrain gúi isuagu.
45011019	Pøs ñibe inchippa trendaisruandøbe trenchinrrun: “Tru olivoyu mø srarmerane kegølsrailø gúig køn cha, truyu nan kemendøsrka kal-lannrrab.”
45011020	Pøs treebe treegwein gøn. Judíosmerabe chigucha chi kørenrrab inchimuben, treekkurri kegølsrailø gøbwei indig køn. Inchen ñibe isubigwan Cristoinug pasra tøgagúikkurri truyu pasran. Pøs inchawei purø nuig kømmørø inchib pasrømøtø, ñibe køriibala isuatø basrau.
45011021	Kaguende Tiusbe tru srarmeran trendø truyuelanguen ka bønrrøbashmøtø, para betiibe, ñungucha ka basrøbashmøtø, treetøwei para gutchun.
45011022	Pøs isua ash, Tius nø yeeg tammayig kuigwanba, nø chi chippe, kandø wamabig kuigwanba, tru kørra pønrrabelaimbe nøbe kandø gandø wamabig købendø, trune ñune tammay indan. Inchendøgucha tru nø tammay indigu ñi truyu pasrabig basrøbene gønrrun. Treeg kømuisruandøbe, ñigucha kegølsraig kønrrabguen.
45011023	Inchen judíosmera nøm køremø, treetø melønrrab inchimøtø, nøm kørebene, katøle tru olivoyutøwei nuranrrai kemesra pønsrailø gønrrun. Kaguende Tiusbe maramburab marøbig køn, gatøle kemesra pønsramig.
45011024	Pøs ñi, judío gømíig, tru ñi kau umbu ka trendø nøtø beña gal-lab olivo lataigwan para, mana treeg mariimíigwan tru ellmari tab olivo tusryu nuranrrai truigwanma kemesra basriibe, kan mas tru ellmari tab olivo tusryu srarmera kegølsrailø gøbelane katøle tru tusryutøwei nørrøranrrai kemesrailø gømønrraitarru, tru judíosmeran.
45011025	Nai nunelø, israelitasmera gømeelø, Tiuswei tru mu asiimíig pasrabigwan tab chigúi møra gønrrai inchar, ñim ñimuinetø purø nørreelø misrøb pønrrømønrrai. Israelitasmerabe ke mayambagucha gømø, kan tøbøtø nømui manrrømeran mur marøb pønrraigu kegørra pønrrappe, tru judíos kømø misaamera kaigyugurri webamrrabelø mayeeløba kaigyugurri webambamnegatiitø gøn.
45011026	Inchen øyeeg nebubene, israelitasmerabe mayamba kaigyugurri wesrailø gønrrun, Tiuswei wamwan pørigu maig taimbala: “Tru Kaigyugurri Wesrawa Pønsrønrrabiibe Jerusalén Sión Tunsrøngurri arrua, Jacobweinukkurri amrrub misaamerane nømui kaigwan kerranrrun cha.
45011027	Inchen tru kaig marigwan na kerrabene, tru nømba na acuerdo marig, truig kønrrun” cha.
45011028	Pøs judíosmerabe Cristoi tabig srø wamwan kaasikkurri, truburappe Tiusbe tsalø indiiløwein gøbig køn, tru ñim judíos kømeelaimburab tabguen gønrrai. Inchendø nømun Tius lawa wesruikkurri, truburappe tru nømui merrabsrø Tiuswan mørøbelø kølli misaameragurri nømbe Tius undaarailø gøn.
45011029	Pøs Tiusbe nø keta traniilane katø kerranrrab gømøwei, katø nø wamigwane wamømuig kui lataig martrabgucha gømøwein gøn.
45011030	Inchen ñim judíos kømeeløgucha treetøwei merrabwansrømbe Tiuswan larrø mørmeelø gøbig kuig, møimbe Tiuswei lastima asigwan nebua tøgagøn, judíosmera mørmeelø gúikkurri.
45011031	Inchen tru ñim judíos kømeelan Tius lastima asigwan ñimun tranikkurri nøm judíosmeragucha møi yambe nømbe larrø mørmeelø misrin gøn, nømgucha Tiuswei lastima asigwan nebua utamig kønrrai.
45011032	Pøs Tiusbe maya misaameran larrø mørmeelø misra melamigu mumaygucha wegønønrraingaig pønsrailø bønrran, tru maya misaameran nø lastima asha tøgagønrrab.
45011033	¡Tiuswei kusremburab kusrebig kuiba, kusrebig kua nebumburab nebua asiiløbabe purø nørriig muguen nebua isumgailø gøn! ¡Nø maramig tøgagúilane ni mandøguen ‘øyeeg køn’ damgailø, nø mandø martrab isuiløbe maig kermab nebua isumgailø, treelø gøn!
45011034	Tiuswei wamwan pørigube trenchibig køn: “¿Señor isua tøgagúilane mu nebua asitarru cha? ¿Kabe Señorwane ‘ñi øyamay marambala’ chinrrabig mu købig kuig kø chindah cha?
45011035	¿Kabe Tiuswanmerrig mugøben chi tranig kø chindah cha, truburø katøle Tius nun trannrrai?”
45011036	Kaguende chitøgucha købiibe Tiusweinukkurri arrubig køb, katø nøgurrim bønrrab, katø nuyasig køn. Tiuswane managatig tørguegwalmabig kønrrun. Treeg kønrrun.
45012001	Inchawei nai nunelø, Tiuswei lastima asiitøga nabe ñimun tiusmanda trenchinrrab inchar, ñim møitøgucha ñimui asrmeran kan øsiguig keta tranøb lataig Tiuswan keta tranay cha, Tiusweindø gønrrai tarømarig, nuin gabyu truba tab gúi asig, treekke. Iig køn, tru ñim øsig amønaigu Tiusweimburab køriibala tabig maramibe.
45012002	Møin gwaløm pirau maig pub arrubigu ñimgucha trumay ambub pønrrønrrab gømøtø bønrray. Treeg kømøtø, Cristogurri ñimui srøig peemay isuitøga ñimui amønamigwan yunømariilø guy. Treeg marabe, Tiuswei isuigube ñim maramig nø møigwan maramig balaiwein gúi ñimbe nebua ashchabguen, tru purø tabigwanba, nuinug truba tab gúi asigwanba, newan tabigwanba.
45012003	Tius nui ka yandø tab indigwan nan traniitøga nabe ñim mayeelan trendamønrrun: Møitøgucha ñim mayangatig kuigugurrimbe mas nuig kurmab inchib pasrønrrab gømø cha. Masken treeg kømøtø, tab isua basramig køn cha, Tius møigwandøgucha pirisha ketig, tru isubigwan Cristoinug maya pasra tøgagúi maig køben, treetøh kuy cha.
45012004	Pøs nambe møitøgucha asrbe kandø gøbendø, namui asrube chine pønrran. Inchendø truiløbe chi maramigwan mayambabe truigwandøwei marøbelø gømøn.
45012005	Øyeetøwei namgucha truba nu gøbendø, Cristoinuube nambe kan asrtø misra, nambe mayeeløba nøørø gønrrab gømøtø, kangurrin gangurri kanbalatø misra pønrrer.
45012006	Tiusbe namun chigøben peg peg marøbelø gønrrai keta tranøppe, nui ka yandø tab indig maig køben, treeg tranig køn. Pøs trube, Tius maig eshkangaruigwan wamindamigwan ketig uta tøgaibe nui isubigwan Cristoinug maya pasra tøgagúig maig køben, treetø waminchi.
45012007	Katøganelan purugub megamigwan ketig uta tøgaibe purugumigu purugu. Kusrenanøbig kømigwan ketig uta tøgaibe kusrenanamigwan kusrenan.
45012008	Katøganelan øyamay maramdiig køn chib waminchibig kømigwan uta tøgaibe, øyamay maramdiig køn chib waminchi. Chigøben palai melabelan tranøbiibe, merøbala gømø, treeg rranøb; chi maramigwan nø bera marøb pasramigwan uta tøgaibe, trunun martrab isua pera marøb; lastima ashibig kømigwan uta tøgaibe, larrø tab gúi kasraatø marøb; treeg maramig køn.
45012009	Ñimui undag købiibe ka palatø gømø, cierton gømig køn. Kaig maramigwane trømbøig kui mørøb, tabig maramigwane si, merrarrawa maray.
45012010	Ñimbe kangurrin gangurri trag nunelø lataig undaarayay. Nayasig tab gønrrain gømø, katøganelayasig tab gønrrai, ñimbe treeg marøbelø guy, ambugurri igurri maig købash kømø.
45012011	Ñui chi maramigwane marig kørrømisrtrai marøb, pøilø gømumig køn, Señorweiwane martrurmab isua marøb.
45012012	Cristoba purø tabig tørbilabigu pønrramigwan ñim isua munig melaigu kasrag bønrrab, chigøben isumdiig murig pub arrubigu tammay melabig melab, Tiusba wamindamigwane elachimø, marøbig marøb inday.
45012013	Tiuswei misaameran chigøben palabig arrubigu purugub, møiløgøben ñimui yau pubelane tabig wamab, treeg maramig køn ñimbe.
45012014	Ñimun kaig marøbelane ‘chigøben trømbøig nebubash’ chib, treeg inchimøtø; ‘mayanguen tabig nebunrrun’ chib, treeg indamig køn.
45012015	Kasraatø burrøbene, tru kasraatø burrabeløba lata kasraarab; kishib purrøbene, tru kishib purrabeløba lata kishib inday.
45012016	Ambugurri, igurri lata tabig lincha warab, truba nørreelø gømmørø inchimøtø, chigucha gømø misaazheeløba chi pesriig kui mørmø linchibelø gømig køn. Ñim ñimuinetø truba kusrebelø guermab isumøtay.
45012017	Ñimun mugøben kaig maren, truburø ñimgucha treetøwei marøb gønrrab gømøtø, ñimbe maya misaamerai merrab tabigwan marøbelø gønrrab inday.
45012018	Ñimuimburappe, ñimun mayangatig tabig waramdiig køben mu misaamerabatøgucha ambugurri, igurri tabig warønrrab inday.
45012019	Ñim, nai undaarailø, kaig marimburø ñimashib treetøwei pagaranrrab inchimøtø, Tiuswei namig købigwan nømuim bala arrubasay. Kaguende Tiuswei wamyube øyeeg chibig pørig pasran: “Kaig marimburø pagaramibe nain gøn cha. Truburøbe na asha maramig køn” cha, Señorbe trendan.
45012020	Masken treeg inchimøtø: “Ñun ashig kømui inchibig chugurri mamig kaagúin gøbene, manrrai tranøb, pi mulgwai inchene, mutchai pi srørrøb indamig køn cha. Treeg marabe, tru ñun kalø marimburø nune nuba køriimarøb may barra gørrømartrabguen” cha.
45012021	Tru chigurrimbunø kaibe ñun nø gananrrain gømøtø, tru chigurrimbunø kaigwane tabiitøga ganamig køn ñibe.
45013001	Misagwan ashib karub purrønrrai purrønniilane nøm maig chiben mayeeløba truilan møramig køn. Kaguende ashib karub purrønrrai purrønniiløbe Tiuskurrin gømíibe purrømøn. Inchen treeg purrabeløbe nø treeg kønrrai mariiløgurrim burran.
45013002	Inchawei tru ashib karub purrabelan søtø basramisrøb gurrabiibe Tius treeg kønrrai mara pasrigwan treeg kømønrrai søtø basramisrøb gurran. Inchen tru treeg marøb gurrabeløbe nømuyasiitøwei tru møra pønrramig kønrrai marinab gømigwan lab pønrran.
45013003	Kaguende tru ashib karub purrabeløbe tru tabig marøbelan truba kwaarøsra tøgagønrrab purrømøtø, kaig marøbelane nømbe treeg martrab purran. ¿Ashib karub wabigwan chi kørig isumø, ñune treeg uñig køtah? Pøs, trube, tabigwan mar, trumaybe nø tabig wamindig kønrrabguen.
45013004	Kaguende tru ashib karub wabiibe Tiusweimburø mara rranøb wan, ñuimburab tab gønrrai. Inchendø ñi chigøben kalø marabe, trube, kørig tøgagu. Kaguende tru ashib karub wabiibe nui espadane kagatø tøgagømøn. Kaguende nøbe Tiusweimburø mara rranøb pasrappe, kalø marøbigwane Tius øyamay martrai palai waitøga møra melønrrai marøbig køn.
45013005	Inchawei tru ashib karub purrabelane nøm maig taigwan møramig køn, møra melønrrai mariilø gømigwan kørig isuatø gømøtø, namui isub kebachib pasrabigu chi isumig kaanrraingue.
45013006	Inchawei øyeekkurri ñimbe an pagaramigwan pagarabelø gøn. Kaguende tru ashib karub purrabeløbe Tiusweimburø marøb purran, tru nøm mandø maramigwan chu urastøgucha trunun merrarrawa marøb.
45013007	Pøs mønundøgucha ñim maig pagaramigwan trunun treeg bagaramig køn: chi tøgagúimburø chi pagaramigwane trunun bagarab; yanøb, penab indimburø pagaramigwane treeburø pagaramig køn. Inchen tab inchib tøgagømelane tab inchib; maig købash inchimumelane tab inday.
45013008	Mungucha chigøben ulø gømøtay. Kangurrin gangurri undaguelø gømigwan, truigwane ulø bønrramig køn. Kaguende mendaigwan undaarabiibe tru maig maramigwan martrai Moisés pørig maig taigwan, trunun maran.
45013009	Kaguende tru maig maramigwan martrai pønsrailø, tru: “Itølulmøwei, kweecha betømøwei, nilømøwei, ñui marømmørø inchib chull ashmøwei indamig køn” chib, tru katøgan maramig karua pasrig chigucha, tru: “Ñui mendaigwan ñiasiitø lataitøwei undaaramig køn” cha, trencha karua pasrigu, truyutø chishtø tøga rrendain basran.
45013010	Pøs tru undag købiibe mendaigwan chi kalø marmøn. Inchawei undag købiibe tru maig maramigwan martrai Moisés pørig maig taigwan treeg marig kørrømisrtrai maran.
45013011	Pøs ñimbe øyeegwane maramig køn, møi yambe maig kwalømmera gúi ashabe. Pøs yandø ñim kiagasramig puin gøn. Kaguen nam kaigyugurri wesrailø gømibe møimbe gatøguchinguen lutau basran, tru nam Criston srøtø køreb uras lataguen gømø.
45013012	Yandø yana yemguen purayain gøben, Cristo arrumig tør-rram lutau lataig misrøb arrun. Chigøben kaig marig løstøyuelane yandø elacha, tøryu gwayab kewa bønrrailan kewa bønrrøgun, tru tabig sølgandø marig tøryu marøb pønrrailøtøga.
45013013	Nambe kan kwalømyu amøñib lataig maig amønamigwan sølwan amøñigun, mabgucha mamburab mab, mutsiirab, ishumburmeraba, møgueløba trømbøig marøb, chugatig trømbøig marøg køben treeg marøb, kwayam lab, pusrkwai ashib treeg marøb gømøtø.
45013014	Masken, Señor Jesucristo nø binøbuliilø gønrrab inday, trendø kaig kuinaigu asr maig marøg kui inchen, treegwan martrab inchab gømøtø.
45014001	Møikkøben nui isubig Cristoinug pasra tøgagúigu newan gømíig kullaatiigwan utappe, nø chigøben øyamay gúi tamab isua tøgagúigwane ‘øyeeg, øyeeg køn’ chib wam lamøtø, utamig køn.
45014002	Pøs møibe chi mamigwandøgucha maben Tiusweimburappe chi gømíig kui treeg isubene, møibe nui isubigwan Cristoinug pasragúigu kullaatiibe ka mamizhiitø man, kaguende yau mabene, Tiuswein gabyube kalø gønrrai tamab isua.
45014003	Inchawei møikkøben chi mamigwandøgucha lutøgurri mabiibe tru mø mamimerandø mabigwane kashmumig køn. Inchen tru mø mamimerandø mabiibe, trube, tru chi mamimerandøgucha lutøgurri mabigwane kalø gøn chib chinetø cha mørmumig køn. Kaguen Tiusbe nune kashmø, utig køn.
45014004	Kan karuindiig megabig katøganuiwan ñi ‘øyeeg, øyeeg køn’ chinrrappe, ¿ñibe mu gurmagu? Pøs nø kebenin gúi, kabe kebeñmuin gúi tru nø karub pera wabig uyube nø ashchab gúinrrun. Inchen karuig megabig Señorweimbe kebeñmø basrønrrun. Kaguende Señorbe maramburab marøbig køn nune mur basrønrrai maramig.
45014005	Pøs møibe treeg isun, mø gwalømbe katøgan gwaløm lata gømø, mas tabig kuitamab. Inchen katøgane mø gwalømmeratøgucha treetø gúitamab treeg isun. Pøs øyeeg isuilan ñim møitøgucha maig isua tøgagúigwane chigurri øyan gøbig kuin gúi ashabe, trube, kanmaytø treeg isua gømig køn.
45014006	Inchen møikkøben mø gwalømbe tabig kuitamab isubiibe tru gwalømwane Señorwan tab indig kønrrai isua maran. Inchen chi mamigwandøgucha mabiibe Señorwan tab indig kønrrai isua man. Kaguende Señorwan ungwa, ungwa tan. Inchen tru mø mamigwan mamíig, truikkucha Señorwan tab indig kønrrai isua trunun mamøwa, Señorwan ungwa, ungwatøwein dan.
45014007	Kaguende nambe møitøgucha nayasiitøwei øsig uñmøwei, katø kwabgucha nayasiitøwein gwamøwei indan.
45014008	Pøs nambe øsig warappe, Señorweyasig øsig warab; kwamig nebubene, Señorweyasig kwamig kønrrun. Inchawei øsig waramig nebui lata, kwamig nebui lata, nambe Señorweyelø guer.
45014009	Kaguende Cristobe øyeeg kønrraiwei kwawa, katøle øsiiraig køn, kwabelai lata, øsiguelai lata mayeelaim bala nø Ashib Karub Pasrabig kønrrab.
45014010	Trube, treeg købene ¿ñibe ñui nunewane chindimbarre ‘øyeeg, øyeeg marøbig køn’ chigu? ¿Katø ñui nunewane chindimbarre kashku? Kaguende nambe mayeeløba tru maig kønrrabigwan Tius nø asha marøb wainug kemalamig kønrrab gøn.
45014011	Kaguende Tiuswei wamyube trenchibig pørig basran: “Señorbe trendan cha: 'Na øsig wamma waibe, treetøwei nai merrappe mayeeløba tømbønsrøben, katø mui niløtøgucha ‘Tiuswan tabig køn’ chib, waminchun' ” cha.
45014012	Inchawei nambe møitøgucha naimburabigwan Tiuswan eshkamig nebunrrun.
45014013	Pøs treeg købene, nambe kangurrin gangurri mas ‘øyeeg, øyeeg køn’ chimugun. Masken treeg kømøtø, katøganelan ka srurrengwangarub, søtøbasramisrøb nui nunewein gabyu kalø gúi asigwane marmønrrab isumig køn.
45014014	Nabe Señor Jesúsweinuube kerrigu newan øyeeg kuitamab isua basrar, chi mamimeratøgucha ka yandøbe kaig kømuin gúi. Inchendø møikkøben ‘i mamibe kaig kuitamab’ isubigweimbe, nuimbe kaløwein gøn.
45014015	Inchen ñi kan mamigwan maikkurrindø ñui nunewan ka isui uñchaindø mariibe, yandø ñibe undag købiitøga marøb pasrømøn. Ñui mamikkurrindø ñui nunewan kerriguwan mindisha kørrømarmøta, Cristo nuyasig kwaig købigwan.
45014016	Øyeeg marigwan tru ñuimburappe søl gúi asha, ñi treeg tøgagúigwane katøganeløbe chine kaig wamincha mørøb gønrrain gømøtø guy, tru ñi øyeeg mariitøgatø.
45014017	Kaguende Tius nø ashib karub waibe mamimeragurri chi asamig kønrrab gømøwei, mutsiiløgurri chi asamig kønrrab gømøwein gøn. Treeg kømøtø, Tius tru nø ashib karub waibe tabig sølgandø mariiba, chi isumgaig tab gøbiiba, kasrag købiiba, truilø gøn, Espíritu Santogurri.
45014018	Kaguende Criston øyeeg mariitøga nuyasig marøb pasrabiibe Tiuswan truba tab gønrrai marøb, katø misaameragucha nune chi tamgaig marøbig kui asig køn.
45014019	Inchawei treeg købene, ambumay imay tab gønrrai marøb, ambugurri igurri puruguyab Señorweimburab nørrørab ambamigwan tøgagønrrab inchigun.
45014020	Tiuswei mariilan mamimeragurrindø ka mindisha kørrømarmøta. Isa gømøtø, chi mamimerane Tiusbe mamønrrain cha meriibe kaaben, tru kalø gøppe, tru mamimeragurrindø kan møg katøganelan treegu ka srurrengwanrrai indig, truirren galø gøn.
45014021	Pøs trembe yau mamøwei, vino muchimøwei, katø ñui nunewan penøsrkønrrabig chigøben marmøwei indikken, søl gøn.
45014022	Pøs ñui isubigwan Cristoinuutø tøgagúigwane ñiba Tiusbatø tøgagu. Pøs nø chi marøb pasraigu nui manrrau isub kebachibigube chi kalø gúi mørmø marøb pasrabigweimbe mayanguen tab gøn.
45014023	Trune tru kalø gønrraitamabgøba isubendø mabiibe, maikkurrindø kaig mara basramisran. Kaguende nui isubigwan Cristoinug tøgagømubendø maran. Inchawei chitøgucha isubigwan Cristoinug pasra tøgagúigugurrin gømøtø arrubiibe, kaig køn.
45015001	Inchawei nam Señorweimburabigu tabig mur pønrrabeløbe tru Señorweimburabigu kullaateelan nambe purugumig køn, nam namasiitøwei tab gúi mørøb pønrrømøtø.
45015002	Nambe møitøgucha namui nuneg kullaatiigwan tab gúi mørtrai maramig køn nuimburab tab gønrrai, Señorweimburabigu nurab inrrai marøb.
45015003	Kaguende Cristo gøbenguen nøasiitøwei tab gúi mørøb pasramigwan lamøtø, Tiuswei wamwan pørigu Cristo maig taimbala gúig køn: “Tru tsalø wamabelø ñi Tiuswan tsalø wamiiløbe naim balatø arrig køn” daig.
45015004	Kaguende kerrigu tru merrabsrø Tiuswei wamyu pøriibe namun kusrenanrrab pørig købig køn, tru nam tammay melabig melaikkurrimba, tru Tiuswei wam pørig namun tabig purugub wamgurrimba, nam Tiuswei tørguegwalmabigu nam Cristoba kanbalatø pønrramigwan isua muniiramig tøgagønrrai.
45015005	Inchen tru namun tammay melabig melamigwan tranøb, katø tru namun tabig purugub Tiusbe ñim kanikkurri kanikkurri kandø isua bønrramigwan trannrraimab isur, Cristo Jesús nø maig isuig køben, treetøwei,
45015006	ñim mayeeløba kandø isua, kan wamdø misra namui Señor Jesucristoi Møskai Tiuswan truba tabig wamindamig kønrrai.
45015007	Inchawei ñimbe ambugurri, igurri wamab utay, Cristo ñimun utab lataitøweingue Tiusweyasig tørguegwalmabig kønrrai.
45015008	Pøs nabe ñimun trendamønrrun: Cristobe judíosmera, tru circuncidawarmeran purugub meganrrab arrig køn cha, tru Tiuswan mørøbelø merrabsrø kølli misaameran nø maig martrab kørrømisrig købigwan treeg marig kørrømisrtrai, øyamay Cristobe kenamartrab indig køn, Tiusbe nø maig martrab taigwane treeg marøbig kui ashchai.
45015009	Incha gatø trutø gømøtø, Cristobe arruppe, tru judíos kømø misaamera nømun Tius lastima asimburø Tiuswan maya nuguen tab indig kønrrai arrig køn. Tiuswei wamwan pørigu maig taimbala: “Øyeekkurri nabe judíos kømø misaamerai utu ñi, Tiuswan tabig waminchib, ñui munchiwan cantab indamønrrun” cha, trendaig.
45015010	Katø katøganbaløsrø trenchibig køn: “Ñim, judíos kømø misaamera, Tiuswei misaameraba truba kasraaray” cha.
45015011	Incha gatøganbaløsrø katø trenchibig køn: “Mayeelø judíos kømø misaamera Señorwan purø tabig waminchib, mu misaameratøgucha nun purø tabig waminday” cha.
45015012	Katø Isaíaskucha øyeeg taig køn: “Isaíweinukkurri arrubig kan tusrwan srøldø basram barig lataigugurri srøig kal-lab lataitøwei katøgan srøig kurra, judíos kømø misaameran ashib karub pasrønrrab pasramisren, truiløbe nøm isua muniirab melaigwan ke nuinuutø pasra tøgagønrrun” cha.
45015013	Pøs tru nam isua muniirab melamigwan tranøb Tiusbe tru ñim nun kørekkurri maya nu kømburab kasrag købigwanba, chi isumgaig tab gøbigwanba ñimun netsøganrrai isur, tru isua munig melaig, truitø tøgagømburab tøgagønrrai Espíritu Santoi maramburab mariitøga.
45015014	Pøs, nai nunelø, nabe ñimuimburab øyeeg kuin gúi asha basrar, tab inchibelø gømitø netsailø, chigurrimbunø nebua asamig truitø netsailø, ambugurri igurri maig maramigwan waminchib eshkab pønrrønrrapteelø, ñimbe treelø gúi.
45015015	Inchendø nabe ñimun iigwan pørøppe, kanmaytø murtø rrencha børar, tru chimerayube maig kømigwan ñimun gatøle isunanrrab isua, nui ka yandø tab indigwan Tius nan tranikkurri,
45015016	tru na Cristo Jesúsweiwan judíos kømø misaamerayasig na marøb meganrrai. Pøs, na Tiuswei tru tabig srø wamwangøba eshkab kusrenanøbig kur, kan sacerdote Tiuswan keta tranøb latawei tru judíos kømø misaameran na Tiuswan keta tranen, nø ka utamdeelø gønrrai, nuyasiitø tarømariilø Espíritu Santogurri.
45015017	Inchawei nabe Cristo Jesúsweinuube truba tab gúi mørøb pasramig tøga basrar, na mariilø Tiusweimburabeløyu.
45015018	Pøs nabe gatøgan chi pegwan waminchab inchimøtø, na waminchippe, tru judíos kømø misaamera Tiuswan møra marøbelø gønrrai, tru nagurri Cristo chi mariilandø wamindamønrrun. Iigwane nabe marøppe, wamindiiløtøgaba, mariiløtøgaba,
45015019	Tius naba basrain gúi asamig nørreelø mariiløtøgaba, kwaara asha gønrrai mariiløtøgaba, iilai tru maramburab mariitøga marøb, katø Tiuswei Espíritui tru maramburab mariitøga marøb indiilan, nabe trunundø wamindamønrrun. Øyamay Jerusalénsrøngurri chutøgucha Ilírico birausrøngatig kerrigu chigucha palømíig na Cristoi tabig srø wamwan eshkab kusrenanig købig køn.
45015020	Pøs nabe Criston tru mana wamindi møriimøsrø, treegu tru tabig srø wamwan eshkab kusrenanøb pasramigwan mas isua martrab inchibig kur, Cristoi tabig srø wamwan møikkøben eshkab kusrennøbig pølbasra marinug srøig itø marøb guebimønrrab.
45015021	Masken Tiuswei wamwan pørig maig taimbala: “Managuen nuimburabigwan mu wammørøsraimeelø gøbelø nun nebua ashib, wamindigwan mana mørmeelø gøbelø chigúi nebua mørøb inchun” daig.
45015022	Inchawei øyeekkurri nabe katø gatø ñimun ashchab attrab inchen, arrumønrrai marinab pasrabig kur.
45015023	Inchendø møimbe yu na tsuim birausrømbe naimbe yandø chu maramig kawein gøben, katø merrab pilamerawansrøngurri ñimun ashchab truba arrug kui megaig køppe,
45015024	Españasrømay na inrrab arrua, pua burainrrab inchar. Kaguende nabe ñimun asha burainrrab isur, tru petø purainrrab arrua, kan maya yana ñimba lindigu truba kasraatø buraya, na trusrømay yamigwan ñim nan purugunrrai.
45015025	Inchendø møimbe nabe Jerusalénsrømay inrrab yar Tiuswei misaameran an burugúigwan trannrrab.
45015026	Kaguende macedoniasreeløba, acayasreeløbabe tru Jerusalénsrø Tiuswei misaamerai utu waachameran purugumig an tulisamig nømune tabig asønaig køn.
45015027	Pøs nømbe tabig martrab isua marig køn. Inchagucha nømbe judíosmerane uløweim bønrran. Kaguende tru judíos kømø misaamerama Tiusweimburabig purø tabig tru judíosmeraiwan nøm tøga utab pønrraibe, nømgurringucha nøm chi tøgagúiløtøga judíosmeran tranøb pirisamig ulø bønrran.
45015028	Incha i maramigwan nabe yandø chab mara, tru kan mamig misrizhig latawei tru an purugúigwan nømun purøørabe, Españasrømay inrrab arrua, ñimun ashchab arrumønrrun.
45015029	Incha na ñimuisrømay arruppe, Cristoi mayanguen tabigwan ñimun pirishinrrab tøgagømburab tøga arrum gúi nabe asha basrar.
45015030	Inchendø nabe, nai nunelan, namui Señor Jesucristogurrimba, Espíritu Santoi undag købikkurrimba, naimburab ñim Tiusba truba rrugab wamindigu, tiusmanda naba kanbalatø misrtrai chinrrab, Tiuswan truba rruba miab melamigu.
45015031	Pøs tru Judea birau Jesucriston chi kørenrrab inchimø misaamerai tasku na kebeñmønrraimba, katø tru Jerusalénsrø Tiuswei misaamera tru an burugúig srua yaigwan tabig kui ashib utønrraimba Tiuswan miarrunrrigay,
45015032	pøs Tius treeg kønrrain gøbene, na ñimuisrø arruppe, truba rruba kasrag bua, ñimba kanbalatø pishindø tab wamig kønrrai.
45015033	Inchen Tius tru chi isumgaig tab gøbiibe ñim mayeeløba pasrønrrai isur. Treeg kønrrun.
45016001	Cristogurri tru namui nuchag Feben tabig ashib tøgagørrunrrigay chinrrab inchar, tru Cencrea iglesiayu chi maramigu purugubigwan.
45016002	Señorwein gúimba ñimbe nun truba tab wamab utønrrigay chinrrab, Tiuswei misaameran maig utamig køben, trumay. Katø ñimgurri nun chi purugumig palain gøbene, purugub inchigay. Kaguende nøma truba yamelan truba rruba purugub megabig køn, katø nan chigucha.
45016003	Cristo Jesúswei maramigu lincha marøb melabelø, Priscilanba, Aquilanba ‘tab ka amøñigueh’ tan chirrunrrigay.
45016004	Truiløbe naimburab nan chi kømønrraindø kwam labguen inchibelø gøn. Truilane nabe mayanguen ungwa, ungwa tamønrrun. Katø natø gømøtø, judíos kømø misaamerai iglesiameragucha mayamba nømune ungwa tan.
45016005	Katø iglesia tru nømui yau tulundzunabelangucha ‘ka amøñigueh’ tan chirrunrrigay. Katø tru Epeneto, nai undaaraig, Asia birausrø ke srøsrøzhiitø Criston nømerrig kørewa pasramisrøbigwangucha ‘ka uñgu’ tan chirrunrrigay.
45016006	Katø ñimuyasig truba rruba marøb megabig Maríangucha ‘tab ka uñgu’ tan chirrunrrigay.
45016007	Andróniconba, Juníaswanba, nai misaameran ‘ka amøñigueh’ tan chirrunrrigay, kailan pønsraig yau merrarrawa keeriilø naba lincha bønrrabelø gøbelan. Truiløbe Cristo nøashib karua øriilø nømune tabelø mumera gúi asiilø, katø nømbe Criston naguen køremøwatø, nømmerrig kørewa pønrrabelø, treelø gøn.
45016008	Señorweimburab nai undaaraig Ampliaswan ‘ka uñgu’ tan chirrunrrigay.
45016009	Katø Cristoi maramigu namun lincha marøb megabig Urbanonba, katø nai undaaraig Estaquiswanba ‘ka amøñigueh’ tan chirrunrrigay.
45016010	Apeles, Cristoimburabigu chine nebuinab puraya møwanba, katø Aristóbuloi yauelanba ‘ka amøñigueh’ tan chirrunrrigay.
45016011	Nai misag Herodiónwanba, Narcisoi yauelø Señorwan kørewa pønrrabelanba ‘ka amøñigueh’ tan chirrunrrigay.
45016012	Señorwei maramigu truba marøb melabelø Trifenanba, Trifosanba ‘ka amøñigueh’ tan chirrunrrigay, katø Pérsida, truba undaaraig, tru Señorwei maramigu truba rruba marøb megabigwanba.
45016013	Señorweinug purø tabig kui asig Rufonba, nui usranba ‘ka amøñigueh’ tan chirrunrrigay, pøs truibe nai usri lataig kuig køn.
45016014	Asíncriton gøben, Flegonten gøben, Hermeswan gøben, Patrobaswan gøben, Hermaswan gøben, katø nunelø nømba warabelan gøben ‘ka amøñigueh’ tan chirrunrrigay.
45016015	Katø ‘ka amøñigueh’ tan chirrunrrigay Filólogon gøben, Julian gøben, Nereowan gøben, katø nui nuchawan gøben, Olimpaswan gøben, katø tru nømba warabelø mayeelø Tiuswei misaameran gøbengue.
45016016	Kangurrin gangurri ‘ka amøñigueh’ chib tabig wamab Tiuswei undag købiitøga tasig rraniyay. Cristoi iglesiamerabe mayamba ñimun ‘ka amøñigueh’ cha øran.
45016017	Pøs nabe ñim, nai nunelan, ashiptø gønrrigay chinrrab inchar ñimun nøørøtø misrtrai indamba, Cristoi maywan søtøbønrramisramba inchibelan. Truiløbe tru ñimun kusrenanigwan ka peemaytø bunrrai marøbelø gøn. Ñimbe truilane tarømisray.
45016018	Kaguende treeg misaamerabe namui Señor Cristoiwan marmeelø gøn. Treeg kømøtø, ka nømuimburaptø tab gønrrai labelø gua, waminchibgucha purø tabzhig wamincha, mørøptø wamdiig tabzhig wamincha, chigucha trunun nebua ashmø misaazheelan kegørrøsrkøbelø gøn.
45016019	Pøs tru tabig srø wam maig taigwan ñim møra marøbelø gúigwane mayeeløba nebua asha gøn. Treekkurri nane ñimuimburab truba kasrag køtan. Inchendø ñimbe chigøben tabigwane purø nu gusrebelø, kaigwane kan isubguen isumeelø gúimbe gøtan.
45016020	Inchen Tius tru chi isumgaig tab gøbiibe kan maya yanayutø Satanáswane nøbe tambalørtrun ñim itøbuna bønrrønrrai. Namui Señor Jesúswei ka yandø tab indiibe ñimba gønrrun.
45016021	Timoteo, maramigu nan lincha marøb megabig, ñimune ‘ka amøñigueh’ cha øran, katø trugurri tru nammisaamera Lucio gøben, Jasón gøben, Sosípater gøben, truiløgucha.
45016022	Na, Tercio, Pabloi kilga børøbikkucha ‘ka amøñigueh’ cha ørar, Señorwei munchiyu.
45016023	Gayogucha ñimun ‘ka amøñigueh’ cha øran, tru nan truyu tsumig ya bebøb, katø iglesia mayeelanba pebøb inchibig. Inchen gatø Erasto tru ciudayu an asamigwan nø ashibiiba, katø trugurri namui nuneg Cuartogucha ‘ka amøñigueh’ cha øran.
45016024	Namui Señor Jesúswei ka yandø tab indiibe ñim mayeeløba gønrrun. Treeg kønrrun.
45016025	Møimbe Tiuswan maya nuguen tabig waminchigun, Tiuswei tru tabig srø wamwan na wamindiiba, Jesucristoimburab na eshkab kusrenaniiba iilø maig køben treegu mur bønrrønrrai marøbigwan. I tru tabig srø wambe tru manasrøngurri mu asiimíig pasrabig Tius nø maramigwan nuinetø tøgagúigwan tru kenamarig maig køben, treeg køn.
45016026	Inchendø møimbe Tius tru maig karuigwan eshkabelø pøriiløgurri tru mu asiimíig pasrabigwane kenamaran judíos kømeelø chu birausrø misaamerandøgucha, Tius tru manasrøngurri managatig wabig nø maig maramigwan martrain basrig, treeg, nømui isubigwan Cristoinug pønsra tøgagúigu maig taigwan møra marøbelø gønrrai.
45016027	¡Tius tru nøtø kandø wabig, tru muguen nebua kusremgaig newan kusrebigwan managatig tørguegwalmabig kønrrun Jesucristogurri! Treeg kønrrun.
46001001	Na Pablo, Tius nan trendø treeg kønrrain gøben, Cristo Jesús nøashib karua ørig kønrrai wamig, nai nuneg Sóstenesba misra, i kilgawan pørar,
46001002	Corintosrø iglesiayuelan, Cristo Jesúskurri tru Tiusweyasig tarømariilø, nuyasiitø newan tabelø gønrrai wamiilanba, katø tru mayeelø chutøgucha namui Señor Jesucristoi munchiwan wamabelanba, truibe namuimba, nømuimba Señorwan.
46001003	Namui Møskai Tiusweimba, Señor Jesucristoimba tru ka yandø tab indigwan gøben, chi isumgaig tab gøbigwan gøben ñim tøgagønrrai inchar.
46001004	Chu urastøgucha nabe Tiuswane ñimuimburab ‘ungwa, ungwa’ chibig kur, Cristo Jesúskurri ñimun Tius ka yandø tab indigwan tranikkurri.
46001005	Kaguende chiyutøgucha ñimbe nuinug purø nørrø tøgagønrrai traniilø gøn, kerrigu wamindigu lata, kerrigu nebua ashib ambigu lata.
46001006	Trumay Cristoi tru srøig tabigwan wamindiibe ka wamindiitø gømø, ñimuinuube cierton kørrømisrin gøn,
46001007	Tiusweiwan marøbelø gømigwan keta tranig chigucha chi palømeelø gømnegatikke, Jesucristo kenamisramigwan ñim munig melappe.
46001008	Katøgucha srabegatig ñim kørrømø mur bønrrønrrai nøbe tøga basrønrrun, namui Señor Jesucristo gatø arrub gwaløm chi kaig mariilø chigar bønrramig kønrrai.
46001009	Tiusbe nøbe maig martrab chippe, treegwan marøbig køn. Ñimbe nøgurri wamiilø gúig køn, nui Nusrkai Jesucristo namui Señorba lincha bønrramig kønrrai.
46001010	Nai nunelø, Señor Jesucristoi munchiyu maig maramigwan tiusmanda øyeeg marøb melørrunrrigay chib waminchab inchar. Peg peg isub gømøtø, kandø isuy cha, ñimui utu mas nøørøtø inchib tarømisramig kaanrrai. Masken treeg kømøtø, newan kanbalatø lincha kandø isub, maig marameløyu kandø isub inchigay cha.
46001011	Nai nunelø, møiløgøsrøn Cloéwei yaueløbe nane eshkatan, ñimbe kwayam labrre waran cha.
46001012	Pøs nabe trenchinrrab inchar, møiløgøsrøn ñimbe trenchibrren gøn dan cha: “Nabe Pabloingatiig kur” chiben, katøgane: “Apolosweingatiig kur” chiben, katøgane: “Nabe Cefasweingatiig kur” chiben, katøgane: “Cristoingatiig kur” chib. Treeg inchib gøn dan cha.
46001013	Trube, treeg købene, ¿Cristobe nuin gúi, nuin gúi misra basra chindah? Kabe ñimuyasig kurusyu kwanrrai mesrøppe, ¿na Pablon mesraig kø chindah? Kabe ñimun piu umbu ulsrøbgucha ¿nai munchiyu piu umbu ulsraig kø chindah?
46001014	Tiuswan nabe ‘mayanguen ungwa, ungwa’ tamønrrun, ñimun møigwangucha na piu umbu ulsrømuigwan. Nabe piu umbu ulsrøppe, Crisponbah, Gayonbatøwei treeg marig kuig køn,
46001015	nai munchiyu ‘piu umbu ulsrailø guer’ chib mugucha trenchib gømønrrai.
46001016	(Katø Estéfanaswei yauelandøbe piu umbu ulsrøbwei indig køn. Inchendø katøgan mas mungucha piu umbu ulsraibe nane isumøtan).
46001017	Kaguende nane Cristobe misagwan piu umbu ulsrøb uñchai ørmøtø, Tiuswei tru tabig srø wamwan eshkab kusrenanrrai ørig køn. Incha nabe waminchibgucha, nørrø wammeratøga purø may waminchimur, Cristo kurusyu kwaigwane chigucha gømíig kui lataig marig kømønrrai.
46001018	Cristo tru kurusyu kwaigweimburab tru eshkab kusrenaniibe yandø tru kaigyu kegørra pønrrabelaimbe chigucha gømíig, ke chugúinguen mørmubendø wamindi lataig køn. Inchen nam yandø kaigyugurri wesrailaimbe tru wamindiibe Tiuswei tru maramburab marig, truig køn.
46001019	Kaguende trenchibig pørig pasran: “Purø gusreb møguelø chigurrimbunø nebua kusrewa tøgagúilane pinisamønrrun cha. Kusrebelø nøm chigúi møra tøgagúilane chigucha gømíig mara kaasha kørrømaramønrrun” chibig
46001020	¿Pøs, tru purø gusrebiiba, katø kusrennøbiiba, katø møi i gwaløm nørrø kusrewa ‘treeg, rreeg køn’ chibeløbabe chu bønrrah? ¿yu pirau chine purø nørrø kusreegwane chugúinguen mørmubendø marig, Tiusbe treeg mara tøgagømuitarru?
46001021	Kaguende Tiusbe, tru nui muguen nebua kusremgaig kusrebig kuigu, yu pirau misaamerabe nømui tru purø nørrø kusrewa tøgagúitøgabe nun nebua ashmønrrai indig køn. Pøs tru chugúinguen mørmubendø wamindig mara tøgagúigwan eshkab kusrenaniitøga nun kørebelane kaigyugurri wesramig, Tiuswane tabig asønaig køn.
46001022	Kaguende judíosmerabe kan møg Tius nøba pasrain gúi ashchai mariilan miaben, griegosmerabe tru purø nørrø gusreeg wamindiilan mørøg kui inchibelø gøn.
46001023	Trune nambe Cristo kurusyu kwaigwan eshkab kusrenanøbelø guer. Truibe judíosmeraimbe ke ka srurrengwangarubig køben, judíos kømø misaameraimbe ke chugúinguen mørmubendø wamindig, treeg køn.
46001024	Trune Tius tru wamiilayasiibe, judíosmerai lata, griegosmerai lata, Cristobe tru Tiuswei maramburab mariiba katø Tiuswei tru muguen nebua kusremgaig kusreiba, truig køn.
46001025	Kaguende Tiuswei tru chugúinguen mørmubendø wamindi lataig asønabiibe møguelø purø may isua wamindi lataig kømøtø, mas purab nuig køben, katø Tius tru itønaptiig lataig kuibe, kan møwei fuerzas lataikken gømøtø, purab murikken gøn.
46001026	Inchawei, nai nunelø, tru ñimun wamab uras ñim mailø gøbelø gúigwan isua asamig køn. Misaamerain gabyu kusrebeløbe ñimbe ke kan gandøwein gøben, katø ashib karub purrabelø nørreeløbe mamdø gøben, katø tab misagugurri amrrub misaamerabe mamdø gøn.
46001027	Yu pirau chugúinguen mørmubendø wamindi lataig tøgagúigwan Tiusbe truigwan wesrawa basrig køn, tru purø nørrø kusrebelan kørig mara gørrømartrab. Katø yu pirau kwa gaizheelø gønmab asha tøgagúilan Tiusbe truigwan wesrawa basrig køn, nørreelan kørig mara gørrømartrab.
46001028	Yu pirau misagwein gabyu larrø gaizheelø gønmab asha tøgagúilanba, katø kaashib indiilanba, tru chigucha gømøzheelø gúi asiilan, Tiusbe truilan lawa wesraig køn, tru nørreelan chigucha gømeelø mara gørrømartrab,
46001029	mugucha Tiuswei merrab nørreelø misrøb møg inchib pønrrømønrrai.
46001030	Ñimbe Tiuskurri Cristo Jesúsba kanbalatø pønrran. Cristo Jesúsbe namuimbe tru mu nebua kusremgaig kusremiba, katø sølgandø tabiiba, katø Tiusweyasiitø tarømariilø gømiba, kaigyugurri wesruilø gømiba, treeg køn nøbe.
46001031	Inchawei Tiuswei wamwan pørigube trenchibig køn: “Møikkøben truba nuig kømmørø inchib waminchib pasrag købene, Señorweimburappe møg inchib waminchib pasrøbash” cha.
46002001	Inchawei nai nunelø, Tiusweimburabig mun kenamariimíig pasrabigwan na ñimun eshkab kusrenanøb arrub urasma, ke kan chull møramdiig purø may waminchib, katø purø nørrø kusreb nebua asiilan waminchib arrumuig køn.
46002002	Pøs nabe ñimui utube katøgan chi pegwan isub pasrønrrab gømøtø, Jesucristonba, nun kurusyu mesra kweetsigwanba, trunundø isua basrønrrab isuig køn.
46002003	Incha nabe ñimui utu uñib urasbe trubørab chish kømøwei, trurrigu kørig kuig ¡gatø! itønab pasraig købig køn.
46002004	Inchawei na wamindigu lata, katø Tiuswei wamwan eshkab kusrenanigu lata, purø nørrø nebua ashib kusreig wamdøga purø may gøremdiig waminchimuig køn. Treeg kømøtø, Tiuswei Espíritui maramburab mariitøga kenamarøb wamindig køn,
46002005	tru ñimui isubigwan Jesucristoinuutø pasriibe møguelø purø nørrø kusreegu basrig kønrrain gømøtø, Tiuswei maramburab maramigu basrig kønrrai.
46002006	Treeg kuingucha, Tiusweimburabeløyu yandø tsabø nørrørawarwei utubeguende nørrø nebua kusreegwan waminchibwei inchibelø guer. Nambe waminchippe, tru nørrø nebua ashib kusreegwan møi nam warain gwalømigwan gømøwei, kabe møin gwaløm yu pirau nøm ashib karubelø nømguen patsab ambubelaiwan gømøwei wamindig køn.
46002007	Treeg kømøtø, nambe waminchippe, Tiuswei tru muguen nebua kusremgaig mu asiimíig, sørig pasrabigwan wamindig køn, tru chi pønrrabikken kaabenbatøsrøwei namuyasig maya nuguen tab gønrrai kanmaytø manasrøwei Tius treeg martrab isua tøgagúigwan.
46002008	Inchen møi yu pirau nørreelø karub purrabeløbe møitøgucha iig tru muguen nebua kusremgaigwane chigúinguen mørmuig køn. Pøs iigwan chigúi mørig kuimbe, namui Señor tru tørguegwalmabigwane kurusyu mesra kweechimubsruig kuinrrun.
46002009	Inchendø Tiuswei wamwan pørigu taimbala: “Mugucha kaptøgabe nebua ashmøwei, muguen kalutøgabe nebua mørmøwei, ni muguen øyeeg kuitamappe isubguen isumøwei indigwan, Tiusbe nun undaguelayasiibe trunun tøgagønrrai tamara pønsrain gøn” cha.
46002010	Inchendø Tiusbe sørig pasrabigwan nui Espíritugurri namune kenamarig køn, kaguende tru Espíritube maig kuigwan kerriguh chishtø ashibig kua, Tiuswei tru muguen nebua asiimíig nø purø umbusrø tøgagúilanguen kerrigu.
46002011	Pøs ¿kan møwanma nui manrrau umbusrøngue chi isub pasraigwan nebua ashibiibe nui espíritutøweimbe nebua ashmuitarru? Øyeetøwei Tius nø purø umbusrø tøgagúilane mugucha nebua ashmuben, Tiuswei Espíritutøwei nebua asan.
46002012	Nambe espíritu yu pirauigwan utømøtø, utappe, Tiusweinukkurri arrubig Tiuswei Espíritun utig køn, nø ka yandø keta tranigwan chigúi mørøbelø gømig kønrrai.
46002013	Inchawei nam iigwan waminchippe, møguelø yu pirau kusremburab kusrebelø kusrenani wamdøga waminchimer. Treeg kømøtø, Espíritu Santo kusrenaniitøga Tiusweimburabelan øyeeg køn chib waminchippe, Espíritu Santon tøgarmeran waminchibelø guer.
46002014	Kan møg Tiuswei Espíritun chigaibe, Tiuswei Espírituimburabigwane utønrrab gaiman. Pøs nuimbe ke chugúinguen mørmubendø mari lataig køben, ni mandø gúinguen mørmøn, kaguende Espíritu Santo purugubendøwei, øyeeg, øyeeg købig kuin gúi nebua asamig kua.
46002015	Inchen Tiuswei Espíritun tøgaibe chiwandøgucha øyeeg, øyeeg købig kuin gúi nebua isumig tøgaig køn. Inchen nungurrimbe mugucha ‘øyeeg, øyeeg køn’ chinrrab gaimanrrun.
46002016	Pøs Tiuswei wambe trenchibig køn: “¿Señorwei isuilan kabe mu nebua asitarru? cha. ¿Señorwane kabe mu kusrenrrautah?” cha. Inchendø nambe Cristo nø isuimay isumigwan tøgar guer.
46003001	Inchawei nai nunelan, nabe Tiuswei Espíritu maig kønrrain gøben treeg isubelan lataig waminchab gaimaig kuig køn. Treeg kømøtø, tru maig amøñig køben amøñibelan lataig, trumay wamindig køn, Cristoimburabigube kan shush ureezheelø latailan.
46003002	Nabe ñimune pitsøtø mutsøsraig køn, tranrrø mamig manrrai manmøtø, kaguende gatøgucha truigwane utønrrabgailø srø gúimba. Ni møi yanguen gatøgucha treeg mamigwane manrrabgailø srø gua,
46003003	katøgucha ñimbe ñimui asr maig marøg kui inchen treegwan marøbelø srø gøn. Pøs ñimui utube pusrkwai ashib gømig, aleguiam lab treeg inchib pønrraibe, ¿ñimui asr maig marøg kui inchen treegwan marøb, maig købash amøñibelø lataig marøb amøñimøtirru?
46003004	Kaguende ñim møibe: “Nabe Pabloingatiig kur” chiben, katøgane: “Nabe Apolosweingatiig kur” chiben, øyeeg inchib pønrrappe, ¿maig amøñig køben amøñibelø lataig marøb pønrrømøtirru?
46003005	¿Trube, treeg købene, na Pabloba, Apolosbabe chimera gøbrah? Pøs nambe ka marøb melabeløtø gøben, ñimbe namgurriwei kørewa bønrran, namun møigwandøgucha Señor maig martrai karua pønsraig køben, treegwan marøbelø.
46003006	Nabe ellguaben, Apolosbe pi guchen, tru tusrwan nurangaruppe, Tius nø nurangarun.
46003007	Inchawei ellguabig lata, pi guchibig lata chigucha gømeelø gøben, kal-lawa nuranrrai marøbiibe Tius, nø gøn.
46003008	Ellguabig lata, pi guchibig lata, møibe kabe peg kønrrab gúindø trunundøwei marøb gøn. Inchendø nøm møitøgucha nømui maramigwan maig marig køben, Tiusbe tru marimburø pagaraben, utønrrab gúinrrun.
46003009	Kaguende nambe maramigwan Tiusba lata lincha maren, ñimbe Tiuswei ellmari tul gøb, katø Tiuswei ya gøb indan.
46003010	Tius nui ka yandø tab indigwan nan maya traniitøga, kan møg yawan purø may maram gusrebig lataitøwei yawan niga basrønrrabigwan nabe pølbasra basren, katøgane tru na pølsrugwan mara pasrim bala, kusrub yan. Inchendø møitøgucha marøb ambuppe, mandø marøb yainatashchab asha maramig køn.
46003011	Pøs kaguende yawan niga basrønrrabigwan chab marig basrøbene, mugucha gatøgane katø srøig peg nøørø maramig kømøn. Kaguen tru chab mara pasriibe Jesucristo gøn.
46003012	Inchen tru yawan niga basrønrrai pølbasra marim balabe: orotøga marin gúi, andøga marin gúi, kabe purø tab sruuzheeløtøga marin gúi, tsiitøga marin gúi, putøga marin gúi, kabe ka shautøgatø marin gúi inchun.
46003013	Inchen tru nøm treeg mariiløbe møigweindøgucha tørgandø chigúi asamdiig kenamisrtrun tru maig kønrrabigwan asha marøb gwaløm. Kaguende maig køtashchab naatøga parra ashen, tru naabe kanuin ganui nøm maig marigwan chigúi ashchai kenamartrun.
46003014	Inchen møikkøben tru yawan niga basrønrrabigwan marim bala nø marøb kusrab yaig chi gømø, nagu ka buraibene, truburø nøbe tru utamigwan utønrrun.
46003015	Inchen møigwein gøben nø chi marøb megaig pachiptinchene, tru nø treeg marigwane kaptøashchun. Nøbe truyugurri weluløppe, weluløbwei inchendø, treetøgucha welulrrab kan nag bilab utuwan burøluløb ib lataig welulabe gønrrun.
46003016	¿Ñimbe ashmeelø gøtirru? yamba ñimdøweinguen Tiusweimbe tab ya gøben, Tiuswei Espíritube ñimuinug basrabig kuin gúi.
46003017	Inchawei møikkøben i Tiuswei yawan pinishibigwane Tiusbe nungucha pinishinrrun. Kaguende Tiuswei yabe newan tabig nuyasiitø gøben, tru Tiuswei yabe ñimdøwein gøn.
46003018	Kusrebelø guermab ñimasiitø kegørrab pønrrømøtay. Ñimui utu møikkøben misaamera møin gwaløm yu pirau isuigu truba rruba nu gusrebig kurmab isubiibe, chi nebua ashmíig lataig misramig køn, cierton kusrebig kønrrappe.
46003019	Kaguende kusremburab kusreeg yu pirauibe Tiuswein gabyube ke chugúinguen marmubendø marig treeg køn. Pøs øyeeg chibig pørig pasran: “Nøm truba rruba kusrebelø guermab isuigutøwei Tiusbe iløsrka kegørrønrrai marig køn” chibig.
46003020	Katø treekkucha chibig køn: “Señorbe ashibig køn cha, tru nørrø gusrebelai isuiløbe chi isumuinguenig isuilø gúi.”
46003021	Inchawei mugucha, ø møøbesin chib, truba rruba møg inchib waminchib pasramibe chigagøn. Pøs kerriguba ñimuin gøn:
46003022	na Pablo lata, Apolos lata, Pedro lata; iig waraig pirø lata, øsig kømig lata, kwamig lata, møin gwaløm lata, katø wendø attrabig lata; pøs ñimuiwein gøn kerriguba.
46003023	Katø ñimbe Cristoielø gøben, Cristobe Tiuswein gøn.
46004001	Ñimbe mutøgucha namune Cristoi maramigwan marøb, katø Tiuswei tru mu asiimíig sørig pønrrabigwan nam asha marøb, kusrennøb pønrrønrrai pønsrailø gúi, namune ka treetø isua tøgagørrunrrigay.
46004002	Pøs tru maramigwan nøm asha marøb gønrrai pønsrainabeløbe møitøgucha nui mariiløyu chi isumgaig marøbelø gønrrain gøn.
46004003	Nane naimburappe, chi menrra isumøtan, ñim gúi, kabe yu pirauelø mugøben tru maig kønrrabigwan asha marøb purrabelø, truilø gúi, nan ‘ñibe øyeeg, øyeeg marøbig køn’ dainab pasramig. Kaguende nabe naasiitøweinguen ‘øyeeg, øyeeg kur’ chimur.
46004004	Pøs nabe naimburappe, nai manrraube chi kalø marig kebachibiibe chigaig basrar. Inchendø na treeg pasraitøga ‘chi kalø marmíig kur’ tamig kaagøn. Kaguende nan maig kønrrabigwan asha marøbiibe Señor, nø gøn.
46004005	Inchawei treeg købene, treeg maramig pumøwatøbe ‘ñibe øyeeg, øyeeg kuin gøn’ chib, treeg kui mara kørrømarmøtay. Muniiray Señor arrumnegatig. Tru sørig pønrrabig løstøyuelan nøbe tøryu wesrawa, møguelø nømui manrrømerayu chi martrab isua tøgagúilan kuragutchun. Inchen møitøgucha Tius tabig wamindig kømigwan utønrrun, nøm maig marig køben, treekke.
46004006	Nai nunelø, iigwan kerrigu øyeeg pørøppe, Apoloswanba, nanba asha kusrenrrai indig køn ñimuyasig tab gønrrai, ñim namun asha kusrewa, pørig maig chibigwan purab marøb pønrrømønrraimba, kanune kaig køn chib, kanuingatøgøba inchib ñim truba møg inchib nørreelø misrøb pønrrømønrraimba.
46004007	¿Ñun mu gúi nebua asig kønrraima ñune mu rreeg mara basrta? ¿Tius tranigwan utiimíibe ñibe chi tøgagugu? Inchen nø rranigwan ñi uta tøgagúig købene, trube, ¿chindimbarre møg inchib nuig misrku, tranigwan uta gømøwa lata?
46004008	¡Paare, ñim waachaalleeløbe! Yandø ke newanelø, katø ñimbe yandø chiyutøgucha palømíig ke newan døgar gøppeendi, ñimbe namun balain gømø, yandø reymera, yandø ñimdø ke tsabø asha garubelø. ¡Kan waachaalleelø! Ñim isa gømøtø, reymera gua, ke ñim garub pønrraimbe, namgucha treetøweim bønrrønrrab, ñimba ke amøñigasamig køtan.
46004009	Pøs nam Cristo nøashib karua øriilane yandø wendau ke srabesrø melab lataig treeg pønrrønrrai pønsrailø guer, yandø kwanrrai wesrawa pønsrailan latawei. Pøs nambe yu pirau mayeelai merrab misagashib srua gúilø gømig køtan, ángelesmera lata, misaamera lata.
46004010	Nambe Cristoimburabikkurri ke chugúinguen mørmeelø lataitø gøben, trune ñimbe Cristoimburabeløyu purø gusrebelø latailø gøn. Nambe ke itaptø gaizheelø gøben, trune ñimbe purø mur chibelø latailø gøn. Ñimbe tabelø gønmab asiilø gøben, trune nambe kaasiilø guer.
46004011	Pøs nambe møin gwalømgatig parøgwai mørøb, pi mulgwai mørøb øyeeg nebuig meler, asru kemig truburab gømuielø, ichabeta kørriindiilø, katø chu waramig ya gaweyelø.
46004012	Nambe namui tasiimeratøga muraara, muraara marøbelø guer. Namune trømbøig tsalø wamøben, namgurrimbe nømune mayanguen tabig nebuilø gønrrai inchibelø guer. Namun kaig maringucha, namgurrimbe awentabelø guer.
46004013	Namune kailø gønmab ashchai isa waminchen, namgurrimbe maig købash inchimø, tammay løtabelø guer. Nambe møi øyan gwalømgatig yu pirau yandø kaasha kørrømarig chilliirrøsr kørreibig latailø guer, mayeelai kaasi shau.
46004014	Nabe ñimun iigwan pørøppe, ka kørig martrab inchimøtø, masken tabig melønrrai waminchar, nai undaaraig ureemera latailø gúimba.
46004015	Pøs ñimbe Cristoimburabigu kusrenanøbeløbe diez milburab tøgagúindøgucha, kan møskai lataibe kandø tøga gøn. Kaguende Cristo Jesúsweinuube Tiuswei tru tabig srø wamgurri nabe ñimuimbe møskai misrig køn.
46004016	Inchawei nabe ñimun øyeeg marøb melørrunrrigay cha waminchar, na maig marøbig køben, ñimgucha treegwei marøb gønrrai.
46004017	Inchawei nabe Timoteowan ñimuimay ørig køn, nai undaaraig nusrkai lataig Señorwan maikkucha tarømisrmø megabigwan. Nøbe na Cristo Jesúsweimburab maig marøb uñibig kuigwan ñimun isunanrrun, na chutøgucha iglesiamørig maig kusrenanøb yailan.
46004018	Inchen ñim møiløbe na ñimun ashchab arrumønrraitamab purø nørreelø misrøb møg inchibelø misrin gøn.
46004019	Inchendø nan Señor inrrain gøbene, peba ñimun ashchab arrua, nøm truba rruba nørreelø misrøb wamindiilan ashmøtø, tru nømui marøb gúigwan asamønrrun.
46004020	Kaguende Tius nø ashib karub waibe wamindigu basrømøtø, maramburab marigu basran.
46004021	¿Nabe ñimuimay tsig srua arrumig balain gøgueh? ¿Kabe undag købiitøga larrø tammay waminchab arrumig balain gøgueh? ¿Ñimbe møigwan balaingøgue?
46005001	Ñimui utube ishumburmeraba, møgueløba trømbøig marøb gúigwan truba wam gøn, ñimui utube møikkøsrønbe panabusrandøwei pera tsuin gúi, judíos kømeelø Tiuswan ashmø misaameraguen kan øyeekkatig trømbøig maramigwane purø rrømbøig kui asha treeg marbasiimíigwan.
46005002	¡Trune treeg kømnebe ñimbe chi gømui lataig nørreelø misrøb ka møg inchippe bønrran! ¿Ashene, øyeeg bubene, ñimbe isuig kishibguen bønrrømø, chindah? Tru øyeeg kaig marøb møwane ñimui utugurrimbe wegutchai inday.
46005003	Pøs nabe ñimba gømøtø, nai asr pasraigube yabsrø nøørø basraindøgucha, nai isuigube ñimba basrøwa, tru treeg kaig marøb møwane nun maig itø attrabigwan treeg kønrrai kørrømara pasrøbguen inchar, na ñimui utu basrøwa lataitøwei.
46005004	Namui Señor Jesucristoi munchiyu ñim tulundzunøben, na maig isubig kuigube ñimba basrøben, Señor Jesúswei maramburab maramig truyu basrøben,
46005005	tru larrø kaig marøb møwane Satanás nø tøgagønrrai pasrtrigay, nui asrwan pinisaig kønrrai, Señor arrub gwaløm nui espíritune kaigyugurri wesraig kønrrai.
46005006	Ñim nørreelø misrøb waminchib pønrraibe chi tabig kømøn. ¿Ashmeelø gøtirru, harinayu levaduran lamøtø pusriitø maya sømarigwan larrøb pulingarubig kui?
46005007	Tru kølli levadura lataig tøgagúigwan wegutsay, harina sømarig chi levadura larriimíig latawei ñim chishelø gønrrab, ñimbe yandø chabguen treelø gúig køppe. Kaguende Criston, tru namui Pascua Fiestayu Ubisha-unø gweetsamig købigwane namuimburø kweetsig købig køn.
46005008	Inchawei nambe tru Pascua Fiestan marøppe, tru kølli levadura lataigwan tøga marøb gømøgun, tru kaig martrabgøba isub, chine trømbøig maramigwangøba isub indi levaduran. Treeg kømøtø, tru pirri chi levadura chigaig lataitøga fiesta margun, tru pirriyu chi lindisaimíig chi sørig chigaig, ciertongue.
46005009	Nabe ñimun kilgayu pørøppe, asrtøga trømbøig marøb ishumburmeraba, trømbøig marøb møgueløba linchimøtay cha børig køn.
46005010	Inchendø nabe iigwan trenchippe, yu pirau tru Tiuswan ashmø misaameran truilaimburab waminchimur, tru ishumburmera lata møguelø lata trømbøig marøbelan, tru larrø pareelan, chi isa gøben an nila wesrabelan, katø chiwangøben kan tius kui lataig inchibelan. Pøs treeg misaameraba kerriguwan linchimumig kuimbe, trube, ñimbe yu piraugurrimbe webambam nebubsruinrrun.
46005011	Pøs nabe ñimun pørøppe, ‘ñimui nuneg kur’ chib pasrøbendø, menda ishumburba trømbøig marøptiig, larrø pariig, katø chiwan gøben kan tius kui lataig inchibig, kabe isa waminchib wam gusruptiig, mutsiiraptiig, purø may isa nila wesraptiiba, øyeeløba lindamig kømøn cha børar. Treeg inchibiibabe mabguen lincha mamumig køn.
46005012	¿Pøs nagan Tiuswei misaamera gømeelø nøøreelan kabe na asha marøb pasramig kuitarru? ¿Tru iglesiayuelan asha maramigwane ñim maramig kømuitarru?
46005013	Kaguende Tiuswei misaamera gømeelø nøøreelane maig kønrrabigwan Tius nø asha martrab gúinrrun. Inchendø: “Tru ñimui utu tru larrø rrømbøig marøbigwane ñimbe wegutsamig køn” cha, trenchibig køn Tiuswei wamwan pørigube.
46006001	¿Maig marøb pønrrabelø guaasamø, ñim møikkøben Cristogurri nui nuneeba aleguiyam laig tøgagua, Tiuswei misaamerainug kømøtø, tru sølgandø tabigwan marmeelaisrø tru kwayam laigwan ‘tamara guettra’ chib, treeg inchib pønrrønrrappe?
46006002	¿Ñimgan ashmeelø gøtirru Tiuswei misaamerabe yu pirau misagwan maig asha maramigwan nømguen asha martrabelø gúi? ¿Inchen yu pirau misaameran treegwan ñimguen asha martrabelø gøbendøbe, trube, chigøben kwayam lailø yandøzhig pub arrubigwane treetøwei asha martrab gaimabelø gø chindah?
46006003	¿Ashmeelø gøtirru ángelesmeranguen maig asha maramigwan nam asha martrabelø gúibe, mas yu pirau chigøben pub arrubigwandøbe chincha asha marmønrrab gø?
46006004	Inchawei tru kwayam lailø yu pirau chigøben pub arrubigwane iglesiayuelø gømeelan ¿mandøgurri truilan asha martrai pønsrøbelø gøh?
46006005	Nabe ñimune kørig burørtrab rrenchar, tru nunelai utu kwayam lailan maig kuigwan paya ashib martrabig chigúi mørøb isum gusrebig ñimui utube, ¡paare! ¿ni kandøguen mu gaagø chindah?
46006006	Inchen kan treeg martrab isui urasbe kan nuneebe katøgan nuneeba kwayam lawabe, juezmeran ‘tamara guettra’ chib, eshkab ambubelø gøn Tiuswan køremø misaameran.
46006007	Ñimbe ñimuimburappe chiguen gømø, yandø newan kegørra bønrran, ñimui ututøwei øyeeg kwayam lab pønrraikkurri. ¿Trembe ñimun sølwan marmø kalø marindøgucha, treegu ka puraambub melamdiig kømø, chindah? ¿Ñimun isa wamincha nilindøgucha, trembe ka awentamdiig kømø, chindah?
46006008	Treeg inchibelø gúi urasbe sølwan marmø ñimguen galø marøb, isa wamincha nilamba inchibelø gøn, kan trutøgucha nunelandøwei.
46006009	¿Tius nø ashib karub waigwan tru sølgandø tabigwan marmeeløbe tru ketig utamigwan utømønrrabelø gúi ashmeelø gø chindah? Ñimguen ñimdøwei kegørrab pønrrømøtay: møguelø lata, ishumburmera lata trømbøig marøbeløba, chiwangøben kan tius kui lataig inchibeløba, itøluløpteeløba, møkkølig købendø ishug lataig inchibeløba, møgueløbe møgueløasiyaitø, ishumburmerabe ishumburasiyaitø trømbøig marøbeløba,
46006010	nileeløba, larrø pareeløba, mutsiirapteeløba, isa waminchib wam gusrupteeløba, purø may isa an nila wesrapteeløba, tru Tius nø ashib karub waigwan truiløbe ketig utømønrrab gúi.
46006011	Ñimgucha møiløbe merrappe øyeeløwei inchibelø gøbig køn. Inchendø møimbe yandø chishtø pillmailø, ñimbe Tiusweyasiitø tarømariilø, chi kaig kømeelø lataig tabig kørrømariilø gøn, Señor Jesucristoi munchiyuba, namui Tiuswei Espíritugurrimba.
46006012	“Chiwandøgucha nan meriimíig, na ka maramdiig købendø”, kerrigubabe chi purugunrrabgailø gøn. “Chiwandøgucha nan meriimíig, na ka maramdiig købendø”, na treeg marøb megamig kønrrai na øyeeg marameløyu ni møyutøgucha truig srua yaig pasrønrrabgucha gømur.
46006013	“Mamibe patsauweyasig køben, patsøbe mamigweyasig køn”. Inchendø Tiusbe mønundøgucha i pabaløwanba chigaanrrai pinishinrrab gøn. Asrbe ishumburmeraba, møgueløba trømbøig marøb tøgagømigweyasig kømøn. Treeg kømøtø, asrbe Señorwein gøben, Señorbe asrweyasig køn.
46006014	Pøs Tiusbe Señorwanma katøle øsig kønrrai kusraig køppe, namungucha gatø treetøwei øsig kømig kønrrai nui maramburab mariitøga kusranrrun.
46006015	¿Ñimgan ashmeelø gøtirru, ñimui asrmerabe Cristoi asrutøwei pønrrabelø gúi? ¿Inchen nabe Cristoi asru pønrrabelan wesrawa, kan kaig ishug nui asrwan anwei yanøbigweinug kandø misrtrai mara, truyu pønsrønrraitamaguh? ¡Managuen treebe kømønrrun!
46006016	¿Kabe ashmeelø gøtirru, tru treeg kaig ishuuba kandø misra kaig mariibe, yandø kan asrtø lataig kørrømisrig kui? Kaguende trenchibig pørig basran: “Tru pailøbe kan asrtø gønrrun” cha.
46006017	Inchen møikkøben Señorba kandø misriibe, nøba kan espíritutø gøn.
46006018	Ishumburba, møgueløba trømbøig maramigugurrimbe wegørray. Møguelø gatøgan chinetø kalø mariiløbe nømui asrutøwein gømøtø, nøørø gøn. Inchen ishuuba, møøba asrtøga trømbøig mariibe, nui asrwandøwei trømbøig maran.
46006019	¿Kabe ashmeelø gøtirru, ñimui asrbe Espíritu Santo nø kebya basraig tab ya gúi, ñimuinug pasrabig tru ñim Tiuswan uti Espíritu? Ñimbe ñimdøwei ñimuyasig kømøn.
46006020	Kaguende Jesucristo nuwei peniilø gøn. Inchawei ñimbe ñimui asrtøga Tiuswan maya nuguen tabig indig kønrrai maray.
46007001	Trube, møimbe ñim nan kilga børa paya ørig købigwan trencha løtønrrab inchar: Pøs tab gøn cha, kan møg kasharamø, nøtiig kømig.
46007002	Inchendø ishumburmeraba, møgueløba purø rrømbøig marøbelø gúikkurri, møgueløbe møitøgucha nui srain døgaig kømig køben, ishumburmerabe møitøgucha nui keg tøgaig kømig køn.
46007003	Pøs keebe srawei asrwan tab gønrrai maramig køben, sraimbe nui kewei asrwan tab gønrrai maramig køn.
46007004	Kaguende sraimbe, nui asr kuimba nuimburaptø tøgagømig kømøtø, keg nø asamig køben, katø kekkurringucha nui asr kuimba nuimburaptø tøga gømøtø, srai nø asamig køn.
46007005	Inchawei tru ñim Tiusba wamindamigutø kebamrrab, kan maya yanagatig ñim pailø lata tru treegwan marmønrrab wamincha gømøwabe, kanikkurri kanikkurri asrwan tranmønrrab inchimumig køn. Tiusba wamindamigwan chab wamincha, trugurrimbe ñimui asrwane gatø treetøwei tranamig køn, tru treegwan marmuikkurrindø Satanás ñimun kegørrøsrkønrrab chigøben mara ashmønrrai.
46007006	Nabe iigwane ka øyamay maramdiig køn chatø eshkar. Ke treeg maramig køn cha, karua basrmøtø.
46007007	Pøs maya møgueløba na lataitøwei nømdeelø gúimbemab isur. Inchendø møitøgucha tru nøm trendø treeg kømigwan keta tranig uta tøgar gøn Tiusweinukkurri arrubigwan, møibe øyamayig købene, katø møibe peemayikke.
46007008	Nømdeelanba, piudameranbabe trendamønrrun: Na lataitøwei natø kørrømisrimbe tab gøbsruinrrun cha.
46007009	Inchendø kaig marmø uñibig uñchab gaimabiibe, kaig marøg købiitø ke chinsraatø inchib uñibgunrriibe kasharaikken søl gønrrun cha.
46007010	Inchen kasharawarmerane iigwan karua basrar; na garua basrig kømøtø, Señor nø garua basrig køn: Sraimbe kewane kuchimumig køn cha.
46007011	Inchen srai kuchippe, trube, nøtø tsumig køn. Trengømuppe, nui keeba katøle tammay kørrømisra lindamig køn. Inchen keebe nui srawane tarømisrøb kutsamig kømøn.
46007012	Inchen gatøganelane Señor trendaig kømøtø, naimburab na trendamønrrun: Møikkøben kan nuneg, nui sraimbe Tiuswan køremíig pera gua, nø ka lincha meganrrab megabene, keebe tarømisrøb kutsamig kømøn cha.
46007013	Inchen kan srai, keebe Tiuswan køremíig tøgagua, nø ka lincha uñchab inchene, sraimbe tarømisrøb kutsamig kømøn cha.
46007014	Kaguende tru keg Tiuswan køremíibe nui sraingurri Tius kaasiimíig køben, katø Tiuswan køremø sraimbe, nui kekkurri Tius kaasiimíig køn. Pøs treeg kømuimbe ñimui ureemerabe kaiba lindig købsruben, møimbe yandø Tius tabig kui asiilø gøn.
46007015	Inchendø møikkøben tru pailøyu Tiuswan køremíig tarømisra ibene, ka ibasamig køn. Pøs øyeegube, kan srai lata, kan keg lata Tiuswan kørebeløbe imønrrai inchib ke treegutø melønrraingucha pønsrailø gømøn. Kaguende Tiusbe ñimun wamappe, chi isumø pishindø tab waramig kønrrai wamig køn.
46007016	Pøs, ¿ñi sraimbe ashtirru, ñi ñui kewan inchippa kaigyugurri wesram gønrrab gúi? Kabe ¿Ñi kekkucha ashtirru, ñi ñui srawan kaigyugurri wesram gønrrab gúi?
46007017	Inchendø ñim møigwandøgucha ñimun Señor maig uñchai marig køben, treegutø unamig køn, tru ñi Tiuswan nebua ashib uras maig købig kuibe, trumaytø ka unamig køn. Chu iglesiamerayuelandøgucha iigwan øyamay marøb gønrrai nabe treeg karua basrar.
46007018	¿Tru ñui isubigwan Cristoinug pasra tøgagønrrai wamab uras yandø circuncidaweikken gøbig køtirru? Trube, circuncidaweig kømønmab ashchai inchimøta. ¿Ñim møikkøben ñui isubigwan Cristoinug pasra tøgagønrrai wamab uras asru circuncidamíig køben wamig køtirru? Trube, treeg marmíig købig kuabe, circuncidanrrab inchimøta.
46007019	Kaguende circuncidaweig kui chi kønrrab gømøwei, circuncidamíig kui chi kønrrab gømøwein gøn. Tius maig maramigwan martrai pønsrailan møra marig, truibe tabig køn.
46007020	Tius ñimun wamab uras møitøgucha ñim mailø gøben, treeg wamiiløbe, trumaytø ka gørrømisramig køn.
46007021	¿Tru ñun wamab uras karuindiig megabig køtirru? Trube, trunune chi isumøta. Inchendø ka karuindø megabig kømønrrab indamdiig købene, trube, treegwan mar.
46007022	Inchen karuindiig megaben Señor waminabiibe, Señorweimburappe yandø webya basran. Inchen gatø treetøwei ka karuptø srua gúig megabig kømøtø, nuimburab uñen waminabiibe, Cristo karuindiig meganrrabig køn.
46007023	Kaguende ñimbe Tius nuwei peniilø gúig gøppe, møguelø karuindiig melabelø gømøtø guy.
46007024	Inchawei, nai nunelø, ñim møitøgucha ñim maigu pønrrøben wamiiløbe, Tiusba treegutø ka gørrømisray.
46007025	Inchen tru kasharameelø nømdeelaimburappe, Señor nø garua pasriibe chigagur. Inchendø Señor nan lastima asigwan nebua tøgagúikkurri, na maig taigwan ñim treeg kuitamab isumdiig kuinawa, naimburab ñimun øyamay maramdiig køn chinrrab inchar.
46007026	Pøs møi ya øyeeg chinetø isumdiig købene, maig basrabiibe trumaytø kørrømisramig søl lataig kui ashar.
46007027	Inchen ñi srain døgaig kuabe, trube, tarømisrtrab inchimøta. Kabe chi sraingaig, ñitiig kuabe, trube, srai tøgagønrrab lamøta.
46007028	Inchendø ñi kasharaikkucha, chi kaig marig kømøwein gøben, katø kan srusrø kasharaikkucha, chi kaig marig kømøwein gøn. Inchen gøben tru kasharabeløbe chinetø nebuig pønrramig arruben, isui melamig kønrrab gøn. Pøs nane ñim treeg nebuig melai ashmuinrrabna gøtan.
46007029	Inchendø nabe, nai nunelan, ñimun trenchinrrab inchar: Srabe gwalømmera pumibe purø landøraim basran cha. I landøzhig pasrabigwan Tiusweimburabigwan martrab, sralø tøgarbe sralø tøgar gømøwa lataig bønrray.
46007030	Inchen truba isui kishib melabeløbe isuig kishib pønrrømøwa lataig bønrrøben, truba kasrag bønrrabeløbe chi kasrag bønrrømøwa lataig bønrrøben, chigøben penabeløbe chigucha penømøwa lataig bønrrøben,
46007031	katø yu pirau chine købigu tab gúi mørøb amøñibeløbe ke truitø srua yailøgucha amøñimumig køn. Kaguende yu pirau øyeeg pasrabiibe ka pureb arrubiitø gøn.
46007032	Nane ñim chigucha chi isumikkaig treeg amønaimbemab gøtan. Kaguende kan kasharamíig nøtiibe Señorweimburabigwan katøguchinguen isun, Señor tab gúi wanrrai maramigwan.
46007033	Trune kasharaweibe yu pirau chigøben købigwan mas isun, nui srawan mandø tab gúi wanrrai maramigwan.
46007034	Incha nø chi martrab isuibe pabalø, pabalø isuim basran. Inchen kan ishug kasharamíig, nøtiig, kabe kan srusrø nøtiibe Señorweimburab marøb megamigwan mas isun, nui asru lata, nui espíritu lata Señorweyasiitø gønrrab isua. Trune kasharawa ishuube yu pirau chi købigwan mas isun, nui kewan mandø tab gúi wanrrai maramigwan.
46007035	Iigwan na kerrigu ñimun trenchippe, ñimundøwei tab gønrrai trenchar. Kabe ñimun ke truyutø iløsrka melønrraingucha inchimøtø, masken mumay amønamigwan treeg marøb amøña, Señorweimburabigwan tab chi iløsrkaimíig marøb melamig kønrrai inchar.
46007036	Inchen mu møøba kimø srusran kan møg kasharanrrab misraig, nø tab marmurmab kørig isub, katø tru srusrøgucha yandø køligwein gøben, treekkurri møøbe yandø kasharam gúi ashabe, trube, maig maramdiig køben treeg maramig køn. Treebe chi kaig marøb pasraig kømøtø gøn. Ka gasharay.
46007037	Inchen kan møg nui manrrau nø maig isuigwane treeg martrab kandø isua basrabig, katø nui asru maig marøg købig arruben, truig mumaygucha srua irramamø, tru nø maig isua tøgagúigwan isua møra tøga basrøwa, tru srusrøba kasharamønrrab nø treeg isua basrabiibe, kasharamuig søl gøn.
46007038	Inchawei tru kasharanrrab misri srusrøba kasharaig søldøwein gøben, katø kasharamuibe mas tabguen gøn.
46007039	Keg øsig uñene, sraimbe nøørø gønrrab gømø, kandø gøn. Inchen keg kwabeneguende, yandø nuin gúin gøben, mubagøben ka gasharamig køn, Tiuswan ashibiibabe.
46007040	Pøs na isuibe øyeeg køn: katøle kasharamø, nøtø kørrømisrikken, mayanguen tab gønrrab gúi. Nagucha Tiuswei Espíritun tøgagurmab isua, trenchib pasrar.
46008001	Animalmera kweecha tru yauwan taska mari tiusmeran trana pønsraigweimburappe nambe mayeeløba nebua ashibelø guer. Pøs tru nebua ashib kusreibe ka nørreelø misrøb pønrrønrrai maren, trune tru undag købig Tiusweinukkurri arrubiibe Tiusweimburabigu nørrøram burugubig køn.
46008002	Møikkøben maitøguen nebua ashibig kurmab isubiibe, tru maig kuigwan tab nebua asamigwane katøgucha tab ashmø srø gøn.
46008003	Trune møikkøben Tiuswan undaguigwane Tiusbe nune mu gúi nebua asan.
46008004	Trube, tru taska mari tiusmeran pønsraig yaumeran maigweimburappe ¿mandø chinrrab? Pøs tru taska mari tiusmerabe yu piraube chigucha gømeelø gúi nambe ashibelø guer, katø Tiusbe nøtø kandø gúi.
46008005	Pøs srømbalasrø lata, pirau lata tiusmera cha wamiilø møiløgøben købwei indan (‘tiusmera gøn’ cha, wamiiløba, katø chiwandøgucha nøm garub purrabelø cha wamiiløba truba nørrø køb lataitøwei).
46008006	Treeg kuingucha, namuimbe Tiusbe kandø nøtø gøn, tru Møskai. Tru chigurrimbunø arrubiibe nuinukkurrindø arruben, katø nambe nuyasig øsig amøner. Katø Señor Jesucristo kandø gøben, chitøgucha købiibe nøgurriwei pønrrøben, namgucha nøgurriwei øsig amøñibelø guer.
46008007	Inchendø mayeeløbabe iigwane chigúi nebua ashmeelø gøn. Møiløbe katøgucha tru taska mari tiusmeran tøgagøm gusreelø gøbig kua, tru mamimeran mappe, tru tiusmeran trani mamig kønmab isua mabelø gøn. Incha tru nømui isub kebachib pasrabigu kullaguelø gúikkurri, yandø kaig mararmab isub kørrømisrøbelø gøn.
46008008	Pøs mamibe Tiusweinug nam katøguchi kemalla pønrramig kønrrai marmøwei, katø nam tru mamuikkurri mas kailø misrtrab gømøwei, kabe nam truigwan maikkurri mas tabelø gønrrab gømøwein gøn.
46008009	Inchendø ñim tru chi kalø gønrraitamab isumikkaig marøb tøgagúigwane kullaateeløbe truyu srurrengwanrrain gømøtø ashiptø maray.
46008010	Kaguen møikkøben nui isub kebachib pasrabigu kullaatiig tøgaig, ñi tru maig kuigwan yandø tab nebua ashib kusrebig, tru taska mari tiusmerai tab yausrø ñun mab wai ashabe, ¿nøgucha tru taska mari tiusmeran trani mamimeran ka manrrurmab isumønrrab gøh?
46008011	Inchawei tru maig kuigwan ñi nebua asha kusrewa tøgagúig, truikkurrindø kan nuneg kullaatiibe yandø kebeña, pinab pinønrrun, Cristo nuyasig yamba purøgwaig købigwan.
46008012	Inchawei øyamay tru nunelan kaig marøb, nømui isub kebachib pasrabigu kullaguigwan kørriincha kørrømarøb pønrrappe, ñimbe Criston kaig marøb pønrran.
46008013	Inchawei mamibe nai nunewan kebenøsrkamitø gønrrab gøbene, managuen nabe yauwane mamumønrrun, nai nunewan ka srurrengwangarumønrrappe.
46009001	¿Maig maramdiig køben treegwan maramig nabe tøgaig basrømubra chindah? ¿Nabe Cristo nøashib karua ørig kømubra chindah? ¿Kabe nabe Jesús namui Señorwan ashmuig kuig kø chindah? ¿Señorweimburab na marøb pasraigu yell gørrømisrøbeløbe ñimwein gømøtirru?
46009002	Pøs møilaimbe nabe Cristo nøashib karua ørig lataig utig kømuinaindøgucha, isa gømøtø, ñimuimbeguende nøashib treeg karua ørig kur. Kaguende Señor nan nøashib karua ørig kui asamdiibe ñimwein gøn.
46009003	Nan møiløgøben ‘øyeeg marin gøn’ chib, payibelane ‘øyan gøn’ chib, kusra løtamønrrun.
46009004	¿Kabe nam gøbgan mab, muchib indamig kømuitarru? cha.
46009005	¿Kabe nam gøbgan Tiuswan ashibigwan srai mara, pera bønrramig kømuitarru? cha, tru gatøganelø Cristo nøashib karua øriiløba, katø tru Señorwei trag nuneløba, katø tru Pedroba, truilø lataitøweingue.
46009006	¿Kabe naba, Bernabébatøgan namui taska maramigwan elatsamig kømønrrain gúitarru, namui øsig waramig marøb gúigwan?
46009007	¿Kan suldauma maig kuaasamø nø suldau basraptøga, chi palabigwan nui andøgatøwei penabiibe? ¿Kan mu guaasamø uvas tusrmera ellguawa, uvas misren, truigwanguen mamíibe? ¿Kan mu guaasamø kabramerane ashib tøgagøbendø, pitsøn sunna muchimíibe?
46009008	Kabe na øyeeg chib pasrappe, ¿møguelø isuimay trendaig tamagueh? ¿Tru maig maramigwan martrai Moisés pørikkucha treetøwein chibig kømuitarru?
46009009	Kaguende tru maig maramigwan martrai Moisés pøriguma øyeeg chibig pørig basran: Kan wey tirigun kwattrai itøbunab megabigwane mabashig kømub pusalgutsamig kømøn cha. ¿Kabe Tiusbe weymeran isua trendaig kø chindah?
46009010	Øyeeg chippe, ¿namuimburab trendaig kømønrrab gø chindah? Pøs namuyasigwei pørig kuig køn. Kaguende pirøwan arab megabiibe mamuitamab isuawei kwallib megaben, katø mugøben tirigun kwattrai itøbunab megabiibe tru misrigwan manrrab isuawei marøb megan.
46009011	Inchawei nama ñimuinug Tiusweimburabelan ellmarig købene, trube, ¿ñim chigøben tøgagúigwan maitøguen nam utamig menrra indig kønrrab gø chinderah?
46009012	Tru kaneløma nømui chi palabigwan ñimun utambuawei utig købene, ¿nambe treetøguen gømø, utamigwein gømuitarru? Inchen gøben, nambe tru treeg utamigwane managuen treebe marmuig køn, Cristoi tabig srø wamwan chigøben iløsrkøbelø pønsrømønrrab, chigúindøgucha ka puraambub melaig køn.
46009013	¿Ashmeelø gøtirru, Tiuswei yau marøb melabeløma truyuigwan maben, katø Tiuswei altaryu marøb pønrrabeløbe truyuigwan mabelø gúi?
46009014	Inchawei Señorbe treetøwei karua basrig køn, Tiuswei tabig srø wamwan eshkab kusrenanøbeløbe trutøga øsig warønrrain cha.
46009015	Inchendø øyeeg maramdeelø gúindøgucha, nabe managuen trunune marmuig køn. Katø iigwan na pørøbgucha, nan treeg martraimab isua børmur. Pøs na chi treeg marmøwagurri na øyeeg purø tab gúi mørøb møg inchib waminchib pasraigwan nan mugøben kerramøwatø, kwamikken søl gønrrautan.
46009016	Pøs Tiuswei tru tabig srø wamwan na eshkab kusrenanøb pasraibe nainetø møg inchib waminchib pasramig kømøtø gøn. Kaguende nane truigwane martraim basrig kur. ¡Pøs Tiuswei tabig srø wamwan na eshkab waminchimuinaisruandøbe, nane maig kuaasamø!
46009017	Inchawei maramigwan na naashib martrab isua marabe, truburø utamigwane utamønrrun. Inchen treeg kømøtø, ke nan trunun martrai inchendø marinaisruandøbe, trube, tru karua basrigwan ka marmøn chimønrraindø marig kørrømisrtrun.
46009018	¿Pøs trube, tru na marøb pasraimburø utiibe chi gønrrab gø? Na Tiuswei tabig srø wamwan eshkab kusrenanøppe, truburø chi tranrrain gømø, na ka yandø waminchib pasraig, truig køn, tru Tiuswei tabig srø wamwan waminchib uña, na miambuawei miamigwan treeg utab pasrømø kagøbasig.
46009019	Nabe mu karuig megamíig kuagucha, nabe natøwei mayeelø karuindiig meganrrab pasramisrar, maya nebuingatig Cristoyasig misag nørrø nebua tøgagønrrab.
46009020	Nabe judíosmerai utu uñippe, kan judío lataitøwei uñibig kur, nøm Criston nebua ashchai martrab. Tru maig maramigwan martrai Moisés pørig maig chibig truig ke nø garuig natøweinguen ke treeg pasrømuinaindøgucha, tru pørig maig chibig køben treeg melabelai utube, trube, tru pøriilan marøb megabig lataig uñibig kur, tru pørig maig chiben treeg melabelan Criston nebua ashchai martrab.
46009021	Inchen Moisés pørigwan tøgagømeelai utube, treetøwei nagucha chigaig lataitøwei uñibig kur, tru maig maramigwan pørig chigaig melabelan Criston nebua ashchai martrab. (Tius maig maramigwan martrai pørigwan na chi asamig chigaig kønrrab gømøtø, Cristo maig martrai karuigwan trunun nabe marøb megabig kur.)
46009022	Kullaateeløbabe nagucha kullaatiig lataitøwein basrabig kur, tru kullaateelan Cristoin gønrrai martrab. Mu misaamerabatøgucha, nøm mailø gøben, treeg kønrrab inchibig kur, møilandøguen chinchagøben kaigyugurri wesranrrab.
46009023	Iigwan na kerrigu øyeeg marøppe, Tiuswei tabig srø wamgurri øyeeg marøbig kur, truyugurri purø tabig tøgaig arrubigwan nagucha trunun tøgatø utønrrab.
46009024	¿Ashmeelø gøtirru misaamera nørrø tulaamba ashib purrainug møig kanab luldashchab luløbeløma luløppe, søteeløbawei lulendø, tru kanaigwan utabiibe kandø gøbig kui? Inchawei ñim luløppe, tru kanawa utamigwan Tius tranig utønrrurmab isua lulay.
46009025	Inchawei møikkøben treeg lulameløyu kebya basramisrøbiibe, chiyutøgucha nui asr maig marøg køtanmaptø marøb megamøn. Pøs truiløbe kan corona ka petø minchib pinønrrabigwan utønrraptø treeg maren, trune nambe corona managuen minchib pinønrrabig kømíigwan utønrrab Tiusweiwan marøb meler.
46009026	Inchawei nabe luløppe, chu bumgúinguen mørmubendø, luløbig lataig luløb megamøwei, katø kan kwayabig nøørøtø, nøørøtø gurrøb kwayab lataig pasrømøwei inchar.
46009027	Treeg kømøtø, nabe naasiitøwei nai asrwane purø murigu purayam gusrenrrai kusrenanøb ke treegwan kønrrai inchibig kur. Inchippa na katøganelan eshkab kusrenanøb pera basrøwa, natøweinguen kaiman dainab megamønrrappe.
46010001	Nabe, ñim nai nunelan, tru merrabsrø namui kølli misag, judíosmera, mayeeløba wañi umbu melab, katø mayeeløba mar Rojoyu larraambub indigwan pesannamø, isua gønrrai inchar.
46010002	Incha nømbe mayeeløba tru wañimba, marba pinøgasrøb pinøbuliilø gúikkurri Moisésba kanbalatø bønrran.
46010003	Incha gatø treetøwei mayeeløba Tiusweimburab mamigwandøwei mab,
46010004	katø mayeeløba Tiusweimburab piwandøwei muchib indig købig køn. Kaguende tru nu srug nømun lincha ibig Tius tranigugurri webarrub piwan nømbe mutsig køn. Inchen tru nu sruube Cristo gúig køn.
46010005	Inchen treeg amrruig kuindøgucha, misagwane kerrigu lutauwan Tiusbe chi tab gúi ashmuig købig køn. Incha nømui asrmerabe mu misag warab waraimønug truørø kwaig waramig nebuig køn.
46010006	Øyeeg pureppe, nam trunundøguen asha kusremig kønrrain gúig køn, nam ke chinchimmørø inchib chigøben kailan isub pønrramig kømønrrai, israelitasmera ke chinchimmørø inchib isub pønrrab lataitøwei.
46010007	Pøs nøm møiløgøben chiwangøben kan tius kui lataig inchibelø lataitøwei marmøtay ñimbe. Pøs tru uras nøm øyeeg marigwan treeg chibig pørig pasran: “Tru misaamerabe manrrab, mutchab purramisra, trugurrimbe pailamburab pailanrrab kurrig køn” cha.
46010008	Katø nambe menda møgueløba, menda ishumburmeraba namui asrtøga trømbøig marøbelø gømumig køn, tru møiløgøben truilø treeg marøb latawei. Incha treekkurri kan gwalømyutø misaamera 23.000 kwaig købig køn.
46010009	Katø Señorwangucha ke chinchibig køtamørtrab kaig inchimumig køn, tru møiløgøben truilø ke chinchibig køtashchab inchibelø latawei. Pøs truiløma ulmera tsatsiilø kwamig nebuig købig køn.
46010010	Nilø waminchib ñimuinetø namig, Tiuswan mulla mørmøtay, tru møiløgøben truilø treeg marøbelø lataitøwei. Truilanma tru kweechib ángel arrua, nømune pinisaig køn.
46010011	Israelitasmeran øyeeg pureppe, nam trunundøguen asha kusremig kønrrain gúig køn. Incha nam kusremig kønrrai pøriilø pønrran, nam yandø tru srabe gwalømmera pui warab misaamerayasig.
46010012	Inchawei møikkøben Tiusweinug yandø ke tab pasrarmab isua basrabiibe, trube, peñchab gømø, purø tab isua basrau.
46010013	Ñim kebenøsrkønrrai indinab chigøben puinab pønrraibe, ke mun treeg nebui asiimíig kømøtø, mundøgucha treeg nebui asig køn. Inchendø Tiusbe managucha nø maig tabig køppe, trendø treeg kua ¡gatø! ke ñim kaima melønrraingatikkucha treeg bønrrøbashmønrrun. Ke chinchibelø gøtashchab puim bønrrøbene, truguetøtø treegugurri wegørramigwan tøgatø tranøbig køn, ñim kørrømø, ka buraambamig kønrrai.
46010014	Inchawei treeg købene, nai undaarailø, tru taska mari tiusmeraimburabigwane kerriguwan tarømisray.
46010015	Nabe ñimun waminchippe, yandø tab chigúi mørøbelan lataig waminchar. Na wamindigwane søl gøtashchab isub purray.
46010016	Tru copa mayanguen tabig, tru nam, ‘mayanguen pay’ tain copabe, ¿tru Cristoi ani namgucha kanguelarrøtø lata nøba bønrraig truig kømuitarru? Katø nam pirriwan pirisha maibe nam kanguelarrøtø Cristoi asru kanbalatø pønrraig ¿truig kømuitarru?
46010017	Kaguende pirrima kandø gúig køppe, namgucha truba nu gøbendø, nambe kan asrtø guer, pøs mayeeløba kan birriwandø mabeløgurri.
46010018	Tru israelitasmeranma ñimguen isua asay: Tru kweecha tranig animalmerai yauwan mabelø, treeg marøppe, ka yauwandø mamøtø, ¿altarweimburabigwangucha tøga marøb pønrrømuitarru?
46010019	Iigwan na øyeeg chippe, tru taska mari tiuswan trani yaumbe chi køn chib, kabe tru taska mari tiusbe chi marøbig køn chib pasrømur.
46010020	Pøs nabe treeg kømøtø, Tiuswan ashmø misaamera judíos kømeelø tru animal gweecha traniibe Tiuswan gømøtø, kwaimandziimeran tranig køn cha rrenchar. Incha nabe ñimune kwaimandziimeraba kanbalatø marøb pønrrømønrrai inchar.
46010021	Ñimbe Señorwei copayuigwan mutsamba, kwaimandziimerai copayuigwan mutsamba inchimumig køn. Katø Señorwei mishatsigúigwan mamba, kwaimandziimerai mishatsigúigwan mamba inchimumig køn.
46010022	¿Kabe nambe peg tiuswan keesha bønrramisrøb Señorwane ke larrø namishinrrab inchab gø? ¿Kabe nambe nø lataguen gømø, purab martrapteelø gøbra chindah?
46010023	Pøs: “Chiwandøgucha meriimíig, ka maramdiig”, købendø, chiwandøgucha lutøgurri maramibe chi tabig kømøn. Pøs: “Chiwandøgucha meriimíig, ka maramdiig”, købendø, lutøgurri truiløbe Tiusweimburab nørrøramigube chi purugunrrabgailø gøn.
46010024	Mutøgucha ñuimburabigwandø tab gønrrai lamøtø, katøganelaimburab tab gønrrai lamig køn.
46010025	Yau yanøbyu maig yau yanbashtø ka pena may, ñimui isub kebachib pasrabikkurri chi paya mørøb pønrrømøtø.
46010026	Kaguende: “Pirøba, truyu chi pønrrabeløbañau kerriguba Señorweindø gøn.”
46010027	Inchen møikkøben Tiuswan køremíig nui yamay manrrab ñimun amrrunrrigay chiben, ñim ambabe, ñimun chi manrrai pønsrøbendø, mamig køn, ñimui isub kebachib pasrabikkurri chi payib purrømøtø.
46010028	Inchen ñimun møikkøben: “I yaumbe tru taska mari tiusmerai kweetsi yaun gøn” cha, trenchibene, trube, mamumig køn, tru treeg yaun gøn cha eshkabigwan mindisha kørrømarmønrrappa, katø trugurri isub kebachib pasrabigu kalø gøn chibig tøgagømønrraimba.
46010029	Inchendø nabe tru isub kebachib pasrabig ñuinug pasrabigwan waminchib pasrømøtø, nabe tru gatøganuinuguigwan waminchib pasrar. Na chi iløsrkaimíig basraigwan gatøgan møweinug isub kebachib pasrabig nan kalø marøptiig kui mara, chiburø treeg marinab pasramibe chigagøn.
46010030	Mamigwan na Tiuswan ‘mayanguen ungwa, ungwa’ cha maben, trube, ¿nane chindimbarre ‘kalø marøptiig køn’ dah, tru na ungwa taig mamigwan maikkurri?
46010031	Inchawei mabyu lata, muchibyu lata, kabe chi peg marøbyu lata, chi marigutøgucha Tiuswan maya nuguen tab indig kønrrai maramig køn ñimbe.
46010032	Pøs mu misaamerandøgucha, judíosmeran lata, griegosmeran lata, Tiuswei iglesian lata ka srurrengwanrrai marmøtay,
46010033	na mundøgucha chiyutøgucha lata tab gønrrai inchib megab lataitøweingue. Nabe naimburaptø tab gønrrai lamøtø, misaamera truba nørrøwan tab gønrrai inchibig kur, nøm kaigyugurri wesrailø gønrrai.
46011001	Na maig marøbig køben, ñimbe trunun asha marøb melønrrigay, Cristo maig marøbig køben, na trunun asha marøb megab lataitøweingue.
46011002	Nabe ‘ñimune tabig marin gøn’ chib mayanguen tabig waminchar, kaguende ñimbe chiyutøgucha nane isua melab, na ñimun maig waminchib kusrenniilane ñimbe elachimø, tøga bønrraimba.
46011003	Inchendø nabe iigwan nebua asha gønrrai inchar, Cristobe maya møguelaim bala nø ashib pasrabig, nø tur gøben, katø møøbe ishuwan nø ashibig, nø tur gøben, Tiusbe Criston nø ashib pasrabig, nø tur gúi.
46011004	Mu møøtøgucha turwan nebetsa Tiusba waminchib, kabe Tius maig karuigwan eshkab waminchib, treeg basrabiibe, Cristo, tru turwane chigucha gømíig kuig lataig marøb pasran.
46011005	Inchen mu ishuutøgucha chi nebetsømø, turtiig Tiusba waminchib, kabe Tius maig karuigwan eshkab waminchib, treeg basrabiibe, møømisag, tru turwane chigucha gømíig kuig lataig marøb pasran. Kaguende pusrugwan mulla, barig lataitøwein gøn.
46011006	Inchen ishug nebetsømíibe, trube, pusrugwan mulla, baramig køn. Inchen ishuwan pusrugwan mulla, bariibe kørig kønrraptiig købene, trube, turwan nebetsaig kømig køn.
46011007	Inchen møøbe turwan kasrøb nebetsamig kømøn. Kaguende møøbe Tius nø maig køben treetøwein gøb, katø Tiuswei tru purø nuig tørguegurnabigwan nuinug kenamarøbig køn. Inchen ishuumisaabe møwei tru tørguegurnabigwan kenamarøbig, treeg køn.
46011008	Kaguende møøbe ishuumisagweinukkurri arrubig kømøtø, ishukken møweinukkurri arrubig køn.
46011009	Inchagucha tru srøsrø Tius møwan marøppe, ishuumisagweyasig marmøtø, ishuwanguen møømisagweyasig marig køn.
46011010	Inchawei treekkurri ishuube møg maig chiben treeg megabig kui ashchai, ángelesmeragurri nui turwane nebetsaig kømig køn.
46011011	Inchendø Señorweinuube møømisag ka nuimburaptø gønrrab gømøwei, ishuumisag ka nuimburaptø gønrrab gømøwein gøn.
46011012	Inchawei ishuuma møweinukkurri arrub lataitøwei, møkkucha ishuumisagweinukkurri kal-labig køn. Inchendø kerriguba arruppe, Tiusweinukkurri arrubig køn.
46011013	Inchawei ñimdøwei maig køtashchab isuy: ¿Ishug misaabe turwan chi nebetsømíig Tiusba waminchib pasramig søl gøbsru chinderah?
46011014	¿Inchen kan møwane pusrugwan yabig wanøsrkøb tøgagømibe trømbøtiig kørikken gønrraptiig købig kui, tru trendø treeg kønrrai chine mara pønsrailøtøweinguen kusrennøbig kømuitarru?
46011015	Trune ishuwane pusrugwan yabig wanøsrkamibe nuimbe truba tabig køn, kaguende ishuwane turyu nebetsig lataitøwei pusrugwan tranig kua.
46011016	Inchen møikkøben ‘øyeelan treeg kømøn’ chib, chinetø chib waminchig kui indindøgucha, nambe øyeelanwei maren, katø Tiuswei iglesiamera chigucha treetøwei marøbelø gøn.
46011017	Na øyamay maramig køn chib yu wamindamigube, ‘¡kan waachaalleelø! yangucha tabig marøb melain gøn’ chinrrab inchimur. Ñim tulundzunappe, ka trømbøig martrab tulundzunabelø gúin gøn, chi tabig martrab gømøtø.
46011018	Na pølbasra wamindamibe øyeemerrig kørre, ñim kan iglesiasun tulundzunøbendø, ka nøørø nøørø misra warønrraptørre tulundzunabelø gúigwan, pøs møyube nabe treegwein gøbwei inditamar.
46011019	Pøs øyeeg nømuin gúi nøørø misrøb ñim treeg inchib waramig palabwei indan, ñimui utu møilø sølwan isua marøbelø gúitashchab truyu asamig kønrrai.
46011020	Pøs ñim kanbalatø linchib tulundzunappe, Señorwei mamigwan manrrab tulundzunømøtø,
46011021	møitøgucha ñimui mamigwanmerrig manrrab tulundzunabelø gøn, katøganelan munugumøtø, kane parøgwaig wamnebe, kane mutsiguikken wanrrab.
46011022	¿Kabe ñimbe yamera chigargøtirru mab, muchib purramig? ¿Kabe Tiuswei iglesiane kaashib, chigar burrabelane kørig burørtrab inchigueh? ¿Nabe ñimune mandø chinrrab gøh? ¿Kabe, ¡waachaalleelø, yangucha tabig marin gøn! chinrrab gø chindah? ¡Øyeeg marigwane kan waachaalleelø truba tabig marin gøn! chinrrab pasrømur.
46011023	Kaguende tru na ñimun katøle kusrenanigwane nabe Señorwan utig kuig køn: Señor Jesúswan tru ashig kømui inchibelan tranrrab yem, nøbe pirriwan muta,
46011024	yandø ‘mayanguen pay’ cha, pirishabe, trendaig køn: “Iibe nai asr køn cha, tru ñimuyasig kwanrrai tranig. Iigwan øyeeg marøppe, nan isub gønrrab martrigay” cha.
46011025	Incha tru mamigwan chab mabe, katø copangucha mutabe, trendaig køn: “I copabe tru nai anindøga Tius tru srø acuerdo mara basrig, truig køn cha. Iigwan mutsimørig, chu uraskucha nan isub gønrrab martrigay” cha.
46011026	Inchawei chu uraskucha i pirriwan mab, i copayuigwan muchib indimørig, Señorbe namuimburø kwaig købig køn cha ñimbe eshkab pønrran nø arrumnegatig.
46011027	Inchawei møikkøben maig købash inchendø, Señorwei pirriwanba, copayuigwanba mab, muchib inchibiibe, Señorwei asrwanba, aniwanba nuinug trømbøig marøb pasran.
46011028	Inchawei møitøgucha ñimashib maig bønrrabraitashchab isummerrig isuy. Trugurrimbe pirriwan mab, copayuigwan muchib indamig køn.
46011029	Kaguende møikkøben Señorwei asrwane ni kan maig kerahmabguen isua ashmøtø, tru mab, muchib indiibe nuyasiitøwei lab pasran trømbøig nebui pasramig kønrrai.
46011030	Inchawei øyeekkurri ñimui utube kwanrreelø, kullaarailø truba nørrø gøben, møiløbe kwaig, mu gaagøn.
46011031	Inchendø nam namashib møitøgucha nam mandø bønrramigwan treeg bønrrabraitashchab tab isubene, trube, Tius namun maig maramigwan asha mara, kørrømariilø gømubsruinrrun.
46011032	Inchendø Señor namun maig maramigwan asha mariilø pønrrappe, nam kalø marigwan nø namun ølmartrab mariilø bønrrer, pirau nun ashmeeløba tøgatø namun kaigyu pønsrailø gømønrrab.
46011033	Inchawei, nai nunelø, ñim tru mamigwan manrrab tulundzunabe, kangurrin gangurri muniiramig køn.
46011034	Ñimun møigwan gøben parøgwabene, trube, ñimui yausrø mamig køn, tru ñim tulundzuna waraibe Tius ñimun møra pønrrønrrai marinab waramig kømønrraimbe. Inchen nøørø katøgan maramelane, na trusrø pua, maig kønrrabigwan tamara bønsramønrrun.
46012001	Nai nunelø, Tiusweimburabeløyu iglesiayasig marøbelø gønrrai Espíritu Santo keta tranigweimburappe, chigúinguen mørmeelø gørrømisrmønrrai inchar.
46012002	Ñimbe isua gúinrrun, ñim judíos kømeelø Tiuswan ashmeelø gøb urasbe, mumay gøben srua amrramabelø gøbig kuigwan tru chi wamgailø taska mari tiusmeraimay.
46012003	Inchawei nabe ñimun eshkanrrab inchar, Tiuswei Espíritu trendingaruben waminchibiibe, mugucha øyeeg chinrraamøn cha: “Jesúswane kaig nebubash” chib. Katø Espíritu Santo trendingarumubene, mugucha øyeeg chinrraamøn cha: “Jesúsbe tru Señor gøn” cha.
46012004	Pøs Tiusweimburabigu marøbig kønrrai keta traniiløbe peg, peg købendø, tru traniiløbe Espíritu Santoinukkurrindøwei arrubig køn.
46012005	Katø chi purugub marameløgucha, peemay, peemay maramig kuindøgucha, Señorbe kandø gøn.
46012006	Katø chi marameløgucha peemay, peemay maramig købendø, tru marameløyu chiwandøgucha trumørig mayeelainug marøb pasrabiibe, tru Tiustøwein gøn.
46012007	Inchendø Espíritu Santo nø møigweinuutøgucha øyamay marøb kena basrabig køn, mayeelan kelarrappa tab gønrrai.
46012008	Kaguende møigwane Espíritu Santo nøgurri nui wamindiiløyu maig kømigwan purø may isua waminchibig kønrrain rranøppe, katøganune maig kuigwan tab chigúi møra waminchibig kønrrai tranan tru Espíritu Santotøwei.
46012009	Inchen tru Espíritu Santotøwei katøganune nui isubigwan Jesucristoinug tøgagømburab tøgagønrrai tranen, katøganune kwanrreelan tamarøbig kømigwan tru Espíritu Santotøwei tranan.
46012010	Katøganune Tius maramburab mariilan marøbig kømigwan tranen, katøganune Tius maig karuigwan eshkabig kønrrai trunun tranen, katøganune Tiuswei Espíritu gúin gúi, kabe treeg kømuin gúi tørgandø nebua ashibig kømigwan, trunun tranan. Inchen katøganune peg, peg wammera waminchibig kønrrain rranen, katøganune tru peg wammera wamindiilan: “Øyeeg tan” cha eshkabig kønrrai, treeg rranan.
46012011	Inchen iilan kerrigu øyeeg marøb pasrabiibe, nøtø kandø, tru Espíritu Santotøwein gøn, møigwandøgucha nun maig tranamdiig køben, treeg tranøbig.
46012012	Asrma kandø gøbendø, tru asrube chine tøgaig køn. Inchen tru asru pønrrabeløbe truba nu gøbendø, kan asrtø gøn. Inchawei Cristogucha treetøwein gøn.
46012013	Kaguende nambe mayeeløba kan asrtø misrtrab kan Espíritutøgatø pinøbuliilø gúig køn, judíosmera lata, griegosmera lata, karuindiig melabelø lata, treeg melømeelø lata. Incha namune mayeelanba tru Espíritu Santondøwei utønrrai tranig køn.
46012014	Inchawei asrbe kanbaløtiig kønrrab gømøtø, chine, chine pønsraig tøgaig køn.
46012015	Inchawei srøbma øyeeg taimbeh: “Tasig kømuikkurri asruig kømur” cha. ¿Treekkurri, trube, asruig kømøtø, nøøriig kønrrautah?
46012016	Inchen kalugucha øyeeg taimbeh: “Nabe kab gømuikkurri asruig kømur” cha. ¿Treekkurri, trube, asruig kømøtø, nøøriig kønrrautah?
46012017	Inchen asr ørøba kaptø gúimbe ¿trube, mandø incha mørøbsruerah? Inchen kerriguba kalutø gúimbe ¿trube, mandø incha irrømørøbsruerah?
46012018	Pøs Tiusbe asru chiwandøgucha nøm chu pønrrønrrabelan truyu, rruyu pønrrønrrai pønsraig køn, nun maig asønaben, treekke.
46012019	Kaguende asru chi pønrrabig kerriguba kanbaløtiig kuimbe ¿trube, asrbe chu basrabsruerah?
46012020	Inchawei nuin gúi, nuin gúi truba yambalø gøbendø, asrbe kandø gøn.
46012021	Pøs kappe tasigwane øyeeg chinrraamøn: “Ñune chi palømøtan” cha. Katø tur chigucha srømmeran øyeeg chinrraamøn: “Ñimune chi palømøtan” cha.
46012022	Inchawei treeg kømøtø, asru murguen guebatamgailøbe masken balabig køn.
46012023	Inchen asru tre tabig kømø lataigwane nambe katøguchinguen tab tøgagøbelø guer. Inchen asru tre tabig kømíig asønabelane nambe masken tabig kasra tøgaguer.
46012024	Pøs namui asru chi kørig isumgaig tøgagúiløbe tre isua asamig palain gømøn. Inchendø Tiusbe namui asrwan øyamay pønsrøb tamaran, tru trengatig tab inchib tøgagúimeelane mas tab inchab.
46012025	Øyamay møibe nøørø, nøørø gønrrain gømøtø, masken asru pønrrabeløbe møitøgucha ambugurri, igurri lata isunrrain gøn.
46012026	Asru pønrrabelø møikkøben pusrkwai inchene, truyu pønrrabeløgucha kerriguba truiba pusrkwai møran. Katø asru møigwan gøben tab inchene, truyu pønrrabeløbe mayamba truiba tab gúi mørøb kasraaran.
46012027	Pøs inchawei ñimbe Cristoi asr kua, ñimbe møitøgucha kan gan nui asruelø gøn.
46012028	Incha Tiusbe nui iglesiayu Cristo nøashib karua øriilan nømunmerrig wesrawa, bønsraig køn. Incha tru wendaube Tius maig karuigwan eshkabelan wesrawa, bønsra, yandø tru wendaube kusrennrrabelan wesrawa, pønsrøbig køn. Incha trugurrimbe maramburab mariilø treeg marøbelan, trugurrimbe kwanrreelan tamarøbelø gønrrai keta traniilan, trugurrimbe tru purugubelan, trugurrimbe chi maramigwan asha marøb pønrrabelan, katø møilane peg, peg wammera waminchibelø gønrrai keta traniilan, treeg pønsraig køn.
46012029	¿Kabe mayeeløba Cristo nøashib karua øriiløtø gúitarru? ¿Kabe mayeeløba Tius maig karuigwan eshkabeløtø gúitarru? ¿Kabe mutøgucha kusrennøbeløtø gúitarru? ¿Kabe mayamba maramburab mariilan marøbeløtø gúitarru?
46012030	¿Katø mayeeløba kwanrreelan tamarøbelø gømigwan keta tranig utartø gúitarru? ¿Kabe mayamba peg wammera waminchibeløtø gúitarru? ¿Kabe mayamba peg peg wammera wamindiilan ‘øyeeg tan’ cha, eshkabeløtø gúitarru?
46012031	Inchendø ñimbe tru keta traniilan mas tabigwan nebua ke tøgagønrrab isua lab melamig køn. Inchen nabe treetøguen gømø, kan may mas tabigwan eshkanrrab inchar, truwan ambamig.
46013001	Chi wammera gøben møguelø wamindi wamwan na waminchib, katø ángelesmera wamindi wamwanguen na wamindindøgucha, tru na undag købigwan chigaig kuinaisruandøbe, nabe kan tsandzøn wanrrøbig lataig, kabe kan tsandzøn platilloswan ichen ka wanrrøbig lataitø gømønrrun.
46013002	Tius maig karuben na trunun eshkab pasramig keta tranig tøgaig køb, katø mu nebua asiimíig sørig pønrrabigwan kerriguba chigúi mørøb, katø nebua asamburab kerriguwan nebua ashibig køb, katø nai isubigwan kerriguba Jesucristoinuutø na tøgagømburab tøgagúikkurri nørrø tunmeranguen nøørøsrø puraamba pønrrønrrai marøbig, na treeg tøgagøb indinaindøgucha, undag købigwan chigaig kuinaisruandøbe, nabe chigucha gømur.
46013003	Na chi tøgagúilan kerrigu ketøb, katø nai asrwanguen parrig kønrrai na tranøb indindøgucha, undag købigwan na tøgagømuinaisruandøbe, treeg maratøbe nabe chigúi wesramø.
46013004	Undag købiibe chi buindøgucha tammay ka megabig kømig, larrø tab inchibig kømig, treeg køn. Undag købiibe katøgan chigøben tøgagøben pusrkwai ashib pasrømíig kømig, katø purø møg inchib chib waminchimíig kømig, katø undag købiibe purab nuig misrøb pasrømíig kømig, treeg køn.
46013005	Undag købiibe larrø tsag inchib maig købash inchimíig kømig, nuimburaptø tab gønrrai inchimíig kømig, ke kuchingurrindø namømíig kømig, kalø marig chab purayeelan gatøle isub namig kørrømisrmíig kømig, treeg køn.
46013006	Undag købiibe chigøben sølgandø tabig mariimeeløyu tab gúi mørøb kasrag basramig kømøtø, isa gømíig, søligube tab gúi mørøb kasrag basramig, treeg køn.
46013007	Undag købiibe ‘øyangatiitø gøtan’ chimø, awentabig kømig, kerrigu kørewa basrabig kømig, katø chiwandøgucha ka muniirabig kømig, chine nebub arruben, treegu ka bureb megabig kømig, treeg køn.
46013008	Undag købiibe managuen patsønrraamøn. Trune Tius tru maig karuigwan eshkameløbe patsab, katø peg, peg wammera wamindiiløbe yandø patsab, trugurri tru kusremburab kusrewa nebua asiiløgucha patsab inchun.
46013009	Kaguende nambe newan gømø, mayandøwei nebua asha gøben, katø Tius maig karuben nam eshkailøgucha newan gømø, mayandøwei nebua eshkailø gøn.
46013010	Inchen Señorwein gwaløm tru newanig tabig pubene, tru newanig kømíig mayandøwein gøbiibe yandø pinønrrun.
46013011	Na unø gøb urasbe unø wamindimay waminchib, unø isuimay isub, øyamay gúitamab unø isuimay isub inchibig købig kur. Inchen yandø kølig misrabe, unø gua maig købig kuigwane elachar.
46013012	Møimbe nambe kan espejo tre tør guenamíigu ashib lataitø aser. Inchendø tru urasbe nambe malaugue asamig kønrrun. Møi yambe nabe mayangatiitø nebua ashibig kuinaindøgucha, tru urasbe kerrigu newan nebua asamønrrun, na maig kuigwan Tius nan asig køb lataitøwei.
46013013	Inchen møi yambe pøngatø pønrrabig bønrran: isubigwan Jesucristoinuutø pasriiba, katø isua munig melaiba, trugurri tru undag købiiba. Inchendø tru i pøngatøyu purab nuibe tru undag købig køn.
46014001	Ñimbe undag købigwan tøga pønrrabig bønrrab, katø Tiusweimburabeløyu marøbelø gømig nø keta traniilan tøgagømigwan isub inday. Inchendø Tius tru maig karuigwan eshkabelø gømigwan, trunun tøgagønrrab indamig køn.
46014002	Kaguende peg wam møriimíig waminchibiibe møguelan gømøtø, Tiusba waminchen, mugucha ni chi tainguen mørmøn, pøs Espíritu Santogurri chinchaguen wetøgørramgailø waminchen.
46014003	Trune Tius tru maig karuigwan eshkabiibe misagwan wamindan, Tiusweimburab mas nørrørab ambamigweyasiiba, maig melamigwan treeg marøb melønrrai wamindamigweyasiiba, chigúindøgucha ka puraambub melønrrai purugumigweyasiiba.
46014004	Møikkøben kan peg wam møriimíig waminchibiibe Tiusweimburabigu nøasiitøwei nuraben, trune Tius maig karuigwan eshkabiibe iglesian Tiusweimburabigu nørrøranrrai wamindan.
46014005	Pøs nane ñim mayeeløba peg wammera waminchibelø gúimbemab isutan. Inchendø Tius maig karuigwan ñim trunun eshkabelø gúimbe gøtan. Kaguende treegwan waminchibiibe mas nuikken gøn. Inchendø peg wam wamindikkucha tabiitøwein gøn, tru peg wam wamindigwan møikkøben ‘øyeeg tan’ cha eshkabene, iglesiabe Tiusweimburabigu nørrøranrrai.
46014006	Pøs inchawei, nai nunelø, na ñimuisrømay arrua, peg wam wamindimbe ¿ñimune chigúi purugunrrab gø? Tius maig kenamarigwan eshkamøwei, chigúi mørøb nebua asiilan waminchimøwei, kabe Tius maig karuigwan eshkamøwei, kabe chi kusrenmøwei inchene.
46014007	Kan chimera gøben øsiguig kømeelanguen, luswan lata, arpan lata chiwan urramigwan chi wanrri mørtrain gønømubene ¿trube, tru lus urrigwan chi urri møramgawei, arpa gønigwan chiwan gøni møramgawei gømønrraitarru?
46014008	Inchawei gatø kan trompetanma tru chi maramigwan chigúi mørtrai truigwan urrømubene ¿kwayanrrab webamrrab mu gúin damartrab gø?
46014009	Inchawei ñimgucha treetøwein gøn. Ñim tru peg wamwan wamindigu chi tai møramdiig treeg waminchimubene, ¿ñim waminchib pønrraigwane mandiincha chi tai møriasamø? Ñimui wamindiibe isig ichibigu wamindi lataitø burainrrun.
46014010	Pøs yu pirauma chi wammera gøben purø nørrø køn. Inchendø chi wamdøgucha tru wamwan waminchibigweimbe chi taig møramdiig køn.
46014011	Inchawei nama møikkøben peg wam wamindigwan ni chi tainguen mørtrab gaima basrappe, nabe tru waminchibigweimbe nuim birauig kømøtø, peesriig lataig kømønrrun. Inchen nøgurringucha naimbe peg birausriig lataig kønrrun.
46014012	Inchawei ñim tru Tiusweimburabeløyu maramig nø keta tranigwan tøgagønrrab inchib melabeløbe, truilan masken, masken tøgagønrrab inday, iglesian Tiusweimburabigu nørrøram burugumig.
46014013	Inchawei møikkøben kan peg wam møriimíig waminchibiibe, trube, tru peg wam wamindigwan ‘øyan dan’ cha katøburø eshkabig kønrrab, Tiuswan trunun trannrra cha miamig køn.
46014014	Kaguende na peg wamdøga Tiusba waminchib pasrøbene, nai espíritube Tiusba wamindingucha, nai turyu isubigube chigucha chi kørrømisrmønrrun.
46014015	¿Trube, treeg købene, nabe mandø inchab gøh? Nai espíritutøga na Tiusba waminchippe, nai turyu chigúi mørøb isuitøgagucha Tiusba wamindamønrrun. Katø nai espíritutøga cantappe, katø turyu chigúi mørøb isuitøgagucha Tiuswan cantamønrrun.
46014016	Inchawei ñibe ñui espíritutøgatø ‘Tiuswan mayanguen tabig køn’ chib, ‘ungwa’ chib pasrøben, møikkøben Tiusweimburabigwan chi kusremíibe ñi trenchib pasraigwan chi tainguen mørmuig køppe ‘treegwein gøn’ chib, maana rrenchinrrab gø.
46014017	Pøs ñibe Tiuswan mayangucha tabig ungwa taingucha, treeg mariibe kanune Tiusweimburabigu nuramig chi purugumøn.
46014018	Nabe Tiuswan ‘mayanguen ungwa, ungwa’ char; kaguende nabe peg wammera mas yamguen waminchibig kur, ñim mayeelø lataitøguen gømø.
46014019	Inchendø iglesiayube trattrøgatøtiitøgucha chi taig møramdiig treeg wamindinguen gøtan, kaneløgucha chigúi mørøb kusrenrrai, peg rriimay diez milburab chi taig møramgaig waminchib pasrabgunrriibe.
46014020	Nai nunelø, ñim maig isumigube ureezheelø latailø gønrrab gømøtø, chigøben kaig maramigwan isua asamigube shushcheelø latailø gømig køn. Inchen maig isumigube yandø køleeløsun isubelø gømig køn.
46014021	Pøs tru maig maramigwan martrai Moisés pøriguma trenchibig køn: “Señorbe trendaig køn cha: 'I misaameran møguelø peg rriimay wamindiiløtøga na wamindamba, peg birausrø misaamera nøm wamindigu na wamindamba inchen, ni treekken nane mørmønrrautan' ” cha.
46014022	Inchawei tru peg wammera møriimíig wamindiiløbe Tiuswan kørebelayasig kømøtø, Tiuswan køremø misaamerain gøn, Tius truyu pasrain gúi asamig kønrrai. Trune tru Tius maig karuigwan eshkaibe Tiuswan køremø misaamerain gømøtø, Tiuswan kørebelayasig køn.
46014023	Inchawei ñim iglesia mayamba tulundzuna, mayamba peg rriimay møriimíig waminchib gøben, tru peg wammera waminchibig kønrrai Tius keta tranigweimburabigwan kusremeelø gúi, kabe Tiuswan køremeelø gúi møin guebambatø bønrrabeløbe, ¿ñimune ‘chab lukiain gøn’ chimønrrab gøh?
46014024	Trune ñim mayeeløba Tius maig karuigwan trunun eshkabene, Tiuswan køremíig kui, kabe møikkøben Tiusweimburabigwan kusremíig kui kebya basrabiibe, mayeelø wamindiitøga nøbe kaig marøbigwein gøbrairrenmab isunrrai marøb, mayeelø wamindiitøga nune kaig marøbig kuin gúi asha kørrømarøb inchun.
46014025	Inchen nui manrrau nuinetø chi isua tøgagúiløbe tørgandø kenamarig kønrrun. Inchen øyeekkurri nøbe pirau srala, Tiuswan køriibala tabig waminchib, trenchinrrun: “¡Isa gømøtø, Tiusbe ñimui utu pasrabwei indan!” cha.
46014026	Trube, treeg købene, nai nunelø, ¿mandø chinrrab gøh? Pøs ñim tulundzunappe, møitøgucha kane cantamig tøga gúin gúi, kabe møibe kusrennamig tøga gúin gúi, kabe møibe Tius nun kenamarigwan wamindamig tøga gúin gúi, møibe peg wam møriimíig wamindamig tøga gúin gúi, kabe møibe tru peg wam wamindigwan ‘i wamindiibe øyeeg chibig køn’ cha, eshkamig tøga gúin gúi, ñimbe treeg burrabelø gøn. Trube, truigwan marøppe, chiwandøgucha iglesiane Tiusweimburabigu mas nørrørab ambamig kønrrai maramig køn.
46014027	Inchawei tru peg wamwan waminchippe, pailø gúi, kabe pøneløgatig, treetø wamindamig køn. Treetøgucha kan gan waminchen, kane ‘i wamindiibe øyeeg chibig køn’ cha eshkamig køn.
46014028	Inchen tru peg wamwan wamindigwan ‘i wamindiibe øyeeg tan’ cha eshkanrrabig mu gaabene, trube, iglesiayube truigwane esegappa, nuinetø waminchib katø Tiusbatø wamindamig køn.
46014029	Inchen gatø Tius maig karuigwan eshkabeløgucha pailø gúi, pønelø gúi treetø wamindamig køn. Inchen kaneløbe tru wamindigwan Tiuswein gøh, kabe Tiuswein gømø chinderamab isub purramig køn.
46014030	Inchen møigwan gøben truyu wabigwan inchippa, chigøben waminchai Tius eshkangaruben wamincheenchene, trube, tru waminchib pasrabiibe mas waminchimumig køn.
46014031	Kaguende ñimbe mayeeløba Tius tru maig karuigwan eshkappe, kan gan wamindamig køn, mayeeløba kusreb, katø mayeeløba tab melamigwan utab inchai.
46014032	Inchagucha Tius maig karuigwan eshkabelai espíritumerabe nøm maig kønrrain gøben, treegwan martrab pønrran.
46014033	Kaguende Tiusbe chi maringuen asiimíig marøb Tius kømøtø, ambugurri, igurri chi isumgaig lata tab gúi møramig, treeg Tius køn. Tru Tiuswei misaamera maya iglesiamera maig marøbelø gøben,
46014034	treetøwei ishumburmerabe iglesiayube niløtø burramig køn. Kaguende truyube ishuumisagwane waminchimønrrai indiilø gøn. Pøs tru maig maramigwan martrai Moisés pørigu chigucha trenchibig køn, nømbe maig chiben treeg melamig køn cha.
46014035	Nøm chiwan gøben nebua kusremig paløbene, nømui kelan nømui yau bayamig køn. Kaguende kan ishug iglesiayu waminchab indamibe chi søl gømøn.
46014036	¿Tiuswei wambe kabe ñimuinukkurri pølbasra arrig kø chindah? ¿Kabe ke ñimuinuutø buig kø chindah?
46014037	Pøs møikkøben ‘Tius maig karuigwan eshkabig treeg kurmab’ isub, kabe ‘Tiusweimburabigwan maramig keta tranig tøgaig kurmab’ isub inchabe, trube, tru iig na ñimun pørigwane Señor nø garua basrøbwei indig kui, treeg isua asamig køn.
46014038	Inchen øyeeg kui ashatøgucha, nø ashmíig misrene, nungucha treetøwei isua ashmuinab pasrønrrun.
46014039	Inchawei treeg købene, nai nunelø, Tius maig karuigwan eshkamigwan martrab inchib melay. Katø tru peg wammera møriimíig wamindamigwangucha merømøtay.
46014040	Inchendø chiwandøgucha marøppe, tabig sølwan marammay maramig køn, ambumay, imay ke chi maringuen asamgaig martrab gømøtø.
46015001	Møimbe, nai nunelø, na Tiuswei tabig srø wamwan eshkab kusrenanig købigwan katøle ñimun isunanrrab inchar, ñim trunun uta, truigwan elachimø, truyu mur bønrraigwan.
46015002	Ñimbe tru Tiuswei tabig srø wamgurriwei kaigyugurri wesrailø gøn, na ñimun maig eshkab kusrenanigwan trunun elachimø, tindøga bønrrøwabe. Trengømuisruandøbe, tru ñim køreibe chi køremui lataitøwein gúin gønrrun.
46015003	Nabe ñimun kusrenanøppe, tru nan mas nuig purø tabig kusrenanig utig købigwan ñimun kusrenanig køn, Tiuswei wamwan pørigu maig chibig køben, namui kaig mariiløgurri Cristobe treeg kwawa,
46015004	katø nøbe, Tiuswei wamwan pørigu maig chibig køben, treeg sørig kua, pøn gwalømyube gatøle øsiirawa,
46015005	Pedron kenamisrøb, katø trugurrimbe tru nøashib karua øriilø tru doceelan kenamisra,
46015006	trugurrimbe albiji nunelø quinientos menrrawan kenamisrig købigwan. Tru ashibeløbe mayeelø lutau ka øsig amønan, kan gandøwei yandø kwaig mu gaaben.
46015007	Incha trugurrimbe Santiagon guenamisra, trugurri mas wendøbe tru nøashib karua øriilan mayeelanba kenamisrig køn.
46015008	Incha yandø kerrigu srabebe katø nan kenamisrig købig køn, na tru kal-lam gwaløm gømø, kal-lawa lataigwan.
46015009	Pøs nabe Cristo nøashib karua øriilai utube truburab gømíig, purø lamíig kur. Trurrigu Cristo nøashib karua ørig køn cha trenchaguen wamig kønrrabgaikke, kaguende nabe Tiuswei iglesian larrø kaig marøbig købig kur.
46015010	Inchendø na møi øyah pasrappe, Tius nan ka yandø tab indiitøgatø na treeg pasrainatan. Inchen nui tru ka yandø tab indiibe kagatø purayaig kømøtø gøn. Treeg kømøtø, nabe masken tru Cristo karua øriilø mayeelø nøm lataguen gømø, marinabig køn. Inchendø na marig kømøtø, Tiuswei tru ka yandø tab indig naba pasraikkurri marig køn.
46015011	Pøs na wamindig kui lata, kabe nøm wamindig kui lata, nambe iigwan eshkab kusrenanen, ñimbe iigwan treeg køreig købig køn.
46015012	Pøs trube, Cristobe tru kwailai utugurri katøle øsiiraig købigwan eshkab kusrenanig købendøbe, trube, ¿ñim møiløgøben ñimui utu mandøgurrinrre øyeeg chib gøh, kwabeløbe katøle øsiirawa kurrømønrrun chibrren gønrrappe?
46015013	Pøs, tru kwabelø gatøle øsiirawa kurrømuig købene, trube, Cristogucha gatøle øsiirawa, kurrømuig køn.
46015014	Trube, Cristo gatøle øsiirawa, kurrømuig kuig købene, nam Tiuswei wamwan eshkab kusrenaniibe ka yandiig kørrømisren, katø treetøwei ñimui isubigwan Cristoinug pasra pønrraikkucha tøgagømuingueniitø purayan.
46015015	Katøgucha treetø gømø, nambe Tiusweiwan ka isatø waminchib pønrrabelø gúig, treeg webinrrun. Kaguende nambe ‘Tiusbe Cristone katøle øsiirangaruig køn’ chib pønrraig kuig køn. Inchen kwailø øsiiramønrrab gúi cierton webibene, trube, Tiusbe katøle Criston øsiirangarumuig, treeg køn.
46015016	Pøs kwailø gatøle øsiiramuig købene, Cristogucha, trube, øsiiramuig køn.
46015017	Inchen Cristo gatøle øsiiramuig købene, trube, ñimui isubigwan nuinug tøga bønrraikkucha, tøgagømuinguenig tøgagúig puraiben, trube, ñimbe gatøgucha kaig marøb srø amønan.
46015018	Trube, treeg købene, Criston tru kørewa kwabeløgucha pinab pinamsrø pønrrønrrab amban.
46015019	Nam yu øsig amønaigu ka pirauweyasiitø Criston isub muniirabelø gúisruandøbe, nambe maya misaamerai utu trembe misag kømuinguenelø guer.
46015020	Inchendø treeg kømøtø gøn. Cristobeguende kwabelai utugurri katøle øsiirabwei indig køn, tru kwabelai utugurri ke srøsrøzhiitø ke nømerrig pølbasra øsiirab.
46015021	Pøs kwamima kan møkkurrindø arrig købene, katø kwabelø gatøle øsiirawa kurramikkucha kan møkkurrindø arrig køn.
46015022	Inchawei Adángurrima mayeeløba kwaben, katø treetøwei Cristogurri øsig kømigwangucha mayeeløba tøgagønrrun.
46015023	Inchendø møitøgucha nøm møimerrig pølbasra øsiinrrabig køben, treeg kønrrun: Cristo ke srøsrøzhiitø nømerrig pølbasra øsiiraben, trugurrimbe nø gatøle arruben nuielø øsiiranrrabelø gøn.
46015024	Trugurrimbe yandø tru srabe gwaløm punrrabig køn, Cristo tru nørreelø nøm asha garub purrabelan gøben, mugucha manchinrraingaig nøm garubelan gøben, nørreelø maramburab marøb purrabelan gøben, yandø truilan kerriguwan chigucha martrabgailø kørrømara, tru Cristo ashib karub waigwan yandø Tius Møskawan nø ashchai purøøren.
46015025	Kaguende Cristobe nun tru ashig kømui inchibelø tsaleelan nui srøb umbu nø maig chiben treeg pønrrønrrai, Tius nun pønsramnegatig, nøbe ashib karub wanrrabig køn.
46015026	Inchen tru ashig kømui inchib tsalø inchibig srabeig pasrabigwan pinisaig kønrrabiibe, tru kwamig køn.
46015027	Kaguende Tiuswei wamwan pørigube trenchibig køn: “Chigurrimbunø købigwan kerriguba nui srøb umbu nø maig chiben treeg pønrrønrrai Tius pønsraig køn” cha. Pøs: “Chigurrimbunø købigwan”, nui srøb umbu pønsraig køn chippe, Tiuswangucha truyu tøga basrig køn cha trenchimuig kui tørgandø asamdiig køn. Kaguende Tius nøwein gøn tru chiwandøgucha kerriguba Cristo maig chiben treeg pønrrønrrai marøbiibe.
46015028	Inchen Tius chiwandøgucha kerriguba Cristo maig chiben treeg pønrrønrrai, nun chab pønsrøbene, Cristo, tru Nusrkaindøweinguen, tru chigurrimbunø købigwan nø maig chiben treeg pønrrønrrai, nun pønsrøbig Tiuswan maig chiben, nøbe treeg pasrønrrab pasramisrtrun, chiyutøgucha kerriguwan Tius nø ashib karub pasrønrrai.
46015029	Pøs trube, ¿tru kwabelayasig piu umbu ulsrailøbe chi martrerah? Tru kwabelø kerriguwan øsiiramønrrab gøbene, trube, ¿chinchabrre tru kwabelaimburab isua piu umbu ulsrøbelø gøh?
46015030	Inchen ¿nambe chu urastøgucha chindimbarre kwam lab pønrrabrah?
46015031	Nai nunelø, nabe kwalømmørig ke kwamigu puitø, buitø ka megar. Iibe isatø gømøtø, namui Señor Cristo Jesúsweinug na purø nuig mørøraim basramibe ñim gøn.
46015032	Pøs møg kuinawa, ka treekkurrindø tru Efesosrøma larrø namig animal lataig inchib misaameraba namig aleguiyab, na treeg marøb megaibe chi marmui lataitøwei webinrrautan. Pøs tru kwabelø gatøle øsiiranrrab gømubene, mugøsrøn chibgunrrig, trube: “¡Mab, muchib inchab gøh, pøs srønatø kwamig købashtø!”
46015033	Ñimbe chi isa gøben sruamrramamøtay. Mugøsrøn chibgunrrig: “Kaig marøbeløba linchib pønrraibe tabelø gúigwan ka mindishibig køn.”
46015034	Ñimbe gatøle tab chugúi møra sølgandø pønrrønrrab inday, mas kaig marøb pønrrømøtø. Kaguende møiløbe Tiusweimburabigwane ni maig kuinguen ashmeelø gøn. Iigwan na trenchippe, ñimun kwaarøsrøb kørig burørtrab rrenchar.
46015035	Pøs møibe øyeeg chinrraabe: “¿Kwabeløbe mandø øsiiranrrerah? cha. ¿Katøle øsiirawa amrruppe, maig asrmera tøgar amrrunrrerah?” cha.
46015036	Kan ñi gúi chugúinguen mørmíig, kan yellwanma ñi ellguabene, kwamøwabe, øsig kømigwan tøgagønrraamøn.
46015037	Tru ñi ellguappe, tru tusr maig kønrrabigwan ellguamøtø, trulzhigwandø ellguan, tirigu gúi lata, kabe gatøgan chi peg yell gúi lata.
46015038	Pøs Tiusbe i yellwanma chi tusr kønrrai marøppe, nun maig maramdiig køben, treeg marig køn, chi yelldøgucha trumørig chi tusr kønrrabiibe tru tusr kønrrai.
46015039	Chi asrmeratøgucha lata treeg asrmeratø gømøn, kane misag asr køben, kane animalmerai asr køben, kane illimerai asr køben, kane peskaumerai asr køn.
46015040	Inchen gatø treetøwei srømbala bønrrabelan maig kønrrabelan treeg mariilø køb, katø pirauelan maig kønrrabelan treeg mariilø køb indan. Inchendø tru srømbala pønrrabelai tabzhig tør bilabiibe katøgan gøben, yu pirau pønrrabelai tabzhig tør bilabiibe katøgan peemayig køn.
46015041	Inchen nøsigwei tabzhig tør bilabiibe peemayig køben, katø pølwei tabzhig tør bilabiibe peemayig køn. Katø estrellamerai tabzhig tør bilabiibe peemayig køben, tru utu mø estrellamerai tabzhig tør bilabiibe gatø peemayig køn.
46015042	Inchawei øyeetøwein gøn tru kwabelø gatøle øsiiramikkucha. Tru asrwan søriibe treranrrabig køben, katøle truig øsiirabiibe yandø managuen treranrrabig kømøtø gøn.
46015043	Yandø chigucha gømíigwan pirau søra trarrig, katøle truig øsiirappe, tør bilab tabig øsiiranrrun. Chigucha martrabgaig pirau søra trarrig, katøle truig øsiirawa kurrappe, maramburab marøbig kurrønrrun.
46015044	Trendø yu pirau tøga basrai asrwan sørig, katøle øsiirawa kurrappe, asr espíritu gurrønrrun. Asr yu pirauig køb, katø asr espíritugucha gøn.
46015045	Katø Tiuswei wamwan pørigugucha treeg chibig køn: “Tru srøsrø møg Adánbe kan misag øsiguig misrig køn” cha. Inchen Adán tru Srabe Arrubig, Jesucristobe, espíritu gøn, nøbe øsig kømigwan tranøbig.
46015046	Inchawei espírituimburabiimerrig arrumøtø, asr trendø maig kønrrabig truimerrig arruben, trugurrimbe yandø espírituimburabig arrig køn.
46015047	Tru srøsrø møøbe pirøtøga marig yu pirauig køben, tru wendau møøbe srømbalasrø Tiusweisriig køn.
46015048	Inchawei tru pirøtøga mari møg maig købig køben, yu piraueløbe treeløtøwein gøn. Inchen tru srømbalasrø møg maig køben, tru srømbalasreeløbe truig lataitøwein gøn.
46015049	Yu pirau møg maig køben, nam treelø gømigwanma tøgagúibe, katø tru srømbalasrø møg maig køben, nambe truig lataitøwei kømigwangucha tøgagømønrrun.
46015050	Inchawei nabe, nai nunelan, trendamønrrun: Tius nø ashib karub waigwane asr yaumbaig animbañauiibe chincha tøgagønrrab gaimanrrun cha. Katø tru trerawa patsønrrabiibe tru mana trerab patsønrrabig kømíigwane chincha nebua tøgagønrrab gaimanrrun cha.
46015051	¡Au! møimbe kan chigøsrøn mu asiimíig sørig pasrabigwan na ñimun eshkanrrab inchar: Nambe ke mayeeløbabe kwamig kømønrrab gøn cha. Inchendø nambe mayeeløba yandø kerriguwan peemayelø gønrrai yunømariilø gømig kønrrun,
46015052	¡gatø! møi møi, kan kab gasrøb lataitøgue, tru trompeta srabe urrig wanrrøben. Kaguende trompeta wanrrøbene, kwabeløbe øsiirangaruilø gønrrun katøbe managuen treranrrabelø gømíikke. Inchen nambe mayeeløba yandø kerriguwan peemayelø gønrrai yunømariilø gømig kønrrun.
46015053	Kaguende tru treranrrab asrbe trerab minchabgaitøga pinøbulig kønrrain gøben, katø iig tru patsønrrabigwane tru patsønrrabgaitøga pinøbulig kønrrain gøn.
46015054	Inchen tru treranrrabigwane yandø tru managuen trerab minchabgaitøga pinøbulig køb, katø iig tru patsønrrabigwane tru managuen patsønrrabgaitøga pinøbulig kørrømisrøb inchene, iig tru øyeeg cha pøra basriibe yandø treeg nebunrrun: “Tru kwamigwane yandø kanawa kenaguen gømíig, pinisan” daig.
46015055	“¿Ñi, kwangarub pasrabig, ñi ganawa basraibe møimbe chu basra? taig. ¿Ñi, kwangarub pasrabig, ñi pusrkwananøb pasraibe møimbe chu basra?”
46015056	Kaguende tru kwamigwei pusrkwangarub pasrabiibe tru kaig marig, truig køn. Inchen tru kaig marig maramburab marøbiibe tru maig maramigwan martrai Moisés pørig, truig køn.
46015057	Inchendø Tiuswan ‘mayanguen ungwa, ungwa’ chinrrab, namui Señør Jesucristogurri nam kerriguwan kanawa pønrramig kønrrai tranigwan.
46015058	Inchawei treeg købene, nai undaaraig nunelø, kørrønrrabgaig mur bønrrab, mumaygucha wemaløsrkønrraingaig bønrrab, chu uratøgucha Señorwei marameløyube katøguchinguen, katøguchinguen marøb melay, kaguende Señorweimburabeløyu ñim nøba marøb melaibe, ka treeg marøb melaitø puraimønrrab gúi ashabe.
46016001	Tru Jerusalénsrø Tiuswei misaamerayasig an purugúig utamigweimburappe, tru Galacia birausrø iglesiameran na mandø martrai karua bønsraig køben, ñimgucha treetøwei martrigay.
46016002	Ñim møitøgucha an maya tulishabe, truyugurri tarømara, esegab amrrigay truaalømmørig, na trusrø puben, ñim ke møin dulishib mendaptindamig kømønrrai.
46016003	Incha ñim møilan karua øramdeelø gúi asha kørrømariilan, na trusrø puabe, tru Jerusalénsrømay trana øramig ñim an guetigwan nømun trana ørøppe, kan kilga pøra, tøga rrana øramønrrun, tru i karua øriiløbe chi isumga møguelø gúi nøm ashchai.
46016004	Inchen naimburab nagucha yamig søl gønrraptiig købene, trube, na iben, nømbe naba amrrunrrun.
46016005	Nabe Macedonia birauwansrø pureb arrua, yandø ñimuisrø pumønrrun, kaguende nabe Macedoniawansrø pureb yamig kua.
46016006	Inchippa kan maya yanagatig kørrømisrisruandøbe, ñimba ka kørrømisramønrrun, kabe tru pishim bølmera chab purayamnegatikken, nan chumay yamig nebuben, nai yamigu ñim purugumig kønrrai.
46016007	Kaguende møimbe ñimun ke ka petø asha burainrraptø arrug kømøtan. Pøs Señor nan treeg kønrrain gøbene, kan maya yanagatig ñimba kørrømisrtrab attrab isur.
46016008	Inchendø Pentecostés kwaløm bumnegatig nabe yu Efeso kørrømisrtrab gur.
46016009	Kaguende yube kan yaskab purø nuig nayasig kurin gøn, Tiusweiwan wamindig nu larrøbichaptiikke. Inchendø marmønrrai nan søtølulrrabelø truba rruba køn.
46016010	Inchippa Timoteo trusrø pubene, ñimui utu chi kørig kui inchimønrrai inchigay. Kaguende nøgucha Señorwei marameløyu na lataitøwei marøb megabig køn.
46016011	Inchawei nune møitøgucha palabinøtø inchib gønrrab gømø, masken chi isumø inrrai purugua ørtrigay, naimay gatø attrai. Kaguende nabe namui nunelanba, nunba munig megar.
46016012	Inchen namui nuneg Apolosweimburappe, tru nunelø ñimuisrømay amrrabeløba nungucha na tiusmanda maya lincha irra taingucha, møimbatøbe nøbe chi inrrab inchimøn. Inchendø nun chu uras yamig pubene, inrrab gúinrrun.
46016013	Tab ashiptø bønrray. Pesan amøñimøtø, isubigwan Cristoinug tøga pasra bønrraigu mur bønrrab, chishkandø møgueløsun bønrrabelø gøb, trurrigu murelø guy.
46016014	Incha chiwandøgucha ñim marøppe, undag købiitøga maramig køn.
46016015	Nai nunelø, ñimbe ashibelø gøn tru Acaya birausrø Estéfanaswei yaueløbe ke srøsrøzhiitø nømmerrig Tiuswan nebua ashibelø misra, Tiuswei misaameran nømbe purugunrrab pønrramisrigwan.
46016016	Inchawei nabe ñimun øyeeg melørrunrrigay chinrrab inchar, tru øyeeg melabelane nøm maig chiben mørøb melønrrigay cha, katø tru mayeelø i maramigwan purugub marøb melabelan treetøweingue.
46016017	Nane truba kasrag køtan Estéfanas køben, Fortunato gøben, Acaico gøben amrruin gøben. Kaguende ñim mu gaagua, purugunrrab gaimaigwan nømbe nan purugua,
46016018	pøs truiløbe nai isubigu lata, ñimui isubigu lata chi isumikkaig, tab gønrrai marig køn. Øyeeg møgueløbe mayanguen tab indig kønrrabelø gøn.
46016019	Tru Asia birausrø iglesiamera ñim corintosreelan ‘ka amøñigueh’ cha øran. Aquilaba, Priscilaba, katø iglesia nømui yau tulundzunabelø, truilø chigucha Señorwei munchiyu ‘mayanguen tab ka amøñigueh’ cha øran.
46016020	Katø mayeelø nuneløgucha ñimun ‘ka amøñigueh’ cha øran. Ñimbe kangurrin gangurri ‘ka amøñigueh’ chib, Tiuswei undag købiitøga tasig rraniyay.
46016021	I ‘ka amøñigueh’ taigwan na Pablo ñimun naashib nai taska pørar.
46016022	Møikkøben Señørwan undaguig kømíigwane Tiuswei namig købig nuim bala gøbash. ¡Namui Señor Jesucristo amø!
46016023	Señør Jesúswei tru ka yandø tab indiibe ñimba pasrønrrai inchar.
46016024	Cristo Jesúsweinug nai undag købiibe ñim mayeeløba pasrønrrun. Treeg kønrrun.
47001001	Tius nan trendø treeg kønrrain gúikkurri, na Pablo Cristo Jesús nøashib karua ørig, namui nuneg Timoteoba misra, Corintosrø iglesianba, katø tru Acaya birau muba kuimburab Tiuswei misaamera warabelanba i kilgawan pørar.
47001002	Tius namui Møskaweimba, Señor Jesucristoimba tru ka yandø tab indig køben, chi isumgaig tab gøbig køben ñimba gønrrai inder.
47001003	Tru namui Señor Jesucristoi Møskai, Tiusbe mayanguen tabig wamindig kønrrun, tru lastima ashib pønrrabelø gømigwan tøga Møskai, katø isui meløben chiyutøgucha isui inchimønrrai purugub Tiuswan.
47001004	Truibe nam chine puig meløben, namun tab gúi mørtrai purugubig køn, katøganelø chiyugøben treetøwei isui meløben, Tius namun isui inchimønrrai purugúitøgatøwei namgucha purugubelø gømig kønrrai.
47001005	Criston tru chine, chine kaig nebuilø namuinug treetøwei itømaytø nebub arrubene, katø treetøwei tru isui inchimønrrai purugúikkucha tru gúindø, tru gúindø Cristoinukkurrindøwei arrubig køn.
47001006	Inchendø namun chine puig melamig arrubiibe, ñim chi isui inchimø tab gúi pønrramigweyasiiba, kaigyugurri wesrailø gømigweyasiiba gøn. Inchen namun tru isui inchimø pønrramig kønrrai pubiibe, tru ñim chi isui inchimø pønrramig kønrrain gua, tru namun isui melamig nebub lataitøwei ñimun treeg nebub arruben, ñim chigúingucha melabig melamig truibe treeg attrun.
47001007	Inchawei nam ñimuimburab øyah kønrrunmab isuibe treeg kønrrab gøn. Pøs nam chine kaig nebuinab melaiguma treetøwei ñimgucha pønrrabelø gúig køppe, nam chi isumø tab gúi pønrraigugucha, ñimbe treetøwei tab gúi pønrrønrrab gúi asha bønrrer.
47001008	Namui nunelø, namun Asia birausrø purø isumdiig nebui melaigwan ñim wammøra gønrrai inder. Yandø mu melamgaig trømbøig arruptø, namuinetøbe yandø chincha melamgaig purø rrømbøig køben, yandø ke øsig webammumuitamab isubelø guer.
47001009	Pøs nambe ke yandø kwamigu puermaptøwei isub melabelø guer. Pøs øyeeg puppe, nam namasiitø namdø tsabø guermab isubelø gønrrain gømøtø, Tius tru kwailanguen gatøle øsiirangarub kusrubigwan isua bønrrabelø gønrrain gúig køn,
47001010	tru øyeeg trømbøig ke kwamitø balab melaigugurri nø namun ka buraambingarub, katø namun ka buraambub ambamig kønrrai martrabigwan. Incha nambe ke nuinuutø isua meler, ka puraambub ambamig katøgucha namun ashib pasrønrrab gúi,
47001011	ñim Tiuswan namuyasig ‘purugurra’ chib miab meløbene. Øyamay truba yamelø namuimburab Tiuswan ‘mayanguen ungwa, ungwa’ chib gønrrun, pøs truba yamelø misra Tiuswan namuimburab miaben løtigwan nam truba nu purugúig utikkurri.
47001012	Kaguende nam tab gúi mørøb pønrraibe iig køn: yu pirau namui isub kebachib pasrabigu ‘chi kalø marig køn’ chibig chigaig bønrraig, mas ñimui utube gatøguchinguen isuptø amønaig købig køn. Amøñippe, tru newan chishchiitøgaba, søratø gømø, sølwan marig Tiusweinukkurri arrubiitøgaba nambe amønaig køn, chine nørrø kusreelø møguelainukkurri arrubiitøga marmøtø, Tiuswei ka yandø tab indiitøga marøb.
47001013	Pøs nam ñimun kilga børøppe, chi peg waminchibikkucha gønrrab gømøtø, ñim chi leb gúigwan ñim chigúi nebua mørøb gúigwan truigwan newan chigúi mørtraimab isua pører.
47001014	Inchawei namuimburab mayandøguen nebua chigúi mørig køppe, pøs ñimbe tab newan chigúi mørtrun, ñim namuimburab tab gúi mørøb pønrramig kønrrai, tru nam ñimgurri tab gúi mørøb pønrramig kønrrab gøb lataitøwei tru Señor Jesús arrub gwaløm.
47001015	Inchawei nabe iigwan treeg kønrraitamab isua, ñimuisrømaymerrig attrab isuig køn, ñim srøsrø truba tab gúi nan utig kømnetø gatøle nan tab gúi utamig kønrrai.
47001016	Incha Macedoniasrømay pureppe, ñimuinug pua buraya, katøle trusrøngurri arruppe, ñimuinug puatøweim burainrrab isuig kuig køn, ñim nan Judeasrøngatig yamigwan purugunrrai.
47001017	Tru na øyeegwan martrab isuibe, ¿kabe nabe ke møi møi martrab gurrig kønrrab gø chindah? ¿Kabe tru na øyeeg martrab indiibe, nai isuigu Tiuswan ashmø misaamera lataig martrab inchibig kua, møindø ke: “Martrab” taitø, katø: “Marmønrrab” taitø inchab inditamagueh?
47001018	Pøs Tiusbe nø maig chippe, nøbe treegwan marøbig køb lataitøwei, nam ñimun wamindiibe møindø: “Øn” daitø: “Ka” taitø indig kømøtø gøn.
47001019	Kaguende ñimui utu na gøben, Silvano gøben, Timoteo gøben, nambe Tiuswei Nusrkai Jesucristoimburab eshkab kusrenanig køn: “Øn” tantø: “Ka” tantø indig kømøtø, nuinuube chu uraskucha: “Øn” daig. Nøbe truig køn.
47001020	Kaguende Tius kerrigu nø chi martrab cha kørrømisriiløbe Cristoinuube: “Treeg martrab” taig, truig køn. Inchawei nambe Cristogurri: “Treeg køn” chibelø guer, namgurri Tiusbe mayanguen tabig wamindig kønrrai.
47001021	Inchen Tius nøtøwein gøn Cristoinug mur bønrramig kønrrai marøbiibe namun lata, ñimun lata. Incha namune nuindø gønrrai tarømara bønsra,
47001022	nuielø gønrrai sellotøga sellawa, namui manrrau pasrønrrai Espíritu Santon katsig basra tranøbguen indig køn, tru trannrrab kørrømisrigwan kutøguewan trannrrab gúi asamig kønrrai.
47001023	Pøs nabe Tiusken ashen trendamønrrun: Na Corintosrømay gatøgucha arrumuppe, na ñimun kalugueetømønrrab lastima ashiptø arrumuig købig køn cha.
47001024	Kaguende ñimui isubigwan Cristoinug pasra bønrramigwane treeg bønrrønrrai inchib ke nam garub pønrrønrrab gømøtø, masken ñim kasrag bønrrønrrai nambe purugubguen bønrrer. Kaguende ñimbe tru isubigwan Cristoinug pasra pønrraikkurriwei ñimbe mur bønrran.
47002001	Inchawei na gatøle ñimuisrømay arruppe, nabe ñimun truba rruba isui inchain gømøtø, attrab isuig kuig køn.
47002002	Kaguende na ñimun isui inchai marene, trube, ¿nane mu gasraaraniasamø? ¿Tru na isui inchai mariiløtøwei kasraaranmønrraitarru?
47002003	Inchawei nabe øyeekkurri tru merrab guilgawan na pørøppe, tru nanguen kasraaranrrabelø na trusrø puben, nan isui indingarumønrraim børig køn. Pøs na kasrag basrøbene, ñimgucha chiguen gømøtø, mayeeløba treetøwei pønrrønrraimab isuague.
47002004	Kaguende nabe ñimun pørøppe, truba rruba isui pørig kuig køn, nai manrraube purø tab gømui, truba kappin gørrøgøb. Kabe na ñimun truba rruba isui inchai martrab gømøtø, nabe ñimun truba rruba undaguig kui ashchai indig købig køn.
47002005	Tru øyeeg isuim basrønrrai møikkøben treeg marøbiibe, nandø gømøtø, kan mayangatig ñim mayeelanba isui inchai mara basran damønrrun, ke menrra inchimønrraptø.
47002006	Inchawei tru møwan ñim mayeelø lutauelø misra, nui kalø marigwan øl martrab ñim asha mariibe yandø tsabø gøn.
47002007	Truigwane yandø ulø bayib gømø, pesannab, masken kuñab purugumig køn, isubiitø yandø kerriguwan mandøguen gømui inchimønrrai.
47002008	Inchawei nabe ñimun tru møweimburab ñimui undag købigwan gatøle tiusmanda kenamaray tamønrrun, ñim undaguelø gúi nø ashchai.
47002009	Kaguende na ñimun pørøppe, øyeegwan isua børig køn, chiyutøgucha maig taigwan ñim mørøbelø gøtashchab ashchab isua.
47002010	Inchawei chigøben kalø marøbigwan ñim chi ulø baymø pesannanrrab isua kørrømarene, nagucha nune treetøwei ulø baymø kørrømisramønrrun. Pøs chi kalø marigwan na ulø baymø, pesannappe, (ulø baymumig chi pønrraig kuig køh chindindøbe gøben) ñimgurri treegwan marig køn, Señor Jesucristoi merrab,
47002011	namun Satanás kegørrøsrkøb nø ganailø gømønrrab. Kaguende nambe tsabø ashibelø guer nøbe chitø martrab inchibig kuigwan.
47002012	Na Troas ciudasrø, Cristoi tabig srø wamwan eshkab kusrenanrrab pubene, Señorweimburabelan maramig yaskappe tabig kurøppe kurendø,
47002013	nai nuneg Tito trusrø mu gaagøptinchene, nane nai isubigube ni mumayguen gømuben, nabe trusrøngurri nømun ungwa chippa, Macedoniasrømay ibig kur.
47002014	Inchendø Tiuswan ‘mayanguen ungwa, ungwa’ chinrrab, Cristoinuube nam kaigwan kanawa ¡gatø! luchimíig tsimaytø puraambub ambamig kønrrai marøb, katø tru Cristoimburab nebua asiiløbe purø may irrabzhig lataig chutøgucha namgurri larrøbitchai marøb Tiuswan.
47002015	Kaguende Tiusweimbe nambe Cristoi tru purø may irrabzhig latailø guer, kaigyugurri wesraig pønrrabelai lata, tru managatig pinab pinamsrømay amrrab pønrrabelai lata.
47002016	Incha møilø tru pinab pinamsrømay amrrabelaimbe tru irrabiibe kwaitø irrøben, katøganelø kaigyugurri wesrailaimbe tru may irrabiibe øsig kømigwan irrabig køn. ¿Inchen øyeegwan marøb pasrønrraptiibe mu kø chinderah?
47002017	Katøganelø misaamera truba nørrø tru Tiuswei wamwan kan chigucha gømíig kui lataig an marøb srua llirabelø latawei, nambe treetøwei marøb pønrrømeelø guer. Treeg kømøtø, Tiuswei merrab waminchippe, maig wamindamigwan søra gømø, sølwan waminchib, Tius øriilø guermab isua, Cristogurri waminchibelø guer.
47003001	¿Kabe nambe gatøguen namashib chi isumgaig ‘tabelø guer’ chib waminchib pønrrabra chindah? ¿Kabe nambe katøganelø latawei chi isumgaig tabelø gúi ashchai, kilga pøriilø ñimun tranamig, kabe ñimgurri kilga børiilø namun tranamig balaim bønrrabra chindah?
47003002	Nam mailø gúigwan treeg asønanrrabelø tru namuyasig kilga børig latailøbe ñimwein gøn, tru ñim purø tabig amønaig, tru namui manrrømerayu pørig basrabig, mu misaameratøgucha ñimun mumera gøtashib, mailø gøtashib ashib tøgagúilø.
47003003	Ñimbe tørgandø asamdeelø gøn, kan kilgayu Jesucristo nøashib pøri latailø, tru namui maramigwan marøb pønrrailøyugurri ñim srøig kurrabelø, tintatøga børig kømøtø, øsig wab Tiuswei Espíritutøga pøriilø. Kabe srug tambalmerayu pøriilø gømøtø, misaamerai manrrømerayu pøriilø gøn.
47003004	Nambe iigwane Cristogurri Tiuswei merrab treeg kuitamab isua bønrrer.
47003005	Kabe nam namashib øyeegwan martrapteelø namdø tsabø marøbelø gua, chi arrubiibe namuinukkurri arrubig kui lataig inchib pønrrømøtø, nam øyangatig tsabøtø marøb pønrramig arrubiibe Tiusweinukkurri arrubig køn.
47003006	Incha Tius nøtøwei namune tru srøig acuerdo marigwan nam sølgandø marøbelø gønrrai mara pønsraig køn, tru acuerdo merrabsriig maig maramigwan martraim børigwan gømøtø, tru Espíritu Santoiwan. Kaguende tru maig maramigwan martrai pørigwan mørmíigweimbe kwamigwan srua arruben, trune Espíritu Santobe tru srøig øsig kømigwan tranøbig køn.
47003007	Inchen tru maig maramigu marøptøga bønrraig kwamigwan srua arrubig, srug tambalmerayu pørikken tørguegwalmabig køptø, Israel misaamerabe Moiséswan malauguen ashchab gaimaig købig køn, nui malø tørguegwalmabig køben, tru tørguegwalmabiibe kwab yaindøgucha.
47003008	Inchen tru øsig kømigwan srua arrubigwan marøb pønrraig tru Espíritu Santoimbe, ¿kan treetøguen gønrrab gømø, maig tørguegwalmabig kuaasamø?
47003009	Inchen tru maig maramigwan marøptøga bønrraig misagwan kaigyu pønrrønrrai kørrømara pasrøbikken treeg tørguegwalmabig kuibe, tru marøptøga bønrraig misagwan Tiuswei merrab chi kaig kømeelø lataig tabig kønrrai marøbiibe, ¡kan treetøguen gønrrab gømø, mas purø tørig tørguegwalmabig køn!
47003010	Kaguende truig tørguegwalmabig lataig kuikken tru iig purø tørguegwalmabiibamara ashene, truibe chi tørguegwalmabig kømøn.
47003011	Inchawei tru tørguegwalmabig kwab ibikken kan treeg tørguegwalmabig tøgaig arriibe, tru mana pinømø pasrabig basrønrrabiibe ¡mas maig tørguegwalmabig kuaasamørra!
47003012	Inchawei tru tøgagønrrurmab isuigwan nam tøgaguen pønrraig køppe, nambe chi kørmø maig tamigwan tørgandø waminchibelø guer.
47003013	Kabe tru Moisés lataig inchib pønrrømer, tru Israel misaamera nui malau tørguegwalmabig kwab arrubig yandø patsi ashmønrrai, malø gasraitøga kasrøb lataig.
47003014	Inchendø nømui turmerayube yandø chi wamindikken kebyainameelø murig misriilø gua, møin gwalømgatig tru merrabsrø Tius acuerdon marig købigwan leben, chi tainguen mørmeelø gøn, tru malø binøgasrøb pasrabiitøwei pasrabig pasraikkurri. Kaguende tru pinøgasrøbigwane Cristotøwei kerranrrun.
47003015	Incha møin gwalømgatig tru maig maramigwan martrai Moisés pøriilan asiimørig, tru maløwan pinøgasrøbig lataig pasrabiibe nømui manrrømerayube kasrain basran.
47003016	Inchendø møikkøben Señorweimay llirawa pasramisrene, tru pinøgasrøbig lataig pasrabiibe nuinukkurrimbe kerraig kønrrun.
47003017	Kaguende Señorbe tru Espíritu gua, Señorwei Espíritu chu pasrøbene, Tiuswei merrab kemalamig truyube chigucha iløsrkønrrabiibe chi gaagøn.
47003018	Inchawei nambe mayeeløba maløwan chi kasra gømø lataig ashib pønrrabeløbe, kan espejo latailø guer, Señorwei tru tørguegwalmabigwan kegurnabelø, nø maig køben nam treeløtøwei misrøb, katøguchinguen, gatøguchinguen tørelø misrøb amber. Treebe Señorweinukkurri arrubig køn, tru nø Espírituinug.
47004001	Inchawei nambe Tius namun lastima asiitøga i tru marøb pønrramigwan tøga bønrraig køppe, nambe chi kullaarab melømer.
47004002	Pøs chigøben ke kørikken gønrrapteelø søratø mariilane nambe yandø wendøbasrar guer, søratø larrø møg isua marøb pønrrømøwei, Tiuswei wamwan lliska peemaytø marøb pønrrømøweingue. Treeg marøb pønrrømøtø, tru newan ciertonigwane maig kuigwan tørgandø kenamarøb pønrraikkurri, nam tabelø gúigwan namashib kenamarøb pønrrer, maya misaamerai isub kebachib pasrabigu ka inchib pasrømugumab isumig kaanrrai Tiuswei merrab.
47004003	Inchen tru tabig srø wamwan nam eshkab kusrenanig katøgucha pinøgasraig lataig chugúi møriimíig kørrømisrøppe, tru yandø pinab pinamnuumay amrrabelaimbe pinøgasraig lataig kørrømisran.
47004004	Kaguende tru møin gwaløm yu pirau tius, tru nugwaimandziibe, tru chi køremeelane nøm chigúi møramig isubig tøgagúigwane chigúi mørmeelø gønrrai kasra basrin gøn, tru Cristoi tørguegwalmabigwei tabig srø wam tørbilabigwan nøm nebua ashmønrrai; tru Cristobe Tius maig køben, truig køn.
47004005	Kaguende nambe namuimburabigwandøwei eshkab kusrenanmøtø, Cristo Jesúsbe mayeelaim bala nø ashib karub pasrabig køn cha eshkab kusrenanøbelø guer. Katø nambe Jesucristoyasig ñimuimbe ka karuindø melabelø guer.
47004006	Kaguende: “Tru løstøyugurri tør pilønrrain” cha, trenchib Tius nøtøwei namui manrrømerayu nui tørtøga kebilin gøn, tru Tiuswei tørguegwalmabig Jesucristoi malau pilabigwan nebua asam tørwan namun tranig kønrrai.
47004007	Inchendø nambe iig tru purø tabigwane namui asr kan pirø gøtsø lataigutø tøgaguer, tru iig maramburab marøbig purø nuig tabiibe namuin gømøtø, Tiuswein gúi kenamartrab.
47004008	Chiyutøgucha chine chine pui melamig nebuingucha, ke truyutø tambal ambagucha warømer. Ke kan chindamermab isumig pui meløbendø, yandø ke kaimamuitamappe isuiløgucha melømer.
47004009	Namun kaig marøb amrruindøgucha, namundø elatsiilø melømer. Pøtiitsiiløbe gúinabendø, kerriguwan pinisailøbe gømuinatan.
47004010	Inchawei nambe chu ambuptøgucha, namui asru Jesucristo kwaigwane tøga amøner, katø Jesucristo øsig waikkucha namui asru kenamisrtrai.
47004011	Kaguende nam øsig bønrrabeløbe Jesucristogurri chu urastøgucha ke kwaitø, kwaitø melamig nebutan, namui ka pinønrrab asru Jesucristoi øsig basraikkucha kenamisrtrai.
47004012	Inchawei namuinuube kwamig marøb pasrøben, trune ñimuinuube srøig øsig kømig marøb pasran.
47004013	Tiuswei wamwan pøriguma trenchibig køn: “Kørewa, treekkurri waminchar” cha. Pøs namgucha namui isubigwane Cristoinug treetøwei pasra bønrrøwa, treekkurri nambe kørewa, Tiuswei wamwan waminder.
47004014	Pøs nambe ashibelø guer, Señor Jesúswan kwailai utugurri Tius tru gatøle øsiirangarubiibe, namungucha Cristo Jesúsba tru kanbalatø pønrraikkurri kusrua, Tiusbe nui merraptøwei nam ñimba kanbalatø pønrramig kønrrai martrab gúi.
47004015	Pøs kerrigu øyeeg pub arrubiibe ñimuyasig tab gønrrain gøn, tru ka yandø tab indig misagwan katøguchinguen, gatøguchinguen nebub ibene, ‘ungwa, ungwa’ tameløgucha nuramburab nuranrrai, Tiusweyasig maya nuguen tab gønrrai.
47004016	Inchawei nambe chi kullaaramer. Kaguende namui asrbe patsab yaingucha, namui umbube kwalømmørig, kwalømmørig srøig misrøb inrrun.
47004017	Pøs nam chigøben puinab melamig ka petø pureb arrubig, kan yangucha murig køtanmab isub mur gúi melaibe managuen patsønrrabgaig kan tørguegwalmabig maya nuibaguen øyeeg lataig køn cha, kemesra trendamgaig tabigwan tøgaig arrubig køn.
47004018	Kaguen nambe namui kaptøga asigwan asha bønrrømøtø, chi nebua asiimíigwan asha bønrrer. Kaguende kaptøga nebua asiiløbe ka purainrrabiitøwein gøben, trune tru kaptøga nebua asiimeeløbe managatigweyelø gøn.
47005001	Pøs nambe yandø ashibelø guer, yu pirau nam øsig bønrraig tru namui asr ka petøweindiig kan rancho-unø mara basrindø lataig, yandø minchib patsindøgucha, katøgan srø asr purø tab ya lataig, mu møguelø taska mari ya gømøtø, srømbalasrø managuen patsønrrabig kømíig Tius tranig tøgagømigwan.
47005002	Inchawei nambe yu pønrrappe, tru srømbalasrø kewa burramitøga pinøbuliilø gømigwan, mana gønrrermab truba rruba nuisrab isubelø guer.
47005003	Treebe namune srø asrtøga kenanen, nambe yandeelø asr chigar gømø, tøgar gømønrrun.
47005004	Inchawei i asr kan carpa ya lataigu nam øsig bønrrabeløbe larrø tab gømui, truba rruba nuisrab isuig melabelø guer. Pøs namune kwamuinrrabna gøtan nam tøga bønrraig asrwan trubalatø srøig itøguenniilø gømøwatøbe, tru yandø pinab patsønrrabigwane tru srøig øsig kømibe yandø nøtø kerriguwan pinabgasra basramisrtrai.
47005005	Inchen namun øyeeg pønrramig kønrrai marøbiibe Tius nø gøn, tru treeg kønrrai Espíritu Santon katsig basra namun tranøbguen inchibig, tru trannrrab kørrømisrigwan kutøguewan trannrrab gúi asamig kønrrai.
47005006	Inchawei nambe chu urastøgucha chi isumø bønrrer, tru namui asru øsig amøñippatøbe, Señorweim bulu gømøtø, nambe yabsrøndø pønrrabelø gúi nebua asha.
47005007	Kaguende nambe amøñippe, namui isubigwan Cristoinug pasriitøgatø amøner, namui kabrrawa nebua ashagurrin gømøtø.
47005008	Inchendø nambe treeg kønrraitamab chi isumø bønrrer, masken namune asrugurri tarømisra ambinrrabna gøtan, Señorba kanbalatø purrønrrab amrrab.
47005009	Inchawei namui asru øsig bønrrøwa lata, asrugurri tarømisra amba lata Señor nø tab gúi mørøb wanrrai marøbelø gømig namuimbe truig køn.
47005010	Kaguende nambe tru maig maramigwan Cristo asha marøb wainug mayeeløba kemalamig køn, namui asru amøña tabig marig kuin gúi, kaig marig kuin gúi maig marigwan nam møitøgucha truburø utønrrab.
47005011	Inchawei Señorwan mandø kørig tøga bønrramigwan nam ashibelø gúig køppe, misaamera Señorwan kørenrrai inchib melabelø guer. Pøs Tiuswei merrabma nam mailø gúigwan tørgandø kenagúibe, katø ñimui isub kebachib pasrabigugucha treetøwei tørgandø kenagønrraimab isur.
47005012	Kabe nambe namasiitø katøguen ñimui merrab ‘truba tabelø guer’ chib pønrrømøtø, ñim namgurri tab gúi mørøb kasrag bønrramigwan tøgagønrrai treeg isua inchib pønrrer, ñim tru mandø løtamigwan tøgagønrrai, tru manrraugurri isua gømøtø, ka palatø treeg maranmab ashchaindø møg inchib chib pønrrabelan.
47005013	Namun ‘locos køn’ dainab pønrraibe, Tiusweyasig køn. Inchen maig pønrramigwan chugúi møra bønrraibe, ñimuyasig køn.
47005014	Kaguende Cristoi undag købiibe namune martrai trawaguchibig køn. Pøs iigwan nam isua ashene: Cristoma kwappe, mayeelaimburø kwaig købene, treekkurri mayeeløba kwaig køn.
47005015	Inchen Cristobe kwappe, mayeelayasig kwaig køn, tru øsig amøñibeløbe ka nømuyasiitøwei øsig amøñimøtø, nuyasig amøñibelø gønrrai, tru kwawa, katøle nømuyasig øsiirabigwei.
47005016	Inchawei nambe yandø møingurrimbunøbe mundøgucha yu pirauelø isuimay ka treetø isua ashib pønrrømeelø guer. Pøs nambe merrappe Cristone yu pirauelø isua asimay ashibelø guatøgucha, møimbe yandø treetø nebua asha tøga bønrrømer.
47005017	Inchawei møikkøben Cristoinug pasrabiibe, yandø nøbe kerrigu srøig køn; merrabiibe yandø chab puraiben, møimbe yandø kerrigu srøig marig peemayig køn.
47005018	Inchen kerriguba øyeeg arrubiibe Tiusweinukkurrin gøn. Pøs nam kailø gua nøbatøwei tab gørrømisramigwan Cristo Jesúskurri treeg kønrrai mara, kailø gua, Tiusba tru tab gørrømisram wamwan nam marøb pønrrønrrai, nø tranig køn.
47005019	Tru wambe iig køn: Tiusbe nøbatøwei Cristogurri pirau maya misaameraba kailø gua, tab gørrømisramigwan marøb pasraig, nømui chi kaig mariilan ulø bayrrab isua ashmøtø. Tru øyeeg nøba tab gørrømisram wamwane namun waminchai trana bønsraig køn.
47005020	Nambe Cristoi munchiyu, misag utu Cristo nø waminchib pasrab lataitøwei nui wamwan waminchib pønrrønrrai pønsrailø guer. Namgurri Tius nøashib treeg maray chib pasrab lataitøwei, nambe Cristoi munchiyu ñimun tiusmanda øyeeg martrunrrigay tamønrrun: ¡Tiusba tab gørrømisramigwan maray! cha.
47005021	Cristobe chigucha chi kaig marig chigaigwan, Tiusbe namuimburø nune kaig marøbig kui lataig treeg mara basrig køn, nam kaig marmua lataig pønrramig kønrrai Cristogurri treeg martrab.
47006001	Nam Tiusba marøb pønrrabelø gúig køppe, ñimune øyeeg marøb gørrunrrigay chinrrab, Tiuswei tru ka yandø tab indigwane ke chi martraamøbendø uta tøgagømøtay cha.
47006002	Kaguende nui wamwan pørigube Tiusbe trenchibig køn: “Yandø tru purugum gwalømmera puim basrøben, ñun mørig køn cha. Kaigyugurri wesrailø gøm gwaløm puim basrøben ñun purugúig køn” cha. ¡Møi yan gøn, tru tabig purugúigwan utamibe! ¡Møi yan gøn, tru kaigyugurri webambam gwalømbe!
47006003	Mugøben Tiuswei tabig srø wamwan kaashib, nam marøb pønrraigwan kaig køn chib wamindig kømønrraimbe, nambe kaig marøb mungucha srurrengwangarub pønrrømer.
47006004	Masken treeg inchimøtø, nambe chiyutøgucha Tiusweiwan marøb melabelø gúi asiilø gønrrab treeg kenamarøbelø guer: chu uraskucha elachimøtø, marøbig marøb melamigu lata, chine kaig pub arrubigu lata, chine palai mørøb, isui melamig arrubigu lata,
47006005	ichagutsiilø gømig nebui lata, kailan pønsrai yau keerig pønrramig nebui lata, kanbalatømisra kaig martrab namig kurrøben treegu melamig nebui lata, maramga murelan marøb melamig nebui lata, kibguen kimø melamig nebui lata, chigucha mameelø puraambub melamig nebui lata,
47006006	chi kaig marmø chishig amønamigu lata, nebua ashib ambigu lata, chine indindøgucha tammay ka melabig melab, tab inchibelø gømigu lata, Espíritu Santo namba pasraigu lata, nam ka inchib gømø, cierton undaguelø gúigu lata
47006007	cierton wamindamigwan treeg waminchibelø guer. Tiuswei maramburab marøbiitøga marøb, tru chigurrimbunø tabig sølgandø marøb pønrraitøgabe nambe kusrmayba, atsimayba srua kwayab pønrrer, kan suldau kwayab turiamig kusrmaybe espadan atsimaybe escudon srua kwayab pasrab lataitøweingue.
47006008	Kanmaywane truba tab indinab, kanmaywane maig købash indinab, kanmaywane truba tabelø gøn chib wamindinab, kanmaywane larrø gailø gúi mara wamindinab, maig kuigwan nam cierton waminchendø, larrø may wamincha isapteelø gúi marinab,
47006009	nambe mumera gúi nebua asiilø gúinabendø, asiimeelø gúi lataig tøgagúinab, yandø kwawa pinanmab asha tøgagúindøgucha, øsig amøñibig amøñibelø, trømbøig ichabetiilø gúinabendø, kwamø ka øsig amøñibelø,
47006010	truba isuilø meløbendø, purø tab gúi kasrag bønrrabelø, larrø waachamera gúinabendø, misag truba nørrøwan tabigwan tøgagømburab tøgagønrrai marøbelø, chugurringuen gømeelø kerrigu chiga latailø gúinabendø, kerriguh tøgar treelø gúinatan.
47006011	Nambe, ñim corintosreelan, maig wamindamigwan tørgandø treeg waminder. Nam ñimuimburab isumibe namui manrrømerabe ke kurindø basran.
47006012	Ñimuimburab nam isumibe chugatikkucha kurin basrøben, ñimweinrre kasrøb tøgagøn namuimburab.
47006013	Ambugurri igurri lata treeg kønrraimab isua, kan nai ureg kui lataitøwei nabe ñimune trenchar: ¡Ñimui manrrømerangucha treetøwei kura tøgagørrunrrigay! cha.
47006014	Ñim Tiuswan kørebeløbe Tiuswan lata køremeeløbabe lincha maramgaigube chi lincha maramig kømøn. ¿Kaguende tru tabig sølgandø maramiba, sølgandø gømø mariibabe chincha kandø gønrrab gø? ¿Katø løstiiba, tørbabe chincha trubalatø gønrrab gø?
47006015	¿Cristoba, Belialbabe chincha kandø isunrrab gø? ¿Criston kørebiiba, Criston køremíibabe chincha kandø isub pønrramdiig kønrrab gø?
47006016	¿Katø Tiuswei yaba, taska mari tiusmerababe chincha trubalatø gønrrab gø? Kaguende nambe tru managuen kwamø øsig wab Tiuswei ya guer. Pøs nøbe trendaig køn: “Nabe yandø nømuinug pasrabig basrab, nømui utu uñib indamønrrun cha. Nabe nømui Tius køben nømgurrimbe nai misaamera gønrrun” cha.
47006017	“Inchawei treeg købene: Tru kaig marøb misaamerai utugurrimbe webamba, yandø nøørømisray” cha, Señorbe nui misaameran trendan. “Chigøben køsøngømdiigwane katøramøtay cha. Pøs marmubene, nabe ñimun utamønrrun” cha.
47006018	“Incha nabe ñimuimbe møskai misren, ñimgurrimbe naimbe nai nusrkalø, nai nimbasrmera misrtrabguen” cha, Tius Newan Maramburab Marøbiibe trendan.
47007001	Inchawei ñim, nai undaarailø, tru Tius trannrrab misra kørrømisriilan tøgarbe, namui asru lata, namui espírituyu lata, kaig marig køsøngønrrapteelan kerriguwan chish misrkun, Tiuswan køriibala pønrraigu kerriguwan nuindø newan tabelø gønrrab.
47007002	Namun ñimui manrraugurri isua utørray chinrrab inchar. Nambe møigwangucha ñimun sølwan marmø kalø mara bønrrømøwei, kaig marøb ñimun møigwangucha mindisha kørrømarmøwei, kabe nam ñimgurri nam tøgamisrmøwei indig køn.
47007003	Nabe iigwan ñimun øyeeg chippe, ñimbe øyeeg kailø gøn chinrrab gømøtø inchar. Nabe yamba trendaig kuig køn, nambe ñimune namui manrrau tøga bønrrer cha, øsig amøña lata, kwamig kui lata ñimun namui manrrau tøgagønrrab.
47007004	Nabe ñimune chi isumgailø gúi isua basrab, chiburø gøben ñimgurri na truba tab gúi mørøb pasramigwan tøgagøb inchar. Nan truba tab gønrrai mari basrar, chine isui pønrramig puindøgucha, kasrag købigwan tøgagømburab tøga.
47007005	Nam Macedoniasrø puabe, namui asrwane kan pishindø tabguen israb tøgagømig nebumíig køn. Treeg kømøtø, chiyutøgucha ka isui melamitø, isui melamitø arrubig køn namune, namuim bøtøgatanbe chinetø indinab melamig arruben, namui manrraube kørig isub melamig.
47007006	Inchendø Tius tru larrø kullaarai isui melabelan isui inchimønrrai marøbiibe, Tito arriitøga namune truba tab gúi melønrrai marig køn.
47007007	Katø Tito arrikkurrindø gømøtø, nøgucha ñimgurri truba tab gúi mørøb pasramigwan utikkurrimba gøn. Nøbe namun wammørøsrkøtan, ñimbe nan truba ashig kui melaigwanba, ñim tru merrab kalø marig købigwan isua møra kappin gørrøgaigwanba, ñim naimburab truba rruba isub melaigwanba. Treekkurri nane gatøguchinguen kasraaranrrai martan.
47007008	Pøs na ñimun tru kilga pøra øriitøga ñimun truba isuilø kørrømisrtrai marig købigwane nane chi isumøtan. Pøs tru urasbe nane isubwei indig køn, kaguende tru na kilga børa øriibe kan maya yanagatiitøbe ñimun isui melønrrai marøbwei inchen.
47007009	Møimbe nane kasrag køppe, tru ñim truba isui melaigwan, trunun isua kasrag kømøtø, tru ñim truba isui indiibe ñimui kaig mariilan isua møra, Tiusweimay lliranrrai marikkurri nane kasrag køtan. Pøs ñim truba isui inchib pønrrappe, Tius trendø treeg kønrrain gøben gúig kua, nambe ñimune chigucha chi kalø bunrraimbe marmuig køn.
47007010	Tius maig palain gøben nam trumay isui inchib pønrraibe ñimui kaig mariilan isua møra, Tiusweimay lliranrrai marøbig køn, kaigyugurri wesrailø gømigweyasig trembe kaabashmøtømab isumig chigaikke. Trune isui inchib pønrramig arrubig yu pirauibe, kwamibe tøgaig arrubig køn.
47007011	Tius maig palai inchen, ñim trumay isui inchib pønrraigwan ñimguen asay: ñimuinug truba marøg kui inchib pønrramig arrub, øyeekkølig kalø marøbrain gøn chib tør marøb pønrramig arrub, kalø maren namig isub pønrramig arrub, køriibala bønrramig arrub, truba rruba asinrrabna gúi inchib pønrramig arrub, tabigweimburab ke chinsraatø inchib pønrramig arrub, kaig marøbigwane møra meganrrai marøb pønrramig arrub, treeg arrin gøn. Inchawei kerrigu øyeeg purayaigu ñimbe chi kalø mara bønrrømuin gúi kenamarøb pønrran.
47007012	Inchawei tru kilgawan pørøppe, tru sølwan marmø kaig marøbigwan isua, truikkurrim børmøwei, kabe tru kalø marinabigwan isua, truikkurrim børmøwei indig køn. Treeg kømøtø, tru ñim namuimburab truba isubelø gúigwan ñimui utu Tiuswei merrab nebua asig kønrrai indig kuig køn.
47007013	Inchawei nambe chi isumø tab gúi pønrramig kønrrai mariilø guer. Nam tru treeg tab gúi bønrraig kømnetø, Titon truba rruba tab gúi pasrai ashabe, nambe larrø tab gúi truba kasrag bønrrer. Kaguende Titone nui isubigu katøle truba tab gúi mørøb pasrønrrai, ñim søteelømisra purugúin gøn.
47007014	Pøs ñim corintiosmeraimburab truba tab gúim basrar chib Titon na waminchib pasraigwan, chi køriimisra kørrømisrmur. Nam ñimun kerriguba chigøben wamindiima chi isa wamindig kømuig køppe, ñimuimburab truba tab gúi mørøb Titon nam waminchib pønrraikkucha treetøwei isa gømø wamindig webyan.
47007015	Inchawei Titobe møimbe ñimune gatøguchinguen undaguig køn, tru nø maig karuigwan ñim mayeeløba mørøb, nun utabgucha, køriibala ke itønab utig købigwan isua.
47007016	Chiyutøgucha ñimbe chi isumgailø gúimba mayanguen nane tab gøtan.
47008001	Trube, møimbe ñim nai nunelø, wammøra gønrrai inder, tru Macedonia birausrø iglesiameran Tius nui ka yandø tab indigwan øyeeg tranigwan.
47008002	Yeeg chine kaig nebuinab melamig pub arrubig ututø, nømui kasrag købigwan kasrag kømburab tøgagúiba, larrø chugurringuen gømuilø melaibabe, merøbala gømø, tranamburab tranøbelø gønrrai marin gøn.
47008003	Inchawei nabe maig kuigwan wamindamønrrun, tru nømun maig purugumdiig køben treeg purugua, nebumgaigwanguen nebua tranig køn cha, nømun mu trannrrai indig kømøtø.
47008004	Pøs namune truba rrugabelø gøn: “Tru Jerusalénsrø Tiuswei misaameran namgucha truilan tøga purugúig kønrrai treeg marbashibsrumøgue” chib.
47008005	Incha nam treeg martraitamab isuigwandø marmøtø, nømbe Señorweyasimerrig pønrrønrrab nømashib pønrramisra, trugurrimbe namun treetøwei pønrrønrrab pønrramisrøbelø gøn, Tius maig kønrrain gøben treeg.
47008006	Inchawei nambe Titone øyeegwan martrunrrig cha waminchibelø guer: “Iig truba tab indigwan ñi maig marøb pølbasriibe, katø treetøwei tru corintiosmera jerusalénsreelayasig tranigwane tabig marøb patsøgørrunrrig” cha.
47008007	Pøs ñimbe isubigwan Jesucristoinug pasra tøgagømigu lata, Tiusweimburabigwan nebua ashib waminchib ambigu lata, Cristoi maramigwan tab asha maramigu lata, ñim namuimburab undag købig tøgagúigu lata, chiyutøgucha ñimbe ya merrabguen melaig køppe, lastima asha tranøbelø gømigu chigucha iyu treetøwei merrabguen webamrrab inchigay.
47008008	Maig martrain chippe, ke kandø chibig lataig nabe treeg karua basrmur, treeg kømøtø, ñim undag købigwan cierton tøgagúitashchab ashchab inchar, katøganeløma treeg tab marøbelø gøn cha trunun eshkab.
47008009	Kaguende ñimbe namui Señor Jesucristoi tru ka yandø tab indigwan nebua ashibelø gøn, nøbe chigucha chi palømíig tøgaig købendø, ñimun undag købiitø larrø waacha misra, tru nø treeg waacha misriitøga ñimun Tiusweimburabigwan chigucha chi palømeelø gønrrai marigwan.
47008010	Incha iigube nabe ñimun øyeeg maramdiig køn chinrrab inchar: tru purugunrrab tulisamigwan ñimbe marig bilawei tranamigwan ñimmerrig tranøb, katø trutø gømøtø, maramigwan ñimwei isuig kuig købene,
47008011	trube, ñim pølbasra marigwane møimbe tabig marøb patsøgamig køn cha. Tru ñim purugunrrab indamigwanma ñim ke martraptø bønrraig køppe, trube, tru maramigwane treetøwei marøb patsøgamdiig køn cha, ñimun maig nebubendø.
47008012	Kaguende møikkøben ke trannrrab isua, mayanzhig tranamdiig køben treeg tranigwane Tiusbe chi kashmø utabig køn, ke chugurrin gømuingucha trannrrai inchimøtø.
47008013	Inchendø nabe øyeeg chippe, kaneløbe chairailø gørrømisren, ñimbe purugub meløwa, ke chugurringuen gømui inchib gønrrain gømøtø,
47008014	mumaytøgucha lata gønrrai inchar. Møin gwaløm ñim chigucha chi palømíig uncha tøgagúibe nømun purugumig køben, katøwan ñim palai meløbene, tru nøm uncha tøgagúibe ñimun purugumig kønrrai. Trumaybe mumaytøgucha lata gønrrun.
47008015	Tiuswei wamwan pørigu maig taimbala: “Nu tulishibiibe ke unchagøm tøgagømøwei, lamøtø tulishibiibe palappuin gømøwein gøn” daig.
47008016	Namui Tiuswan ‘mayanguen ungwa, ungwa’ chinrrab, ñimuimburab na isui lataitøwei Titoi manrraugucha isunrrai pasrigwan.
47008017	Pøs na nun Corintosrømay ya, øyeeg maramdiig køn cha, na wamindigwan ka møriitø gømøtø, nøbe maramigwane ke marøg kuindø megaig kuig køppe, nøashib treeg martrab isua, ñimuisrømay yan.
47008018	Incha kan nuneg, Tiuswei tabig srø wamwan eshkab kusrenanøb pasraigu, chu iglesiameratøgucha nune truba tabig wamindinabigwan nambe Titoba lincha inrrai ører.
47008019	Incha gatø treetø gømøtø, tru iglesiameragucha nun lawa wesraig kuig køn, tru jerusalénsreelai tab indig purugúigwan nam srua amben, nø namun lincha attrai. Nambe Señorwan maya nuguen tab indig kønrraimba, nam purugug kui pønrraigwan katøganelan kenamartrappa, tru an tulisaigwane nam asha marøb pønrrabelø guer.
47008020	Mugøben namun ‘øyeeg kalø marøpteelø gøn’ dainab pønrramig kømønrrai inder, tru yeeg nørrø keta traniilan nam asha marøb tøga bønrrønrrai tranigwan.
47008021	Kaguende nambe chiwandøgucha maig maramigwan sølwan martrab inchib melabelø guer, Señorwei merraptø gømø, misaamerai merrabgucha treetøweingue.
47008022	Incha nambe gatøgan namui nunewan nømun lincha inrrai ører, nui mariiløyu chiyugøben ke martraptø basrabig kui katø gatø treeg møg kui nam asigwan. Incha møimbe nøbe gatøguchinguen tru maramigube ke martraptøweim basran, ñim chi isumgailø gúi nø truba isua tøgagúikkurri.
47008023	Pøs Titobe, naimbe nan lincha megabig, katø ñimui utu chi maramigu purugub megabig, treeg køn. Inchen tru gatøgan lincha ambub nuneløbe, tru iglesiamera karua øriilø, Cristoyasiibe maya nuguen tabig kønrrai pønrrabelø, nømbe treelø gøn.
47008024	Inchawei ñimbe tru møguelane truba undaguelø gúin gúi ashchai kenamartrigay, iigwan tru iglesiamera mayeeløba asha gønrraingue. Katø na ñimuimburab tab gúi mørøb pasraibe chigurrin gúi ashchai inday.
47009001	Inchen tru Tiuswei misaameran purugumig tru an tulisamigweimburappe ñimune chi pøramikken palømøtan.
47009002	Pøs tru purugumigwane ñimbe purugunrrab ke muniitø bønrrabelø gúi nabe ñimune ashibig kur. Incha nabe treegwan ñimuimburab macedoniasreelai utu truba tab gúi waminchib pasraig køn, ñim acayasreeløbe tru tranamigwane marig bilasrøwei trannrrab chab tamara gúig købene. Inchen tru maramigwan ¡gatø! marig kørrømisrtrai isua ñim marøb gúibe, nøm tru macedoniasreelø truba yamelø treetøwei martrab isunrrai indin gøn.
47009003	Øyeeg kuindøgucha tru ñimuimburab nam øyeegu truba tab gúi mørøb waminchib pønrraibe, ka wamindiitø pureptinchibgunmab isua, i nunelan ørar, tru ñimuimburab na maig waminchib arrig, masken tamara gønrrai,
47009004	inchippa macedoniasreelø møiløgøben naba amrrub chi inchene, ñim chigucha marmø, pesan gøben puinab melømønrrai. Pøs, kan treeg bubene, namune purø nu køriimisram nebunrrab gøn, ñim chab tamara melaitamappa nam ñimun chi wammørøsrømøikkurrindø. Pøs, ñimune masken køriimisram nebunrrun.
47009005	Inchawei øyeekkurri, i nunelan ñimuisrømay merrab ashchab amrrai øramig nabe palai asig kuig køn tru purugumburab purugunrrab misrig købigwan tulisam burugua yandø ke chab tamara munig kønrrai. Trumay tru ñim purugumig tulisaibe merøbala gømø, rranig kui asamdiig kønrrai, ke trannrrai inchendø, rranig kømøtø.
47009006	Incha ñimbe iigwan isua guy: møikkøben ke kagømønrraindiig ellguabiibe, katø treetøwei kagømønrraindiig tulishinrrun. Inchen møikkøben ellguamburab ellguabiibe, katø ellmarigwan tulisamburab tulishinrrun.
47009007	Ñim møitøgucha tranamigwan tranøppe, ñui manrrau maig trannrrab isua tøgagúig køben, treeg rranamig køn, ke tranmuinrrabna gøbendø, tranmøwei, kabe ke treeg tranamig kuikkurrindø tranmøweingue. Kaguende Tiusbe kasraatø rranøbigwane undaguig køn.
47009008	Inchen Tiusbe maramburab marøbig køn chigurrimbunø tøgagømigwan ñimuinug tøgagømburab unchaguen tøgagømig kønrrai, treeg maramig, chiyutøgucha ñim chi palabigwan chu urastøgucha palømø tøgagua, chigøben tabig maramigu kerriguba ñim purugub gømig unchaguen tøgagønrrai.
47009009	Inchawei Tiuswei wamwan pørigube trenchibig køn: “Larrøbitchai tsurøb, waachameran tranøb indig køn cha. Inchen nui tru tabig sølgandø maramibe managatig pasrabig pasran” cha
47009010	Inchen Tius tru ellmarøbigwan yell rranøb, pirri manrrai tranøb inchibiibe, maig palabigwan tranøb, ñimui yellwan nørrø larrøbitchai marøb, tru ñim tabig sølgandø maramibe kan ellmarig misrøb lataitøwei nørrø larrøbichib inrrai martrun.
47009011	Trumaybe ñimbe chiyutøgucha chi palømíig tøgagønrrai mariilø gønrrun, chiyutøgucha purugumigu merøbala gømø, tranamburab tranøbelø gønrrai. Inchen ñim tru purugúigwan nam nømun tranen, nømbe Tiuswan ‘mayanguen ungwa, ungwa’ chib gømig kønrrun.
47009012	Kaguende ñim øyeeg marøb gúibe Tiuswei misaameran chi palabigwan treeg purugúitø gørrømisrmøtø, Tiuswan ‘mayanguen ungwa, ungwa’ chib gømikkucha truba rruba kønrrun.
47009013	Inchen tru ñim øyeeg purugúigu ñimbe mumera gúi asiilø gøn. Katø nømbe Tiuswan truba tabig waminchun, Cristoi tabig srø wamyu pønrrøwa, truig maig taigwan ñim møra, truigwan kenamarikkurrimba, katø ñimbe nømun merøbala gømø purugub, gatøganelø mayeelan treetøwei purugub indikkurrimba.
47009014	Katø nøm tru ñim purugúigwan utabeløbe ñimuyasig Tiusba waminchippe, ñimuimburab truba nu undaatøga martrun, Tius nui ka yandø tab indigwan tøgagømburab tøgagønrrai ñimun tranikkurri.
47009015	¡Tiuswan ‘mayanguen ungwa, ungwa’ chinrrab, wamindiitøgabe kan mandøguen tamgaig purø nuig tabig keta tranigwan!
47010001	Na Pablo ñimun øyeeg martrigay chib waminchar, Cristoi tru purø tammayig kuitøgaba, purø tab inchibig kuitøgaba. Tru na ñimui malau basrappe, chi tre chish waminchib pasrømíig køn dainab, trube, peesrøn basrappe, maig tamigwan kelarrab, guelarrab trenchibig køn dainabig.
47010002	Na ñimun trenchinrrab inchar, na ñimuisrømay arrua, namun møiløgøsrøn ka namuimburaptø isub yu pirau maig købashtiig amøñibelø gøn chibelan kelarrab, guelarrab tamig tøgagúigwan tiusmanda ñimun trendamig kømønrrai inchunrrigay cha.
47010003	Pøs nambe misag kuinabwei inchendø, yu pirauelø maig kwayabelø gøben, treeg kwayab amøñimeelø guer.
47010004	Kaguende tru chitøga kwayamig nam tøgagúibe, møguelain gønrrab gømøtø, truibe Tiusweinug maramburab marøbig, treeg køn, ni mumaygucha chindamga murelø nugwaimandzig pønsraig pønrrabelan pøtiitsamig.
47010005	Pøs truitøga nambe tru kusremburab kusrewa wamindiilanba, katø tru purab nørreelø isuilø misaamera Tiusweimburabigwan nebua ashmønrrai søtø basramisrøb kurrabigwanba pøtiitser, tru chigurrimbunø isuilane Cristo maig kønrrai inchen, treegu pønrrønrrai merrarrawa pønsrøb.
47010006	Incha ñim newan mørøbelø misra pønrramisrene, tru maig taigwan mørmeelane nambe møra melønrrai mara kørrømartrab pønrrer.
47010007	Ñim gúi ñimui kabyu maig kenagøben, ka palatø isua ashibelø. Møikkøben, isa gømø Cristoin gurmab isua basrøwabe, trube, iigwan isua gømig køn: Nøma Cristoin gúig købene, namgucha Cristoieløtøwein gúin gúi.
47010008	Maig maramigwan nam karub tøga pønrrønrrai Señor namun trana pønsraigwan, iigwan na purø møg inchib waminchib pasrab lataig indinaindøgucha, nabe chi kørig misrabe pasrømumønrrun. Pøs tru maig maramigwan karub pønrrønrrai Señor namun trana pønsrøppe, ñimun mindishaguen gørrømartrain gømøtø, Tiusweimburabigu nørrøram purugunrrainguen tranig kuig køn.
47010009	Pøs na kilgamera pøra, ñimun truiløtøga ke kwaarøsrøg køb lataikkucha indig kømønrrai inchar.
47010010	Pøs møiløbe trenchibelø gøn: “Tru Pablo kilga børiiløbe purø murtø rranøbig, ke menrra mur waminchibig treelø gøn cha. Inchendø nøashib namba basrappe, chi trengatig kømøøllig, waminchibgucha chi may waminchimíig køn” cha.
47010011	Pøs tru treeg chibeløbe, trube, iigwan isua gømig køn: nam yabsrøm bønrrøwa, kilga pørigu mandø chib pørøbeløbe, ñimui utu amrrua, marøbgucha treetøwei martrab gúi.
47010012	Pøs nambe tru nømasiitø ‘truba tabelø guer’ chib pønrrabelø truilø mailø gøben, namgucha nømba latailø guer chib pønrrømøwei, kabe nøm maig tabelø gøben namgucha treeløtøwein dabelø gøbraitashchab inchib pønrrømøwei inder. Trune truiløbe nømasiitø kangurrin gangurri mayangatig køtashib, katøganelø lataitøwein gøbraitashchab inchib pønrrappe, chugúinguen mørmeelø gøn.
47010013	Inchen nambe møg inchib ke purabgucha waminchib pønrrønrrab gømøtø, Tius namun mayangatig martrai pønsraigwan nambe treegwandø marøb pønrrer, katø ñimuisrøngatikken pumig kønrrai tranigwan marøb.
47010014	Kaguende nambe namuinukkurri webunagucha bønrrømer, pøs nam ñimuisrø pumuig kuig lata. Pøs nambe ñimuisrøngatig Cristoi tabig srø wamwan nammerrigwei srua amrruig købig køn.
47010015	Kabe gatøganelø nøøreelø marigu kebamba, purab møg inchib waminchibgucha bønrrømer, namuinukkurri webambub. Masken treeg kømøtø, ñimui isubigwan Jesucristoinug pasra tøgagúigu katøguchi nørrørab amrraimab isua muniirab meler, namui maramig ñimui utube nørrø larrøbichib inrrai,
47010016	Tiuswei tru tabig srø wamwan ñim corintoelainukkurri mas yabsrønguen eshkab kusrenanig kønrrai; peenug katøganelø kebamba marinug trusrø nam kebuna møg inchib waminchib pønrrømønrrab.
47010017	Inchen møikkøben nui misrøb møg inchib waminchib pasrag købene, nøasiitø gømø, Señorweiwane tab gúi mørøb tabig waminchib pasrøbash.
47010018	Kaguende nøasiitø ‘truba tabig kur’ chib, nuimburaptø waminchibigwan tabig kui asha kørrømarig kønrrab gømøtø, tabig køn cha, Tius nø wamindig, truibe tabig køn.
47011001	Ke na chugúi mørmíig lataig na mayandø wamincha mørtrab ñim trunun ka awentaimbe gøtan. Pøs na treeg indingucha ñimun ka awentarray chinrrab inchar.
47011002	Kaguende ñim møigweyasig pønrrappe, ke truigweindø gønrrai, na treeg inchib truba isub pasrappe, Tiusweinukkurri arrubiitøga treeg inchib pasrar. Muba kasharanrrab misrabe, truibatø kasharanrrai nabe ñimun treeg mara tøga basrar, truibe tru Cristoba, tru nø perainrrab arrub gwaløm nui merrab kan mu møøbagucha kimø srusrø newan chishig lataitøwei na ñimun nun treeg kenamartrab.
47011003	Inchendø nane kørig isutan, tru ul purø may kebenøsrkamig tøgagúitøga tru Evan kebenøsrkøb lataitøwei ñimungucha mumay gøben ñimui isubigu peløsrkøngarunrraitamab tru ñim isa gømø pønrraigwanba, tabig chishchig Cristoinug pønrraigwanba.
47011004	Kaguende møikkøben ñimun tru nam eshkab kusrenani lataig kømøtø, Jesúsweiwan peemay eshkab kusrenanøb arrin gúi, kabe tru ñim Espíritu Santo uta tøgagúigwan gømøtø, katøgan peg espíritun waminchib arrin gúi, kabe Tiuswei wamwan ñim uta tøgagúigwan gømøtø, pegwan waminchib arrin gúi inchibigwane, trube, ñimbe chi chimø melabelø gøn.
47011005	Cristo nøashib karua øriilø misrøb, tru purab nørreelø chib pønrrabelai merrab chiyugucha lamíig kømur nagucha.
47011006	Pøs nabe nai wamindigube kan mørøptø burramdiig, may waminchimíig kuinaindøgucha, nebua kusreb asigube nabe maig kuigwan nebua ashibig kur. Iigwane chiyutøgucha ñim tørgandø ashchai kenamarig køn.
47011007	Ñim nørreelø misrtrai, nabe naasiitø chigucha gømíig misrøb, Tiuswei tabig srø wamwan truburø chi utømø eshkab kusrenanøb pasrappe, ¿kabe nabe kaig marøb pasrabraig kø chindah?
47011008	Na ñimun purugub pasrønrrab, nabe gatøgan iglesiameranguen kerrab lataig utamig nebubig køn, nai chi palab arrubigwan tøgagønrrab.
47011009	Pøs na ñimui utu Corintosrø uñib urasma nan chi palab arringucha, munguen trannrra cha, miamuig køn. Kaguende nan chi palab arrubigwane namui nunelø Macedoniasrøngurri amrrua, tranig køn. Chiyutøgucha nabe ñim ke nan tranrraindø, rranrraindø inchimønrrab, nabe purø ashiptø megaig køn. Pøs katøgucha mun miamø, nabe treetø ka megabig megamønrrun.
47011010	Cristoi newan ciertonig nainug pasrai møra lataitøwei, na chi an purugúig utømø, tru møg inchib tab gúi mørøb waminchib pasraigwane Acaya birausrøngucha nane muguen waminchimønrrai katønrraamøn.
47011011	¿Chindimbagurri? ¿Pøs kabe na ñimun undaguig kømubra chindah? ¡Pøs Tiusbe asha basran, nabe ñimun undaguig kui!
47011012	Nabe tru purugurray chib miamø maig marøb arrigwane marøbig maramønrrun, an utab pønrrøbendø, tru nam lataitøwei marøbelø guer chi køptø tru guemesratøguen møg inchib waminchib pønrramigwan labelan marbashmø kanmaytø kata basrtrab.
47011013	Kaguende tru treeg inchibeløbe, Cristo cierton nøashib karua øriilø gømøn. Tru marøbeløbe ka may wamincha isatø marøbelø, Cristo nøashib karua øri latailø misrøb treeg inchibelø gøn.
47011014	Inchen øyeegwane ke kwaara asamikkucha gømøn. Kaguende Satanástøweinguen kan ángel tabig tørigwan tøgaig lataitøwei misrøbig køn.
47011015	Inchawei øyeebe kwaaramdiikkucha gømøn, pøs tru Satanás karuigwan marøb pønrrabeløgucha tru sølgandø tabigwan marøbelø misrøb pønrrøben. Pøs nømui kaig marimburø maig utamig køben, treegutøweim batsønrrun.
47011016	Pøs nabe gatøle trenchinrrab inchar: mugucha nane ke chugúi mørmíig kui lataikkucha mara srua gømørrunrrigay cha. Inchendø ñim nan treeg isua tøgaguabe, trube, na chugúi mørmíig kuingucha, nan treeg ka utørray chinrrab, na maitøguen møg inchib pasramig kønrrai.
47011017	Tru na naasiitø truba tab gúi mørøb møg inchib waminchib pasraibe, nan Señor wamindingaruben wamindig kømøtø, chugúinguen mørmubendø wamindi lataig, treeg køn.
47011018	Pøs truba yamelø møiløgøbenma pirauig maig køben treegu nømasiitø purø nørreelø mørørai inchib pønrrøbene, nagucha treetøwei purø nuig kui mørørai inchib pasrønrrab.
47011019	Ñimbe ya kusrebelø gøbendø, chugúinguen mørmeelane, trube, ñimbe ke mørøguen isrømøzhig melabelø gøn.
47011020	Møikkøben ñimun maig martrain chippe, ke treeg marøb melønrrai inchibigwanba, ñimun søtø bønsra nø tøga gørrømisrtrab marøbigwanba, ñimun chi isa gøben kerrawa, nui marøbigwanba, ñimune chigucha gømeelø marøb nuig misrøb pasrabigwanba, ñimun maløbøtø pashaguchib, treeg inchibigwanbabe, trube, truigwane ñimbe ke chi chimøzhiitø melabelø gøn.
47011021	Pøs nambe øyeeg kenamarøb pønrramibe yangucha kullaguelø gøbrain gøn damig, nane kørikken gøtan. Kaneløma ke nømasiitø chinetø møg inchib wamincha mørene, treetøwei nagucha martrab, treeg wamindamibe na chugúi mørmøgølig lataig wamindig kuindøgucha.
47011022	¿Nømbe hebreosmera gø chindah? Nagucha hebreotøwein gur. ¿Nømbe Israelwei misaamera gø chindah? Nagucha Israelwei misaatøwein gur. ¿Nømbe Abrahamwei misaamera gø chindah? Nagucha Abrahamwei misaatøwein gur.
47011023	¿Nømbe Cristoiwan marøb melabelø gø chindah? (Pøs chugúi mørmíig lataitøwei waminchar) Nabe nøm lataitøguen gømø, masken marøb, marameløyugucha mas mur marøb, kailan keeri yau nømun lataitø gømø, katø gatø merrarrawa keeriinab, ichaguchibgucha, mam ichagutsamigwan nømun lataitø gømø, ichagutsamburab ichagutsinab, katø gatø ke yandø øsig kømurmab isui megamig pub,
47011024	katø trattrø bijibe judíosmera maig ichaguchibelø gúigwan treinta y nuevebatø ichagutsinab megabig kur.
47011025	Katø pønmay tsiitøga ichib srua gúinab, katø kan bijibe kwetchab sruutøga petinab, katø pønmay barco pitis misrøb chab mincha, piu asentaben, kan bijibe kwalma y mawa nane mar tøbøtaasrø pi srua yaig megamig nebubig køn.
47011026	Chu urastøgucha naimbe webya yamitø, yamitø nebuben, kanmaywane nørrø pimerayu chine purayaig megamig nebuben, kanmaybe nileelai utuwan chi kuinanrraptiig purayamig nebuben, kanmaybe naim birau misaameratøwei chigøben marinanrraptiig pureb yamig nebuben, kanmaywane judíos kømø misaamera chigøben marinanrraptiig purayamig nebubig køn. Inchen kanmaywane ciudayu kørig kømdiig inchibeløyu purayamig nebuben, katø kanmaywane mu misag warab waraimøsrø kørig kømdiigu purayamig nebuben, kanmaywane maryu chigøben kuinanrraptiig treegu pureb megamig nebuben, katø kanmaymerawane ka isatø ‘Cristogurri nunelø guer’ chibelø chigøben marinanrraptiig, treeg unamig nebubig køn.
47011027	Marameløgucha purø murig, trurrigu ni mandøguen gømui megamig, treeg nebubig køn. Katø gatø kibguen kimøwei, katø parøgwai mørøb, pi mulgwai mørøb, katø gatø chigucha mamíig megamig nebub, kørrag kui megamig nebub, asru kemig chigagúinab megamig nebub inchibig køn.
47011028	Inchen tru gømnetø kwalømmørig na isuim basramibe iglesiamerabe mayamba chinchib guermab isub pasramig, truig købig køn.
47011029	Møikkøben kullaarain basrøbene, nan gullaaraig kui lataig købig køn. Inchen møikkøben kaigu srurrengwangaruinab megabene, nan pusrkwabig køn.
47011030	Na møg inchib waminchib pasramig nebubene, na truburab gømíig kullaguig kuigu, truyube møg inchib waminchib pasramønrrun.
47011031	Namui Señor Jesucristoi Møskai, Tius tru managurri managatig mayanguen tabig wamindinabiibe nabe ka isatø inchib pasrømui asha basran.
47011032	Rey Aretas karuigwan marøb wabig, tru Damasco ciudayu kubenadurbe tru damacenosmerai ciuda bøtøgatan laringaruin gøbig køn, nan kemørtrab.
47011033	Inchen nane tru ciudayu pøtøgatan srug birøbanrrig marigugurri kan pendanayu kørrøørøbelø gøn, kan tasinyu waya. Øyamay nabe truigwei taskugurri welula, ibig kur.
47012001	Nabe gatøgucha naasiitø møg inchib waminchib pasramig køtan, treeg mariibe chi purugumíig kuindøgucha. Nabe piab lataigu na chigøben asiilanba, Señor nuimburabelan nan kenamariilanba, trunun waminchab.
47012002	Nabe kan møg ashibig kur, Criston kørewa pasrabigwan, møi ya catorce añosken gøn. Truigwane tru pøn srømbalasrøngatig srua yaig købig køn. Nune asrbañau srua yaig køh, kabe asrbañaun gømø, srua yaig køh, chindindø, truigwane maig kui mørmur. Trunune Tiustøwei asan.
47012003	-
47012004	Tru møwane tru srømbala Tiuswei purø tabzhiisrømay srua yaigwan nabe asha gur. (Nune asrbañau srua yaig køh, kabe asrbañaun gømø, srua yaig køh, chindindø, truigwane maig kui mørmur. Trunune Tiustøwei asan.) Inchen trusrømbe ni kan mandø chaguen trendamgailø nøbe wamindi mørig køn, treegwane kan møwane waminchimønrrai meriilan.
47012005	Pøs nabe tru møweimburappe si møg inchib waminchib pasrabwei indamønrrun, pøs truibe nawein gúinaben. Inchendø nabe naasiitø møg inchib waminchib pasrømøtø, na trengatig kømíig kullaguig kuinaigube møg inchib pasramønrrun.
47012006	Pøs nan møg inchib waminchib pasrag køben, na treeg inchib pasrainguen, nabe ke chugúi mørmíig lataig indig kømubsruinrrun. Kaguende nabe cierton waminchibsrubrainrrun. Inchendø nabe treebe marmumønrrun, na maig kuigwan asig tre lataitø gømøwei, na waminchen ñim møri lataitø gømøwei, mas nuikken gúin gúi mugøben nan treeg isumønrrai.
47012007	Øyeeg chigøben purø nørreelø nan kenamarig, truilø nan purab nuig kurmab isub pasramig marmønrrai, nane nai asru chu uragucha kan kal lataig kebuchib pasrønrrai pasrig køn, Satanás ørig, ni mandøguen gømui pasramig kønrrai martrabig, na purab nuig misrøb pasramig kømønrrai.
47012008	Inchen nabe iigwan Señorwan pønmay ‘tiusmanda kerrarra’ cha miaben,
47012009	Señorbe nane trenchibig køn: “Tru nai ka yandø tab indig truitø ñune tsabø gøn cha. Kaguende tru nai maramburab marøb pasrabiibe ñi truburab gømíig kullaguig kuigu masken tab kenamisran” cha. Inchawei treeg købene, na truburab gømíig kullaguig kuigu mayanguen tab gúi mørøb møg inchib waminchib pasramønrrun, Cristoi maramburab marøbig nainug pasrønrrai.
47012010	Inchawei nabe na truburab gømíig kullaguig kuigu lata, nan tsalø waminab pasraigu lata, nan chi palabigu lata, Cristogurri nan kaig martrabgøba indinab megaigu lata, nabe truba tab gúi mørøb kasraarar.
47012011	Pøs nabe kan chugúi mørmíig lataig indig køn. Inchen na treeg inchaimbe nane ñimweinrre indig køn. Naimburab tabig waminchippe, ñimguen tabig wamindig kønrraptiig kur. Kaguende tru Cristo nøashib karua øriilø misrøb purab nørreelø chib pønrrabelaimbe nabe chiyugucha lamíig kømur, nabe maya chigucha gømíig kuinaindøgucha.
47012012	Cristo nan nøashib karua ørig kuin gúi asamig, maig kuindøgucha tammay nabe ñimui utu kenamarig køn: Tius naba pasrain gúi ashchai mariilø marøb, kwaara asamdeelø marøb, maramburab mariilø marøb, treeg.
47012013	Tru gatøgan iglesiameran lataguen gømø, ¿nabe ñimun chiyurren lameelø marøb kørrøra bønsrøbrah? Na ñimun trannrrai miamuig, trutøwein gøn. Pøs na miamub kalø marigwan ulø baymø pesannarrai chinrrab inchar.
47012014	¡Au! Nabe katøguen chab tamaraguen megar ñimun ashchab attrab, møimbabe chabguen pønmayguen gønrrab gøben. Treetøwei katø na ñimun mianrrab gømø arrumønrrun. Kaguende nabe ñim chi tøgagúigwan isua lamøtø, ñimun isur. Pøs kaguende ureemera møskalayasig esegab tulisamig kømøtø, uregweyasig esegab tulishib melamibe møskalainguen gøn.
47012015	Inchawei nabe tab gúi kasraatø naiwan kerrigu kastamønrrun, naasiitøweinguen ñimuyasig patsønrrai marøb. Na ñimun mas undaarabene, ¿ñimgurrimbe nane tre undaaramønrrapteh?
47012016	Pøs trube, naimburappe ñimbe ashibeløguen na ñimun trannrrai miamuigwan. Inchendø nabe ke chi maramdiig køtashib ashib megabig køndainabig kuig køppe, trube, ¿ke chi isa gøben kabe ñimun chi wesrabraig køppeendi?
47012017	¿Kabe na tru møilan gøsrøn na ñimuisrømay karua øriiløtøga chi isa gøben, kabe ñimun chi wesrabraig kø chindah?
47012018	Nabe Titone: “Tiusmanda ashchab irrunrrig” cha, Cristogurri namui gatøgan nunewanba nun lincha inrrai ørig kuig køn. ¿Kabe Titobe ñimune chi isa gøben chi wesraig køppeendi? ¿Nambe yamba pailøba treetøwei kandø isua marøb, katø pailøba yamba tru maywandøwei pønrrammørgøppeh?
47012019	Nambe ñimui merrab ka tab wegørrag køptørre inchib pønrrabelø gúi, ¿ñimbe katøgucha møi øyangatig kabe treeg asønain bønrrøgueh? Treeg kømøtø, nambe waminchippe, Cristoinug pønrrabelø gúi asamdiig Tiuswei merrab waminchib pønrrer. Inchen nam kerrigu mariiløbe, ñim, nai undaarailø, Tiusweimburab ñim nørrørab amrrain gøn.
47012020	Pøs nane køristø gøtan na ñimuisrø puben, na ñimun mailø gønrrai isua pasraig ñim treelø gømøwei, katø ñimgurri nan maig kønrrai isua pønrraig treeg kømøwein gøptinchen tsaatø indinab pønrrainabgunmab. Nane køristø gøtan ñimui utu aleguiam lailø, møikkøben chi tøgagøben pusrkwai asiilø, purø rrømbøig namig kui indiilø, nøørø katøgan søtømisrøb tarømisrøb ambiilø, katøganuimburab wam gusrub wamindiilø, isa wamincha møriilø, purø nørreelø misrøb pønrrailø, mumaygucha gømíig mara pønsrailø, treeg kønrraitamab.
47012021	Incha nane kørig isutan na ñimun gatø ashchab puben, Tiusbe ñimui merrab nan kørig burøøren, truba yamelaimburø nan kisamig nebunrraitamab isua, tru merrabwan nømui køsøngønrraptiig mariilanba, møgueløba, ishumburmeraba trømbøig mariilanba, mu mandiimíig chi marøg køben trømbøig maramitø srua ambiilanba isua mørmuin gøben.
47013001	Na ñimun ashchab arrumig møimbabe pønmayguen gønrrab gøn. Chigøben kalø buigwan asha marøppe, kan pailø gúi, pønelø gúi ‘maig purayaigwan treeg køn’ cha nømashib eshkabendøwei, maig kønrrabigwan asha maramig køn.
47013002	Nabe tru pamay gønrrabyu marig merrabwan arrua, ñimba pasrøwa, kanmaytø isua gønrrai eshkaig købig kuig køn. Na møi katø ñimba pasrømøwagucha gatøle katø eshkanrrab inchar, tru merrabwan kaig marøbelanba, mayeelø katøganelanba na katøle arruppe, kan waachaalleelø chib mun lastima ashchab attrab gømur cha,
47013003	kaguen ñimbe Cristo nagurri waminchib pasrabig kuitashchab ashig køb ñimbe trurre lab gúig køben. Cristobe ñimba mumay gømigwane chi martrabga gaizhikkucha gømøtø, nøbe ñimui utu maramburab marøbig køn.
47013004	Pøs isa gømø, Cristobe misagwei asr lataitøwei kullag kua, kurusyu mesrøben, kwaig køn. Inchendø Tiuswei maramburab marøbiitøga øsig wan. Pøs katø treetøwei nambe Cristoinuube kullaguelø gúinabendø, Tiuswei maramburab marøbiitøga Cristoba øsig pønrramønrrun ñimuyasig marøb pønrrønrrab.
47013005	Ñimui isubigwan Jesucristoinug pasra bønrraigu pønrrabraitashchab tab isua ashib, maig købraitashchab ñimasiitøwei paya mørøb inday. ¿Jesucristo ñimuinug pasrabig kuin gúi ñimbe ashmeelø gø chindah? tru ñim maig bønrraitashchab isub pønrraigu chi kalø webammuikkurrimbe.
47013006	Pøs namui isubigwan Cristoinug pasra tøgar gua nam tabig webamba pønrraigwan ñim nebua ashchun.
47013007	Incha nambe Tiuswan purugurra cha mier, ñim chigucha chi kalø marøb gømønrrai. Kabe tru namun mailø gúitashchab ashen, tab webambigwan ashchai isua gømøtø, ñim tabigwan marøbelø gønrrai isua inder, ñimuin gabyube nambe kegørra bønrrai lataig asønaindøgucha.
47013008	Kaguende nambe tru newan ciertonigwane chi treeg kømønrrai martrab indamgaig køn. Treeg kømøtø, tru ciertonigweimburab nam marøb pønrramibe gøn.
47013009	Inchawei namun kullaatø mørøraingucha, ñim tabig mur bønrrøbene, kasraarabelø guer. Incha nambe Tiuswan iigwan miabelø guer: ñim newan tabelø gønrraimab isua.
47013010	Inchawei øyeekkurri nabe yabsrø pasrappatøwei iigwan pørar, tru na ñimuisrø pua, nai maramigwan na tsakkandø marøb pasrønrrab arrumig kømønrrai. Señor nan ashib karub pasrønrrai tranøppe, pinishib inrrain gømøtø, kusrua pønsrøbguen inrrai tranig køn.
47013011	Trube, møimbe yandø, nai nunelø, maya nuguen kasraaray. Ñimbe newan tabelø gønrrab inchib, na ‘øyeeg, øyeeg melønrrigay’ chib wamindigwan møra marøb, katø pønrrabgucha kandø isua bønrrønrrigay. Katø kangurrin gangurri tab warønrrigay. Tius tru undag købig tru chi isumgaig tab gøbiibe ñimba pasrønrrun.
47013012	Kangurrin gangurri ‘ka amøñigueh’ chib tabig wamab, Tiuswei undag købiitøga tasig rranay.
47013013	Tiuswei misaamera mayeeløba yuelø ñimun ‘ka amøñigueh’ chib wam øran.
47013014	Señor Jesucristoi ka yandø tab indiiba, Tiuswei undag købiiba, Espíritu Santoi tru trakkandø lincha pasraibabe ñim mayeeløba pasrønrraimab isur.
48001001	Na Pablo Jesucristo nøashib karua ørig, mu møguelø nømuimburab karua ørig kømøwei, mu katøgan inrraincha karua basrig kømøwein gur. Treeg kømøtø, Jesucristoba, katø Tius Møskai Jesucriston kwailai utugurri øsiirangarubiiba karua ørig kur.
48001002	Namui nunelø mayeelø naba warabeløba Galacia birausrø iglesiameran i kilgawan na pørar.
48001003	Namui Tius Møskaimba, Señor Jesucristoba nui ka yandø tab indigwan gøben, chi isumgaig tab gøbigwan gøben ñimun tranrrun.
48001004	Truibe nam kaig mariilaimburab nøashib kwanrrab pasramisrig køn, nam warain gwaløm larrø gaig pasrabigugurri namun wesraig kønrrai, tru namui Tius Møskai maig kønrrain gøben, trumay.
48001005	Truigwan tørguegwalmabig kønrrun managatig. Treeg kønrrun.
48001006	¡Paare! Kan øyeeg misaamerabe mailø guermab ashar, Tiuswei tabig srø wamwan peemay yunømara srua bønrrønrrab, tru Cristoi ka yandø tab indiitøga ñimun wamabig Tiuswan chabguen yandø yanayutø tarømisrøbguen ambin gøben.
48001007	Tabig srø wam katøgan peg kuimba gømøtø, møiløgøben ñimune ke ka iløsrkøb, Jesucristoi tabig srø wamwane ke kan mumaygucha gømíig kønrrai mindisha bønsrøg køb indan.
48001008	Namdøwein gúi lata, kabe kan ángel srømbalasriig kui lata, tru tabig srø wamwan nam ñimun eshkab kusrenani lataig kømøtø, katøgan peemaytø yunømara waminchibiibe, managatig trømbøig nebuig pasrønrrai pasrig købash.
48001009	Nam ñimun eshkaigwan, møi katøle katø nabe eshkanrrab inchar: tru ñim uti lataig kømøtø, møikkøben tru tabig srø wamwan yunømara peemaytø eshkab kusrenanøbiibe, managatig trømbøig nebuig pasrønrrai pasrig købash cha.
48001010	¿Nabe misaamera nan tab inchamab lab pasrabrah, kabe Tius tab inchai lab pasrabrah chindah? ¿Kabe misaamera tabzhig inchai lab pasrabra chindah? Pøs na gatøgucha misaamera tab gúi mørtrai na nømun tabzhig inchib pasrabig kuimbe, trube, nabe Cristoi marøb megabig kømubsrubrainrrun.
48001011	Iigwan ñim, nai nunelan, wammørøsrkønrrab inchar, tru tabig srø wamwan na eshkab kusrenaniibe møguelø nømdø isua wesruigwan wamindikkucha gømøn.
48001012	Pøs nabe, kan møwan utig kømøwei, katø kan møg kusrenanig kømøwein gur. Treeg kømøtø, nan Jesucristo ashchai kenamaren, treeg utig købig køn.
48001013	Kaguende ñimbe manawei nane wammørøbelø gúinrrun, judíosmera Tiusweyasig maig marameløyu, na trunun marøb uñib uras na merrabsrø maig inchib uñibig kuigwan: kan namig købiitø ¡gatø! chindinrrabna gúi inchib, Tiuswei iglesian kaig martrab wendautø llirab, nøm tru treeg marøb tøgagúigwan kerriguwan pinishinrrab truba rruba inchib unig købigwan.
48001014	Namui misag utu, naba guetøtø nørrørawarwei utu møilan gøben nabe kanab gusrebig købig kur, judíosmera Tiusweyasig maig marameløyube, kaguende nabe merrabsrø namui kølli misaamera maig marøb amrruigwane maikken purøbuniimíig kønrrai inchibig købig kua.
48001015	Inchendø Tiusbe nane nai usrai patsø umbu wabenbatøsrøwei nane tarømara, nui ka yandø tab indiitøgatø nane wamig køn. Incha nun tabig asønaben,
48001016	nui Nusrkawan na nebua ashchai kenamarig køn, judíos kømø misaamerai utu nuimburabigwan na eshkab kusrenanamig kønrrai. Inchen nabe tru urastø mu møwan paya mørmøwei,
48001017	katø naguen treeg kømøwatø Cristo nøashib karua øriilan payrrab Jerusalénsrømay nebimøwei indig køn. Treeg inchimøtø, Arabia birausrømay ya, trugurrimbe katøle Damascosrømay arrig købig køn.
48001018	Indiibe yandø pøn bila puraiben, Jerusalénsrø nabe Pedroba waminchab ya, trusrø nøba parru kørrømisrøbig kur.
48001019	Cristo nøashib karua øriilan nabe trusrømbe møigwangucha ashmur. Ashippe, Señorwei nuneg Jacobondøh ashar.
48001020	Na ñimun pøriibe, Tiuswei merrab isa gømøtø, treeg køn cha, treeg børar.
48001021	Incha trugurrimbe Siria birausrømayba, Cilicia birausrømayba ibig kur.
48001022	Nane Judea birausrø Cristoi iglesiamerabe malauguebe ashmeelø srø gøbig køn.
48001023	Truiløbe øyeegwandøwei wammørøbelø gøn: “Tru merrabsrø namun kaig marøb llirab uñibig købiibe, møimbe tru Jesucristoi tabig srø wamwan eshkab kusrenanøb unan daig, tru merrabsrømbe nø pinishinrrab inchib unig købigwan.”
48001024	Incha nagurri Tiuswan truba tabig waminchibelø gøn.
48002001	Indiibe yandø catorce años misren, katø Jerusalénmay Bernabéba ibig kur, katø Titongucha tøgatø pera.
48002002	Inchendø nabe trusrømay ippe, Tius nan trusrømay inrrai nan kenamaren, nabe treekkurri yaig køn. Incha tru Tiuswei tabig srø wamwan judíos kømø misaameran na mandø eshkab kusrenanøb unigwan nømun eshkabig kur. Nabe truigwan marøppe, tru tabelø gúi asha tøgagúig nørreeløba, namdø nøørø tulundzuna trunun wamindig køn, na tru møi marøb pasraigwanba, na tru marøb unig købigwanba, ka treeg marøb uniitø buraimønrrai.
48002003	Inchendø na pera yaig Titon gøbenguen griego gúingucha, nune circuncidaweig kønrrai inchimuig køn.
48002004	Tru treegwan martrai inchibeløbe ka isatø Cristogurri namui nunelø chib isabelø sølwan gømø, peemaytø gusrenanøbelø, ashmøwatø nilø kegørrin gøbig køn, nam Cristogurri chi iløsrkaimeelø melaigwan maig inchibelø gøtashchab larønrrab, katøle truyutøwei kegørra melønrrai martrab.
48002005	Inchen nambe nøm chi tailan ni kan petøzhiitøguen alrranmeelø guer, Tiuswei tabig srø wam newan ciertoniibe ñimui utu maig købiibe treetø pasrabig basrønrrai.
48002006	Tru tabelø gúi asha tøgagúig, tru nørreeløbe, nane øyeeg martrig cha, srøibe chigucha eshkawa pasrmuig køn. Tru truilaimburappe, nøm nørreelø gúigwane naimburappe trunun isua ashib pasramibe chigaagøn. Pøs Tiusbe muingatøgucha basrømíig køn.
48002007	Masken treeg inchibgunrriibe Tiuswei tru tabig srø wamwan judíos kømø misaamera, tru circuncidameelan na eshkab waminchib unamig kønrrai, nan trana basrig kuin gúi ashibelø gøn, judíosmera circuncidawarwan kusrenanøb waminchib uñchai Pedron pasrig køb lataitøweingue.
48002008	Pedron tru judíos misaamerayasig Jesucristo nøashib karua ørig kønrrai, tru nø marøb uniiløyu marøb pasrab Tiustøwei na marøb uniiløyugucha marøb pasraig køn, tru judíos kømø misaamerayasig Cristo nøashib karua ørig kønrrai.
48002009	Nan øyeeg kønrrai tranig kuin gúi nebua ashabe, Jacoboba, Pedroba, Juanba tru tabelø gúi asiilø, kan pilarmera latailø gúi asha tøgagúiløbe, nanba, Bernabéwanba kusrmay tasigwan tranøbelø gøn, yandø møimbe lata lincha marøb amøñibelø gønrrab cha, treeg kenamarøb, nambe judíos kømø misaameraisrømay amben, nømbe judíosmera circuncidailaimay ambamig kønrrai.
48002010	Namune eshkappe, waachameraimburab pesannamø isua gønrrai, trunundøh eshkabelø gøn. Pøs nabe trununwei truba rruba isua marøb megabig kur.
48002011	Inchendø wendø Antioquía ciudasrø Pedro puben, nabe nun malaugue ‘øyeebe maig margu’ chib truba mur namabig kur, kaguende nø treeg mariibe, pella marøb pasraig køben.
48002012	Kaguende Jacobo karua øriilø møiløgøsrøn amrrumøwatøbe, judíos kømø misaameraba ka lincha mab uñabe, truilø yandø pubene, trube, nøørøtø inchib, yandø linchimub guebibig køn, tru judíos kømø misaamera kørebelane, trube, circuncidamig køn chib, treeg inchib søtømeran kørig køptø.
48002013	Inchen Jesucriston kørewa pønrrabelø katøgan judíosmeragucha, Pedro tru kalø marøb pasraigutøwei marøb guebamben, tru nømguen treeg marmubendø, treeg marøbelø misrøb pønrraigu Bernabéguen tøga guebeña basrabig køn.
48002014	Inchawei Tiuswei tru tabig srø wam newan ciertonig maig køben treegwan sølgandø amøñimuin gúi ashabe, nabe mayeelai merrab Pedrone trenchibig kur: “Ñi ya judíoguen yandø kan judío gømíig lataig marøb uña, ¿judíos kømø misaamerane, trube, ñigan judíosmera latailø gønrrai martrab inchib pasrøtirru?” cha.
48002015	Nambe kal-lainukkurri trendø judíos misaamera guer, judíos kømø misaamera kaig marøbelø gømøtø.
48002016	Inchendø nambe ashibelø guer, tru maig maramigwan martrai Moisés pørig truig maig karuilan treeg mara, ni kan muguen chi kaig kømíig lataig tabig kørrømartrab gaimaigwan. Treeg kømøtø, isubigwan Jesucristoinuutø pasrikkurri, treeg køn. Namgucha Cristo Jesúswan køreig køn, isubigwan Cristoinug pasra tøgagúikkurri chigucha chi kaig kømeelø lataig kørrømarig kønrrab, tru maig maramigwan martrai Moisés pørig maig martrain chibig køben trunun mara gømøtø. Kaguende tru maig maramigwan pørig, truig maig chibig køben treelan mariitøgabe, muguen chi kaig kømíig kui lataig tabig kørrømarig kønrraamøn.
48002017	Pøs nambe Cristogurri chigucha chi kaig marmøwa lataig kønrrab inchib meløben, trube, møi Cristoinuube gatø nambe kaig marøbelø gúin gúi treeg buptinchene, trube, ¿Cristobe kaig martrainguen inchib pasrabig køn da chindah? ¡Kah! mumaygucha chi treeg kønrraamøn.
48002018	Tru maig maramigwan martrai Moisés pørig maig chibig køben trunun na mas treeg marøb pasrømønrrab pinishib patsøgaigwan, katøle trunundøwei kusrua basrøb kebyabe, tru na treeg marmønrrab cha wamindigwane natøwei itøbunab pasraig webinrrun.
48002019	Tru maig maramigwan martrai Moisés pøriibe yandø nane chi martrabgaikkurri truigweimburappe yandø nabe kwaig lataig kur, na Tiusweyasig øsig basrønrrab.
48002020	Kaguende nabe Cristoba guegøtø kurusyu mesraig lataig kuig køn. Incha møimbe nabe yube naimburab naasiitø øsig uñmøtø, Cristo nainug basran. Møi ya na øsig uniibe, Tiuswei Nusrkaweinug isubigwan pasrikkurri øsig basrar, nøbe nan undaarawa, nøashib nayasig kwaig køn.
48002021	Nabe Tiuswei ka yandø tab indigwane kashmur. Kaguende tru maig maramigwan martrai Moisés pørig maig taigwan treeg mariitøga, chi kaig kømíig lataig tabig basrønrrab indamig kuig kuimbe, trube, Cristo kwaibe ka kwag køptø gwaig lataig webibsruinrrun.
48003001	¡Ñim Gálatasmera larrø chugúi mørmø misaamera! ¿Ñimune øyeetø mumaygucha wegønønrraingaig lataig melønrraimbe ñimune murre may søtiicha bønsrøta? Jesucristone tru kurusyu mesraig køn cha, ñimun ke tab asha gønrrai kusrennøb wamindigwan øyeeg martraimbe.
48003002	Nabe ñimuimburab chi mas kømøtø, iigwandøh wammørinrrabna gøtan: ¿Tru maig maramigwan martrai Moisés pørig maig chibig køben treegwan mara, Espíritu Santon utig køh, kabe isubigwan Cristoinuutø pasra, tru tabig srø wamwan mørikkurrin gø chindah? cha.
48003003	¡Kan ñim gúi, larrø chugúi mørmø misaamera! Espíritu Santotøga marøb pølbasra, ¿trube, møimbe chu bunrrab indamigwane ka ñimuimburab ka ñim mariiløtøgatø punrrab inchib gøtirru?
48003004	¿Ñim chinetø chinetø maig kuig mørøb puraambiibe, trube, chiweingucha chi purugumuig kønrrab gø chindah? Pøs purugubwei indig kuinrrun.
48003005	¿Kabe Tiusbe nui Espíritun ñimun tranøb, katø tru maramburab mariilan ñimui utu marøppe, tru maig maramigwan martrai pørig, truig maig chibig køben trunun ñim marikkurri treeg mara chindah? ¿Kabe tru tabig srø wamwan ñim møra køreikkurrin gø chindah?
48003006	Abrahamma Tiuswan øyeetøwei køreben, nune chi kaig kømíig lataig tabig kørrømarig købig køn.
48003007	Inchawei isua asamig køn, isubigwan Tiusweinug pønsrøbeløbe si, Abrahamwei ureemera gúin gúi.
48003008	Inchawei Tiuswei wamwan pørigube manasrøwei trendaig købig køn: Isubigwan Tiusweinuutø pasrikkurri judíos kømø misaamerangucha chi kaig kømeelø lataig tabig kørrømariilø gønrrain cha. Tiusbe kanmaytø nui tru tabig srø wamwane Abrahamwan eshkaig købig køn, øyah chib: “Judíos kømø misaamera chu birausreelandøgucha ñigurri mayanguen tab indiilø gønrrun” cha.
48003009	Inchawei kørebeløbe tru Abraham Tiuswan køreb møøba kanbalatø mayanguen tab indiilø gøn.
48003010	Kaguende mayeeløba tru maig maramigwan martrai Moisés pørig, truig maig chibig køben treeg mariitøga trumay kaigyugurri webamrrab inchibeløbe, trømbøig nebuig pønrrønrrai pønsrailø gøn. Kaguende treeg pørig pasran: “Mundøgucha trømbøig nebuig pønrrønrrai pønsrailø gønrrun cha, tru maig maramigwan martrai pørin guilgayu maig taigwan marøbig marmeelane.”
48003011	Inchawei tru maig maramigwan martrai pørig maig chibig køben, treeg mara, Tiuswei merrappe, chi kaig kømeelø lataig muguen tabig kørrømisrmuig kuin gúi tørgandø asamdiig køn. Kaguende: “Sølgandø tabig uñibiibe isubigwan Tiusweinuutø pasra tøgagúikkurri øsig uñchun.”
48003012	Inchen tru maig maramigwan martrai pøriibe, tru isubigwan Tiusweinuutø pasra pønrraigugurri arrumíig køn. Treeg kømøtø, tru maig maramigwan pøriibe trenchibig køn: “Truig maig karuilan marabe, treeg mariiløtøga øsig uñchun” cha.
48003013	Cristobe nø namun pena, kaigyugurri wesruig køn, tru maig maramigwan martrai pørig namun trømbøig nebuig pønrrønrrai indigugurri, tru nø namuimburab nøashib larrø rrømbøig nebuig pasramisra. Kaguende Tiuswei wamwan pøriibe trenchibig køn: “Mutøgucha kan tusryu mesra kweetsinabiibe larrø gaig kui asig kønrrun” cha.
48003014	Øyeeg marøppe, Abrahamwan tru mayanguen tabigwan tranig købiibe Cristo Jesúskurri tru judíos kømø misaameran tøga nebunrrai indig kuig køn, isubigwan Jesucristoinuutø pasra, Espíritu Santon trannrrab kørrømisrig købigwan nam utamig kønrrai.
48003015	Nai nunelø, møimbe misag maig waminchibelø gøben nabe trumay isua waminchab inchar: ‘Øyeeg marig kørrømisrtrai treeg martrab’ cha, kan møg wamindigwan gøbenguen yandø treeg marig kørrømisrtrai pøra kørrømarigwane, utsøgutsamig kømøwei, kabe srøitø nemaramig kømøwein gøn.
48003016	Inchawei Tiusbe Abrahamwan ‘øyeeg marig kørrømisrtrai treeg martrab’ cha kørrømisriilane Abrahamweinukkurri arrub misagwein gønrrai tøga rrencha basrig køn. Nui wambe: “misaamera srøig srøig kurrab amrrubelø” chimíig køn, purø nørrø gúi lataig. Treeg chimøtø: “ñuinukkurri kandøzhiitø arrub misagwein” daig køn, truibe Criston.
48003017	Inchawei nabe trenchinrrab inchar: Tius Abrahamwan manasrøwei tru nuinukkurri acuerdon treeg martrab cha kandø isua nø kørrømisrigwane, tru maig maramigwan martrai Moisés pørig 430 años puraiben wendau arrubiibe, treeg marig kørrømisrmønrrai martrab gaimanrrun cha, Tius tru øyeeg martrab cha kørrømisrigwan treeg marmuig kui lataig mara gørrømartrab.
48003018	Inchawei tru namun keta tranamig tøgagúigwan tru maig maramigwan martrai pørig truikkurri utamig kønrrab gúi kuimbe, trube, tru ketig utamigwane tru ‘tranrrumøn’ cha kørrømisrikkurri utamig kømubsruinrrun. Inchendø Abrahamwane Tiusbe keta tranamig tøgagúigwan ka yandø keta tranig købig køn, tru ‘tranrrumøn’ cha kørrømisrig truikkurri.
48003019	Trube, treeg købene ¿tru maig maramigwan martrai Moisés pøriibe chindamigweyasig kerah? Pøs trunune tranøppe, tru kalø marigwan chigúi nebua ashchai treekkurri tranig købig køn, tru ‘tranrrumøn’ cha kørrømisrig, tru Abrahamweinukkurri arrubig arrumnegatig truigwan marøb gømig kønrrai. Inchen tru maig maramigwan martrai pørigwane Tiusbe ángelesmeragurri kan møg katøganelayasig purøwaminchabigwan trannrrai tranig køn.
48003020	Inchawei Tiusbe Abrahamwan tru ‘treeg martrab’ cha wamincha gørrømisrøppe mu gatøgan purøwaminchabig palain gømøtø marig køn, pøs Tiusbe nøtø kandø gua.
48003021	Trube, treeg købene, ¿tru maig maramigwan martrai pøriibe, Tius tru ‘treeg martrab’ cha kørrømisriilane treeg marmuig kuig lataig, kabe søtø basramisrøb nøørøtø gutchab inda chindah? ¡Mumaygucha chi treeg kønrraamøn! Pøs maig maramigwan martrai tøgagúig, tru øsig kømigwan trannrraptiig kuig kuimbe, trube, tru sølgandø tabig mariibe tru maig maramigwan martrai pørikkurrin gøbsruinrrun.
48003022	Inchen Tiuswei wamwan pøriibe trenchibig køn, maya misaamerabe kaig maramigutø melønrrai merrarrawa tøgagúilø gøn cha, tru isubigwan Jesucristoinuutø pasra bønrraikkurri Tius tru trannrrab misrigwan nun kørebelane tranamig kønrrai.
48003023	Inchen tru isubigwan Jesucristoinug pasra tøgagømig arrumøwatøbe, tru maig maramigwan martrai pøriibe namune nø merrarrawa tøga basrabig køn, isubigwan Jesucristoinuutø pasra bønrramigwan ashchai kenamariilø gømnegatig wegønømø bønrrønrrai.
48003024	Inchawei tru maig maramigwan martrai pøriibe namune Cristoinug pegutchab nø bereb pasrabig lataig kuig køn, isubigwan Jesucristoinuutø pasra tøgagúikkurri nam chi kaig marmeelø lataig tabig kørrømisra pønrramig kønrrai.
48003025	Trune møimbe yandø tru isubigwan Jesucristoinuutø pasra tøgagømig puikkurrimbe peguchib pera lliraindeelø melømer.
48003026	Inchawei isubigwan Cristo Jesúsweinug pasra tøgagúikkurrimbe ñimbe mayeeløba Tiuswei ureemera gøn.
48003027	Incha Cristoba kanbalatø misrtrab mayeeløba ñim piu umbu ulsrailøbe, yandø Cristotøga pinøbuliilø misrin gøn.
48003028	Møimbe yandø ‘judío gøn’ damig kawei, ‘griego gøn’ damig kawei, ‘karuindiig megabig køn’ damig kawei, ‘mu karuimíig nuimburab uñibig køn’ damig kawei, ‘møg køn’ damig kawei, ‘ishug køn’ damig kawein gøn. Kaguende Cristo Jesúsba kanbalatø pønrraikkurri ñimbe mayeeløba kandø gøn.
48003029	Incha ñimbe Cristoielø gúikkurrimbe, yandø ñimbe tru Abrahamweinukkurri amrrub misaamera gøn, Tius tru keta trannrrab misrig truig maig køben treeg ketig utønrrabelø.
48004001	Incha nabe trenchinrrab inchar: Kan yauma, tru chi købigwan ketig utønrrab unø lamíig srøbatøbe, kan karuindiig megabig maig køben, treetøwein gøn cha, tru chigurrimbunø købigwan puaibe nøwein gøbendø.
48004002	Masken treeg kømøtø, tru unøbe nøm møilø ashib pera gønrrab kørrømisrøbeløba, katø tru unaimburab chi købigwan nøm ashib gønrrab pønrramisrøbeløba truilø ashib pera gúindiig køn, møskai tru maya yanagatig treeg kønrrain cha pasrig truig nebumnegatikke.
48004003	Inchawei namungucha treetøwei, nam ureemera latailø srø gøbenbatøbe, yu pirø muba kuimburab mandø isua marøb gømig tøgagúilø truig nø merrarrawa tøgagúig melabelø gøbig ker.
48004004	Inchen ke yandø treeg maramig pubene, Tiusbe nui Nusrkawan ørig købig køn, ishug misagweinug kal-laweig, tru maig maramigwan martrai Moisés pørig maig chibig køben treegwan marøb megabig.
48004005	Tru maig maramigwan martrai pørig maig martrain garuben, treegwan marøb melabelan, namun pena wesranrrai ørig køn, nam nui trendø trag ureemera latailø gømigwan utamig kønrrai.
48004006	Incha yandø møimbe Tiuswei ureemera gúig købene, Tiusbe nui Nusrkawei Espíritun namui manrrømerayu pasrønrrai ørig køn. Inchen tru Espíritu Santobe truba rruba miabig køn: “Abba, nai Møskain” chib.
48004007	Inchawei treeg købene, møimbe yandø ñibe karuindiig megabig kømøtø, nusrkain gøn, trube, yandø nusrkai misra kørrømisrikkurrimbe, tru keta tranamigwangucha utønrrabig kønrrai marig køn Tiusbe.
48004008	Pøs ñimbe Tiuswan nebua ashmeelø gøb uras merrabsrømbe chi cierton tiusmera gømeelan karuindiig melabelø gøbig køn.
48004009	Trune møimbe yandø ñim Tiuswan nebua ashen, kabe Tius ñimun yandø mumera gúi asiilø gúig køppe, trube ¿yu pirø muba kuimburab mandø isua marøb gømig tøgagúilø truig nø merrarrawa pasrabigwan katøle truigwan chinchab marøb guebamgue? Yeeg chiweingucha chi purugunrrabgaig, kaizheeløyu, ¿ñimungan gatøle truilandøwei marøb melag kuitarru?
48004010	Ñimbe katøgucha mø gwalømmerawane øyeeg marmumig køn chib, i bølmerawane iigwan maramig køn chib, øyeeg bølmera arrubene, øyeelan maramig købig køn chib, i bilamera pubene, iilan maramig køn chib, ñimbe treeg inchibelø gøn.
48004011	Nane ñimuimburab truba kørig isutan, na ñimuimburab tab gønrrai marøb megaibe, ke ka treeg marøb megaitø purainrrab gø chindermab isua.
48004012	Nai nunelø, tiusmanda na lataitøwein gørrunrrigay chinrrab inchar, nama ñim lataitøwein gønrrab pasramisrig købene. Pøs ñimbe nane chigucha chi kaibe marmuig køn.
48004013	Pøs ñimbe ashibelø gøn, na srøsrøwan Tiuswei tabig srø wamwan ñimun eshkab kusrenanøb uras nai asru kwanrrøbe Tiuswei wamwan wamindig kønrrai treeg puig købigwan.
48004014	Inchen nai asru tru treeg kwanrrøbe ñimune ke chindashig køb lataig indingucha, ñimbe nane køsøn gúi inchimøwei, kashmøwei indig køn, masken ñimbe treeg inchimøtø, nane kan Tiuswei ángel gúi lataig, kabe Cristo Jesús kui lataig utig købig køn.
48004015	¿Tru ñim treeg tabig kasrag købig tøgagúig købigwane, møimbe chu chincha bønrrøgue? Pøs nabe ñimuimburab treeg tamig tøgagur: ke ñimbe ñimui kabmeranguen wesrua, nan tranamdiig kuimbe tranømmørø inchibelø gøbig kuig køn cha.
48004016	Maig købig kuigwan na waminchib pasrappe, ¿kabe na ñimun tsalø gøb ashig kømui inchibig misrarre inchib pasrabra chindah?
48004017	Tru kusrenanøbelø katøganeløbe ñimune nømui marøg køb ke chinsraatø inchibelø gøn, chi tabig isua gømøtø. Masken ñimune namuinukkurri nøørø misrtrai inchib gøn, ñim nømuingatø misra nømun ke chinsraatø inchib pønrrønrai isua.
48004018	Pøs tab gønrraimab isua, chu uraskucha ke chinsraatø inchib isub pønrramibe tabigwein gøn, na ñimui utu uñendø gømøtø.
48004019	Nai ureezheelø, kan ishuumisag unø tammisrtrab pusrkwai inchib lataitøwei, katøle pusrkwai isuim basrar, Cristo ñimuinug ke newan tab pasramisramnegatig.
48004020	Kan møiwei nane ñimui utu pasrammørø gøtan, øyeeg murtø waminchimøtø, peemay waminchab. Pøs nane ñimuimburab ni chi isumgúinguen møramgaig køtan.
48004021	Tru maig maramigwan martrai pørig maig chibig køben ñim treegwan marøb melag kui inchibeløbe, trube, ¿tru martrai Moisés pøriibe maig chibig kui ashmeelø gø chindah?
48004022	Kaguende Abrahambe pagatø nusrkalø tøgagúig køn chibig pørig pasran Moisés pørigu: kan nusrkaimbe tru karuindiig megab ishuwein gøbene, kane mu karuimíig megab ishuwei nusrkai.
48004023	Inchen tru karuindiig megabigwei unøbe, mutøgucha maig tøgagøbelø gøben treeg kal-laig tøgagúig unø gøben, trune tru mu karuimíig megabig tru srawei unøbe, Tius ‘treeg tranrrumøn’ cha kørrømisrig købig kua treeg kal-laig købig køn.
48004024	Iig tru øyeelø purayaibe ‘øyeeg lataig køn’ cha eshkabig køn: Tru i pagatø ishumburmerabe Tiuskurri pabalø acuerdo marigwan trunun eshkabig køn: Agar tru ureemera karua srua gúindiig melabelø gønrrai tøgagøb ishuube Tius tru Sinaí Tunsrø nø øyeeg martrab cha kandø isua kørrømisrig, truig køn.
48004025	Kaguende Agarbe Arabia birausrø Sinaí Tunyu maig purayaigwan eshkabig kua, tru møin gwaløm Jerusalénwan eshkabig køn, truibe truyu nui ureebañau karua srua gúindiig megabigwan.
48004026	Trune tru Jerusalén srømbalasriig tru namui usrimbe, mu karua srua gúig kømøtø gøn.
48004027	Kaguende øyeeg chibig pørig pasran: “Ureg tøgagønrrab gaimab ishug, managuen ureg tøgagømíibe, truba tab gúi mørøb kasraarab trashi cha, unø tammisrtrab pusrkwabigwan ñi mana maig kui mørmíibe. Kaguende kan ishug nundø elatsigwei ureebe mas nu gøn, keg tøga ishuwei lataguen gømø.”
48004028	Trube, møimbe nai nunelø, Isaac latawei ñimgucha Tius ‘treeg tranrrumøn’ cha kørrømisrig tru ureemera gøn.
48004029	Inchendø tru urassrøma mutøgucha maig tøgagøbelø gøben treeg kal-lab unøbe Espíritu Santo maig kønrrain gøben treeg kal-lab unane ashig kømui inchib kaig martrabgøba inchibig køn. Møingucha treetøwein gøn.
48004030	Inchendø ¿Tiuswei wamwan pøriibe mandø chibig køh? “Karuindiig megab ishuwane unanbañau weguchi chibig køn. Kaguende tru karuindiig megab ishuwei nusrkaimbe, tru mu karuimíig megab ishuwei nusrkawan chi købigwan keta tranamigwan tøgatø utamibe managuen chi gaanrrun” cha.
48004031	Inchawei, nai nunelø, nambe tru karuindiig megab ishuwei ureemera gømøtø, tru mu karuimíig megab ishuwei ureemera guer.
48005001	Cristo namun chigucha iløsrkaimeelø gønrrai mara, treegu pønrrønrrai pønsraigugurri mur bønrray. Katø tru maig maramigwan martrai pørig, truig maig karuben trunun martrab guebamba, truyutø srua gúindiig melønrrab gømøtø.
48005002	¡Au ñimguen mørtrai! Na Pablobe ñimun trenchar: Ñim asru circuncidarramaysruandøbe, trube, Cristobe ñimune chiweingucha chi purugumíig kui lataig webibsruinrrun cha.
48005003	Nabe gatøle maig tamigwan katø trendamønrrun: Møikkøben circuncidarramabiibe, trube, tru maig maramigwan martrai Moisés pørig maig karuigwan kanguen pinab marmø, kerriguwan martrai indig kønrrun cha.
48005004	Tru maig maramigwan martrai Moisés pørig maig karuigwan ñim treeg mara, chi kaig kømeelø lataig tabig kørrømistrab inchibeløbe, Cristoinukkurri tarømisrøb, katø Tius ka yandø tab indiitøga pønrramigugurrimbe tarømisramba indin gøn.
48005005	Kaguende nambe isubigwan Cristoinuutø pasra truba muniirab meler, Espíritu Santogurri chi kaig kømeelø lataig tabig kørrømariilø gømigwan muniirab.
48005006	Kaguende nam Cristo Jesúsba pønraikkurrimbe circuncidaweig kui chi kønrrab gømøwei, circuncidamíig kui chi kønrrab gømøwein gøn. Treeg kømøtø, isubigwan Cristoinuutø pasra undag købiitøga marøb pønrraig treeg mariibe tabig køn.
48005007	Ñimbe yamba tsabøtø tab ambub melaigwan, ¿tru newan ciertonig maig taigwan ñim mørøb melømønrraimbe, ñimune murre iløsrkøb søtø bønrramisrta?
48005008	Øyeeg maramne inchib pasrabiibe, tru ñimun wamabigweinukkurri arrumíig køn.
48005009	Pøs: “Levaduran kan lamøzhig pusriitø harinawan maya sømarimba kerrigu larrøbig køn.”
48005010	Nabe Señortøgabe ñimuimburab chi isumø basrar, na maig isubig køben ñimgucha treetøwei isunrrab gúi. Inchen ñimun øyeeg punrrai marøbigwane mu gúindøgucha møra meganrrai marig kønrrun.
48005011	Nai nunelø, naimburamma na katøgucha circuncidamig køn chib eshkab kusrennøb unimbe, ¿trube, nane kaig martrab lliramubsruinrrun? Pøs na treeg inchib uñibig kuimbe, trube, tru Cristo kurusyu kwaigwan wamindiibe nømune yandø chi iløsrkøb namishimubsruinrrun.
48005012	Ñimun asrwan circuncidangarub, iløsrkøb søtø bønrramisrøb llirabelane, nømundøweinguen kanmaytø kapainguen gøn.
48005013	Nai nunelan, ñimun wamappe, ñimbe chiyugucha iløsrka melønrrain gømøtø wamig køn. Inchendø tru ñim chigucha chi iløsrkaimeelø gømig tøgagúigwane, treelø guer chiptø tru guemesra, ñimui asr maig marøg kui inchen trømbøig maramigweyasig tøgagømumig køn. Masken treeg inchimøtø, undag købiitøga kanikkurri kanikkurri mara tranay.
48005014	Kaguende tru maig maramigwan martrai Moisés kerrigu pøriibe iigwan martrai karua pasrigu chishtø tøga basran: “Ñui mendaigwan ñiasi lataitøwei undaarau” cha, trendaigu.
48005015	Inchen ñim namig købiitø kanikkurri kanikkurri lasruyab ke chab mab lataig inchib amøñabe, ñimbe kangurrin gangurri yandø chab pinammay inchib amøñinrrun.
48005016	Inchawei nabe ñimun trendamønrrun: Espíritu Santo maig martrain gøben trunun marøb amønay cha, trumaybe ñimui asr maig marøg kui inchen, treegwan marmeelø gønrrabguen.
48005017	Kaguende asr maig marøg kui inchen kaig marøg købiibe Espírituimburabigwane chi marbashmø gatøben, katø Espíritube asr kaig marøg kui inchen marbashmø gatan. Inchawei møikkurrindøgucha søtø bønrramisrøb marbashmø katab pønrran, ñimun maig marøg køben treeg marmønrrai.
48005018	Trune tru Espíritu Santo maig martrai isunanen treegwan marøb meløwabe, tru maig maramigwan martrai pørig truig karuig kømøtø marøb melønrrun.
48005019	Inchawei asr maig marøg kui inchen treeg mariiløbe tørgandø asamdiig øyeelø gøn: møgueløba, ishumburmeraba trømbøig mariilø, køsøngønrraptiig mariilø, maramburab trømbøig mariilø,
48005020	chiwan gøben kan tius kui lataig mara tøgagúilø, misag burrønna kwaimandzigweimburabelan mariilø, ashig kømui inchib tsalø asiiyailø, kwayam lailø, naiwan katøgan kerranrraitamab isub pusrkwai asiilø, namig købiitø ke kan chinchimmørø indiilø, chiyutøgucha ke na basrainrrabna gúi isub indiilø, nøørø katøgan søtømisrøb tarømisrøb ambiilø, kanuingatøtø inchib trugatø misrøb ambiilø,
48005021	møikkøben chigøben tøgagøben pusrkwai asiilø, mutsiirab indiilø, mabgucha maya mag køben mamburab maig øyeelø gøn. Katøgan øyeeg latailan nabe ñimun treeg marøb gømønrrai kanmaytø waminchar, marigwansrø waminchib lataitøwei. Inchen øyeelan marøbeløbe Tius nø ashib karub waigwan utamibe chi gaanrrun.
48005022	Trune tru Espíritu Santoinukkurri arrubiibe øyeeg køn: undag købig tøgagømig, kasraatø unamig, chi isumø tab unamig, chine arringucha tammay ka megamig, maig købash inchimø purø tammayig kømig, larrø tab inchibig kømig, maikkucha tarømisrmø megamig,
48005023	chish inchimíig, tammayig kømig, asr mumay srua itanmaptø gømø isua møra uñibig kømig. Øyeeg mariilan ‘kalø gøn’ chinrrabiibe wesrua pasrig chi gaagøn.
48005024	Kaguende Cristo Jesúsweyeløbe tru trendø kaigwan tøga gal-laig asrwane chine kaig marøg købig arrubigwanba, katø treetø rreetø kaig marøg købigwanbañau marmønrrab elachar gøn, tru kurusyu tøgatø mesrøb lataig.
48005025	Inchen møimbe nam Espíritu Santogurri øsig amøñibeløbe, trube, Espíritu Santo namun maig amøñinrrain gøben treegwan amøñigun.
48005026	Purø nørreelø misrøb ka isaba inchibelø gømugun, kangurrin gangurri namisiyab, kanikkurri kanikkurri chigurrin gøben ka pusrkwai asiyab.
48006001	Nai nunelø, inchippa møikkøben chiyugøben kaig mara kebeña megabene, Espíritu Santo maig maringaruben ñim treeg bønrrabeløbe, katøle treetøwei tab pasramisrtrai maig købash inchimø, tammay puruguy. Inchendø ñiasiitøwei ashiptø mar, ñigucha treegutøwei kebeñib megamønrrappe.
48006002	Chinetø puig meløben kangurrin gangurri lata kuñam buruguyamig køn. Treeg marabe, Cristo maig martrai karua basrigwan ñimbe marøb gønrrabguen.
48006003	Kaguende møikkøben truburab gømíig købendø, truba rruba nuig kurmab inchibiibe, chi treeg kømubendø incha, nøtøwei ka kebeñib pasran.
48006004	Inchawei ñim møitøgucha chi marigwan ñuimburabigwan søl gøtashchab tab isua asamig køn, trumaybe ñibe ñiasiitø tab gúi mørøb pasramig kønrrun, na marigwanba, katøgan marigwanba, maig køtashchab ashib pasramig kømøtø.
48006005	Kaguende møitøgucha nui chi maramigwane mu mendaig kømøtø, nøashib srua yamig køn.
48006006	Tiuswei wamwan kusrebig kønrrai møikkøben ñun kusrenanøbigwane chigurrimbunø ñi tabig tøgagúitøga nun purugub pirisamig køn.
48006007	Chigøben kømønrraitamab ñimguen ñimasiitø treeg isumøtay, Tiusbe nun maig købash inchib ka indzatø mørtraingucha gømøtø gøn, kan møg nø maig ellmara kørrømariibe katøburø trunundøwei tulishinrrun.
48006008	Kaguende ñim asrwan tab gønrrai ellmarøb pønrraibe, truikkugurrimbe trømbøig marig utønrrun. Inchen Espíritu Santon tab gønrrai ellmarøb pønrraibe, truikkurrimbe managatig øsig kømigwan uta tøgagømig kønrrun.
48006009	Tabig maramigwane muraaramø marøbig marøb meløgun. Kaguende tru treeg marigwan utamig yandø pubene, treeg marigwan utamig kønrrun, nam kullaaramø marøb meløwabe.
48006010	Inchawei treeg købene, chigøben maramdiig købenbatø, mayeelanba tabig margun. Inchen mas Tiuswei misag, tru isubigwan Cristoinug pasra tøgarmerane gatøguchinguen tabig maramig køn.
48006011	¡Au, ñimguen asay! Nabe nai taska ñimuyasig øyeeg nørriig pørar.
48006012	Møiløgøben truba tabig marøbelø gønmab asiilø gønrrab inchibeløbe, ñimune asru circuncidamne inchibelø gøn, Cristo kurusyu kwaigwan waminchen, kaig martrab wendautø llirailø gømønrrab.
48006013	Pøs tru circuncidawar gøbenguen, tru maig maramigwan martrai pørig maig karuben trunun marmeelø gøbendørre inchibelø gøn. Inchendø nømbe ñimune asrwan circuncidanrrai indan, nømbe ñimui asru truba tab gúi mørøb, ka møg inchib pønrramig kønrraindø.
48006014	Pøs naimburappe namui Señor Jesucristo kurusyu kwaigweimburab gømubene, managuen gatøgan chi pegube, møg inchib pasramig pumuimbe gøtan. Jesucristo kurusyu kwaikkurri naimburappe yu pirauibe yandø kwai lataig patsig køben, katø nagurri pirauigweimburappe kwawa lataitøwei patsig kur.
48006015	Asru circuncidaweig kui chi kønrrab gømøwei, circuncidamíig kui chi kønrrab gømøwein gøn, treeg kømøtø, kerrigu srøig peemay amønamig truibeguende tabig købwei indan.
48006016	Tru iig maig karuigwan treeg amøñibelane tru chi isumgaig tab gøbiiba, lastima asiiba, nømuim bala gønrrai inchar; katø tru cierton mayeelø Tiuswei israelitasmeraim balagucha.
48006017	Møingurrimbunøbe mugucha nan chinetø pui basramig kønrrai marmørrunrrigay. Kaguende nabe nai asru Jesucristogurri kaig indinab kørriindiilan nai asru asamdiig tøga basrar.
48006018	Namui Señor Jesucristoi ka yandø tab indiibe, nai nunelø, ñimba pasrønrraimab isur. Treeg kønrrun.
49001001	Na Pablo, Tius trendø øyeeg kønrrain gúikkurri Cristo Jesús nøashib karua ørig, Tiuswei misaamera, Cristo Jesúswan tarømisrmø pønrrabelø, Efesosrø warabelan, truilayasig i kilgawan pørar.
49001002	Tius namui Møskaimba, namui Señor Jesucristoba tru ka yandø tab indigwan gøben katø chi isumgaig tab gøbigwan gøben, ñimun tranrrun.
49001003	Namui Tius Señor Jesucristoi Møskaimbe mayanguen tab indig kønrrun, srømbalasrø tru chigurrimbunø nuimburabelø tabig pønrrabiitøga Cristogurri namune trutøga mayanguen tab gúilø gønrrai marøbigwan.
49001004	Pøs Tiusbe tru chigurrimbunø pønrrabigwan nø mara pønsrømøwatø manasrøwei namune Cristogurri tarømara wesraig købig køn, tabigweindø tarømariilø, kaig mariitøga chillig inchar gømeelø, nui merrab pønrramig kønrrai.
49001005	Nøbe namune undag købiitø Jesucristogurri nui trag ureg kønrrai maramig manasrøwei nø treeg mara tøgagúig købig køn, tru nø trendø treeg martrab isua tøgagúig truig maig køben treekke,
49001006	tru nui ka yandø tab indig purø nuig purø tabigwan maya nuguen tabig wamindamig kønrrai, tru nui truba undaaraig Nusrkaingurri namun ke ka yandø tab indig tranigwan.
49001007	Nuinug nambe nui aningurri nuielø gønrrai kaigyugurri wesrailø guer, namui kaig mariilan ulø bayimeelø, Tiuswei tru ka yandø tab indig tøgagømburab tøgagúig truig maig køben treeg.
49001008	Tru ka yandø tab indigwan tranøppe, Tius namun tøgagømburab tøgagønrrai tranig køn, tru chiwandøgucha nam purø tab asha maram gusrebelø gømigwanba, katø tørgandø chigúi mørøbelø gømigwanba.
49001009	Nøbe tru nø trendø treeg martrab isua tøgagúig tru muguen asiimíig pasrabigwan namun kenamarig køn, Cristoinug nø treeg maramig nun maya nuguen tabig asønaben tru treeg tøga waig købigwan,
49001010	tru treeg maram gwalømmera pubene, trunun treeg maramig pasrønrrai: tru srømbalasrø chi pønrrabigwan lata, katø pirauigwan lata kanbalatø mara, maig maramigwan Cristo kerriguwan nø asha martrai pønsrønrrab.
49001011	Katø nambe tru namuimburabigwan nø ketig tranamig tøgagúigwane Cristoinuutøwei utig købig køn, manasrøwei namun treegwan utønrrain gønrrai marig købig kua, tru chiwandøgucha Tius nun maig maramdiig asønaben tru treeg kønrrai marøbig, maig martrab asig køben trumay treeg.
49001012	Tru srøsrø ke nammerrig Criston muniirab melabelø gúikkurri, tru nui tørguegwalmabigwan namgurri maya nuguen tabig wamindig kønrrai.
49001013	Katø treetøwei ñimbe nuinug tru wam newan ciertonig, tru tabig srø wam kaigyugurri wesrabigwan ñim møra, nun køreben, tru trannrrab misra kørrømisrig Espíritu Santotøga Tiusweyelø gúin gúi asiilø gønrrai ñimbe sellailø gúig køn.
49001014	Truibe tru namuimburabig kønrrabigwan ketig utamig kønrrai katsiibasra tranøbguen indig truig køn, tru Tius nuyasig tøgagønrrab wesrailan ke tab webamba pønrramnegatig, nui tørguegwalmabigwan maya nuguen tabig wamindamig kønrrai.
49001015	Inchawei treekkurri tru ñimui isubigwan Señor Jesucristoinug pasra tøgagúigwanba, katø Tiuswei misaameran mayeelanba ñim truba undaguelø gøn daig na wammørabe,
49001016	chu urastøgucha na Tiusba wamindigu tøgatø isub palømø, ñimuimburab ‘ungwa’ chibig kur.
49001017	Nabe tru namui Señor Jesucristoi Tius tru tørguegwalmab Møskawan miabig kur, ñimun Espíritu Santogurri øyeegwan trannrrai, kusrebelø gømigwanba, katø nebua asiimíigwan tørgandø tab chigúi nebua ashchaimba, newan nun tab nebua asamig kønrrai.
49001018	Katø chigúi mørøb nebua asamig ñimui isubigu tørgandø kebiliilø gua, tru ñim tøgagønrrurmab isua muniirab melønrrai ñimun wamigwan, øyeeg købig kuin gúi nebua ashchaimba, tru nui misaameran keta trannrrab misrig chigucha palømíig purø nuig purø tabigwan øyeeg købig kuin gúi nebua ashchaimba,
49001019	katø tru nam nun kørebelainug maramburab marøbiibe, purø nuig købig kuin gúi nebua ashchaimba, miabig kur. Inchen tru nui purø nuig maramburab marøb pasrabiibe,
49001020	Tius tru Criston kwailai utugurri gatøle øsiirangarua, tru srømbalasrø nø wainug nui kusrmay wamisrtrai maramburab mariitøgatøwei marøb pasran.
49001021	Mayeelaim bala nøm asha garubelaim bala gøben, katø mugucha manchinrraingaig karubelaim bala gøben, katø maramburab marøbelaim bala gøben, katø maya misagwan nøm asha garubelaim bala gøben, nørrø gusrebelø gúikkurri nørrø munchimera tøgagønrrai traniilaim bala gøben, kerrigu iilaim bala nun wannig køn, møi i gwalømweindø gømøtø, katø wendøsrø attrabiguwein chigucha.
49001022	Incha Tiusbe tru chigurrimbunø købigwanguen Cristo nø maig kønrrain gøben treeg pønrrønrrai pønsra, iglesiaimbe chiyutøgucha nø tur gønrrai pasrig køn.
49001023	Inchen truibe Cristoi asr køn, Cristo nøtøwei tru chigucha chi palømíig netsiig pasraig. Cristobe treetøwei chi købigu mumaytøgucha nøtø netsiig pasrabig køn.
49002001	Ñimbe ñimuimburappe, martrai karua pønsrailan mørmø, itøbunab marmuiløyubah, katø kaig marøb amønailøyubatø kwailø gøbig køn.
49002002	Kaguende ñimbe merrabsrømbe yu pirau maig arrub pasrøben trunun marøb, katø tru srømbala chiguchagayu nø muba karumburab nø garub pasrabig, tru nugwaimandzig, maig maringaruben treeg marøbelø gøbig køn, tru møi ya Tiuswan mørmø misaameran nø kaig maringarub pasrabig karuig.
49002003	Namgucha merrabsrømbe mayeeløba namun asr maig trømbøig marøg kui inchen nømui utu treetøwei marøb amøñibelø gøbig ker, namui asr maig srua itanmaptø, tru gúindø kaig marøb, kailan isub. Kaigwan nam trendø tøgagúikkurri, Tiuswei purø rrømbøig namig købigwan utønrrabelø gøbig ker, katøganelø mayeelø latawei.
49002004	Inchendø Tiusbe yeeg purø nuig lastima asamburab isua ashibig køptø, tru purø nuig undag købig tøgagúitøga namun undag køptø,
49002005	tru martrai karua pønsrailan møra marmuiløyutø kwailø amøñibenbatøsrøwei, tru øsig kømigwane Cristoba kanbalatø tøgagønrrai namun tranig købig køn. ¡Tius tru ka yandø tab indiitøgatø ñimbe kaigyugurri wesrailø gøn!
49002006	Incha Tiusbe namune Cristo Jesúsba kegøtø øsiirangarua, nøba srømbalasrø Tius waisrø purramisringaruig købig køn,
49002007	tru wendøsrø attrabigu nui ka yandø tab indig tøgagømburab tøgagúigwan kenamartrab, nø namun purø tabig køptø Cristo Jesúskurri.
49002008	Kaguende ñimbe Tius ka yandø tab indiitøgatø kaigyugurri wesrailø gøn, ñimui isubigwan Jesucristoinuutø pasrikkurri. Iibe ñim chigøben marikkurrin gømøtø, iigwane Tiusbe ka yandø keta tranig køn.
49002009	Kabe nam chigøben tabig marikkurrin gømøtø gøn, ‘tabig marikkurrin gøn’ cha, mugucha møg inchib pønrramig kaanrrai.
49002010	Kaguende nambe Tius nø mariilø guer, Cristo Jesúskurri srøig peemayelø gønrrai mariilø tabigwan marøbelø gønrrai mariilø, tru treegwan marøb amøñibelø gønrrai Tius manasrøwei pønsrailan.
49002011	Inchawei ñim tru trendø judíos kømø misaamerane merrabsrømbe tru judíosmera nømui asru taska circuncidailøbe ñimune: “Circuncidaimø misakkølleelø” cha wamab tøgagúilan isua guy.
49002012	Ñimbe tru urasrømbe Cristone chigar, Israel misaamera chitø marøbelø gøben, ñimbe treegwan maramig chigar gønrrai tarømariilø, katø Tius nui misagwan øyeeg trannrrab kørrømisri acuerdosmera mariilane chi asamig chigar, katø chiwan muniirab melamig chigawei, yu pirau ñimbe Tius kaweyelø gøbig køn.
49002013	Inchendø møimbe Cristo Jesúsba kanbalatø pønrraikkurri Tiusweimay kemalsrailø gøn, Jesucristoi anindøga, ñim merrabsrømbe yabsrø pønrrabelø gøbig kuigwan.
49002014	Kaguende tru ambugurri igurri chi isumikkaig tab gøbig namuinug pasrabiibe Jesucristo nøwein gøn, tru pa søtø gøbigwan kan søtøtø gønrrai marøbig. Tru ashig kømui indiyab waraig købig kan pirøbanrrig søtøbasrab lataig pasrabigwan pøtiichippe,
49002015	tru maig maramigwan martrai Moisés pøriiløyugurri wesrawa, øyeeg, øyeeg maramig køn chibig pørig pønrrabigwan chi asamig kaanrrai mara basra, treeg mariitøga patsøga basrig kuig køn, Cristo nø kurusyu kwawa, tru pa søtø nøørøtø gøbelan nuinug srøig kandø mara basrtrab, øyamay ambugurri igurri tabig kørrømisrtrai marøb.
49002016	Incha gatø Cristobe tru pabalø gøbigwan kan asrtø lataig mara, Tiusba gatøle treetøwei katø tab kørrømisrtrai marig køn, tru ashig kømui indiyab pønrraigwan yandø mas treeg kømønrrai nø kurusyu kwaitøga patsøga gørrømarøb.
49002017	Incha Cristobe arrua, tru ambugurri igurri tab waramigwan eshkab kusrenanig køn: ñim judíos kømeelø Tiusweinukkurri yabsrøn bønrrabelan lata, pulutø bønrrabelø judíosmeran lata.
49002018	Kaguen nøgurriwei nam lata, nøm lata, Tius Møskawan tru Espíritu Santotøgatøwei kemalamig tøga bønrrer.
49002019	Inchawei yandø ñimbe peg birausreelø gømøwei, ni pestø ka pua buramrraptø amrruateelø gømøwein gøn. Møimbe treeg kømøtø, Tiuswei misaameraba kanguelarrøtø marøb tøgagømigwan tøgar, Tiuswei misaameraba kan yautø latailø,
49002020	Cristo nøashib karua øriilaim balaba, katø Tius maig karuigwan eshkabelaim balaba ñimbe pølbasra kusrub mariilø gøn, tru katsigugurri niga basrab sruube Cristo nøtøwein gøben.
49002021	Inchen nuinug tru yawan, purø may tamara warøb tabig kusrub marene, tru yabe kurrab ippe, Señorweyasiitø tarømari ya gønrrab kurrab yan.
49002022	Inchen tru utu ñimungucha kanbalatø kusrub marøb ambiilø gøn, Espíritu Santogurri Tius truyu nø pasramig kønrrai.
49003001	Øyeekkurri na Pablobe Cristo Jesúsweiwan marøb megabig kuikkurri kailan keerig yau pasrar, ñim judíos kømeelayasig tab gønrrai.
49003002	Pøs ñimbe manawei wammøraguen gúinrrun, Tius ka yandø purø tab inchibig køptø ñimuyasig tab gønrrai nan iigwan martrai pasrigwan.
49003003	Iibe tru mu asiimíig pasrabigwan nan ashchai Tius kenamarig truig køn, tru na ñimun landøtiig pørøbguen indig.
49003004	Inchawei ñim iig tru pørigwan ashabe, muguen asiimíig pasrabig Cristoiwan, øyeeg chigúi møramgailan nabe nebua ashibig kuin gúi ñimbe wetøgørrønrrabguen.
49003005	Iig, tru muguen asiimíig pasrabigwane merrabsrø misaamerane munguen kenamarmuig købig køn, tru møi ya Cristo nøashib karua øriilø, Tiusweindø tarømariilanba, katø Tius maig karuigwan eshkabelanba, Tius nui Espíritu Santotøga kenamarøb lataibe.
49003006	Iig, tru muguen asiimíig pasrabiibe, tru judíos kømø misaameragucha judíos misaameraba tøgatø tru ketigwan utamig tøgagøb, tru asryutøwei pønrramig køb, katø Jesucristoinug tru trannrrab misra kørrømisrigwan tøgatø utamig tøgagøb indamig truig køn, tru Tiuswei tabig srø wamgurri.
49003007	Nane Tius ka yandø tab incha ketikkurri, iig tru tabig srø wamwan waminchib marøb meganrrai pasrig kur, nui maramburab marig maig køben truitøga.
49003008	Nabe Tiuswei misaamerai utu tru chigucha gømø waachawan tru Cristoi chine chine purø tabig, kan øyangatiitø gøn damgaig Tiuswei tru tabig srø wamwan eshkab kusrenanøb pasramig kønrrai pasrig kur, tru judíos kømø misaameran,
49003009	katø trugurri tru mu asiimíig pasrabigwan maitø marøb attrabigwan, Tius tru chiwandøgucha mara pønsrøbigweinug tru manasrøngurri sørig pønrrabigwan.
49003010	Iigwane tru iglesiagurri kerriguba møi ya asig kønrrai kenamartrab isua indig kuig køn, nui tru muguen nebua isumgaig purø nuig kusrebig kuigwan tru srømbalasrø nøm asha garubelanba, katø mugucha manchinrraingaig karubelanba.
49003011	Tius øyeeg marøppe, tru nø trendø manasrøngurri treeg martrab isua tøgagua, trunun treeg marig købig køn namui Señor Jesucristoinug.
49003012	Inchawei nambe chigucha katønrraingaig chi isumø nøgurri Tiusweinug kemalamig tøgaguer namui isubigwan Jesucristoinuutø pasra tøgagúikkurri.
49003013	Inchawei nan øyeeg trømbøig isumdiig puig megaigwan, trunun isuptø kullaaramørrunrrigay chinrrab inchar. Masken nan øyeeg puibe ñimuyasiibe maya nuguen tab gønrrain gøn.
49003014	Inchawei nabe Tius Møskawei merrab tømbønsrøbig kur,
49003015	tru srømbalasrø lata, yu pirau lata, kan søtø, kan søtø købelan trumørig munchi bønsra wamabigwei merrab.
49003016	Tru nø chigurrimbunø nui tørguegwalmabig chi palømíig maya tøgagúig, truig maig køben, truyugurri tru ñimui manrrau chishkandø mur basrønrrai, nui Espíritugurri maramburab mariitøga martrai miar,
49003017	Cristo ñimui manrrømerayu pasrønrrai tru isubigwan nuinuutø pasra tøgagúikkurri. Pøs øyangurrimbe ñimbe umbu srøl gueetiilø, undag købigutø pønrramisra,
49003018	Jesucristoi undag købig maya nuig kuigwan ñim mayeelø nui misaameraba kanbalatø pønrramisra, tru Cristoi undag købiibe lendømay rreetøwei, yammay rreetøwei, palamay rreetøwei, lendegørrab rreetøwei nuigwan ñim tab chigúi mørtrai miar.
49003019	Katø tru Cristoi undag købig mu newan nebua isumgaigwan ñim nebua ashchai miar, ñim øyamaybe Tius nø maya nu kømburab kuig truig ñimuinug netsiig basrønrrai.
49003020	Inchen tru chiwandøgucha nøbe marøppe, tru nam miaigwandø gømøwei, kabe nam isuigwandø gømøtø, ke uñcha gøm tøgagønrrai marøb Tius, tru nui maramburab marøb pasrabig maig køben namuinug treeg marøb pasrabigwan,
49003021	Tiuswei iglesiayuba, Cristo Jesúsweinuuba tørguegwalmabig kønrrun, managatig. ¡Treeg kønrrun!
49004001	Inchawei Señor Jesucristogurri tru kailan keeri yau na pasrabiibe, ñimun trenchinrrab inchar: Tius ñimun treeg amøñinrraiwei wamiilø gúig køppe, maig amønamigwan trumay treeg amøñirrunrrigay cha,
49004002	maig køben inchimeelø larrø gørrøteelø, maig købash indingucha larrø tammayelø, maig køben gúingucha tammay melabelø, kanikkurri kanikkurri chigúingucha lata inchimøtø undag købiitøga chi gømui lataig pønrrabelø.
49004003	Espíritu Santoinug newan kanbalatø pønrrønrrab indamigwan treeg pønrrønrrab inday, tru kanbalatø pønrramig ambugurri igurri tab gøbiitøga,
49004004	kan asrtø, kan Espíritu Santotø gøn, tru ñim muniirab melønrrai ñimun wamig kandø gøb lataitøwei.
49004005	Señor kandø gøb, tru isubigwan Jesucristoinug pasra pønrramikkucha treetøwei kandø gøb, piu umbu ulsraikkucha treetøwei kandø gøb indan.
49004006	Tius kandø, trurrigu mayeelai Møskai, nøbe mayeelaim bala nø basrabig køb, mayeelainug trumørig nø basrab, mayeelainug pasrabiibe nøtø gøn.
49004007	Inchendø namune kanun ganun Tiusweyasig chigøben marøbelø gønrrai keta tranig køn, Cristo pirisha keta tranig maig køben, treeg.
49004008	Inchawei Tiusbe trendaig køn: “Tru srømbalasrømay ippe, tru merrarrawa srua gúig melabelan nø merrarrawa, nø pera yaig køn cha. Incha misaamerane Tiusweyasig chigøben marøbelø gønrrai keta tranøb indig køn” cha.
49004009	Tru øyeeg: “nebyaig køn” cha trenchippe, ¿tru wallibirø umbugatig kørrebmerrig kørrayaig køn cha rrenchimuitarru?
49004010	Tru kørraibiibe nøtøwein gøn, tru maya srømbalamera pønrrabigu purø balasrø nebibig, kerriguwan nøtø netsiig pasrønrrab.
49004011	Incha truig nøtøwei møilane nøashib karua øriilø gønrrai marøb, møilane Tius maig karuigwan eshkabelø gønrrai marøb, møilane Tiuswei tabig srø wamwan truørø srua llirabelø gønrrai marøb, møilane tru Criston kørebelan tab ashib pera pønrrabelø gønrrai marøb, katø kusrenanøbelø gønrrai øyeeg pønsraig køn,
49004012	tru Tiuswei misaamera nømui marøb pønrramigu purø may gusrenniilø gønrrai isua, Criston kørebelø, tru nui asr, nurab inrrai martrab.
49004013	Tru nam mayeeløba tru isubigwan Jesucristoinuutø pasra kanbalatø bønrramiguba, katø Tiuswei Nusrkawan tab nebua asamiguba nam kanbalatø bønrramigwan nebumnegatig martrab, kan møg ne nuraig lataig misrøb, Cristo maig køben treeg misramnegatig nebumig kønrrai.
49004014	Øyangurrimbe nambe yandø mas shush ureemera latailø gømumønrrun, kan pi latøgushibig amburab iburab srua ambi latailø, chine srøig peemaytø kusrenaniilø kan isig ichibig lataig arrubig punø, banrrø sruabetiilø, møguelø kaig maramigwandø isubelø kaigu kegørrøsrkamig purø may isua pønsrailøtøga kegørrøsrkaimeelø.
49004015	Masken treeg kømøtø, tru newan ciertonigwan undag købiitøga waminchib, chiyutøgucha nørrøragun tru tur Cristoinug nøba kanbalatø.
49004016	Pøs nøgurriwei asr ørøba kandø misra, tru kønabigu merrarrab srølmørig ambumay imay lata purugubene, nøm møitøgucha chi maramigwan trunun rrunun marøb pønrramisren, nurab yan, katø undag købiitøga nørrørab ambamig kønrrai.
49004017	Inchawei nabe iig øyeegwan ñimun eshkappe, marmø gømø, martrai karunrrab inchar Señorwei munchiyu: møimbe yandø amøñippe, Tiuswan ashmeelø judíos kømø misaamera nøm chiweingucha chi purugunrrabgaig isub amønailøyu ñimgucha amøñimøtay cha.
49004018	Nømui isubiibe løstørailø, nømui manrrømera purø murelø gúikkurri chugúinguen mørmeelø gua, øsig kømig Tius tøgagúigugurrimbe nømbe purø yab pønrran.
49004019	Yandø chi kørikkengar misrikkurrimbunøbe, yandø kaig maramigwandø martrab guebambubelø gøn, chigurrimbunø køsøngønrraptiig marøg købig arrubigwan neguen gømuig marøbig marøb pønrrønrrab.
49004020	Trune ñimbe Cristoiwan kusreppe, øyeeg marøbelø gømønrrab gusreeg køn.
49004021	Ñimbe isa gømø, tru newan ciertonig Jesúsweinug pasrabigwan cierton mørøb, nuinug kusrenaniilø gúig kuinrrun.
49004022	Tru ñim merrabsrø Tiuswan ashmeelø gøb uras marøb tøga amønaig købigwane wegutsay, tru køllig ñim trendø kaigwan tøga gal-laig, chi tabig pummørø chull isubig purø rrømbøig marøg købig trutø srua yaig, ñimui umbu kaig pasrabigwan,
49004023	tru ñimui isubigu srøig peemay isubelø gønrrab.
49004024	Ñimbe tru srøig øsig kømigwan kewa bønrray, truibe Tius nø maig køben treetøwein gønrrai marig køn, cierton sølgandiitøgaba, newan chishchig tabiitøgaba.
49004025	Inchawei øyeekkurri ñimbe isa wamindamigwane yandø elacha, masken ñim møitøgucha ñimui mendaigwane isa gømø, sølwan wamindamig køn. Kaguende nambe mayeeløba kangurrin gangurri kan asrtø guer.
49004026	Namappe, namubendø, namig køtanmaptø chigøben kaig marmøwei, namig købigwane ke pørr binayamnegatikkucha tøga amøñimøwei indamig køn.
49004027	Katø nugwaimandzig ñimuinug kelulrrain gømøwein guy.
49004028	Nilaptiig købiibe yandø mas nilømøta. Masken treeg inchimøtø, ñui tasiitøga chigøben tabig maramigwan mar, møikkøben chi palai inchene, purugumig tøgagønrrab.
49004029	Ñimui trigugurrimbe mørøbguen møramgaig trømbøig webinrrain gømøtø guy. Treeg kømøtø, Tiusweimburabigu maig palaim burrøben purugunrraptiig, treeg wamindamig køn, mørøbelanguen purugunrraptiig, treeg kønrrai.
49004030	Tiuswei Espíritu Santon isuim basrønrrai marmøtay, tru kerrigu yandø newan kaigyugurri wesram kwalømweyasig truitøga ñimbe Tiusweyelø gúi asamdiig kønrrai sellailø gøn.
49004031	Ñimui manrrau chu uraskucha møbraindø pønrramig kønrrai marøb pasrabigwanba, ke chab srurrab namig købigwanba, trømbøig namig købig pasrabigwanba, trømbøgølig namig rrasamigwanba, trømbøig tsalø wamab indamigwanba, chigurrimbunø kaig pønrrabigwan kerrigu truilanbañau chishtø elatsay.
49004032	Masken treeg inchibgunrriibe, ñimbe larrø tab inchibelø, lata lastima asiyabelø, Tius ñimun Cristogurri kaig marigwan ulø baymub pesannab lataitøwei, kangurrin gangurri ñimgucha ulø bayiyab pønrrømumig køn.
49005001	Inchawei ñimbe Tiuswei undaaraig ureemera gúig køppe, nø maig køben treetøwein gønrrab inday.
49005002	Amøñippe, undag købigwane tøga amønay, Cristo namun maig undaguig køben treetøwei. Nøbe nøashib namuyasig purøbasramisra kwaig køn, kan animal gweecha purø may irrabzhig Tiuswan keta tranøb lataig.
49005003	Ñimbe ñimui utube, møgueløba, ishumburmeraba chigøben trømbøig maramigwanba, katø chinetø køsøngønrrapteelanba, katø chiwandøgucha ke chinchimmørø inchib parø indamigwanba, øyeelane mørøguen wamincha mørmumig køn, Tiuswei misaamera gúig køppe.
49005004	Mørøbguen møramgaig wamincha ashib pønrrømøwei, chugúinguen mørmubendø wamincha mørmøwei, trømbøig wamindamgailan wamincha indza mørmøwei indamig køn, treeg indamgailan maraashib pønrrømøtø, masken ñimbe Tiuswan ‘ungwa’ chib gømig køn.
49005005	Kaguende ñimbe yandø iigwane tsabø ashibelø gøn: møguelø ishumburmeraba trømbøig marøbeløba, katø chigøben ashikken gønrrabgaig trømbøig marøbeløba, chiwandøgucha ke chinchimmørø inchib parø inchib, pønrramigwane ke tius mara tøgagøbeløba, treeløbe Tiusba, Cristoba nøm ashib karub purraisrømbe mugucha chi ketig utamig chigar gønrrab gúin gúi.
49005006	Chiweingucha chi purugunrrabgailø wamindiiløtøga mugøben kegørrøsrkainab gønrrab gømø, kaguende øyeekkurrindøwei Tiuswei purø rrømbøig namig købiibe tru mørmø misaameraim bala arrubig køn.
49005007	Inchawei ñimbe treeg marøbeløba lincha tøgatø marøb gønrrab gømø.
49005008	Kaguende ñimbe merrabsrømbe løstøyuelø gøbig kuig, møimbe Señorweinuube tøryuelø gøn. ¡Ñimbe amøñippe, tørwei ureemerasun amønay!
49005009	Kaguende tru tøryugurri chi arrubiibe maya nuguen purø tab indiiba, sølgandø tabig mariiba, ciertoniiba øyeeg køn.
49005010	Señorwan tab gúi wanrrai maramigwan, mumay maren tab gúi mørtashchab treegwan lab melamig køn.
49005011	Chi tabig marig kørrømisrtrabig chigaig løstøyuigwan mariilan ñimgucha tøgatø marøb gønrrab gømø, masken ñimbe treeg inchibgunrriibe øyeebe kalø gøn cha eshkabguen bønrramig køn.
49005012	Kaguende nømui chigøben søratø mariiløbe wamindamikken kørig kønrraptiig trømbøig mariilø gøn.
49005013	Inchen tru chigurrimbunø købigwan tøryu pønsrøbene, maig kuigwan tørgandø asamig kenamisran. Pøs tru chiwandøgucha maig kuigwan asha gømig kønrrai tørgandø kenamarøbiibe tru tør gøn.
49005014	Inchawei øyeeg chibig køn: “Ñi, kib lataig tsubiibe, kiagasra, kwailai utugurri kurrø cha. Cristobe ñun kebilønrrun” cha.
49005015	Inchawei tab isuamøra amønay ñim mandø amønamigwane. Kan chugúinguen mørmeelø lataig amøñimøtø, maig amønamigwan tab isuamøra amøñibelø guy.
49005016	Chigøben tabig maramdiig pubene, treegwan ka purainrraindø ashatø bønrrømøtay. Kaguende purø gaig kwalømmera gøn.
49005017	Inchawei ñimbe ke chugúinguen mørmeelø gømøtay. Treeg inchimøtø, Señor nam chiwan martraim balai watashchab trunun nebua ashchab indamig køn.
49005018	Vino mucha; mutsiiramøtay. Truibe chugatig kaig marøg køben kaig martrai srua ibig køn. Masken treeg kømøtø, Espíritu Santotø netsailø gømig køn.
49005019	Ñimbe salmostøga, himnostøga, Tiusweimburabelan cantailøtøga kangurrin gangurri waminday. Ñimui manrraugurri newan isua cantab, Señorwan maya nuguen tabig køn chib waminchib.
49005020	Chu uragucha Tius Møskawan ‘mayanguen ungwa, ungwa’ tay chiwandøgucha lutøgurri namui Señor Jesucristoi munchiyu.
49005021	Ñimbe kanikkurri kanikkurri lata mørøb melamig køn, Criston køriibala tøgagúikkurri.
49005022	Sraløbe, kelø maig chiben treeg mørøb melamig køn, Señorwan lataitøweingue.
49005023	Kaguende keebe srawane nø asha garubig tur gøn, Cristo nui iglesiai, tru nui asrwein tur gøb lataitøwei, truigwane tru Kaigyugurri Wesrabig nøtøwein gøn.
49005024	Cristo nø maig karuigwan iglesia møra marøb melab lataitøwei, sraløgucha kelane treetøwei mørøb melamig køn chiyutøgucha.
49005025	Keløbe nømui sralane undaguelø gømig køn. Cristoma nui iglesian undag køptø, nui øsig kuigwan nøashib tranig køn,
49005026	tabig nuyasiitø tarømari misaamera gønrrai martrab, tru nui wamdøga piu umbu ulsraitøga pillmawa, chish mara,
49005027	iglesia tørguegurnabig, kaig mariitøga chigucha chillig inchaig kømíig, maig købendiig trømbøtiig mindig kømøwei, chi tre lataibe chiguchagaig, masken treeg kømøtø, tabigweindø tarømarig, kaig mariitøga chillig inchaig kømíig treeg pasramig kønrrai nuyasiitøwei øyamay kenamartrab indig køn.
49005028	Øyeetøwei keløbe sralan undaguelø gømig køn, nømui asrwan lataitøweingue. Nui srawan undaguibe nøasiitø undaaran.
49005029	Kaguende mugucha nui asrwane managuen nøasiitøweimbe tsaliinchimøn. Treeg kømøtø, asr maig palai inchen mab muchib, maig køben gønrrain gømø ashib tøgagøn, Cristo iglesian ashib tøgagøb lataitøweingue.
49005030	Pøs kaguende nambe nui asruelø gúimba, namungucha treetøwei ashib tøgagøn.
49005031	“Inchawei treekkurri møøbe usri møskawane elacha, sraimba kandø misrtrun. Incha tru pailøbe kan asrtø gønrrun.”
49005032	¡Øyeebe mandø gúinguen møramgaig purø nuig køn! Inchendø iigwan waminchippe, ‘Cristonba, nui iglesianba treeg køn’ cha waminchar.
49005033	Inchawei treeg købene, ñim keløbe møitøgucha sralane ñimui asrwan lataitøwei undaguelø gømig køn. Inchen sraløgurrimbe kelane maig købash inchimø, kørig tøgar gømig køn.
49006001	Señorwan undag købiitø ureemerabe ñimui møskalane mandø chiben treeg møramig køn. Kaguende iibe treeg maramig søl gøn.
49006002	“Ñui usri møskawane maig købash kømø, purø tab inchib tøgagu,
49006003	yu pirau purø tabig kasraatø tsumig kønrraimba, øsig køllirab tsumig kønrraimba.” (Tru maig maramigwan martrai karua pønsrailøyu iimerrig køn, tabig trannrrab misra kørrømisrigwan utamibañauibe.)
49006004	Inchen ñim møskaløbe ñimui uregwane namishib namig køtanmaptø menrra inchimøtay namig isumønrrai. Treeg kømøtø, sølwan maram gusrenrrai kusrenanøb, Señor maig kusrenaniitøga ‘øyeeg maramig køn’ chib waminchib kusrenanamig køn.
49006005	Ñim, karuindiig melabelø, yu pirau ñimun karub pera gøbelane møramig køn, køriibala, maig købash inchimø, manrraugurri tabig isua, Criston mørøb melab lataitøweingue.
49006006	Marøppe, nømba ka tab gørrømisrtraptø marmumig køn, nøm ñimun ke ashib pønrrøbendø. Cristo karuindiig melabelø gøppe, Tius maig martrain gøben palabinøtø gømø, tabig martrurmab isua maramig køn.
49006007	Maramigwane ka palabinø inchib, møguelayasig marøb pønrrermab isua marmøtø, marøppe, martrab isua Señorweyasig lataig maray.
49006008	Yandø ñimbe ashibelø gøn, karuindiig megabigwan lata, kabe mu karuimíig nuimburab uñibigwan lata, møigwandøgucha chi tabig marigwan tru marimburøbe Señor nø rranrrab gúi.
49006009	Inchen ñim karub pera gøbeløbe ñimui karuig mørøb melabelane ñimgurringucha tabig tøgaguy ‘yeegwane chigøben martrumøn’ chib, chinetø chimøtø. Kaguende ñimbe ashibelø gøn, tru nømun ashib karub pasrabig tru Señortøwei ñimun ashib pasrabiibe srømbalasrø wabig kui. Kaguende Tiusbe møigwane purømisrøb, kandarøtø inchimíig køn.
49006010	Trube, møimbe yandø Señorweinuuba, nui maramburab marøb tøgagúig purø nuiguba kørrønrrabgaig mur pønrramisray.
49006011	Tius tru chitøga kwayanrrai kerrigu traniiløtøga tamara pønrramisray, nugwaimandzig purø may guegørrøsrkønrrab tamara pønsra gua kegørrøsrkønrrab inchen, maig kuingucha kørmø kwayawa, truyu puraambub ambamig kønrrai.
49006012	Kaguende nambe kwayab puraambub ambamibe yu pirau misag yaumbaig, animbaig, treeløba gwayamig kømøtø, tru nøm asha garubeløba, katø mugucha manchinrraingaig karubeløba, tru løstøyu nøm muba karumburab karub pønrrabeløba, tru kwaimandziimera larrø rrømbøig marøbelø srømbalasrø pønrrabeløba, treeløba gwayamig køn.
49006013	Inchawei øyeeg købene, Tius chitøga kwayanrrai traniilane truigwane kerrigu tøga bønrray, kaig kwaløm pubene, kullaaramø pønrramig kønrrai, incha yandø øyeegwan kerrigu chab mara pønrramisrikkurrimbe kørrønrrabgaig mur bønrrønrrab.
49006014	Inchawei kørrønrrabgaig mur bønrray, tru newan cierton wamindiitøga pørønawa lataig. Trugurrimbe tru sølgandø tabig amønaitøgabe, tru pechoburab chinchimønrrai katabigwan kewa lataig bønrray.
49006015	Tiuswei tru tabig srø wam chi isumgaig tab gøbigwane waminchab amrrab muniitø bønrramig, srøbyu keetigwan lataitøwei tøga bønrray.
49006016	Kerrigu iilø gømnetø, tru isubigwan Jesucristoinuutø pasra bønrraigwane sølburramamønrrab katab srua basraigwan lataig tøga bønrray, tru nugwaimandzig flechameran piløga petiilø, chigurrimbunø amrrubigwan kweetsamig kønrrai.
49006017	Katø tru kaigyugurri wesraig kømig tøgagúigwane chinchimønrrai turyu petsig kan tsandzøn cascon lataig tøga bønrray. Espíritu Santoi espadane srua bønrray, truibe Tiuswei wamwan.
49006018	Tiuswei Espíritu maig maringaruben, Tiusba waminday, chu urastøgucha ñim mumay gøben Tiusba waminchib, miab indiiløyu. Isua ashiptø guy, Tiuswan ‘purugurra’ cha miab, nui misaamerai mayeelayasig maikkucha pesannab gønrrab gømøtø.
49006019	Katø naimburabgucha Tiuswan ‘purugurra’ chib miarrunrrigay, na ke waminchab inchen, tru na maig tamelan nan trannrrai, tru Tiuswei tabig srø wam sørig pasrabigwan nebua ashchai chigucha chi kørig kuin gømø, wamindamig kønrrai.
49006020	Truigwan Jesucristo nø waminchib pasrab lataitøwei yu pirau nui wamwan na waminchib pasrønrrai pasrig kur. Katøgucha kailan keeri yau pasrar. Tiuswei wamwan na maig wamindamigwan chigucha kørmø wamindamig kønrrai Tiuswan miarrunrrigay.
49006021	Trube, treeg købene, Tíquico, namui undaaraig nuneg, Señorwei maramigu chu uragucha tarømisrmø, chi maramelan nø asha marøb megabiibe, na maig tsuigwanba, katø na chi marøb megaigwanba, kerriguba ñimun eshkanrrab wam srua inrrun.
49006022	Nabe nune truweiwei ørar, nam mandø melaigwan ñimun wammørøsrønrraimba, ñim truba tab gúi mørøb gørrømisrtraimba.
49006023	Tius Møskaweinukkurrimba, Señor Jesucristoinukkurrimba tru ambugurri igurri tab gøbig arrubigwan nunelan trannrrai inchar, undag købig tru isubigwan Jesucristoinuutø pasra tøgagúigwanbañau.
49006024	Tiuswei tru ka yandø tab indiibe tru namui Señor Jesucriston undaaramigwane managucha patsønrraingaig undaarabelø mayeeløba pasrønrrun.
50001001	Pabloba, Timoteoba Señor Cristo Jesúsweimburabigwan marøb melabelø Cristo Jesúskurri Tiuswei misaamera mayeelø Filipos ciudasrø warabelan pørar, tru Tiusweimburabelan ashib pera bønrrabelanba, Tiuswei yau purugunrrai wesrawa pønsrailanbañau.
50001002	Namui Tius Møskaweimba, Señor Jesucristoimba tru ka yandø tab indigwanba, chi isumgaig tab gøbigwanba ñim tøgagønrrai inder.
50001003	Na ñimun isuimørig nai Tiuswan ‘mayanguen ungwa, ungwa’ chib,
50001004	chu uraskucha na Tiusba wamindimørig ñim mayeelaimburab kasraatø miabig kur,
50001005	kaguende ñimbe tru Tiuswei tabig srø wam tabigweimburabigu srø pølbasrøb gwalømgurri møin gwalømgatig lincha marøb melabeløgurri.
50001006	Nabe iigwan treegwein gønrrab gúi asha indig køn: ñimuinug tabig marøb pølbasrøbiibe Jesucristo arrum gwalømgatig ñimune newanelø gønrrai tamarøb pasrønrrab gúi.
50001007	Ñim mayeelaimburab na øyamay isumig søl gøn. Kaguende nabe ñimune nai manrraube tøga basrabig kur. Na kailan keeri yau pasraigu lata, mui merraptøgucha Tiuswei tabig srø wamwan purømisrøb, maig kui ashchai ‘øyeeg køn’ chib, waminchib pasraigu lata, Tius tru ka yandø tab indigwane ñimbe naba tøgatø utab gøn.
50001008	Inchawei Tiusbe asha basran, na ñimun mayeelan pesannamø, truba rruba isubig kuigwan Señor Jesucristoi undag købiitøga.
50001009	Inchawei na Tiusba waminchippe, ñimui undag købiibe katøguchinguen gatøguchinguen nurab inrraimba, katø purø nu nebua ashib kusreb amrraimba, maig køb arrubigwan tørgandø nebua ashib amrraimba miabig kur.
50001010	Chiwan mas tabig kui nebua ashibelø misra, kaig marig chigar chishelø ‘ñibe øyeeg kalø mara basran’ dainab pønrramig chigar gønrrai, Jesucristo gatø arrub gwaløm.
50001011	Jesucristoinukkurri arrubig tru tabig sølgandø marig, treeg ellmarig arrubiitø netsaim bønrrønrrai inchar, Tiusweyasig maya nuguen tab indig kønrraimba, purø tabig wamindig kønrraimba.
50001012	Nai nunelø, nan chi pub arrubiibe, Tiuswei tabig srø wamweimburappe masken purugubguen inchib arrin gúi, ñim wammøra gønrrai inchar.
50001013	Inchawei tru palacioyu suldaumera lata, katø maya misaamera lata, kailan keeri yau na pasrappe, Cristogurri keerim basrai asha gøn.
50001014	Inchen nan treeg pasrønrrai keerikkurri, nai nuneløbe, kerrigu lutauba, chigucha kullaaramø pønrramisra, Tiuswei wamwan chigucha chi kørmø waminchibelø gøn.
50001015	Pøs ka isatø gømø, møiløbe Cristoimburabigwan eshkab waminchippe, pusrkwai ashib tsalø gøppah, ka kwayam lag køppatø marøbelø gøn. Trune kaneløbe tabig isua, marammay maran.
50001016	Incha iiløbe Cristoimburab eshkab waminchippe, undaguelø isuar gua waminchibelø gøn, Tiuswei tabig srø wamwan waminchib purømisrøb pasrønrrai, nan pasrig kui asha.
50001017	Trune tru kaneløbe Cristoimburab eshkab waminchippe, ka kwayam lag køptø maran, tabigwan isua gømøtø, ka indzaashig køptørre marøbelø gøn, kailan keeri yau na pasramnebe gatøguchinguen isuim basrønrrai martrab isua.
50001018	¡Inchendø chigúin gønrrautah! Ka isatø inchib Cristoimburabigwan ka wamincha møri lata, kabe cierton wamindi lata, pøs mumaytøgucha Cristoiwan waminchib, kusrenanene, nane kasrag køtan. Incha nabe gatøgucha kasraarabig kasraaramønrrun,
50001019	ñim Tiuswan nayasig miab melaikkurrimba, Jesucristoi Espíritu nan purugúikkurrimba, øyeeg pub arrubiibe na øyeeg keerig pasraigugurri wesraig kømig punrrab gúi, nabe asha basrar.
50001020	Chiyugucha na chi kørig misrmø purayamuitamab isua basraig, treeg punrrab gúi, masken chi kullag isumøtø, møi lata, chu urastøgucha, Cristobe nai asru purø nuig marøb tabig wamindig kønrrun, na øsig basrai lata, kabe na kwaimbala lata.
50001021	Kaguende naimbe øsig unamibe Cristo gøben, kwamibe maya nuguen tabig tøgaig køn.
50001022	Inchen na asru øsig uniibe, Tiuswei marameløyube tsabøtø truba nørrø kønrrai maramdiig kønrrautan. Trube, ¿nabe møigwan merrarrawa pasramisrtrab gøh? Pøs mandøguen gømøtan.
50001023	Inchawei nabe mumay yam gúinguen mørmøwa basrar. Nane yugurri webya, Cristoba wanrrab yainrrabna gøtan. Kaguen trumaybe naimbe masken tab gønrrautan.
50001024	Inchendø na øsig basramibe gatøguchinguen tab gønrrab gøn ñimuimburappe.
50001025	Inchawei øyeeg kønrrab gúi ashabe, chiguen gømøtø, ñimba unamuitamab isur, ñim mayeeløba kørrømisrtrab, katøguchinguen gatøguchinguen nebua asamigwan ñim nebua ashib, isubigwan Jesucristoinug pasra tøgagúigwan kasrag tøga bønrramig kønrrai.
50001026	Ñim naimburab Cristo Jesúsweinug maya nuguen tab gúi pønrramig punrrai, na ñimui utu katøle arrua pasraikkurri.
50001027	Jesucristoi srø wam tabig maig køben, trumay treeg amønamirre mas palan, na ñimun ashchab arri lata, ashchab arrumui lata, ñimbe masken kanbalatø ke tab pønrramisra, tru isubigwan Cristoinuutø tøga pasra bønrramig Tiuswei srø wam tabigweimburappe, ñimbe kanbalatø mayeeløba ke kandø isub truba rruba marøb gøn dai wammørinrrabna gøtan.
50001028	Katø ñimun ashig kømui inchibelø ‘chigøben martrumøn’ cha, kwaarøsra tøgagúilø gømøweingue. Tru ñim truilø kwaarøsraimíig pønrraibe nømuyasiibe managatig pinønrrab ambamnuumay amrrab pønrrain gúi asamig kenamisren, trune ñimbe truyugurri wesrailø pønrrain gúi asamig kenamisran. Inchen iibe Tiusweinukkurri arrubig køn.
50001029	Pøs ñimune Cristogurri øyeekkatig tabig pønrrønrrai marøppe, nun ka kørewatø bønrrønrrai marmøtø, nuimburab chinetø nebuig melamig kønrraingucha marig kuig køn.
50001030	Nan maig kaig nebub arri asigutøwei ñimgucha melan. Katø møi ya nan øyeeg kaig puig pasraigwangucha ñimbe wammøra gøn.
50002001	Inchawei ñim Cristoinug kanbalatø pønrraikkurri kuñab purugumig tøgagøb, nui undag købig chi isumig kaanrrai marøbig tøgagøb, Espíritu Santogurri kanguelarrøtø lincha bønrramig tøgagøb, ñim larrø tab inchibelø, trurrigu lastima ashibelø gømigwan ñim tøgagøb indig købene,
50002002	trube, nai kasrag købig palabigwan ñim nemartrunrrigay, mayeeløba kandø isub, undag købigwan mayeeløba trunundøwei tøgagøb, kandø lataig pønrrab, kandø lataig isub tøgagøb indiitøga.
50002003	Chiyutøgucha ke nøtø gønrrab inchimøwei, purø nuig kømmørø inchib marøb gønrrab gømøwein gømig køn. Masken treeg kømøtø, larrø tammayig, katøganelane ñim lataitøguen gømø, katøguchinguen nørreelø gønmab asha tøgagømig køn.
50002004	Møitøgucha ke nømuimburabigwandø tab gønrrai marøb guebammøtø, katøganelayasikkucha tab gønrrai maramig køn.
50002005	Cristo Jesús maig isubig købig køben, ñimgucha treetøwei isubelø gømig køn:
50002006	Nøbe trendø Tius købendø, nø treeg kuagucha, Tiusba lataig kønrrab inchimuig køn, treeg kurmaptø elachimønrrab.
50002007	Masken treeg inchimøtø, nø treeg kuigwane mendamara basrøb, kan karuindiig megabig lataig kønrrab treeg misra, møguelø mailø gøben treetøwein gørrømisra,
50002008	yandø møg lataitøwei misra pasrøwabe, nuig kurmab inchimøtø, nøasiitø chigucha gømíig lataig misra, maig taigwan mørøbig køptø, kwamnegatig maig taigwan marig køn, trurrigu kurusyu mesraig kwamig.
50002009	Inchawei treekkurri Tiusbe nune purø nuig kønrrai mara, maya munchimeraim bala, nui munchiwane mu gúi nebua asig kønrrai tranig køn,
50002010	Jesúswei munchiwan wamindi møra, mutøgucha tømbønsramig kønrrai, srømbalasrøm bønrrabelø lata, yu pirauelø lata, pirø umbuelø lata.
50002011	Mu misaameratøgucha Jesucristobe Señor tru Mayeelaim Bala Nø Ashib Pasrabig køn chib waminchain gúig køn, Tius Møskawan maya nuguen tab indig kønrrai.
50002012	Inchawei ñim nai undaarailø, na ñimba pasrøben, chu uratøgucha mørøb melabelø, na møi ñimba pasrømubene, katøguchinguen mørøb melabeløbe, kaigyugurri wesruigwan ñim tøga pønrraigu nørrørabig nørrøranrrab marøb ambay, køriibala, purø isuptø.
50002013	Kaguende Tius, nø gøn, tru maramigwan martrab isunrraimba, katø marøbelø gønrrai ñimuinug tranøb inchibiibe, tru nø maig martrab isuigwan treeg marig kønrrai.
50002014	Chiwandøgucha marøppe, ñimuinetø chinetø chib mulla mørmøwei, chinetø aleguiab pønrrømøtø maray.
50002015	Mugøben ñimun ‘ñibe øyeeg køn’ dainab pønrrømeelø, kørrøteelø, misaamera larrø minchar, purø kaig misaamerai utu, ñimbe Tiuswei ureemera chigucha kaig mara chillig inchar gømeelø, ñimbe truilai utube yu pirau pala pilab pønrrabelø latailø guy,
50002016	Tiuswei wam øsig kømig tranøbigwane elatchab gømø, tab tøga bønrrabelø. Treekkurrimbe Cristo gatø arrub gwaløm truba rruba tab gúi pasramig kønrrautan nane, na larrø muraaraig pasrønrrab luløb lataitøwei, na truba muraaraig marøb megaibe ka yandiig kørrømisrmøwei inchen.
50002017	Ñimui isubigwan ñim Jesucristoinuutø pasra tøgagúikkurri marøb gúibe kan animal gweecha Tiuswan keta tranøb lataig marøb tøgagúig køben, trubala na øsig kuigwan itølusig kønrrai tranamig nebuinguen mayanguen tab gúimørøb tranamønrrun, ñim mayeeløba mayanguen kasraarab.
50002018	Inchawei ñimgucha treetøwei mayanguen tab gúi mørøb, naba mayanguen kasraaray.
50002019	Señor Jesús treeg kønrrain gøbene, Timoteowan petø ørtrab isur, ñimuisrøngurri wam srua arruben nagucha ñim maig waraigwan wammørabe, katøle tab gúimørøb wamig kønrrai.
50002020	Pøs katøgan munguen nø lataibe tøgagømur, ñimuimburab tab gønrrai inchib, treegwan martrab truba rruba isubig, trurrigu ka isatø inchib pasrømíig.
50002021	Kaguende mayeeløba nømuimburab tabig pub attraingøba labelø gøn, Cristoimburab tab gønrrain gømøtø.
50002022	Pøs ñimbe Timoteowane yandø mu gúi ashibelø gøn, kan nusrkai møskawan lataitøwei Tiuswei tabig srø wamwan wamindamigu naba marøb pasrabig køn.
50002023	Inchawei yu naimburab chi pub arrubig maig kørrømisri ashabe, nun ørtrab isur.
50002024	Inchendø nagucha naashib ñimun ashchab peba arrumigwan isua tøga basrar, Tius naba pasraikkurrimbe.
50002025	Treeg kuindøgucha namui nuneg Epafroditon ñimuimay gatøle øramig truba palai ashar, maramigu nan purugub, kan suldau lataitøwei tru maramigu naba lincha megabig, katø ñimuisrøngurri naimay wam srua arrubig, na chi palai megaben nan ashchai ñim ørigwandøwei.
50002026	Nøbe ñimune asinrrabna gúi truba isui inchib unig kuig køn, kaguende nø kwanrrø tsuin gúi ñimbe wammøra gúimba trurrewei isub.
50002027	Isa gømøtø, yandø ke kwamdø balabig tsubwei indig kuig køn. Inchendø Tiusbe Epafroditon lastima asig køn. Katø nundø gømøtø, nangucha lastima asig køn, na yeeg isuig megamne, srøitø srøitø isuig megamig arrumønrrai.
50002028	Inchawei nabe nune mas peba ørtrab isur, ñim gatøle Epafroditon ashabe truba kasraaraben, na chi isumø tab wamig kønrrai.
50002029	Señorgurri nune truba kasraatø utay. Katø Epafrodito lataitøwei melab møguelane truba tab inchib tøgagømig køn.
50002030	Kaguende Cristoi maramelan marøb megaikkurri nøbe yandø ke patsønrraptiig tsuig kuig køn, ñim ñimashib trugatig nan purugunrrab gaimailøyu kwam lab nøguen burugub.
50003001	Møimbe trube, nai nunelø, Señorweinug truba kasraaray. Nane chigucha chi pesriig kømøtan, na ñimun pørigwan gatøle trunundøwei pøramibe, øyamaybe ñimuinguen chi isub kørrømisramig kaanrrai tabguen gøn.
50003002	Tru wera lataig inchib misaamera, chi tabigwan gømø, kaigwan marøb amøñibelø, tru asrwan parøb mindishibelan ñimbe purø ashiptø guy.
50003003	Kaguende tru treeg circuncidailøbe nam guer, Tiuswei Espíritutøga køriibala tabig waminchibelø, Cristo Jesúsweinug purø tab gúi mørøb kasraarabelø, asru chi mariitøga ‘øyangurrimbesin’ chib pønrrømeelø.
50003004	Kaguende naimburabgucha asru treeg mariitøga ‘øyangurrimbesin’ chib pasramig tøgagur. Pøs asru treeg mariitøga ‘øyangurrimbesin’ chib møg inchib pasrønrraptiig mube købwei inditarru gøben, nabesi katøguchinguen ‘treeg kur’ tamig tøgagur.
50003005	Naneguende kal-laig trune gwalømyube circuncidaig købig køn. Nabe katø israelitasmerai misagugurri arrubig, tru Benjaminwei misag karrabigugurri arrubig køb, hebreo, trendø hebreomerai anin nusrkain gøb, katø tru maig maramigwan martrai Moisés pørig maig chibig køben trunun purab punømø marøb pasrabig, katøgucha fariseo gøbig kur.
50003006	Inchen na maig chull isuigwan ke chinchimmørø inchib maramibe, tru iglesiayuelan kaig maramig naimbe truig købig køn. Inchen tru maig maramigwan martrai Moisés pørig maig chibig køben truigwan na sølgandø tabig kuigube ‘kalø maran’ chib muguen chi tainamø møg købig kur.
50003007	Merrappe øyeeløbe naimbe truba rruba nørriig tabig købig kuig, Criston nebua asikkurrimbe møimbe truiløbe chigucha gømíig købig kuin gúi mara tøgagur.
50003008	Inchagucha treetøguen gømø, Cristo Jesús nai Señorwan na nebua asiibe, kan chibaguen øyeeg køn cha, kemesra eshkamgaig purø nuig purab tabig køben, tru na tøgagúigwane chigucha gømeelø mara tøgagur. Inchawei nøgurri nabe kerrigu trunune chi asamig kaanrrai, wendøbasra øyeegwane chigucha gømíig kan køsøngømdø shau lataig mara tøgagur, Criston na nebua tøga basramisra,
50003009	nuinug na pasramig kønrrai. Tru na naashib tabig sølgandø marøb taig tru maig maramigwan martrai pørigugurri arrubiitøga inchimøtø, tru isubigwan Jesucristoinuutø pasra tøgagúikkurri arrubigwan tøgagønrrab inchar, tru tabig sølgandø marig Tiusweinukkurrigwan.
50003010	Nane Criston mas nebua ashib, nø kwawa, katøle øsiiranrrai maramburab marøbigwan nebua ashib indinrrabna gøtan, katø nø chine isumdiig puinab megamigu treetøwei puinab megawa, kwamigugucha nø lataitøwein gømig nebuben,
50003011	nagucha mumay gøben kwailai utugurri øsiirawa kurramigwan nebua tøgagømig kønrrai.
50003012	Nabe øyeeg chippe, ‘kerrigu newan yandø nebua tøga basrar’ cha, kabe ‘yandø chigucha palømíig newan tabig kur’ cha rrenchimur. Inchendø nabe ibig ibig yamønrrun tru nebumigwan nebuinatashchab, kaguende Cristo Jesús nømerrig nan nebua tøga basramisrig købig køn.
50003013	Nai nunelø, kabe nabe ‘iigwan yandø nebuaguen basrar’ chimur. Inchendø nabe iigwan marinabig køn: yandø wendau kørrømisrøb arrubigwane pesannawa, nai pumsrø pumigwan nebunrrab tranrrab megar.
50003014	Incha nabe chu pumsrø pumigwan punrrab isua luløb megar, tru lulimburø na kanaigwan utamig kønrrai, tru treegwan utamig kønrraiwei Tius nan Cristo Jesúskurri srømbalasrømay wamisrømay.
50003015	Nam mayeeløba Tiusweimburabeløyu newan nørrørawarbe øyamay isumig køn. Inchen ñim chigøben peemay isua gúin gøbene, trube, Tiusbe ñimune trunungucha tørmarøb kenamartrun.
50003016	Inchen nam yandø nebua tøga bønrramisrigwane truig maig køben trunun tarømisrmø, amøñibig amøñigun.
50003017	Nai nunelø, na maig uñibig køben, treetøwei amøñib, katø nam maig amøñibelø gøben treetøwei amøñibelane asha guy.
50003018	Nabe møindø gømøtø, ñimune katøle, gatøle eshkaig kuig køn, møimbe kappin gørrøgøbguen eshkar, Cristo kurusyu kwaigwan tsaleelø ashig kømui inchibelø truba nu amønaimba.
50003019	Nømuimbe pønrrønrrab ambamibe, pinab pinønrrab ambamsrømay ambamig basran. Nømuimbe mab muchib waramibe kan tius lataig køben, kørikken gønrraptiig mariitøga nømbe purø nørreelø misrøb pønrrabelø, nømbe ka yu pirauigwandø isua bønrrabelø gøn.
50003020	Trune tru nam purramibe srømbalasrøn gøn, tru Kaigyugurri Wesrabig, Señor Jesucristo, trusrøngurri tru nø arrumigwan nam truba rruba munig melaig nø waisrø.
50003021	Nøbe namui asr trengatig kømíigwan peemayelø gønrrai yunømara, nui asr tørguegwalmabig lataitøwein gønrrai martrun, tru chiwandøgucha nø ashib karub wamig kønrrai tru nui maramburab marøbig truitøga.
50004001	Inchawei, nai nunelø, truba undaarailø, na truba asinrrabna gúi inchib isub uniilø, ñimgurri na truba kasrag kui indiilø, katø ñimbe naimbe kan corona lataig tøgagúilø, øyeetø Señorweinug tarømisrmø melabig melønrrigay.
50004002	Evodianba, Síntiquenba Cristogurri numøsralan peg peg isub pønrrømøtø, Señorgurri kandø isua pønrrørrunrrigay chinrrab inchar.
50004003	Katø nai maramigu elachimø maram burugub megabigwan ñungucha purugurrunrrig chinrrab inchar, tru iig ishumburmeran ñui nuchalan, na Tiuswei tabig srø wamwan waminchib uñen, nømbe nai mendig lata tranrrab lincha llirab melaig købig køn, katø Clemente gøben, katøganelø naba lincha marøb melabelø gøbengue. Truilai munchimerabe tru managatig øsig purrønrrabelai munchimeran pøri libroyu pørig pønrran.
50004004	¡Chu uraskucha Señorba pønrraikkurri kasraaray! Katøyug trendamønrrun: ¡Kasraaray! cha.
50004005	Ñimbe truba tab inchibelø gúigwane mayeelø nebua asig kønrrai inday. Señor arrumibe lutau gøn.
50004006	Ke ka yandø chinsraatø inchib, ke chab pureb gúi lataig inchimøtay. Masken treeg inchimøtø, chiyutøgucha Tiuswei merrab, ‘øyeeg palai meler’ chib, nøba waminchib, ‘øyeeg purugurrunrrig’ chib miamig køn, trurrigu ‘ungwa, ungwa’ chib.
50004007	Inchen Tius tru chi isumgaig tab gøbig chi isuilan purab nuibe tru ñimui manrrømeranba, ñimui turyu isubigwanba Cristo Jesúsweinug pønrrønrrai tøga pasrønrrun.
50004008	Trube, møimbe yandø, ñim nai undaarailø, chiyutøgucha ciertonigwanba, chiyutøgucha maig købash inchimumigwanba, chiyutøgucha sølgandø tabigwanba, chiyutøgucha newan tabig chishigwanba, chiyutøgucha larrø tammayig kømigwanba, chiyutøgucha yeeg tabig kønrrab chib wamindigwanba isumig køn. Katø chigøben purø tabig tøgagúin gúi, kabe tabig wamindig kønrraptiig treeg købene, trunungucha, trube, tøga isuy.
50004009	Na chigurrimbunø kusrenaniilanba, na chi marigwan ñim uta, na maig kuigwan, na maig mariilan ñim ashib, ñim mørøb indiilanba, iilane marøb ambamig køn. Inchen Tius tru chi isumgaig tab gøbiibe ñimba pasrønrrun.
50004010	Nabe Señorweinug truba kasraarar, ñim gatøle nan isunrrab indin gøben. Pøs ñimbe isuppe, isubwei inchendø, tru øyeeg maramibe pumø srø gúig kuinrrun.
50004011	Nabe øyeeg chippe, palain basraptø rrenchimur. Kaguende nabe nan maig pub arrindøgucha treegu kasraatø purayam gusrewa gur.
50004012	Chi palaim basramig maig kui mørøb, chigucha palømø uncha tøga basramig maig kuig mørøb inchibig kur. Maig pub arrindøgucha kerrigu treegu purayamigwan kusreweig kur: patsau chi palønrraingaig tøga wamig nebui lata, parø burayamig nebui lata, uncha tøga wamig nebui lata, chugurringuen gømui wamig nebui lata.
50004013	Cristo naba basrøbene, chiwandøgucha kaimamø maramønrrun, kaguende nø nan purugub pasraikkurri.
50004014	Inchendøgucha na truba isui megaben, ñimgucha treetøwei lata naimburab isub purugub melaibe mayanguen tabig køn.
50004015	Katø ñim filipossreelø isua gúinrrun, Tiuswei tabig srø wam ke srø guebyaindø gøben, tru Macedoniasrøngurri na yandø inrrab inchen, mu katøgan iglesiabe purugumuben, ñimbeguende nan an burugub, nagurri purugúigwan utab indamig kønrrai marig købig køn.
50004016	Incha trutø gømøtø, na Tesalónicasrø uñenguen, ñimbe pamayguen purugua ørig købig køn, nai chi palabeløyu nan purugunrrab.
50004017	Kabe ñim nan ke ka tranrraindø isua rrenchimøtø, tru ñim mariiløbe katøguchinguen ñimuindøwei nurab inrraimab isua rrenchar.
50004018	Inchendø nabe chi palabigwan kerriguh uta tøgagur, unchaguengue. Tru ñim nan keta trana øriilø Epafrodito srua arrua traniiløbabe, ¡gatø! chigucha palømøzhig tøgagur. Tru ñim keta traniibe kan animal gweecha Tiuswan tranig, purø may irrabzhig lataig køn, Tius truba rruba tabig kui asha utamdiig.
50004019	Inchawei nai Tiusbe ñimune chi palabigwan lutøgurrih tranrrun, nui tru chigurrimbunø chigucha palømíig tørguegwalmabigu maya købigwan Cristo Jesúskurri.
50004020	Namui Tius Møskawan managatig tørguegwalmabig kønrrun. Treeg kønrrun.
50004021	Cristo Jesúskurri Tiuswei misaamera mayeelanba ‘ka amøñigueh’ chirrunrrig. Katø namui nunelø naba amøñibelø chigucha ‘ka amøñigueh’ cha øran.
50004022	Katø Tiuswei misaamera katøganeløgucha ñimun ‘ka amøñigueh’ cha øran, trugurri katø mas ‘ka amøñigueh’ cha ørøppe, tru Roma maya misagwan ashib karub wabig Césarwei yau purrabelø, truilø øran.
50004023	Namui Señor Jesucristoi ka yandø tab indiibe ñim mayeeløba pasrønrrun. Treeg kønrrun.
51001001	Tius trendø treeg kønrrain gøben na Pablo Jesucristo nøashib karua ørig nai nuneg Timoteoba misra, i kilgawan pørar,
51001002	ñim Tiuswei misaamera chu uragucha tarømisrmø melab nunelø Cristo Jesúsba kanbalatø pønrrabelø Colosassrø warabelan. Namui Møskai Tiuswei ka yandø tab indiiba, chi isumgaig tab gøbiiba ñimba gønrrai inchar.
51001003	Chu uraskucha nambe ñimuyasig Tiusba waminchippe, nun ‘ungwa, ungwa’ chibelø guer Señor Jesucristoi Møskawan.
51001004	Kaguende ñim ñimui isubigwan Cristo Jesúsweinug pasra tøgagúigwanba, katø Tiuswei misaameran mayamba ñimbe truba undaguelø gúigwanba wammører,
51001005	tru ñimuyasig srømbalasrø esegaig pasrabigwan ñim muniirabelø gúikkurri treeg kuigwan. Truigwane Tiuswei tabig srø wam newan ciertonigwan waminchen, ñimbe mørig købig køn,
51001006	tru ñimuisrø kebiben. Inchawei yu pirau chutøgucha tru tabig srø wambe truba rruba nurab, kan yell larrøbichib ib lataitøwei, ñimui utugucha treetøwei larrøbichib arrun, tru ñim Tiuswei wamwan mørøb, katø Tiuswei tru ka yandø tab indigwan maig kuigwan ñim tab chigúi mørøb indin gwalømgurrimbunø.
51001007	Epafras maig kusrenanig køben, trunun ñim kusreeg køn. Truibe namui undaaraig, tru marameløyu namba lincha marøb megabig, Cristoiwan maizhikken elachimø, ñimuyasig tab gønrrai marøb megabig køn.
51001008	Katø, Espíritu Santogurri ñim undag købig tøgagúigwan nøgucha namun eshkatan.
51001009	Incha treekkurri namgucha trunun wammørin gwalømgurrimbunø chu urastøgucha ñimuyasig elachimø, Tiusba waminchib miabelø guer, Tius tru nø maig martrai palai waigwan ñim nebua asambørab nebua ashibelø gønrrai Tiusweimburabigu, newan nebua asamig kusreitøgaba, katø tab chigúi møriitøgaba.
51001010	Amøñippe, Señorweyelø gúi asamdeelø amøñinrrai miabelø guer, chiyutøgucha nø tab gúi mørøb wamig kønrrai marøbelø, ñimui chigøben tabig mariiløbe, yell larrøbichib ib, katø Tiusweimburabigwan nebua asamigu nørrørab ambamig kønrrai.
51001011	Nui mayanguen tabig maramburab marig kerrigu maya tøgagúig, truitøga kullaaramø, ka melamig kønrrai martrai miabelø guer, maig pub arrindøgucha mur isua melaptø melamigweyasiiba, maig indindøgucha tammay melabig melamigweyasiiba.
51001012	Tius Møskawan ‘maya nuguen kasraatø ungwa’ tay, tru nø ashib karub waisrø tørguegwalmabnug nui misaamera ketig utamigwan ñim tøgatø utønrrabelø gønrrai tamara pønsraigwan.
51001013	Kaguende nugwaimandzig løstiigu nø garub pasrabigugurri Tiusbe wesrawa, namune nui undaaraig Nusrkai nø ashib karub waisrø purøørig køn.
51001014	Nø nuielø gønrrai nambe kaigyugurri wesrailø guer, namui kaig mariilan yandø pesannab chi ulø bayimeelø.
51001015	Tius, tru namui kaptøgabe asiimíigwan øyeeg kuitamab asamig, Cristobe truig køn, chigurrimbunø pønrrabigwan marmøwatøsrøwei tru srøsrø nømerrig pasrabig.
51001016	Kaguende Tiusbe Nusrkaingurri mara pønsraig køn tru srømbalasrø chi købigwan lata, pirau chi købigwan lata, kaptøga asigwan lata, asiimíigwan lata, reymera purramisra karub purraigwan lata, kerriguwan nøm merrarrawa garuigwan lata, katø nøm asha garuigwan lata, katø mugucha manchinrraingaig karuigwan lata, kerriguba nøgurri mara pønsraig køn, trurrigu nuyasig kønrrai.
51001017	Nøbe chiwangucha marig kaabenbatøsrøwei manawei købig kua, chigurrimbunø pønrrabiibe pinømø, nøgurri pønrrabig pønrran.
51001018	Inchagucha nøbe asrwei tru tur gøn, tru iglesiai. Nusrkaimbe manawei nømerrig købig, kwailai utugurri katø nømerrig øsiiraig køn, chiyutøgucha nø purab nuig kømig kønrrai.
51001019	Kaguende Møskawane mayanguen tabig asønaig køn, nø maya nu kømburab kuigwan Nusrkaweinug pasrønrrai pasramig.
51001020	Incha nui Nusrkaingurri Tiusbe pirau chigurrimbunø købigwan lata, srømbalasrø chi købigwan lata katøle nøba katø tab gørrømisrtrai martrab isuig køn, nui Nusrkai kurusyu kwawa ani lusiitøga ambugurri igurri tab gønrrai marøb.
51001021	Pøs ñimbe merrabsrømbe Tiusweinukkurrimbe nøørø bønrrabelø tarømisrar, ñimui isubigwane ke kaig marameløyugøba pasra tøgar gua, Tiuswane ashig kømui inchibelø gøbig køn.
51001022	Treeg købig kuigwan møimbe gatøle ñim nøba tab gørrømisrtrai kørrømarig køn, Nusrkai nui asru kwaitøga nui merrab tabigweindø tarømariilø, kaig mariitøga chillig incha gømeelø, ñimbe øyeeg køn dainanrrabgailø pønrramig kønrrai martrab.
51001023	Pøs øyeeg kønrraimbe, tru isubigwan ñim Cristoinuutø pasra tøgagúigu truyutø pønrrabig pønrrab, katø mumaygucha kørrønrrabgailø tru Tiuswei tabig srø wamwan ñim mørigu tru munig melaig pasrabigugurri tarømisrmø, melabig meløwabe gønrrun. Tru srø wamwane yu pirau maya misaameran mundøgucha eshkab kusrenanig køn. Inchen na Pablobe tru wamwan waminchib meganrrai pasrig kur.
51001024	Na ñimuimburab chine kaig nebuinab megaigwan møimbe nane kasrag køtan, Cristo nui asr, tru iglesiayasig chine kaig nebuinab megaigu tru palabigwan nai asrutøwei kaig indinab megaitøga nemarøb ya.
51001025	Nabe tru mayeelø nun kørebelayasig tru chiwandøgucha marøb meganrrai wesrawa pasrig kur, ñimuimburab tab gønrrai Tius nø garuig, nui wamwan maig kuigwan newan waminchib pasrønrrai,
51001026	tru manasrøngurri maya misagwan mungucha Tius kenamariimíig tøgagúigwan. Inchendø truigwane møi yasrømbe nui misaameran kenamaran.
51001027	Tru judíos kømø misaamerai utu tru mungucha kenamariimíig tøgagúigu tru tørguegwalmabigwei chigurrimbunø palømíig pønrrabigwan Tiusbe nømune asingarunrrab isuig kuig køn. Truibe Cristo yandø ñimuinug pasraig, truig køn, ñim munig melaig tørguegwalmabig.
51001028	Nambe tru Criston eshkab kusrenanøbelø guer, mundøgucha øyamay melønrrigay chib, kusrenanøb, maig kuigwan tab chigúi mørague, mu misaamerandøgucha Cristo Jesúsweinug newan tabig pønrrønrrai Tiuswan kenamartrab.
51001029	Treeg kønrraiwei na maya nebumburab truba rruba mur tranrrab marøb megar, Cristoi maramburab marig tru nainug marøb pasrabiitøga.
51002001	Pøs nabe ñimuimburappa, laodiceasreelaimburappa, katø mayeelø nan malaugue nebua ashmeelaimburappa, truba rruba mur tranrrab marøb megaigwan ñim nebua asimbemab isutan.
51002002	Undag købigu kanbalatø pønrramisra, nømui manrrømerayu tab gúi mørøb kørrømistrai inchib megabig kur, tru chigurrimbunø palømíig pasrabig tabigwan chigúi nebua mørøb ambamnegatig, tru mungucha kenamariimíig Tiuswei pasrabigwan ashmø gømø nebua ashchai, truibe tru Criston.
51002003	Kaguende chigúi mørøb kusrebig kømiba, chigúi nebua asamiba, tru iig purø tabiibe kerriguba Cristoinuutø sørig bønrran.
51002004	Nabe øyeegwan øyeeg chippe, ñimun may wamincha mugucha kegørrøsrkømønrrai waminchar.
51002005	Nabe ñimui utu pasrømuingucha, nai isuigube ñimba basrar, ñim maig købendiig kømø, maig amønamigwan amøñib, ñimui isubigwan Cristoinug pasra tøgagúigwane elachimø, tøga bønrrøben, nabe truigwan ashib, truba rruba kasraarab.
51002006	Ñim Cristo Jesúswan ñimun nø asha garub pasrabig kui asha utamma, utig kuibe, nuinug treeg amønay,
51002007	umbusrø srøl gueyatab lataitøwei, nuinug pølbasra kusrub marøb, ñimun maig kusrenanig køben, ñimui isubigwan Cristoinug pasra tøgagúigwane trumaytø tøgagøbig tøgagøb ambamigwan tøga, tru ungwa tamigwane katøguchinguen nuramburab nurab inrrai marøb.
51002008	Isua tab ashiptø melay, møguelø nørrø gusreelø chi purugunrrabgailø ka kegørrøsrkamitø marøbiitøga, ñimun srua ambinab melønrrab gømø, tru kusreeløbe chi purugunrrabgailø, ka kegørrøsrkamitø marøbigwan. Truiløbe misaamera nøm merrabsrøngurri trendø isub amrruiløyugurrimba, katø chinetø yu pirau muba kuimburab mandø isua marøb gømig tøgagúiløyugurrimba arrubig køn, Cristoinug maig køben, treeg kømøtø.
51002009	Kaguen Tius maya nu nø kømburab kuibe, Cristoi asru pasran.
51002010	Inchawei ñimbe chigucha palømíig kerriguwan neilø bønrran, Cristoinuube. Tru nøm asha garuigu lata, katø mugucha manchinrraingaig karuigu lata Cristobe nø pasrabig, chiyutøgucha nø asha garubig nø tur gøn.
51002011	Katø trendø trømbøig marøg kui inchib pasrabigwan ñimui asrugurri kerrab ñimbe nuinug mu gúi asiilø gønrrai mariilø gøn, tru møguelø tasiitøga asru circuncision marig tøgagømøtø, tru mu gúi ashchai kørrømariibe Cristoinukkurri arrubiitøga.
51002012	Ñimun piu umbu ulsrøben, Cristoba kegøtø søriilø lataig kuig køn. Incha tru piu umbu ulsraigugurri kurrappe, ñimbe nøba kegøtø øsiirawa kurrig køn, Criston kwailai utugurri kusrubig Tiuswei maramburab marøbigu ñimui isubigwan truyu pasrikkurri.
51002013	Tru ñimui chigurrimbunø kaig mariiløyuba, ñimuinug trendø trømbøig marøg kui inchib pasrabigwan kerrab tru asru circuncisionwan marøb lataitøwei chi mariimeelø ñim kwailø srø gøbenbatøwei, Tiusbe Cristoba kanbalatø øsig kømigwan ñimune tranig køn; namui kaig mariilan ulø baymø, kerriguwan pesannab.
51002014	Tru nam ‘øyeeg, øyeeg ulø gøn’ cha kan kilgayu pøri lataitøwei købigwanba, katø truyutøwei ‘øyeeg maramig køn’ chib pøri latailø pønrrabigwanba, Criston tru kurusyu mesrøben tøgatø mesrøb lataig mara, Tiusbe chi asamig kaanrrai kerraig køn.
51002015	Incha katø tru kailø nøm asha garuigwanba, katø mugucha manchinrraingaig karuigwanba yandø truilane chigucha martrabgailø misrtrai kørrømara, nømune mayeelø ashig kui ashchai marig køn, tru kurusyu kwawa, yandø nø kanawa basramisra.
51002016	Inchawei chigøben mamimeran mutsamelan, chigøben fiesta marin gwalømmeran, srø bøl tsumisrin gwalømmeran, isrin gwalømmeran, øyeebe maig marøbelø gøgue chib ñimun mugucha wamincha ashmønrrai maray.
51002017	Inchen øyeeg mariiløbe kerriguba tru wendøsrø attrabigwan øyeeg kønrrabig kuitamab asamig, iibe ka treetø gøn. Inchen tru cierton maig kønrrabiibe, Cristo, nø gøn.
51002018	Ñim ketig utamigwan mugøben utøbashmuinab pønrrønrrab gømø. Nømbe ka isatø, purø tabzhig misrøb, ángelesmeran køriibala tabig waminchib tømbønsrøb, truiløbe ‘piab lataig kenamisrigu chigøben aser’ chib wamindamburab waminchib, nømui trendø kaig isub turyu ke purab nørreelø isumuinguenig isubelø gøn,
51002019	tru asru Cristo turwane trag bulu trakkandø bønrrømøtø, ka nøørøtø misra ambub. Kaguen tru turwein gøn, tru asr ørøba truba tabig chishmisrøb, katø asru truørø kønab pønrrabelanba, truyu ambumay imay kandø gønrrai merrarrab srølmeranba asrwan kandø misrøb inrrai marøbiibe. Treebe Tius maig nurab inrrai inchen, trumay nurab yan.
51002020	Tru chinetø marøb gømig yu pirau muba kuimburab mandø isua marøb gømig tøgagúilan marøb gømønrrab, ñim Cristoba yandø kwawarbe, katøgucha yu pirauelø gua lata tru maig martrai wesrawa pønsrailan, ¿chindimba tru gúindø marøb pønrrabelø gøgue
51002021	tru øyeeg tailan: “Øigwane kusrawa ashmøta” tamba: “Iigwane mamøta” tamba: “Katøramøta” tamba indiilan?
51002022	Truiløbe ka katørab, srua gúinuutø pinønrrai mariilø gøn, pøs øyeeg marameløbe møguelø nøm karua pønsrailøyugurrimbah, katø nøm isua kusrenanigugurrimbatø arrubig kua.
51002023	Inchawei øyeelan marøb gúibe, ciertonwei purø may isua mari latailø asønan, tru nøm Tiuswan yangucha isub chib pønrraiba, chigucha gømeelø misrøb pønrraiba, nømui asrwandøweinguen murigu puraambingarub pønrraibabe. Inchendø tru nøm øyeeg marøb pønrrailøbe nømui asru tru kaig marøg købig arrubigwan kerramibe chiweingucha chi purugumíig køn.
51003001	Inchawei yandø ñimbe Cristoba øsiirawar gúig køppe, ñimbe srømbalasriigwan lamig køn, Cristo tru Tiuswei kusrmay waisreelan.
51003002	Ñimbe isuppe, srømbalasreelan isuy, yu pirauelan gømøtø.
51003003	Kaguende ñimbe yandø kwaig latailø gua, møimbe ñimui øsig kømibe Cristoba Tiusweinug søra tøgagúig pønrran.
51003004	Inchen Cristo tru ñim øsig bønrraig kenamisrene, ñimgucha nøba tørguegwalmabigu tøgatø kenamisrtrun.
51003005	Inchawei ñim trendø kaig marøb gúig yu pirauig ñimuinug pasrabigwane patsøga basray: ishuuba, møøba trømbøig kaig maramelanba, køsøngønrraptiig maramelanba, ke chinsraatø inchib trømbøig marøg købigwanba, chigøben kaig maramig isumelanba, parø indamigwanba (tru parø indiibe tius mara tøgagúi lataig køn).
51003006	Øyeelan marikkurriwei tru mørmeelaim bala arrubig køn Tiuswei namig købiibe.
51003007	Ñimgucha merrabsrømbe øyeelandøwei marøb amøñibelø gøbig køn.
51003008	Ñimbe møimbe iilane kerriguh elatsay: trømbøig namig købig pasrabigwanba, ke chab srurrab namig købigwanba, katøganun kaig maramigwangøba isumigwanba, trømbøig wamamelanba, chine møramguengaig trømbøig wamamelanba elatsamig køn.
51003009	Ñimbe kanikkurri kanikkurri isa waminchimøtay. Tru køllig ñim trendø kaigwan tøga gal-laig ñimui umbu pasrabigwan treetø rreetø marøb tøgagúilanbañau ñimbe wesrua gutsig køn.
51003010	Incha ñimbe tru srøigwan kewa bønrran. Tius nø marøbig maig køben treetøwein gønrrai marigwan, tru srøibe kerriguwan tab nebua asamnegatig srøitø srøitø yunømarøb arrun.
51003011	Trube, møimbe, griego gøn damig kawei, judío gøn damig kawei, asru circuncidaweig køn damig kawei, circuncidaimíig køn damig kawei, peg birausriig køn damig kawei, escitasmera gøn damig kawei, karuindiig megabig køn damig kawei, mu karuimíig nuimburab uñibig køn damig kawein gøn. Treeg kømøtø, Cristobe chiyutøgucha kerriguwan nøtø gøb, katø mayeelainug nø basran.
51003012	Inchawei Tius lawa wesruilø, ñim newan tabig chishelø, trurrigu undaarailøbe iigwan kewa lataig bønrray: lastima ashibig kømigwan gøben, larrø tab inchibelø gømigwan gøben, kørrøteelø gømigwan gøben, larrø tammayig kømigwan gøben, maig køben kuingucha tammay megabig kømigwan gøben,
51003013	kanikkurri kanikkurri chigúingucha lata inchimumigwan gøben, møikkøben ‘øig øyeeg inndan’ chib pønrramig tøgaguabe, kanikkurri kanikkurri chi ulø baymø, pesannab inchibelø gømigwan gøbengue. Señor ñimun ulø baymø, mandø pesannaig køben, ñimbe treetøwei maray.
51003014	Inchen gøben iilø kerrigu gømnetø tru balabe, undag købigwan itøguewa bønrramig køn, tru undag købiibe mumaytøgucha kanbalatø newan purø tabig pønrramig kønrrai marøbig køn.
51003015	Inchen Cristo tru chi isumgaig tab gøbiibe ñimui manrrau maig maramigwan nø garub pasrønrrai inday. Kaguende ñim kan asrtø gúig køben, øyeegumay wamig køn. Ñimbe ‘mayanguen ungwa, ungwa’ chibelø gønrrigay.
51003016	Cristoi wambe ñimuinuube maya nu pasramburab pasrønrrai inday, purø tab isua asha, kanikkurri kanikkurri kusrenanøb ‘øyeeg, øyeeg marøb melay’ chib waminchib. Tiuswan ñimui manrraugurri ‘mayanguen ungwa, ungwa’ chib nuyasig salmoswan, himnoswan, nuimburab cantailan cantab inchigay.
51003017	Inchawei chigøben marøppe, wamindigu lata, chigøben mariiløyu lata, Señor Jesúswei munchiyu maray, nøgurri Tius Møskawan ‘ungwa, ungwa’ chib.
51003018	Sraløbe, kelø maig chiben treeg mørøb melamig køn, Señor nø maig martrai indig køben, trumay.
51003019	Keløbe, ñimui sralane undaguelø gømig køn, namikkølig inchib tsag inchimøtø.
51003020	Ureemerabe, chiyutøgucha nømui møskalane maig chiben møramig køn. Kaguende øyeeg mariibe Señorwane truba tabig asønan.
51003021	Møskaløbe, ñimui uregwane purø rrømbøig inchib namig kui inchai marmøtay, chine isub kullaarai inchimønrrai.
51003022	Ñim karuindiig melabeløbe, yu pirauelø ñimun karub pera gøbelane chiyutøgucha møramig køn. Møgueløba ka tab gørrømisrtraptø marøbelø latawei nøm ñimun ashib pønrrøbendø martrab gømøtø, ñimui manrraugue tabigwan isua, Tiuswan køriibala maramig køn.
51003023	Chiwandøgucha marøppe, martrab isua maramig køn, møguelayasig kømøtø, Señorweyasig lataig marøb,
51003024	truburø ketig uta tøgagømigwan trannrrabiibe Señor nø rrannrrab gúi ashibeløbe. Kaguen ñim chi marøb pønrraibe Cristo tru Señorweiwan marøb pønrran.
51003025	Inchen møikkøben maig maramigwan marmøtø, kalø marøbigwane nui kalø marig maig køben truburø nøgucha treetøwei kaigwan utønrrun. Kaguende Tiusbe møigwane purømisrøb kandarøtø inchimíig køn.
51004001	Ñim karub pera gøbeløgucha ñimui karuindiig melabelane sølgandø tabig marøb tøgaguy, ñimgucha srømbalasrømbe ñimun Ashib Karub wabig tøgar gua mørabe.
51004002	Chu urastøgucha Tiusba wamindamigwane maikken elachimø melønrrigay, trunune marøppe, nøørøtø isub palabinø gømø, tab isua marøb, Tiuswan ‘ungwa, ungwa’ chib.
51004003	Katø namuimburabgucha Tiuswan tøgatø miarrunrrigay, nui wamwan wamindamig nø kan yaskab gurtrai, Cristo, tru asiimíig sørig basrabigwan eshkab wamindamig kønrrai. Pøs nabe trunun wamindikkurri kailan keeri yau pasrar.
51004004	Katø Tiuswan miarrunrrigay, nui wamwan waminchippe, na maig wamindamig køben tørgandø treeg waminchab.
51004005	Tiuswan ashmø misaamerai utube purø tab isua purø ashiptø amønamig køn, tabigwan maramdiig pubene, treegwan ka burainrraindø ashatø bønrrømøtø.
51004006	Ñim waminchibgucha tabig mørøptø burramdiig waminchibelø gømig køn, kan mamigu tre may larri lataig, chull møramdiikke, mundøgucha mandø løtamigwan tab løtabelø gønrrab ñim tøgagømig kønrrai.
51004007	Tíquico, namui undaaraig nuneg, Tiusweiwan maizhikken elachimø marøbig, Señorwei marameløyu naba lincha marøb megabig, naimburab chitø wamindamelane nø waminchun.
51004008	Nabe nune ñimuisrømay ørøppe, treeg isua ørar: namuimburab maitø pub arrigwan ñimun wammørøsrkønrraimba, katø ñimui manrrømeran chi isumø tab gønrrai martraimba.
51004009	Tíquicobe inrrab gøn tru Onésimo namui undaaraig nuneg, maikkucha elachimø megabig, tru ñimui utuiba. Nømbe yu chitø pub arrigwan kerrigu waminchun.
51004010	Aristarco, tru kailan keeri yau naba lincha pasrabikkucha, ñimun ‘tab ka amøñigueh’ tan; katø Marcos Bernabéwei lenunekkucha. (Marcosweimburab na maig martrai eshkaigwan ñimbe wammøra gúinrrun, ñimuisrømay ibene, tab utønrrigay.)
51004011	Katø Jesús, tru Justo cha wamig, truikkucha ‘ka amøñigueh’ tan. Tius nø ashib karub waigweimburabeløyu nan maram burugub melabelø, judíosmera kørebeløbe i pøneløtø gúig køn, nayasiibe truba rruba tab gønrrai marøbelø.
51004012	Katø Epafraskucha ñimun ‘ka amøñigueh’ tan, tru ñimui utuig Cristoi marøb megabig. Nøbe chu uraskucha ñimuyasig Tiuswan truba rruba miab megabig køn, ñim kørrønrrabgaig tabig melabelø, Tiusweimburabeløyu newan nørrørawar, Tius kerriguwan maig palai waben, chiyutøgucha palømíig, newanelø gønrrai.
51004013	Nøbe ñimuimburab maramigwan truba rruba isuaig kui nabe ñimun eshkamønrrun, ñimuimburappa, laodiceasreelaimburappa, katø hierápolissreelaimburappa purø isua marøb megaigwan.
51004014	Lucas, tru mø marøbig undaaraig, truikkucha ‘ka amøñigueh’ tan, katø Demaskucha.
51004015	Katø namui nunelø Laodiceasrø warabelan chigucha ‘ka warøgue’ tan chirrunrrigay, Nimfaswanba, katø tru iglesia nui yau tulundzunabelanba.
51004016	I kilga børigwan ñimui utu chab lebene, Laodiceasrø iglesiangucha lenrrai inchigay. Katø Laodicea iglesiasrøngurri kilga børig pubigwan ñimgucha lenrrigay.
51004017	Ñim Arquipone trenchinrrigay: “Señor ñun chi martrai karua basrigwane isuptø marøb megau tan cha, maig maramigwan mara kørrømartrab.”
51004018	Iig ‘ka amøñigueh’ chib pøriibe, na Pablo nai taska børig køn. Ñimbe pesannamø, isua guy nabe kailan keeri yau pasrar. Tiuswei ka yandø tab indiibe ñimba pasrønrrun.
52001001	Na Pabloba, Silasba, Timoteoba kanbalatø misra, Tesalónicasrø iglesian i kilgawan pørar, Tius Møskaimba, Señor Jesucristoba kanbalatø pønrrabelan. Tius nui ka yandø tab indiiba, chi isumgaig tab gøbiiba ñimba pasrønrrun.
52001002	Chu uraskucha nambe Tiuswan ‘ungwa, ungwa’ chibelø guer ñim mayeelayasig. Katø chu uraskucha nam Tiusba wamindigube ñimuimburab tøga isuppatø melabelø guer.
52001003	Chu uraskucha nambe Tius namui Møskawei merrab maikken pesannamø isubelø guer, tru ñimui isubigwan Jesucristoinug pasra tøgagúikkurri chigøben marigwanba, tru undag købigwan tøga bønrraikkurri marigwanba, katø namui Señor Jesucristoinug muniiraikkurri maikken elachimø, melabig melaigwanba.
52001004	Namui nunelø, Tiuswei undaarailø, ñimune Tius lawa wesruilø gúin gúi aser.
52001005	Pøs tru Tiuswei tabig srø wam ñimuinug pub urasma ka wamindiitø gømøtø, maramburab mariitøgaba, Espíritu Santotøgaba puig købig køn. Katø tru wamindiibe treeg kømønrrab gømøtø, nambe treeg kui ashawei wamindig købig køn. Ñimuyasiitøwei tab gønrrai, ñimui utu nam amønammay amønaig købigwan ñimbe ashibelø gøn.
52001006	Ñimbe ñimuimburappe nam lataitøwei, katø Señor lataitøwei mandø amønamigwan treeg amøñibelø misrin gøn, Espíritu Santogurri Tiuswei wamwan tranigwan truba kasraatø utab, chine purø rrømbøig isuig melamig nebuingucha.
52001007	Øyamay ñimbe Macedonia birauba, Acaya birauba mayeelø Criston kørebelaimbe, truiløguen asha kusremdiig ñimbe treelø misrin gøn.
52001008	Tru Señorwei wam ñimuinukkurri larrøbichib ibiibe, Macedonia birautø gømøwei, Acaya birautø gømøwei, chusrøndøgucha larrøbitsin gøn. Katø trutø gømøtø, ñim isubigwan Tiusweinug pasra tøgagúigwan chigucha nebua asig misrin gøn. Treekkurri namune yandø mas chi tamig palønrrabga lataig køtan.
52001009	Inchawei trusreeløtøweinguen nam ñimuinug kebamben, mandø tab wamab utig købigwan waminchibelø gøn, katø tru øsig wab Tius ciertonigweiwan marøb pønrrønrrab, tru taska mari tiusmeran wendøbasra, Tiusweimay ñim mandø lliraigwanba,
52001010	katø Tius tru kwailai utugurri øsiirangaruig tru srømbalasrøngurri nui Nusrkai arrumigwan muniiranrrab pønrramisrigwanba, tru Tiuswei purø rrømbøig namig købig attrab pasrabigwan Jesús namun chi treeg kømønrrai marøbigwan.
52002001	Namui nunelø, ñimdøweinguen ashibelø gøn, nam ñimuisrømay amrruibe, ka amrruitø webimuigwan.
52002002	Pøs ñimbe yandø ashibelø gøn tru Filipossrømbe merrabwane chine purø rrømbøig nebuinab, tsalø waminab melaig købigwan. Inchendø treeg kuingucha, namui Tius purugúitøgabe nui tabig srø wamwan chigucha chi kørig kuin gømø, eshkanrrab pønrramisrig købig køn, marmønrrai namun yeeg trømbøig katingucha.
52002003	Kaguen nam ñimun ‘øyeeg marøb meløgun’ chib wamindiibe, peemaytø pella gusrenaniiløyugurri arrubig kømøwei, kabe chigøben trømbøig martrab isua wamindigugurri arrubig kømøwei, kabe nam chiyugøben isatø kegørrøsrkønrrab wamindigugurri arrubig kømøwein gúig køn.
52002004	Treeg kømøtø, tru Tiuswei srø wamwan namun waminchai pønsrøppe, maig wamindamigwan waminchibelø gúi Tius treelø gúi asiilø gøbelø guer nambe. Inchawei nambe waminchippe, mu misaamera tab gúi mørtrai tabzhig inchib pønrrønrrab gømøtø, Tiuswan tab gúi mørøb wanrrai marøbelø guer, nø namui manrrømeran mailø gøtashchab ashibigwan.
52002005	Pøs ñimbe ashibelø gøn, nambe managuen chull mørtrai isatø tabzhig waminchimøwei, kabe chiwan gøben parøgøb, chine isab truba tabzheelø misrøb amrrumøwei indigwan. Tiusbe iigwan asha basran.
52002006	Nambe Cristo nøashib karua øriilø gøppe, ñim namun tab inchai indamdiigwein gøbendø, nambe managuen misaamera tabelø gønmab asha tab inchai lamuig køn, ñim lata, gatøganelø lata.
52002007	Masken treeg inchimøtø, nambe purø tammay inchibelø gøbig ker, kan usri nui shush uregwan maig køben inchimø ashib nørrøranøb lataitøweingue.
52002008	Namui undag købigwan ñimuyasig purø nuig tøgagøptø, Tiuswei tabig srø wamwandø ñimun trannrrab inchimøtø, nam namashibguen øsig kuigwan tranamdiig kuig køn, kaguende ñimbe namuimbe purø undag kømdeelø misrin gøben.
52002009	Namui nunelø, ñimbe isua gúinrrun, nam øbøøba muraara, muraara marøb melailan, ñimui utu møikkøben namun chi palabigwan ka tranrraindø burrømønrrab, yem, gwaløm truba marøb melaig købig køn, Tiuswei tabig srø wamwan ñimun eshkab kusrenanøb amøñippe.
52002010	Ñimbe ñimashib ashibelø gøben, katø Tiuskucha asha basran, nambe chishig newan tabig, sølgandø maig maramigwan marøb, katø muguen chi tamgaig amønaig købigwan, ñim Criston kørebelai utu.
52002011	Pøs ñimbe ashibelø gøn, nambe ñimun møigwandøgucha kan møskai nui uregwan waminchib lataitøwei,
52002012	‘øyeeg marøb melamig køn’ chib, ‘chigúingucha ka meløgun’ chib, ‘Tius wamabigwei ureesun amønay’ chib, Tius nø ashib karub waisrømayba nui tørguegwalmabiisrømayba ñimun nø wamab wan.
52002013	Inchawei nambe chu urastøgucha Tiuswan ‘ungwa, ungwa’ chibelø guer. Kaguen tru Tiuswei wamwan nam waminchen ñim mørøb uras, ka møguelø wamindig kui lataitø mara utømøtø, Tiuswei wam ciertonig kuitamab isua utig køn ñimbe. Truibe tru ñim kørebelainuube ka basrømøtø, marig misrøb pasran.
52002014	Kaguende ñim, nai nunelø, tru Judea birausrø Tiuswei iglesiamera tru Cristo Jesúsweinug kanbalatø pønrrabelø lataitøwei nebuinab melaig køn. Ñimungucha ñimuim birau misaameratøwei truba rruba kaig indinab melamig nebuig køn, tru Judea birauelan nøm judíosmera kaig indinab melab lataitøweingue.
52002015	Tru judíosmerabe Señor Jesúswan kweetsamba, tru Tius maig karuigwan eshkabelan kweetsamba, namune nømuinukkurri webetamba indig købig køn. Incha truiløbe Tiuswane tab gúi wanrrai marmeelø, maya misaameran ashig kømuingøba inchibelø gøn,
52002016	tru judíos kømø misaameran kaigyugurri wesrailø gønrrai waminchab inchen, waminchamamønrrab namun merab. Øyamay nømui kaig mariilane katøguchinguen gatøguchinguen nemarøb ambubelø gøn. Inchendø Tiuswei namig købig arruppe, nømuim bala purab nuig attrab gøn.
52002017	Namui nunelø, nam ñimba maya yana gøsrøn tarømisra, ashippe, ashmubendø, namui manrraube chu uraskucha ñimune pesannamø tøga bønrrøwa, ñimun malaugue ashchab amrrug købiitø truba rruba inchib melaig køn.
52002018	Incha nambe amrrunrrab inchib melaig køn. Na Pablobe, katø gatø attrab inchib megaben, Satanásbe namun chigøben iløsrka bønsrøbig køn.
52002019	Pøs tru nam tøgagønrrurmab isua munig melamiba, namui kasrag købiiba, katø Señor Jesucristo arruben, nui merrab nam kan corona lataig kanawa nam uta, purø tab gúi mørøb pønrramibe ¿ñimwein gømøtirru?
52002020	Pøs ñimwein gøn tru nam maya nuguen tab gúi mørøb pønrramiba, nam kasrag kui pønrramibabe.
52003001	Inchawei treeg isuptø, treeg isuptø melømønrrab, Atenassrømbe trembe namdøgucha ka gørrømisrtrab isuer.
52003002	Incha namui nuneg Timoteo Jesucristoi tabig srø wamwan larrøbichib inrrai wamindameløyu Tiusweimburabelan marøb, namba lincha marøb megabigwan nambe ñimun ashchai ører, tru ñim kørrønrrabgaig mur isua melønrraimba, ñimui isubigwan Jesucristoinug pønsra tøgagúigwan elachimø, tøgagøbig tøgagønrrab isunrrai martraimba.
52003003	Øyeeg ñimun chine isumdeelø puben, ñim møitøgucha mandøguen gømuilø melømønrrai isuer. Pøs ñimbe yandø ashibelø gøn, namune øyeeløyu puraambub melønrraiwei marigwan.
52003004	Inchawei nambe ñimba amøñippatøwei, øyeeg chine isumdiig puig melamig kønrrun cha, kanmaytø eshkaig købig køn, truibe møimbe ñimguen ashen treeg purebweindan.
52003005	Inchawei treeg isuptø, treeg isuptø megamønrrab ñimui isubigwan Jesucristoinuutø pasra bønrraigwan maig melaitashchab ashchai ørar. Inchippa Satanás, tru kebenøsrkønrrab inchibig ñimun kaigu kegørrøsrkøben, nam ñimuyasig chigøben mariibe ka yandiig chi mariimíig kui lataig kørrømisrtraitamab isua.
52003006	Inchendø gatøle Timoteobe ñimuisrø uña, puppe, namuyasig tru tab wam wammørøsrkønrrab srua arrin gøn ñimui isubigwan Jesucristoinuutø pasra amønaigwanba, truba undaguelø gúigwanba. Katø ñimbe chu uraskucha namune pesannamø, tabig isub tøgagøbelø gúin gøn chib, namgurri ñimun asinrrabna gúi melab lataitøwei ñimgucha treeg isub melabelø gúin gøn chib wamindan.
52003007	Inchawei treekkurri, namui nunelø, namun purø kaig nebuinab purø isuig melamig nebuingucha, ñimui isubigwan Jesucristoinug pasra amønaigu treeg tabig melan daig nam wammøriibe, namuimbe truibe purø nu tab gøtan.
52003008	Ñim Señorweinug tarømisrmø melan dai wammørene, namune ke kan øsiirab lataig køtan.
52003009	Tiuswei merrab ñimgurri nam øyeeg kasrag bønrramig kuigwan, ¿nambe nun mandø incha ungwa tamburab newan ungwa chinrrab gøh?
52003010	Nambe yem gwaløm Tiuswan miab melabelø guer, katøle ñimun malaugue ashchab amrrua, ñimui isubigwan Cristoinug pasra tøgagúigu ñim ke truburab nebuimíig palabigwan nemartrab isua.
52003011	Inchawei nam ñimun gatøle ashchab amrrumig kønrrai, namui Møskai Tiusba, Señor Jesúsba namui maywan kura rrattraimab isuer.
52003012	Ñimui undag købig tøgagúigwan Señorbe truba rruba nemarøb nurab inrrai martrun, ñim kangurrin gangurri undaarayamigwanba, katø mayeelan undaaramigwan chigucha, namgurri ñimun undaarab lataitøweingue.
52003013	Ñimui manrrømeran nøbe tab mur isua bønrrabelø gønrrai martrun tru newan tabigu, ñimun ‘øyeeg marøbelø gøn’ dainanrrabgailø, Tius namui Møskawei merrab pønrramig kønrrai, tru namui Señor Jesús nuyasiitø tarømariilø mayeeløba arrub uras.
52004001	Møimbe yandø, namui nunelø, Tius tab gúi wanrrai marøb llirab amønamig nam mandø kusrenanig køben, ñim treeg marøb amøñibeløbe, treegwane katøguchinguen gatøguchinguen marøb melønrrai iigwan Señor Jesúswei munchiyu øyeeg melønrrigay chib, tiusmanda øyeeg martrurrunrrigay chinrrab inder.
52004002	Ñimbe ashibelø gøn, Señor Jesús treeg martrai karua basriitøga maytø marøb gømigwan nam ñimun eshkaigwan.
52004003	Tiusbe treeg isua wan, ñim newan tabigweindø tarømisrar gønrrai: peg ishuuba, peg møøba trømbøig marmeelø.
52004004	Katø ñim møitøgucha ñimui asrwane isua møra tøgagøm gusremig køn, newan tabig, trømbøig marøb maig købash kømøtø.
52004005	Judíos kømeelø Tiuswan ashmø misaamera latawei trømbøig marøg købiitø ke chinchimmørø inchib, truitø srua ambiilø bønrramig kømøn.
52004006	Inchawei øyeeløyube nui nuneweiwan nuin gúi lataig merrarrawa marmøwei, ke chi chimíig kønmaptø marmøwei indamig køn, Señorbe kerrigu øyeeg trømbøig mariiløgurri nømune møra melønrrai martrun. Nambe kanmaytø ñimun eshkaig købig kuig køn, isuptø gønrrigay cha.
52004007	Kaguende Tiusbe namune wamappe, køsøngønrrapteelø marøbelø gønrrai wamømøtø, masken newan tabig amøñibelø gønrrai wamig kuig køn.
52004008	Inchawei i kusrenaniilan kaashibiibe, mu møwan gashmøtø, Tiuswan gaasan, nui Espíritu Santon ñimun tranøbigwan.
52004009	Ñim nunelan tru undaguelø gømigweimburappe undaguelø gømig køn chib, ñimun pøramibe chi palømøn. Kaguende Tius kusrenanin gøn, kangurrin gangurri ñim undaguelø gønrrai.
52004010	Masken ñimbe Macedonia birau muba kuimburab nunelø warabelan mayeelanba undaguelø gøn. Inchen gøben, nambe, ñim Cristogurri nunelan ‘øyeeg melønrrigay’ chib wamindamønrrun, katøguchinguen undag købig nurab inrrai.
52004011	Warappe, ñimuimburab wasrøndaa tab waramigwan isumig køn, mu mendaigweiwan gømø, ñimuimburabigwan isub, ñimui taska ñimui maramelan marøb, nam ñimun maig martrain garuig treekke,
52004012	ñim treeg waraigwan menda misaamera tabikken gúi asig kønrrai, mun chi miab warømønrrab.
52004013	Ñim, namui nunelan, tru kwawa ka kib lataitø warabelaimburabigwan mandø inchab gúinguen mørmeelø kørrømisrmønrrai nambe eshkanrrab inder, katøganelø tru isua muniiramigwan chigar lata ke chinsraatø isui inchimønrrai.
52004014	Jesucristo kwawa, katø øsiiraigwanma nam køreibe, treetøwei tru Criston kørewa, kwawa, ka kib lataitø warabelane Tiusbe Jesucristoba pera attrab gúi nambe kørewa guer.
52004015	Señor nø maig taig, nambe nø arrumnegatig nam ka øsig amøñibeløbe kwabeløguen ammøwatø nammerrig ambamibe kaanrrun cha trendamønrrun.
52004016	Kaguende Señorbe srømbalasrøngurri wamab kørraarruppe, nø wamigwane mørtrai kandø wamab kørrattrun, kan arcángel tru ángelesmeran nø garub pera basrabigwei wamdøgaba, Tiuswei trompeta wanrrøbiitøgaba. Inchen Criston kørewa kwabeløbe nømmerrig øsiirawa, katøle chab gurrønrrun.
52004017	Inchen nam ka øsig amøñibeløbe tru kwaig warøwa kiagasrabeløba kanbalatø wañiyu srua ambiilø gømønrrun Señorwan palasrø katønrrab. Øyamay nambe managatig Señorba purramig kønrrun.
52004018	Inchawei kangurrin gangurri øyeeg wamindiiløtøga waminchib puruguyay
52005001	Inchen Señor chiwei arrumigwanba, katø mana arrumigwanbabe ñim, namui nunelan, na chi pøramig palømøn.
52005002	Tru Señor arrum gwalømbe kan niliig yem arrub lataitøwei punrrab gúi ñimbe tab ashibelø gøn.
52005003	Misaamerabe ‘ambumay imay tab waramdiig køb, møimbesi yandø chi isub melamikkaig tab waramdiig køn’ chib gøbene, kagøppa, møi møi nømuim balabe pinisailø gømig attrab gøn, kan ishuumisag patsø gwanrriigwan kagøb, møi møi unø tammisrtrab pusrkwab arrub lataitøweingue. Inchen truyugurrimbe mumaygucha wegørramibe kaanrrun.
52005004	Inchendø ñim, namui nuneløbe, løstøyu bønrrømøn, tru gwaløm ñimun kan niliig arrub lataitøwei, ke chi isumø gøben arrinab pønrrønrrain gømø.
52005005	Kaguende ñimbe mayeeløba tørwei ureemera, kwalømyuelø gøn. Nambe løstiigwei ureemera gømøwei, yemyuelø gømøwein guer.
52005006	Inchawei treekkurri, nambe gatøganelø lataitøwei kib lataig amøñimøtø, pesannamø purø isuptø meløgun, trurrigu tab isuamørague.
52005007	Kaguende tru kibeløbe yem guian. Inchen mutsiirabeløbe yem mutsiiran.
52005008	Inchen tru nam kwalømyueløbe, tab isuamøra amøñigun, isubigwan Jesucristoinug pasra tøgagúitøgaba, undag købiitøgaba, truigwane pechoburab chinchimønrrai katabiitøga kasra lataig. Inchen nam kaigyugurri wesrailø gømig munig melaitøgabe petsamig kan tsandzøn casco lataig mara tøga bønrramig køn.
52005009	Kaguende Tiusbe namune nui purø rrømbøig kørig kømdiig namig købigwan utønrrai mara bønsrømøtø, kaigyugurri wesraig kømigwan nebua utønrrain gúig køn, namui Señor Jesucristogurri.
52005010	Nøbe namuyasig purøbasramisra kwaig kuig køn, nam øsig amønai lata, kabe nam kwaimbala lata nøba kanbalatø purramig kønrrai.
52005011	Inchawei kangurrin gangurri masken treeg melamigwan isunrraimba, gatøguchinguen tab mur isua pønrramisrøb amrraimba kangurrin gangurri puruguyay, ñim chabguen yandø treeg marøb melaig køppe.
52005012	Katø ñim namui nunelan trenchinrrab inder, ñimui utu marøb, katø karub pønrrabelane maig købash inchimø, tiusmanda tab inchunrrigay cha, Señorweimburabeløyu tru pera marøb, maig maramigwan treeg marøb melamig køn chib waminchibelane.
52005013	Nømune maya nuguen tab inchib, undaguelø gømig køn, nømui maramelan marøb melaimburø. Kangurrin gangurri tab amønay.
52005014	Katø ñim, namui nunelan, trenchinrrab inder, chigøben marøg kømui inchib pøilane murba waminchigay cha, katø køriiteelane treetø melømønrrai waminchib, katø chiyugøben purø gullaguelane purugub, mayeelanba larrø tammay inchurrunrrigay cha.
52005015	Møikkøben chigøben kaig marene, katøburø nungucha treetøwei marøb gømønrrab isuptø guy. Masken chu uragucha ñimui utube kangurrin gangurri tab inchibelø gønrrab inday, katø mendailø mayeeløba chigucha.
52005016	Chu urastøgucha ñimbe kasraatø amøñib,
52005017	chu urastøgucha Tiusba wamindamigwane elachimø, nøba waminchib,
52005018	chi pub arrindøgucha, Tiuswane ‘ungwa, ungwa’ tamig køn; kaguende Tiusbe ñim øyeeg marøbelø gønrraiwei isua gøn, Cristo Jesúskurri.
52005019	Espíritu Santoi marøb pasraig kan nag lataitøwei ñimuinug pilab pasrabigwane kwabashmøtay.
52005020	Katø ‘chigøben pub attrun’ chib Tius maig karuigwan waminchen kashmumig køn.
52005021	Chiwandøgucha maig køtashchab isua ashibmerrig asamig køn. Incha chi tabigwane elachimø, marøb tøgagørrømisrøppe,
52005022	chigurrimbunø kaigwane marmumig køn.
52005023	Inchen Tius tru chi isumgaig tab gønrrai marøbig, nøtøwei ñimune newan nuindø gønrrai tarømartrun. Ñimun kerrigu newan ñimui espíritun, ñimui møsigwan, ñimui asrwan kaig mariitøga chigucha chillig inchar gømeelø, chishcheelø tøga basrønrrun, tru namui Señor Jesucristo arrumigweyasig.
52005024	Tru ñimun wamabiibe, nøbe maig taigwan treeg marøbig køn. Incha nøbe treegwan martrab gúinrrun.
52005025	Namui nunelø, namuyasig Tiuswan tøga miarrunrrigay.
52005026	Ñimbe namui nunelan mayeelan purø tab wamab, Tiuswei undag købiitøga tasig rranøb ‘ka amøñigueh’ chinrrigay.
52005027	Señorwei merrab nabe ñimun karua basramønrrun, i kilgayu na pørigwan namui maya nunelan lemønrrab gømø, lenrrai.
52005028	Namui Señor Jesucristoi ka yandø tab indiibe ñimba pasrønrrun.
53001001	Na Pabloba, Silasba, Timoteoba kanbalatø misra, Tesalónicasrø iglesian i kilgawan pørar, namui Tius Møskaimba, Señor Jesucristoba kanbalatø pønrrabelan,
53001002	Tius Møskaweinukkurrimba, Señor Jesucristoinukkurrimba tru ka yandø tab indiiba, chi isumgaig tab gøbiiba ñimba pasrønrrun.
53001003	Chu uraskucha ñimuimburab Tiuswan ‘ungwa’ chib gømig køtan, namui nunelø, nam treeg marambuawei maramig søl gúimba. Kaguende ñimui isubigwan Jesucristoinug pasriibe maramburab gatøguchinguen nurab iben, katø ñim møitøgucha kanikkurri kanikkurri undag købig tøgagúikkucha nurab yain gøn.
53001004	Inchawei treekkurri nambe Tiuswei iglesiamerayu ñimuimburab truba tab gúi waminchibelø guer, ñim melabig melaigwanba, isubigwan Jesucristoinug pasra melaigwanba, chine kaig indinab melamig arrubigu, ñim truba isuig puraambub melamig nebuindøgucha.
53001005	Pøs kerrigu iibe tru maig kønrrabigwan Tius nø asha mariibe, sølgandø maig maramigwan marøbig kui ashchai kenamaran, Tius nø ashib karub waisrø ñim kebamrrabgailø gøbigwan kebambamig kønrrai marøb. Treekkurri ñimbe truigweimburab møi ya yeeg kaig indinab melan.
53001006	Tiusbe sølgandø tab asha marøbiibe ñimun kaig nebunrrai marøbelane, nømungucha treetøwei møra melønrrai martrun.
53001007	Incha ñim chine kaig nebui melabelan lata, katø namun lata isramig kønrrai tranrrun. Øyeeg buppe, Señor Jesús nui ángelesmera maramburab marøbeløba, srømbalasrøngurri naabaig arrua, kenamisrøb gwaløm treeg punrrun.
53001008	Tiuswan ashmeelanba, katø namui Señor Jesucristoi tabig srø wamwan mørøg kømui inchibelanba Tiusbe maig kønrrabigwan møra melønrrai martrab attrun.
53001009	Truilane tru managatig pinisainug møra pønrrønrrai pønsrailø gønrrun. Incha Señorwei merrabgurrimba, tru nui maramburab marigwei tørguegwalmabigugurrimba webusriilø gønrrun,
53001010	tru nui misaamera nun maya nuguen tab indig kønrrappa, tru mayeelø nun kørebelø yeekkucha gønrrabmab kwaara asig kønrrappa arrub gwaløm. Inchen ñimgucha tru utu tøga bønrrønrrun, kaguende nam maig eshkab wamindigwan ñim køreikkurri.
53001011	Øyeeg punrraiwei nambe chu uraskucha ñimuyasig Tiuswan ‘purugurra’ cha miabelø guer, ñim treeg kønrrabgailø gúigwan Señor wamigwane nø wamiilø gúi treeg mara tøgagønrrai. Incha nui maramburab mariitøga ñim chigøben tabig martrab isua tøgagúilanba, katø isubigwan Jesucristoinug pasra chigøben marøb gúigwanba newan treeg marig kørrømisrtrai,
53001012	namui Señor Jesúswei munchiwan øyamaybe ñimgurri maya nuguen tab indig køben, ñimbe nøgurri maya nuguen tab indiilø gønrrai miabelø guer, tru ka yandø tab indig namui Tiusweimba, Señor Jesucristoimba maig kønrrain gøben treeg.
53002001	Pøs trube, Señor Jesucristo katø arrumigweimburappa, katø nam nøba tulundzunamigweimburappa, ñim namui nunelan,
53002002	tiusmanda ñim maig isua pønrraigwan ke møi møi peetø isub yunømarøb, ke chinsraatø inchib pønrrønrrai kwaarøsrainab pønrrønrrab gømø chinrrab inder. ‘Tru arrum gwalømbe yandø pun’ chib, ‘Tius treeg wamindingarutan’ chib wamindi lata, kabe ‘treeg køn’ chib eshkaig lata, kabe ‘treeg kønrrun’ chib ‘nam guilga børig køn’ chib waminchib gúi lata mørmønrrigay.
53002003	Ñimbe mumaygucha kegørrøsrkainab pønrrønrrab gømø, melay. Kaguende tru Señor arrum gwaløm pumøwatø, misaamera Tiusweimburabelan elacha, yandø wendøbasrøb, katø tru newan larrø gaig, tru managatig pinisaig kønrrabigu pasrønrrai pasrig kenamisrmøwatøbe treeg pumønrrun.
53002004	Tru møøbe tru chimerandøgucha ‘tius køn’ chib tøgagúilanba, katø chiwan gøben køriibala tabig waminchib tøgagúilanba, ashig kømui inchib søtø basramisrøb, purab nuig misrøb pasrønrrun. Incha treetø gønrrab gúindø, Tiuswei yauguen kebya wamisra, nøashibguen ‘Tius kur’ chib wanrrun.
53002005	¿Na ñimba uñib uraswei na ñimun iigwan wamindigwan isumuitarru?
53002006	Tru kaig martrab møg treeg maramig puben tru uras kenamisrtrai tru merrarrab søtø basrabiibe chi søtø basrain gúi ñimbe ashibelø gøn.
53002007	Kaguende tru mu asiimíig purø gaig pasrabiibe chabguen marøbguen basran. Inchendø tru treeg marmønrrai møi ya merrarrab søtø basrabiibe, søtø gatab pasrabig pasrønrrun tru utugurri wesramnegatig.
53002008	Inchen yandø tru newan larrø gaibe kenamisrtrun. Inchen truigwan Señor Jesúsbe nui trigugurri urriitøgatø kweecha, tru nø tørguegwalmabig arriitøga pinishinrrun.
53002009	Tru larrø gaig arrua mariibe, Satanás purugúitøga marøb attrun, marøppe, Satanás maramburab mariiløtøgaba, nø pasrain gúi ashchai mariilan mariitøgaba, tabig kømíitøga kwaara asha gønrrai marøb pasrailøtøgaba.
53002010	Incha tru kaigyu pønrramsrømay amrrabelan kegørrøsrkamig nøbe chigurrimbunø sølwan gømø, kaløwan marøb kaig martrai pønsrønrrun, kaguende tru kaigyugurri wesrailø gønrrab tru newan ciertonigwan undaaramø, kaashibeløgurri.
53002011	Inchawei Tiusbe tru peløsrkøb kegørrøsrkøbigwan maramburab martrai ørtrun, isa wamindiilan kørenrrai,
53002012	katø tru newan ciertonigwan køremøtø, sølgandø tabigwan mariimeeløyu truba tab gúi inchib marøb pønrrabelane mayeelanba kaigyu pønrrønrrai pønsramig kønrrai.
53002013	Inchendø nambe chu uraskucha Tiuswan ñimuimburab ‘ungwa, ungwa’ chib gømig køtan, Señor undaaraig nunelø. Kaguende srøsrøgurri kaigyugurri wesrailø gømig kønrrai Tiusbe ñimune lawa wesraig købig køn, Espíritu Santogurri tabig chishmarikkurrimba, katø ñimui isubigwan newan ciertonigu pasra tøgagúikkurrimba.
53002014	Tru øyeeg kønrrai isuawei, Tiusbe ñimun wamig køn, tru tabig srø wamwan nam eshkab wamindiitøga, tru namui Señor Jesucristoi tørguegwalmabigwan ñimgucha nebua tøgagønrrai.
53002015	Treeg købene, namui nunelø, maig pønrrabeløbe truyutø tarømisrmø melay, namashib pønrrøwa kusrenaniilan lata, kabe kilgayu pørigwan kusrenaniilan lata truigwane elatchab gømø, tab tøga bønrray.
53002016	Namui Señor Jesucristo nøtøwei, namui Tius Møskaimba tru nø namun undaarawa, tru nui ka yandø tab indiitøga managatig chi isumig kaanrraimba, munig melamig truba tabigwan tranøbiibe,
53002017	ñimui manrrømerayu purø tab gúi pønrrønrraimab isub, ñimui chigurrimbunø tabig marigu lata, tabig wamindigu lata tabig marig kørrømisrtrai treeg martrun.
53003001	Pøs treeg købene, yandø møimbe, namui nunelø, namuyasig Tiuswan miab melørrunrrigay chinrrab, Señorwei wam petø truørø larrøbichib inrrai, trurrigu tru wambe maya nuguen tabig kui mørøb utig kønrrai, tru ñimui utusrø puben, utab lataitøweingue.
53003002	Katø trømbøig marøptø yandø mindiilø, larrø gaig møguelai tasku nam kegørrab melamig kømønrrai tøga miarrunrrigay. Kaguende isubigwan Jesucristoinug pasra tøgagømigwane mayeeløbabe tøgagømøn.
53003003	Inchendø Señorbe chu uraskucha tarømisrmíig kua, nøbe ñimun kørrømø, mur bønrrønrrai purugub, Satanás, tru larrø gaigwei tasku kegørrømønrrai ashib tøga basrønrrun.
53003004	Nambe Señortøgabe treeg kuitamab isua bønrrer, martrai nam karua pønsraigwan ñim møi ya marøb melaigwan lata, katø maramigwan ñimbe marøbig martrab gúi.
53003005	Tiuswei undag købigwanba, maig kuingucha yaandø, yaandø melamig Cristo tøgagúigwanba, Señorbe ñimui manrrømeran trunun nebua tøgagønrrai martraimab isur.
53003006	Namui nunelø, maramigwan treeg marøb melønrrigay chib, Señor Jesucristoi munchiyu, marmø gømø, treeg martrai ñimun karumønrrun, tru Cristogurri ñimui nunelø møikkøben ke chigucha chi marmø, ka uñchabgøba inchib, nam ñimun maig kusrenanig køben treegwan møra marmíibabe linchimøtay cha.
53003007	Pøs ñimbe yandø ashibelø gøn, nam mandø waraig købigwan ñimgucha treetøwei waramig kønrrai. Nambe ñimui utu warappe, chi marmø ka warønrrabgøba inchimøwei,
53003008	kabe namma møigweiwan gøben mappe, chi marmø ka purrøwatø mamøwei indig køn. Masken treeg kømøtø, namma maramigwane isua møra, muraara muraara yem gwaløm marøbelø guer, ñimun møilan gøben kagatø ka tranrraindø munig burrømønrrappe.
53003009	Nambe mu mandamgaig maramig chigar guagurri ñimun ‘purugurra’ chinrrab gaima pønrrømøtø, ñimguen namun asha kusrenrrai isua, øyeeg muraara marig købig køn.
53003010	Nambe ñimba amøñib urassrøweinguen øyeeg kønrrain cha iigwan karua pasrig købig køn: møikkøben maramigwan chi marøg kømui inchibiibe, trube, mabgucha mamumig køn cha.
53003011	Nambe wammøra guer, møiløgøben ñimui utuelø ke chigucha chi marmø ka amøñinrrabgøba inchibelø kuin gúi, nømuimburab gømubendø, mendailaisrø ke ka neesha mørøb.
53003012	Treeg inchib misaamerane nambe Señor Jesucristoi munchiyu marmø gømø, martrai karua basrer, maig maramigwan treeg marøb melønrrain cha, nambe nømun waminder: warappe, nømuiwan marøb wasrøndaa marøb guy cha; mappe, nømuiwan manrrab.
53003013	Inchen ñim, namui nuneløbe, chigøben tabig maramigwane muraarab melønrrab gømø, maray.
53003014	Møikkøben tru i kilgayu maig martrain cha trendaigwan mørmíigwane ñimbe trunune trendø treeg kui yandø asha tøgaguy. Incha truibabe linchibgucha linchimumig køn, treenchene kwartrai.
53003015	Inchendø kaig kønmab ashiptø ashig kømui inchib treeg inchib tøgagømøtø, nuneg kui ashabe, ‘ashiptø megau cha; øyeebe marmumig køn’ chib, eshkab wamindamig køn.
53003016	Señor tru chi isumgaig tab gøbigwan tranøbig, nøtøwei manatøgucha maig kuindøgucha ñimun tru chi isumgaig tab gøbigwan tranrrun. Señorbe ñim mayeeløba pasrønrrun.
53003017	Na Pablo nai taska iigwan pørar, ñimun ‘ka amøñigueh’ chib. Kilgamera møitøgucha na børiiløbe na børig kønmab asamdeelø gønrrai, øyamay pørøbig kur.
53003018	Namui Señor Jesucristoi ka yandø tab indiibe ñim mayeeløba kønrraimab isur.
54001001	Na Pablo Jesucristo nøashib karua ørig, Tius namui Kaigyugurri Wesrabiiba, Cristo Jesús, tru nam nundø isua munig melaig truiba karua basrig,
54001002	nui isubigwan Jesucristoinug pasra tøgaig, tru cierton nai nusrkai lataig ñi Timoteowan i kilgawan pørar. Tius Møskaimba, Cristo Jesús namui Señorba nui ka yandø tab indigwan gøben, lastima asigwan gøben, chi isumgaig tab gøbigwan gøben ørtraimab isua inchar.
54001003	Na Macedonia birausrømay inrrab pasramisra, ‘tiusmanda ñune Efeso kørrømisrtra’ cha eshkaig købig kuig køn, tru møiløgøsrøn sølwan gømø, ke peemaytø gusrenaniiløtøga kusrenanøbelan treegwan kusrenanmønrrai merab ashib pasrønrraimba,
54001004	katø chi treeg kømubendø nømdø isua wamindiilanba, katø nømbe ‘i misaamerainukkurri amrrubelø guer’ chib, tru munchimera kan managuen patsønrrabgaig arrubigwanba, tru gúindø mørøb pønrrømønrrai ashib pasrønrraimba. Treeløbe ka kwayab waramigweindø gøn, tru isubigwan Jesucristoinuutø pasra tru Tiusweimburabelan marøbig marøb ambamigwan purugunrrab gømøtø.
54001005	Inchen na iigwan martrai karua basriibe iig køn: tru manrrau chishchigugurrimba, isub kebachib pasrabigu chi kalø gøn chibig chigaig, tabigugurrimba, katø isubigwan Jesucristoinuutø ka inchib gømø, cierton basra tøgagúigugurrimba undag købig arrubiitøga undaaramig.
54001006	Inchawei møiløgøben truiløma øyeeg kømigwan yandø pella tarømisra, nømuimburab ke ka chine wamincha mørøb gúiløyutø chab tarømisrin gøn.
54001007	Tru maig maramigwan martrai Moisés pørigwane ke nøm gusrenanøbelø gøg kui inchibelø gøn, nøm wamindigwane nømdøweinguen ni chigúinguen mørmøwei, katø ‘iibe treeg kømønrrab gømø, treeg køn’ chib wamindiilan chigucha chigúinguen mørmøwei inchendø.
54001008	Pøs tru maig maramigwan martrai Moisés pøriibe tabigwein gúi ashibwei inchibelø guer, tru chiyuwei maramigwan treegweyasig merrarrawa marene.
54001009	Inchawei tru maig maramigwan pøra warøppe, tru tabig sølwan marøbelain gømøtø børa warig kui nambe ashibelø guer. Treeg kømøtø, tru larrø gailaimba, mørmeelaimba, chigucha Tiuska misaameraimba, kaig marøbelaimba, kaig maramigwane chi kørikkengaig marøb misaameraimba, Tiusweimburabelane ke ka kaigwan lataig inchibelaimba, usri møskalan kweechibelaimba, ka kweecha betaptø amøñibelaimba,
54001010	møguelø ishumburba nømui asrtøga trømbøig marøbelaimba, katø møgueløbe møgueløasiyaitø trømbøig marøbelaimba, misagwan karuindiig melønrrai nila yanøbelaimba, isa waminchipteelaimba: ‘nabe si, isatø waminchimur’ chibendø, isapteelaimba, tru tabig sølwan gusrenanigwan chigurrimbunø kaitøga itøøra bønsrøbelaimba gøn,
54001011	Tius mayanguen tabigwei tru tørbilabig tabig srø wam maig køben treetøwei kusrenanigwan. Truigwane na waminchib tøga basrønrrai Tius nan tranig køn.
54001012	Cristo Jesús namui Señorwan na ‘mayanguen ungwa, ungwa’ chinrrab, muraaramø marøb megamig kønrrai tranøbigwan, kaguende tru nui marameløyu chi isumgaig marøb meganrraptiig kui asha nan pasrigwan.
54001013	Nabe merrabsrømbe nun purø rrømbøig wamaptiig, katø Tiuswei ureemeran kaig maramigwangøba lab, larrø namiguig maig købash inchiptiig købig kuingucha, nane lastima asig køn, kaguende nabe chigúinguen ashmíig køremíig kua, øyeeg marig kuikkurri.
54001014	Inchendø namui Señorwei tru ka yandø tab indiibe naim bala purab nuikken arrig køn, tru isubigwan nuinuutø pasra tøgagømiba, undag købiiba kanbalatø Cristo Jesúsweinug pasrabig.
54001015	Inchawei i trendaibe chi isumgaig isig kømøtø gøn, mayeeløba chi kashmø, ka utamig: Cristo Jesúsbe piraumay arruppe, kaig marøbelan kaigyugurri wesranrrab arrig køben, tru truilai utu purab gaibe na gur.
54001016	Incha Tiusbe treeg køptøwei nane lastima asig køn, tru kaig marøbelai utu na mas larrø gaigwan Jesucristobe chugatikkucha nø nan tammay ka awentab wabig kuin gúi kenamartrab, tru managatig øsig kømigwan tøgagønrrab, tru wendøsrø nun kørenrrabelø nan øyeeg marigwan asha gønrrai.
54001017	Inchawei managurri managatig mayeelaim bala nø ashib wabigwan, managatig øsig wabigwan, kaptøgabe asiimíigwan, Tius nø kandø wabigwan managatig nun purø tab indig kønrraimba, maya nuguen tabig kønrraimba inchar. Treeg kønrrun.
54001018	Timoteo, nai nusrkai lataig, ‘i maramigwan martrunrrig’ cha na ñun karua basrar. Tru ñi maig kønrrabig kuigwan merrabsrøwei ñuimburab Tius maig karuben eshkailan, truilan isua basramisra, Señorweimburabelan elatchab gømø, may gwayanrrig,
54001019	isubigwan Jesucristoinug pasra tøgagúigwanba, isub kebachib pasrabigu ‘chi kalø gøn’ chibig chigaig kømigwanbabe tindøgague. Pøs møiløma nømui isub kebachib pasrabigu ‘kalø gøn’ chib kebati mørendøgucha mørmøwa, tru nømui isubigwan Jesucristoinug pasra tøgagúigwane kan nubi itøgasrai lataig kørrømisra, yandø trubisan.
54001020	Truilai utube, Himeneoba, Alejandroba treeg melan. Inchawei nabe truilane Satanás nø asha martrai nui tasku pønsrar, Tiuswan purø rrømbøig wamumum gusrenrrai.
54002001	Inchawei iilanmerrig marøb gønrrai eshkawa pasramønrrun: ‘øyeeg, øyeeg palai meler’ chib Tiuswan miab, katø Tiusba waminchib, katøganelayasig Tiuswan ‘purugurra’ cha miab, katø mu møguelayasiitøgucha Tiuswan ‘ungwa, ungwa’ tamig køn,
54002002	reymerain gøben, katø nørreelø misagwan ashib karub purrabelain gøben. Masken chi isumø tab waramdiig, ambumay imay chigucha chi kuin gømø, Tiusweimburabelan tabig marøb, chiyutøgucha mu chi tamgaig waramig kønrrai.
54002003	Kaguende øyeebe tabig køn, Tius namui Kaigyugurri Wesrabiibe tab gúinguen asig.
54002004	Kaguende nøbe maya misaamera kaigyugurri wesrailø gønrrai indan, tru nui newan ciertonigwan nebua ashchai.
54002005	Kaguende Tiusbe kandø nøtø gøben, katø Tiusba misaameraimba tøbøtag pasramisra purø waminchibikkucha kandø gøn, Jesucristo møg.
54002006	Truibe nøashib maya misagwan kaigyugurri wesranrrab nø kwaitøga pagaraig køn. Incha iigwane yandø ke treeg maramig buben, eshkab wamindig købig køn.
54002007	Inchawei øyeegweyasig nabe Señorwei wamwan waminchib kusrenanrrai wesrawa pasrig, katø Jesucristo nøashib karua ørig kur, judíos kømø misaameran tru isubigwan Jesucristoinug pasra tøgagømigwanba, newan ciertonigwanba kusrenanrrai. Iigwan nabe isa waminchimur.
54002008	Inchawei chutøgucha møgueløbe Tiusba waminchippe, chi kaig marig chigaig tasigwan chishig kusrub pønrramig køn, truba namig kuim balatø gømøwei, muba aleguiyawa gømøweingue.
54002009	Katø ishumburmeragucha asru keppe, chull ashchai purab tabig kemumig køn, maig kemigwan treetøgue. Pusrugwangucha tamarøppe, ke purø tabig tamarmøwei indamig køn, orotøga, kabe tab sruuzheeløtøga. Katø keiløgucha ke purab nørrøweyelø guemøwei indamig køn.
54002010	Treeg kømøtø, chigøben tabig mariiløyu tabig kønrrab indamig køn, ishumburmera Tiusweyasig tabiitø martrab pønrramisrøbelø maig kømig køben treekke.
54002011	Ishuumisaabe kusreb wappe, niløtø wamig køn, trurrigu maig købendiig inchimø nømun mørøb.
54002012	Kaguende nabe kan ishuumisaabe kusrenanmønrrai inchar, katø møwan ke nø garunrrain gømøweingue. Treeg kømøtø, niløtø wamig køn.
54002013	Kaguende Tiusbe srøsrø marøppe, Adánwanmerrig marig køn, trugurrimbe Evan.
54002014	Inchagucha isa waminchen truyu kebeñippe, Adán gømøtø, Eva guebenig køn. Incha yandø kaig srua irramaikkurrimbe, yandø kaigyu kebenig køn.
54002015	Inchendøgucha ishuube ureg tøgagua, kaigyugurri wesraig kønrrun, tru isubigwan Jesucristoinuutø pasra tøgagøbig tøgagøb, undag købigwan tøgagøb, Tiusweyasiitø tarømarig, trurrigu maig kømigwan tøga uñabe.
54003001	Inchawei i trendaibe chi isumgaig isig kømøtø gøn. Møikkøben Tiusweimburabelan ashib pera pasrønrrab isubiibe, tabigwan marøb meganrrab isun.
54003002	Trube treeg købene, tru Tiusweimburabelan ashib pera pasrabiibe, mugøben ‘ñibe øyeeg køn’ dainanrrabgaig kømig køn. Kan sraindø tøgaig, chigøbendø incha ashmøtø, maig pasramigwan basrabig, maig unamigwan tab isua møra uñibig, katøganelø ‘øyeeg køn’ cha, chi tainanrrabgaig, katø mugøben nui yau pubelane, yaambumay wamønrrab muniitø wabig. Katø kusrenanrrab gaimabig kømø, kusrennøbig,
54003003	vino menrra mucha mutsiiraptiig kømøwei, kwayam lamig larrø chullig kømøwei, treeg kømøtø, purø tab inchibig, kwayamigwan gømø, tab gømigwangøba labig, anwan larrø chullig kømøwei, treeg kømig køn.
54003004	Katø nui yaambu mandø maramigwan asam gusrebig, nui ureemeragucha nø maig taigwan mørøbelø tøgaig kømig køn, maig købash inchimeeløgue.
54003005	Kaguende nui yaambuguen mandø maramigwan asam gusremíibe, ¿Tiuswei iglesiayuelane kan mandø asha marøb pasraiasamø?
54003006	Tru Tiusweimburabelan asha marøb pasrabiibe, Tiusweiwan ke møi srø nebua ashib megabigwan pasramig kømøn, ke purab nuig kurmab inchib guebya, inchippa tru nugwaimandzigwan møra basrønrrai pasrinuutøwei kebeñib megamønrrai.
54003007	Katø nøbe Tiuswan ashmø misaamera mendailø chi tamgaig chiyutøgucha sølwan uñibig kømig køn, nøguen treeg kømubendø, ka isatø inchib pasran dainab pasrømøwei, katø nugwaimandzig chiyugøben kebeñchai pasrigu, truyu kebeñib megamøwei inchai.
54003008	Katø diáconosmera, tru iglesiayu purugunrrai wesrawa pønsrailø chigucha, mugøben chine cha asinamø møguelø gømig køn, chigøben martrab chippe, ka wamindiitø gømø, martrab waminchibelø, katø vinon menrra mucha mutsiirapteelø gønrrab gømøweingue, maramgaigwan mara, ke chincha gøben an nørrø gatøramigwangøba lamøwei inchibelø.
54003009	Tru isubigwan Cristoinug pasra tøgagúigwei sørig pasrabigwane tin døga bønrramig køn, nømui isub kebachib pasrabigu chi kalø gøn chibig chigaig, chishchig tøgague.
54003010	Tru iglesiayu purugub pønrrønrrabelane maig køtashchab ashibmerrig asiilø gømig køn. Inchen yandø ‘chi køn’ damgailø gúikkurrimbe, iglesiayu purugunrrab diáconosmera pønrramisrtrun.
54003011	Katø ishumburmera chigucha, mugøben chine cha asinameelø gømig køn, ambumay imay wam gusrab, wam niga lliramøwei, ka chigøbendø incha ashmøtø, maig pønrramigwan bønrrabelø, katø chiyutøgucha chi isumgaig pønrrabelø, treelø gømig køn.
54003012	Iglesiayu tru diáconosmerabe kan sraindø tøgar gømig køn, katø nømui ureemeran tab asam gusreb, nømui yaambu chitø maramigwan asam gusreb inchibelø.
54003013	Kaguende tru diáconosmera nømui maramigwan tabig marøb pønrrabeløbe truba tab pera marøbelø gúi asiilø gøb, katø tru nømui isubigwan Cristo Jesúsweinug pasra tøgagúigwane masken chigucha chi kørig isumø eshkab pønrrønrrun.
54003014	Na iigwan ñun pørar, petø ñun ashchab attrab isua.
54003015	Inchippa nan petø arrum nebumub chi inchene, trube, Tiuswei yauelai utu ñi mandø megamigwan tab isua basramig kønrrai inchar. Truibe Øsig wab Tiuswei iglesia, tru newan ciertonigweyasiibe pilar lataig, merrarrab pasrabig, truig køn.
54003016	Inchawei mu ‘treeg kømøn’ chib pønrramga, nam Tiusweimburabelan marøb pønrraig mu nebua asiimíig pasrabiibe, purø nuig køn: Cristobe kan møg lataig asrbaig kenamisrøb, Espíritu nune chigucha kalø marmíig, tabig kui kenamarig køb, katø nøbe ángelesmera asig køb, judíos kømø misaamera wammøra gønrrai wamindig køb, yu pirau misaamera nune kørewa pønrramisrig køb, katø nune srømbalasrø tørguegwalmabiisrø utig køb gøn.
54004001	Pøs Espíritu Santobe tørgandø kelarrab eshkan, srabe gwalømmerawane møiløgøben nømui isubigwan Jesucristoinuutø pasra meløwa truyutø melømøtø, chab tarømisra, kwaimandziimera kegørrøsrkøbelan tru gúindø mørøb, katø kusrenaniilø kwaimandziimeraimburabigugurri arrubigwan mørøb guebamrrun cha.
54004002	Treeg kusrenaniiløbe tru purø rrømbøig isa waminchibelø ka palatø tab inchib misaamerainukkurri arrubig køn, kørig tøgagønrrai tru nømui isub kebachib pasrabiibe yandø nasrkwailø tøgar, kan tsandzøn bachibiitøga parri latailø.
54004003	Tru misaamerabe kasharamønrrai meramba, katø mø mamimerane mamønrrai meramba inchun, tru newan ciertonigwan nebua asha kørebelø, ‘truba ungwa’ chib manrrai Tius mara pønsrailan.
54004004	Kaguende chiwandøgucha, Tius nø mara pønsraibe kaig kømø, tabig køn. Inchawei Tiuswan ‘mayanguen ungwa, ungwa’ chib utigwane nambe chiwangucha kashmumig køn.
54004005	Kaguende Tiuswei wamgurrimba, Tiusba wamindikkurrimba tabig chishig kønrrai marig køn.
54004006	Inchawei namui nunelan iilan kusrenanøb, katø tru isubigwan Cristo Jesúsweinug pasra tøgagøm wamdøgaba, purø tabig kusrenanigu treegwan marøb arriitøgaba chishkandø pasramig kønrrai marig basrøwabe, ñibe Cristo Jesúswei truba tab marøb megabig kønrrabguen.
54004007	Chi treeg kømubendø, nømdø isua chugúinguen mørmubendø wamindiilanba, ishumburmera køllizheelø kagatø ka wamincha møriilanba, mørøb pasrømumig køn. Ñibe masken Tiuswei tabigutø marøbig marøb meganrrab isu.
54004008	Asr chishtø gønrrai eshegøb luliima, maitøguen purugúibe, tru mas Tiusweimburabelan maikken elachimø marøb megaig truibeguende, chiyutøgucha lutøgurri tab gønrrai purugubig køn. Kaguende yu møi øsig waraigu lata, katø wendø attrabigu lata, tabigwan trannrrab misrig tøgaig køn.
54004009	I trendaibe chi isumgaig isig kømøtø gøn, mayeelø treeg kuitamab isua chi kashmø utamig.
54004010	Incha øyeekkurriwei nambe i maramigwane ¡gatø! martrab isua marøb, maig kuingucha kullaarab elachimø marøb melabelø guer, kaguende nambe Øsig wab Tiuswan muniirab melabelø gúikkurri, tru mayeelan kaigyugurri Wesrabigwan, nun kørebelaneguende wesrabwei inchibigwan.
54004011	Iilane ñibe maringarub kusrenanrrig.
54004012	Ñi unøtiig kuikkurri mugucha kaasiinab pasrønrrab gømøtø, masken ñibe Jesucriston kørebelayasiibe ñi chi wamindiiløyu lata, maig køben gømø, tab isua unigu lata, undag købigwan tøgagúigu lata, ñui isubigwan Jesucristoinug pasra tøgagúigu lata, kaig marmø chishig unigu lata, nømguen ñun asha kusrenrrai megamig køn.
54004013	Na arrumnegatiibe mayeelai merrab, Tiuswei wamwan pørigwan leb, ‘maig melamigwan treeg marøb melay’ chib, kusrenanøb indamig køn.
54004014	Ñun Tius keta traniitøga chigøben marøbig kuigwane pesannab elachib pasrønrrab gømø, Tiusweimburabelan pera marøb pønrrabelø nøm mayeelø misra nømui tasiimeran ñuim bala estsara, ñi chigøben marøbig kønrrun cha Tius maig karuben ñun eshkaig købigwan.
54004015	Iilandø ñiguen tab isub kebya, truigwandø martrab pasramisr, Tiusweiwan ñi gatøguchinguen nebua ashib megaigwan mayeelø nebua ashchai.
54004016	Pøs maig kømigwan ñiasiitø ñuimburaptøwei tab ashiptø megau, katø tru ñi kusrennøb megaigwan chigucha. Truigwane elachib pasrønrrab gømø, kerriguba marøbig marøb megau. Ñi treeg marøb megawabe, ñiasiitøwei kaigyugurri webib, katø tru gatøganelø ñun mørøbelan chigucha kaigyugurri wesrab inchabguen.
54005001	Kølli misagwane tsakkandø namig wamømøtø, masken tammaytø, wamindamig køn, maig melamigwan treeg marøb megamig køn chib, kan møskawan lataitøweingue. Inchen ureeteelane ñui trag nunelø gúi lataig indamig køn.
54005002	Inchen ishumbur køllizheelane ñui usrin gúi lataig inchippe, srusralmerane ñui trag nuchalø gúi lataig indamig køn, chigøben kaig isua gømøtø, tabig chishigwan isuague.
54005003	Inchen piudamera kerriguwan nømdø gørrømisrar kerrigu mugucha ashchaptiig chigarwane tabig purugunrrig.
54005004	Inchen kan piuda nusrkalø gúi, kabe awelumera gúi tøgaig købene, trube, tru ureemerabe Tiusweimburabigu maig maramig køben treeg marøb, trube, tru nusrkaløbe nømui yauelai chi palabigwane nømwei ashib purrønrrabelø gøn, nømunma maig tabig marig købig køben, kølleelan treetøwei marøb. Kaguende øyeebe Tiuswei merrab truba tab gúi asig køn.
54005005	Inchen piuda tru kerriguwan nøtøzhig, yandø nøtø gørrømisraibe, Tiustøwei purugunrraitamab isua basramisra, yem gwaløm Tiusba waminchib, purugurrunrrig chib miab megabig megan.
54005006	Trune piuda tru nøtø gørrømisrøbig nun maig marøg købendø marøb pasrabiibe, øsig uningucha nøbe kwaig lataig køn.
54005007	Øyeeg maramelangucha marmø gømø, martrain garunrrig, mugøben ‘kailø gøn’ dainab pønrramig chigargønrrai.
54005008	Pøs møikkøben nui nømmisagwan lata, katø nui naachaguelandøweinguen isua ashmíibe nui isubigwan Jesucristoinuutø pasra tøgagúigwan wendøbasraig, katøganelø Tiuswan køremeelø lataguen gømø, purab gaikken gøn.
54005009	Tru munchimeran pøra tøgagúigu kan piudai munchiwan keerøppe, sesenta añoskurrimbuniigwandø pøra gueeramig køn, trurrigu nui keebatø megabig købigwan.
54005010	Truibe chigøben tabig mariiløyu mu gúi asig kømig køn: nui uregwan nørrøranøbig, katø mugøben nui yau pubelan, yaambumay tab wamab wabig, katø Tiuswei misaamera yau puben, srøbmeran kwallibig, katø chine kaig nebuilø melabelan purugub megabig, katø chine tabigwane marøb megabig treekke.
54005011	Inchendø tru piudamera ureeteelø nømdø gørrømisrøbelane, tru munchimeran pøra tøgagúigu nømungucha tøga guerbasamig kømøn. Kaguende nømui asru kaig marøg købig arrubiitø, Cristoinukkurri tarømarene, katø kasharag kui inchib mendabelø gøn.
54005012	Inchabe tru Criston srøtø nebua asha tru nøba pønrrønrrab misrig købigwan treeg martrab gaima, kaigyu pønsrailø gønrrab pønrramisrøbelø gøn.
54005013	Inchagucha ke yamørig, yamørig llirab pønrraptø, yandø pøiløguen misrøbelø gøn. Trurrigu pøiløtø misrmøtø, katø ambumay imay wamniga lliramba, katø chiyugøben guegalamørøb, chi wamindamgailan wamincha møramba inchibelø gøn.
54005014	Inchawei treekkurri piudamera ureeteelø nømdø gørrømisrarbe nabe ka kasharanrrai inchar. Ureemera tøgagøb, katø nømui yaambu mandø burramigwan asam gusreb inchai, Satanás, tru ashig kømui inchibig, chinetø tainab pønrramig chigagønrrab.
54005015	Inchawei piudamera møiløma, pella chab tarømisra, Satanáswei maywan wendautø chab ambubguen indin gøn.
54005016	Kan ishug Jesucriston kørebig nui yau piudamera tøgaguabe, purugub nø asamig køn, iglesia ke tranrraindø muniirab gømig kømønrrai. Øyamaybe tru piudamera kerriguwan mugucha ashchaptiig chigarwan, maig palabigwan ashib tøgagømig chi palømønrrun.
54005017	Iglesiayu maig køben gømønrrai truba tab ashib, Tiusweimburabelan pera marøb pønrrabelane nøm mandø tabig indig kønrrabelø gøben treegwandø tab inchimøtø, maya nuguen tab inchib tøgagømig køn. Tru Tiuswei wamwan waminchib eshkamiguba, kusrennamiguba, truigwandø truba martrab isua merrarawa pønrramisrøbelan.
54005018	Kaguende Tiuswei wamwan pørigube trenchibig køn: “Kan wey, tirigun kwattrai itøbunab megabigwane, mabashig kømub pusalgutsamig kømøn” cha. Incha gatø trenchibig køn: “Chi maramigwan marøb megabiibe tru nø marøb megaimburø pagar utamigwein gøn” cha.
54005019	Tiusweimburabigwan pera marøb pasrabigwane kaig køn dainab kemesrøb srua gønrrai inchimumig køn, tru treeg marigwan kan pailø gúi, pønelø gúi nømashib ashibelø treeg køn chib eshkanrrabelø gaabene.
54005020	Inchendø kaig maramigwan elachimø marøbig marøbelane ‘øyeeg marmumig køn’ cha, mayeelai merrab mur alegamig køn, katøganeløgucha treegwei marmønrrab køriimatønrrai.
54005021	Tiuswei merrappa, Jesucristoi merrappa, katø ángelesmeran Tius lawa wesrailai merrappa, iig øyeeg maramelan marmø gømø, ñi martrai karua basrar, kabe møigwane purømisrøb trugatøtø inchab gømøwei, møigwandøgucha lata asha maramig køn.
54005022	Chigøben marøb pasrønrrai wesrawa basrtrab, ke møi møi tab ashmubendøbe, møigweim bala gøben, ñui tasiimeran estsarmøta, nømui kaig mariilan ñigucha tøgatø marøb pasraig webimønrraimbe. Chigucha kaig martrab gømø, tabig chishig basrønrrig.
54005023	Møingurrimbunøbe, tsøøbitø, tsøøbitø muchimøtø, katø lamøzhig vinogucha mutchig. Kaguende ñibe patsø tre tab gømuinab, kwanrrømeragucha chi gwanrrø gøben katø gatø webarrinabig køn.
54005024	Kaig mariilø kan utu møguelaimbe maig køtashchab asamig pumøwatø tørgandø kenamisrøbguen indan. Inchen kaig mariilø katøganelaiwane tsøndatøsrø treeg kuin gúi nebua asiilø gøn.
54005025	Katø treetøwei chigøben tabig mariiløgucha tru urastø tørgandø asamdiig kenamisran. Inchen tabig mariilø gatø møi møi kenamisrmø pønrrabikkucha, asiimíig treetø gørrømisrmøtø, kenamisrøbig køn.
54006001	Ñim møitøgucha ka karua srua gúindiig melabeløbe ñimun karub pera gøbelane ka palabinø inchib maig købash inchimø, tab indamig køn. Tiuswei munchiwanba, katø tru tabig kusrenaniilanba purø rrømbøig wamindig kømønrrai.
54006002	Inchen ñim møiløgøben, ñimun karub pera gøbelø Jesucriston kørebeløtøwein døgarbe, Cristogurri nunelø gønmaptø, maig køben palabinøtø indamig kømøn. Masken treeg kømøtø, purø tabguen mara rranøb melamig køn, kaguende nømui maramelan ñim mara traninabeløbe Jesucriston kørebelø undaaraig nunelø gúimba. Iigwane kusrenanøb, øyeeg marøb gømig køn chib waminchig.
54006003	Namui Señor Jesucristoi chigucha chi kalø gusrenaniimíig tabiiba, katø Tiusweimburabelan nam marøb gømig kusrenaniiba truig maig køben treetøwein gømøtø, møikkøben ka peemaytø chi tabig kømíig kusrenanøbiibe,
54006004	nøasiitø purø gusrebig kurmab indan, chigucha chi kusremíig købendø. Incha maig kø chib payib aleguiyamig, chigøben wamindiilan kwayam lab wamindamibe, kan kwanrrø lataig nigaig køn. Incha øyeekkurrindøwei truyugurri arruppe, katøgan chigøben tøgagøben pusrkwai asamig arrumba, kwayam lamig arrumba, katøganun trømbøig marøb tsalø wamamig arrumba, chigøben guemesra trømbøig isub amønamig arrumba,
54006005	katø tru kaig maramig isubiitø nømui turmera mindiilø tøga misaameraba ke chi gømubendø ka kwayab gømig arrumba indan. Truiløbe tru newan ciertonigwane kerraig chiga misaamera, Tiusweimburabelan marøb tøgagúigwane nømbe trutøga an marøb pønrramigweyasig tøgar gøn.
54006006	Inchen nam maig tøgagúizhiitøgatø kasraatø melabelaimbe tru Tiusweimburabelan marøb tøgagúiyugurri, chigurrimbunø tøgagømig arrubwei inchibig køn.
54006007	Kaguende nambe yu piraumayma, chigucha chigar yandiig amrruig køppe, katø treetøwei chigucha chigar ambamig kønrrun.
54006008	Inchawei nam mamig tøgagøb, asru kemig tøgagøb indinukkurrimbe, trutøgabe kasraatø amønamig køn.
54006009	Kaguende pua misrøg kui inchibeløbe, chine tabig lataig kenamisrøb arruben, treegwan chull asha kegørran. Incha chine chine nebunrrab isuptø maramgaigwan mariiløyuba, katø ka trømbøig mincha pønrramig kønrrai mariiløyuba kegørra pønrramisren, truiløbe møguelane yandø chindamikkuchagaig misra pønrrønrrai kegørrøsrkøb, managatig kaigu kegørra pønrramig kønrrai mara bønsran.
54006010	Kaguende chigurrimbunø kaig maramig arrubiibe, anwan ¡gatø! ke kan chinchimmørø inchib chull indiiløyugurri arrubig køn. Inchawei møiløgøbenma an døgagug købiitø yandø pella, nømui isubigwan Jesucristoinuutø pasra tøgagúigugurri tarømisra, nømasiitøwei chine chine purø isumdiig puig melønrrab tøga bønrramisran.
54006011	Trune ñi Tiusweyasiitø pasrab møøbe treeg indameløyugurrimbe tarømisramig køn. Sølgandø tabig kømigwanba, Tiusweimburabeløyu tabig kømigwanba, isubigwan Jesucristoinug pasra tøgagømigwanba, undag købig tøgagømigwanba elachimø marøbig marøb megamigwanba, katø maig købendø inchimø, purø tammay megamigwanba, iilan martrig.
54006012	Ñui isubigwan Jesucristoinuutø pasra tøgagúigwane ñi tøga basrønrrab isua gwayab, tru managatig øsig kømig tøgagúigwane pachamørtrab gømø tab tøga basrau, Tius trunun tøgagønrrai wamøben, tru ñi truba yamelai merrab, purø tabig pasrønrrab waminchib pasraig købigwan.
54006013	Katø chigurrimbunø pønrrabigwan øsig kønrrai tranøb Tiuswei merrappa, katø Poncio Pilatoi merrab, purø tabig nø maig kuigwan ‘nabe treeg kur’ chib, waminchib eshkab pasrabig Cristo Jesúswei merrappa, nabe ñune karua basrar:
54006014	tru martrai ñun karua basrigwane kaig mariitøga chillig indig chigaig, katø chigøben ‘kailø gøn’ dainab pasramig chigaig, treeg tøgagønrrai namui Señor Jesucristo kenamisramnegatig.
54006015	Yandø tru treeg maram gwalømmera puben, trunun nø kenamartrab gúinrrun, tru nø mayanguen tab indig, tru nøtø Mayeelaim Bala Pasrabig trurrigu maya reymeraim bala nø Rey, katø maya misagwan ashib karub pønrrabelaim bala Nø Garub Ashib Pasrabig.
54006016	Managuen kwanrrabig kømíig, muguen kemalamgaigu tørguegwalmabigu wabig, nune mu møkkucha asiimíig, katø mugucha nune ashchab gaimaig, Tius nøtø gøn. Treegwan purø tab indiiba, managatig mayeelaim bala karub wamibabe nuyasig kønrrai inchar. Treeg kønrrun.
54006017	Møin gwaløm yu pirau pua misaamerane puarmera guermaptø, purab nørreelø guermab inchib, tru chigurrimbunø tøgagúilø treetø gønrraitamab isumgailøyu ke truyutø isua bønrrømønrrain garunrrig. Masken treeg inchimøtø, nam kasraatø tab gúi warønrrai Tius tru chigucha palønrraingaig tøgagømburab tøgagønrrai namun tranøbigweinug isua bønrrønrrai inchig.
54006018	Tabigwan marøbelø gønrrain garunrrig, truba puarmera misrøppe, nømui chigøben tabig mariiløyu puarmera misrtrai. Tøgagúigwane chigucha merø gúi inchimø, lata pirishib purugunrrab muniitø gøbelø gønrrai.
54006019	Øyamaybe tru wendøsrø attrabigweyasig, tabig pølbasra marøb esegab guebamrrun, øsig kømig, tru managatig cierton øsig kømigwan nebua tøgagømig kønrrai.
54006020	¡Au! Timoteo, ñun chi martrai trana basrigwane tabig isua møra tøgagu, Tiuswane chigucha gømíig marøb wamindiilanba, ke ka wamincha møriilanba, katø tru nømui nørrø nebua ashib kusreb taig chi cierton gømíigwanba, treelan mørøb pasrønrrab gømø meganrrig.
54006021	Pøs møiløgøbenma trunun marøb guebamba, nømui isubigwan Jesucristoinuutø pasra tøgagúigugurrimbe yandø pella, chab tarømisran. Tiuswei ka yandø tab indiibe ñimba pasrønrrun.
55001001	Na Pablo, Tius nan trendø treeg kønrrain gúikkurri Jesúscristo nøashib karua ørig, øsig kømigwan Cristo Jesúsweinug trannrrab misra kørrømisrigwan eshkanrrai ørig,
55001002	nai undaaraig nusrkai lataig, ñi Timoteowan i kilgawan pørar. Tius Møskaweimba, namui Señor Cristo Jesúsweimba tru ka yandø tab indigwan gøben, lastima asigwan gøben, chi isumgaig tab gøbigwan gøben ñuim bala gønrrai isur.
55001003	Chu uraskucha pesannab elachimøtø nabe truigwan, yem gwaløm ñune tøga tøga isua miab megappe, Tiuswan ‘mayanguen ungwa, ungwa’ chibig kur, nai isub kebachib pasrabigu ‘chi kalø gøn’ cha kebachibig chigaig, na treeg marøb pasraig Tiuswan, tru merrabsrø nai kølli misaamera Tiusweyasig maig marøb melabelø gøben treetøwei.
55001004	Ñi kappin gørrøgaigwan isubene, nane gatø malaugue asinrrabna gøtan, na purø tab gúi mørøb truba rruba kasrag pasramig kønrrai.
55001005	Nabe katø gatø isuinabig køn, ñi ka isatø inchib gømø, ñui isubigwan Jesucristoinug cierton pasra tøgagúigwan. Truigwane ñui awela Loidaba, ñui usri Euniceba truilømerrig pølbasra tøgagúig købig køn. Incha møimbe ñuinukkucha truibe pasrømø gømø, pasraitamab isua basrar.
55001006	Treekkurri na nai tasigwan ñuim bala estsaren, ñi chigøben marøbig kønrrai, Tius keta tranig tøgagúigwane pesannab elachib imønrrai, katøyug isunanrrab inchar.
55001007	Kaguende Tiusbe namune køriiteelø gønrrain gømøtø, chishkandø marøbig kønrrain rranig køn, undag købigwan tøgar gønrraimba, asr mumay srua itanmaptø pønrrømeelø gønrraimba.
55001008	Inchawei Señor Jesucristoimburabelan wamindamigwan kørig kui inchib pasrømøwei, namui Señorgurri kailan keeri yau na pasranmaptø kørig kui inchimøwei inchig. Masken treeg kørig kui inchimøtø, Tiuswei tabig srø wamgurri na maig kaig nebuig megaben, treetøwei meganrrab inchi, Tiuswei maramburab marøbig truig maig køben treeg.
55001009	Kaguende namun kaigyugurri wesrawa, newan tabig chishig amøñinrrai wamabiibe nøwein gøn, kabe nam chigøben mariiløgurrin gømøtø, nø trendø treeg martrab isuitøgaba, nui ka yandø tab indiitøgaba gøn. Tru iig ka yandø tab indigwane Tiusbe Cristo Jesúskurri tranig købig køn, chigurrimbunø pønrrabikken kaabenbatøsrøwei.
55001010	Inchen møimbe Cristo Jesús namui Kaigyugurri Wesrabig yandø kenamisren, tru ka yandø tab indig pasrabig købiibe kenamisran. Incha tru managatig kerriguwan kwamig kønrrai marøb pasrabigwane nøbe kerrigu pinisha, tru Tiuswei tabig srø wamgurri tru øsig kømig managuen patsømønrrabigwan tøryu wesrawa pasran.
55001011	Inchen nabe truigwan eshkab waminchibig kønrraimba, Jesucristo nøashib karua ørig kønrraimba, kusrenanøbig kønrraimba wesrawa pasrig kur.
55001012	Incha øyeekkurri nabe øyeeg kaigu pureb megar. Treeg kuingucha øyeeg basrarmaptø chi kørig kuim basrømur. Kaguende nabe mun gørewa basrarmab isua basrar. Na tru srabe gwalømweyasig na nuinug esegawa tøgagúigwane chi puraimønrrai ashib tøga basramig, nøbe maramburab maramigwan tøgaig kui, nabe ashmø gømø, asha basrar.
55001013	Tru chi kalø gømø tabig kusrenaniilø na wamindigwan ñi mørigwane, trunun merrarrawa treetøwei marøb yamig tøgagønrrig, isubigwan tru Cristoinug pasriguba, undag købigwan Cristo Jesúsweinug pasra tøgagúiguba.
55001014	Tru purø tabigwan ñun marøb tøgagønrrai tranigwane, tru namuinug pasrabig Espíritu Santo purugúitøga tab asha tøga basrau.
55001015	Pøs ñibe asha gúinrrun mayeelø Asia birausreeløma nan chab tarømisrigwan, truilai utube Figelo gøben, Hermógenes køben tarømisrig køn.
55001016	Onesíforoi yauelan Tius lastima tøgagønrraimab isur. Kaguende Onesíforobe katø gatø nan chi isumø pishindø pasrønrrai purugubig køn, katø nan kailan keeri yau pasranmaptø kørig kui inchimøweingue.
55001017	Masken treeg inchimøtø, Romasrøma pub latatø, nan wetørramnegatig lawa, wetørrabig køn.
55001018	Señor Onesíforon tru lastima asig kømigwan nebua tøgagønrrai trannrrai isua inchar, tru srabe gwaløm puben. Ñibe yandø tsabø ashibig køn Efesosrøma nøbe namun yeeg purugub megaig købigwan.
55002001	Ñi nai nusrkai lataibe, tru ka yandø tab indig Cristo Jesúsweinug pasrabigu mur isua basrau.
55002002	Truba yamelai malau na waminchen, ñui kalutøga ñi mørig købigwane katøganelan chi isumgaig martraptø møguelan martrai karua bønsrø, nømgurringucha gatøganelan kusrenanrrapteelan.
55002003	Chine isuig megamig pub arrubigu, ñibe namba treegu pureb meganrrab isu, Cristo Jesúswei kan purø tab suldau lataig.
55002004	Kan suldauma chi maramelan marøb meganrrab, truyu kebyaikkurrimbe, katøgan nøørø peg marameløyube kebya megamøn, nun suldau gønrrai pasrøbigwan purø tab gúi mørtrai martrab.
55002005	Katø møig kanab luldashchab kan luløbig chigucha lulrrab pasramisra, luløbelø chitø maramig køben treegwan marmøwabe, tru lulimburø coronan utønrrab gaimanrrun.
55002006	Katø kan kwallibig chigucha pøsra, bøsra gwallabe, ellmarig misrøbigwane nømerrig tulishinrrabigwein gøn.
55002007	Inchawei iig na ñun trendailane ñiguen chi chibig kuitashchab tab isu, pøs Señorbe chiwandøgucha ñi tab chigúi møramigwan tranrrun.
55002008	Jesucristo rey Davidwei misagugurri arrubiibe kwawa, kwailai utugurri gatøle kurrigwan ñibe pesannamø isuagu, tru Tiuswei tabig srø wamwan na maig eshkab kusrenanig, treegwan.
55002009	Inchawei tru wamgurri chinetø kaig nebuinab, kailan keeri yau pasramig nebutan, kan larrø gaig lataikke. Inchendø Tiuswei wambe merrarraig kømøtø basran.
55002010	Inchawei treekkurri chinetø kaig nebub arrubigwan treegwan kerrigu ka pureb megar, Tius nø lawa wesrailayasig tab gønrrai isua, tru kaigyugurri wesrailø gømig Cristo Jesúsweinug pasrabigwanba, tru managuen patsønrrabgaig tørguegwalmabigwanba nømgucha nebua tøgagønrrai.
55002011	Iig trendaibe chi isumgaig, isig kømøtø gøn: Nam nøba kwawabe, katø nøba øsig purramig kønrrun.
55002012	Maya kaig nebub arringucha, melabig meløwabe, katø nø ashib karub waisrøn chigucha nøba ashib karub purramig kønrrun. Nam nun ‘ashmeelø guer’ chibene, namungucha nøbe ‘ashmíig kur’ chinrrun.
55002013	Nambe nøba maig pønrramigwan treeg pønrrømuingucha, nøbe namba maig pasrabiibe chu uragucha treetø pasrabig køn, kaguende nøbe maig køppe, managucha treetø gua.
55002014	Iilane pesannamønrrai isunanøppatø, isunanøppatø meganrrig, ‘øyeeg martrigay’ chib Tiuswei merrab karua basrøb, ke kan chi wamindamgaigwan treetøgatø ke larrøbitsamburab larrøbichib, ambugurri igurri aleguiyab gømønrrai. Treeg mariibe chi tabig purugumøtø, tru wamindigwan mørøbelane ka trømbøig mindishatø kørrømarøbig køn.
55002015	Ñibe ñuimburappe Tiuswei merrab søl marøbig kui asig basrønrrab, purø tab asha isuptø marøb meganrrig. Chi maramigwan marøb pasrabig, chiyugucha køriimisra basrønrrabgaig tru wam newan ciertonigwane, maig kønrrabigwan sølgandø gusrenanøb pasrabig treeg kønrrab.
55002016	Tiuswane chigucha gømíig marøb wamindiilanba, ke ka wamincha møriilanba, treegwan martrab gømø isua basrønrrig. Kaguen treeg waminchibeløbe nømui kaig mariiløyu mas kegørrab ambubelø gøn.
55002017	Inchen nømui treeg wamindiiløbe kan pill-llab pisrø asrwan trerangarub larrøbichib ib lataitøwei martrun. Treeg marøb pønrrabelai utube Himeneoba, Filetoba gøn.
55002018	Pøs truiløma tru newan ciertonigugurri pella tarømisra, tru kwailø øsiiranrrun daibe yandø chab øsiirabguen indin gøn chib, trumay waminchib guebamba, møilanma tru nømui isubigwan Jesucristoinug pasra tøga melaigwane yandø mumaygucha gømuielø melønrrai mindisha kørrømarøb guebambin gøn.
55002019	Inchendø treeg kuingucha, Tius purø may tamara pølbasra pasriibe muguen kønøgamgaig basran. Truyube øyeeg chibig pørig tøgaig: “Señorbe møiløtø nuielø gúigwan ashibig køn” chibiiba; katø: “Møitøgucha ‘Señorwei munchiyu uñibig kur’ chib waminchibiibe kaig marigugurri tarømisramig køn” chibiiba.
55002020	Kan nu yauma pasumera, køtsømera pønrrappe, orotøga mariiløtø bønrrømøwei, andøga mariiløtø pønrrømøwei indan. Treeg kømøtø, tsiitøga mariilø gøben, pirøtøga mariilø gøben bønrran. Møiløbe purø tabig marøbyutø katørab srua gømig køben, møiløbe ka chi marøbyu gøben katørab srua gømelø gøn.
55002021	Inchawei møikkøben øyeeg kaig mariiløyugurri chish misrabe, purø tabig maramigweyasig kan pasun lataig tøgagømig kønrrun, tabigweyasiitø tarømarig, chiyutøgucha Señorweimbe tabig martrabig, chigøben tabig maramigweyasiibe kaima basrønrrabgaikke.
55002022	Matsørelø chinetø kaig marøg kui indiiløyugurrimbe ñibe tarømisr. Incha tru sølgandø tabigwanba, isubigwan Cristoinuutø pasra tøgagømigwanba, undag købigwanba, ambugurri igurri tab unamigwanba ñibe tøga uñ, tru nømui manrrømeran chishchiitøga Señorwan ‘purugurra’ chib wamab tabig waminchibeløba kanbalatø.
55002023	Ke chi wamindamgailan aleguiyam lailøyugurrimba, chugúinguen mørmubendø chinetø cha møriiløyugurrimba tarømisr. Kaguende treeg indiibe ka kwayab gømigweyasiitø marig kørrømisrøbig kui ñibe ashibig køn.
55002024	Kaguende Señorweiwan marøb megabiibe kwayam laptiig kømøtø, masken mayeelan larrø tab inchibig, trurrigu may gusrenanøbig, chigøben pusrkwanrraptiig taingucha namig mørmíig kømig køn.
55002025	Katø mørøg kømub chinetø cha mørøbelane, møi møi tsag wamømøtø, tammaytø sølwan isunrrai purugumig køn. Nømui kaig mariilan isua møra, Tiusweimay lliramigwan inchippa Tius tranøbgunmab isua, tru newan ciertonigwan nøm tab chigúi mørtrai.
55002026	Incha gatøle tab isua møra, tru nugwaimandzig chinetø mara pønsra nømun kegørrøsrka, nø maig martrain gøben, treeg marøb melønrrai merrarrawa tøgagúigugurri wegørrønrrai.
55003001	Katø ñibe iigwangucha isua asha gømig køn, srabe gwalømmerawane tabguen waramga gwalømmera attrab gúi.
55003002	Møguelø ka nømuimburaptø tabig kønrrai inchibelø, anwane ke chinchimmørø inchib chull inchibelø, purø nørreelø misrøb waminchibelø, purab nørreelø misrøb katøganelane keeshaguen ashmeelø, trømbøig tsalø wamamba inchibelø, nømui møskalan larrø mørmeelø, chiwangucha ungwaguengar, Tius kaagúi lataig inchib misaamera gønrrun.
55003003	Ka trendø treeg undaguelø gømigwane chigucha chiga misaamera, namappe, chinchaguen tamaramgaig namabelø, wam gusrupteelø, trømbøig maramigwane ke treeg maratøweim buraambubelø, nømun gømøbashtø trømbøig mara betab misaamera, chigurrimbunø tabigwane larrø tsaleelø,
55003004	chi gømubendø tabelan kailai tasku purøøra pønsrøbelø, chi maramigwan tabguen isumubendø møi møi marøbelø, nørreelø guermab isubiitø ke chinsraatø inchibelø, chine tab gúimørøb maramigwangøba undaarabelø gønrrun, Tiuswan gømøtø.
55003005	Tiusweimburabigu truba tabig amøñib lataig inchendø, tru maramburab marøbig Tiusweiwane chigucha gømíig mara tøgar gøn. Øyeeg misaamerane tarømisr.
55003006	Kaguende tru treeg marøb møguelai utuelø møiløgøben køn, ishumburmera chiyu gøben mur isua bønrrømøwa, chigurrimbunø kaig marøg købig arrubig srua ambiilø, kaig mariitø netsailai yamerayu kebamba, tru ishumburmeran kegørrøsrka treetø rreetø melønrrai srua gøbelø.
55003007	Inchen tru ishumburmerabe chu uraskucha kusreb chib meløbendø, tru newan ciertonigwane managuen nebua ashchab gaiman.
55003008	Tru Janesba, Jambresba Moiséswan chi marmønrrai søtøluløbelø latawei, tru møgueløbe tru newan ciertonigwane treetøwei søtøluløbelø gøn. Truiløbe nømui turyube trømbøig maramig isubiitø netsailø, isubigwan Jesucristoinug pasra tøgagúigugurri tarømisra misaamera gøn.
55003009	Inchendø ke øyeetø, øyeetø gúimbe martrab gaimanrrun. Kaguende nøm chigúinguen mørmubendørre marøb gúigwane mayeelai malau tørgandø tørmarig kønrrun, tru pailø Janeswanba, Jambreswanba maig purayaig treetøweingue.
55003010	Inchendø ñibe ñuimburappe na maig kusrenaniilan tab ashibig køn, na mandø unigwan, na maig martrab isuigwan, nai isubigwan Jesucristoinuutø pasra tøgagúigwan, maya chindingucha tammay megaigwan, undag købig tøgagúigwan, chine pub arringucha tarømisrmø, megabig megaigwan.
55003011	Katø chine chine nan kaig marinab megaigwan chigucha, purø isuig megamig chinetø puigwan, Antioquíasrø Iconiosrø, Listrasrø nan yeeg trømbøig pui megaigwan. Øyeeg chine trømbøig puig isuig megaben, kerrigu øyeelø chine pub arrubigugurri Señorbe nan chi gømø ka purayamig kønrrai marig køn.
55003012	Inchawei mutøgucha Cristo Jesúsweimburabeløyu tabig amøñinrrab inchibeløbe, isa gømøtø, kaig indinab melamig kønrrun.
55003013	Trune tru larrø gaig møgueløba, katø tabzhig wamincha kaigyu kegørrøsrkøbeløbabe treetøguen gømø, purø gailøguen misrøb amrrun, nømguen may wamincha kegørrøsrkailøtøwein gøbendø, may wamincha katøganelan kegørrøsrkøb.
55003014	Trune ñibe tru ñi kusrewa tøgagúigu, truyutø megabig megau, tru ñi trunun treeg kuitamab kørewa tøgagúigwan. Pøs ñibe isua gúinrrun ñun truigwan mumera gusrenanig købigwan.
55003015	Inchagucha ñibe unøgurri Tiuswei tru newan tab wam pøriilan yandø ashibig køn, truiløbe ñune kusrebig kønrrai martrun, tru isubigwan Cristo Jesúsweinug pasrikkurri kaigyugurri wesraig kømig kønrrai.
55003016	Pøs Tiuswei wamwan pøriibe kerriguba Tius nui wamwan øyamay chinrrai isungaruben treeg pøriilø gøn, trurrigu kusrenanamibe purø tabig, kalø marigwan nebua ashchai wamindamig lata, kalø maren sølwan martrai watsamig lata, tru sølgandø maramig kønrrai kusrenanamig lata,
55003017	Tiuswei møøbe chigurrimbunø tabig maramigweyasiibe chigucha palømíig newanig kønrraingue.
55004001	Tiuswei merrappa, katø Cristo Jesús, katøle kenamisra arrua, tru nø ashib karub wamigwan nø tøga basramisra, tru øsiguelanba, kwaig warabelanba, maig kønrrabigwan nø asha martrabigwei merrappa, marmø gømø martrai ñun karua basrar:
55004002	Tiuswei wamwan eshkab kusrenanrrig. Wamindamdiig kui lata, wamindamdiig kømui lata nui wamwane waminchab muniitø basrabig kønrrig. Katø øyeeg maramig købig kuin gúi nebua ashchai waminchib, kalø marmønrrai wachib, kullaaramø tranrrønrrai purugub, trurrigu tsag inchimø, tammay Tiuswei wamwan kusrenanøb pasrønrrai pasrar, ñune.
55004003	Kaguende tru chi kalø gømø tabig kusrenanig Tiuswei wamwan misaamerabe mørøg kømui inchib pønrram gwalømmera punrrab gøn. Nømbe ke chine peetø mørøg køb mendindø gúig køppe, nømui trømbøig isuiløyu maig køben treegwan marøb gømig, kusrenanøbelø srøitø srøitø tulishib truba nørrø pera gønrrun, nøm chi mørøg kuin gøben treegwan waminchabelø.
55004004	Incha tru newan ciertonigwane mørøg kømub tarømisra, chi treeg kømubendø nømuinetø isua wamindiilan mørøb gønrrab chab lliranrrun.
55004005	Trune ñibe ñuimburappe chiyutøgucha maig basramigwan tab asha basrau, maya kaig pub arringucha treegu ka megab, Tiuswei tabig srø wam kaigyugurri wesrabigwan trusrøn rrusrø waminchib llirab, Tiusweiwan ñi maig maramig tøgagúigwane newan martrig.
55004006	Kaguende nabe yandø naimburappe na øsig kuigwan Tiusweyasig keta trannrrab kweetsig kømig yandø ke lutau basrøben, yandø na kwawa webya yamibe puim basran.
55004007	Nabe nai kwayamigwane purø may gwayawa basrar. Katø chu pumsrøngatig lulamigwane trusrøngatig lula, isubigwan Jesucristoinuutø pasra tøgagúigwane maig tøga basrabig kuig treetø ka tøga basrar.
55004008	Inchawei maig kønrrabigwan sølgandø tabig marimburø utam corona esegaig tøgagur. Truigwane Señor, tru maig kønrrabigwan sølgandø tabig marøbig, tru gwaløm nan tranrrun. Tranøbgucha nandø rranmøtø, katø mayeelø tru nø arrumigwan truba rruba tab gúi isub muniirabelane, mayeelanba trannrrab gúinrrun.
55004009	Timoteo, petø nan ashchab attrab inchunrrig.
55004010	Kaguende Demasbe i pirauigwangøba undaarab guebya, yandø nane elachippa, Tesalónicasrømay yaig køn. Inchen Crescentebe Galacia birausrømay iben, Titobe Dalmacia birausrømay yaig køn.
55004011	Yube ke Lucastøwei naba kørrømisran. Marcoswane lawa, ñi pera attrunrrig. Kaguende nøbe tru nai marameløyu truba nu purugunrrautan.
55004012	Inchen Tíquicone nabe Efeso ciudasrømay ørig køn.
55004013	Incha ñi arruppe, Troassrø Carpoi yau tru na kørrømarig, nai pala itøgueigwanba, kilgamera pøriilanba srua attrunrrig, katø trugurri tru gatøgan guilgamera mas palønrrabelane pesannanrrab gømø.
55004014	Alejandro, tru tsandzøndøga chigøben marøbiibe, nane chinetø truba rruba kaig marig køn, nø maig marigwan Señorbe truburø maig tranamigwan trannrrab gúinrrun.
55004015	Tru møwane ñigucha isuatø ashiptø uñchig. Kaguende Tiuswei wamwan nam waminchimønrrai truba rruba søtøluløb gurrig køn.
55004016	Tru maig maramigwan asha marøb purrabelai merrab ke srøsrø nan payib srua gønrrab pølbasrendø, tru naimburab ‘na treeg mara basrømur’ chib, megabenma, nane mugucha purugumøtø, masken nandø elacha, mayeeløba ke chab tarømisrøptindig købig køn. Nøm øyeeg marigwan Tius isua ulø baymuimbe gøn.
55004017	Treeg kuindøgucha, Señorbeguende naba pasrøwa, chigúingucha kullaaramø, mur basrønrrai purugúig køn, Tiuswei wamwan nagurri eshkab kusrenanig kørrømisren, mayeelø judíos kømø misaamera truigwan truyu nebua mørig kønrrai. Incha nane Señorbe león lataigwein rrigugurri kerraig køn.
55004018	Katø Señorbe nane chine kaig nebunrrab pønrrabigugurri chi gømø, ka purayamig kønrrai, chi indiimíig ashib tøgagønrrautan, srømbalasrø nø ashib karub waisrø tøga wamigweyasig. Tørguegwalmabiibe Tiuswein gønrrun managatig. Treeg kønrrun.
55004019	Priscilanba, Aquilaswanba, Onesíforoi yauelanba ‘tab ka amøñigueh’ tan chirrunrrig.
55004020	Erastobe Corintosrø kørrømisren, Trófimone Miletosrø kwanrrø gørrømarar.
55004021	Pishim bølmera guebimøwatø ñibe petø attrab inchig. Eubulo gøben, Pudente gøben, Lino gøben, Claudia gøben, katø nunelø mayeelø truilø chigucha ñun ‘ka uñguh’ chirrunrrig cha, øran.
55004022	Señor Jesucristobe ñiba pasrøben, nø ka yandø tab indikkucha ñimba pasrønrraimab isur.
56001001	Na Pablo Tiusweiwan marøb megabig, Jesucristo nøashib karua ørig kur, Tius nø lawa wesruilan, tru isubigwan Jesucristoinuutø pasra bønrramigwanba, katø tru newan ciertonigwan nebua asamigwanba na purugub pasrønrrai, tru Tiusweimburab tabig amønamigumay amrrai marøb pasrabigwan.
56001002	Tru isubigwan Jesucristoinug pasra tøgagúiba, tru maig kuigwan nebua ashib ambiibabe, tru managatig øsig kømigwan tøgagønrrurmab isua munig melaigu truyu basran, Tius tru mana isa waminchimíig, chigurrimbunø købigwan marmøwatøsrøwei tru nø trannrrab misra kørrømisrigu.
56001003	Inchen møimbe yandø truigwan maram gwalømmera pubene, Tius namui Kaigyugurri Wesrabig nan martrai karua basren, trunun na eshkab kusrennen, nui wambe yandø truyu kenamisran.
56001004	I kilgawan ñi Titon pørar, nam pailøba namui isubigwan kanguelarrøtø Jesucristoinug pasra tøgaig, ñi nai trag nusrkai lataigwan. Namui Tius Møskaimba, Cristo Jesús namui Kaigyugurri Wesrabiiba, nui ka yandø tab indigwan gøben, chi isumgaig tab gøbigwan gøben ñun tranrraimab isur.
56001005	Na ñun tru Cretasrø kørrømarøppe, trusrø tru chi maramelø lutø gørrømisriilan lutøgurri tab tamarøb kerrigu chab patsø gønrraimba, katø pueblomørig iglesiamerayu Tiusweiwan pera marøb pønrrønrrabelø wesrawa bønsrønrrai, ñune trusrø treeg kørrømarig køn, na ñun maig martrai karuigwan treeg martrai.
56001006	Tiusweiwan pera marøb pasrabiibe mugøben ‘chi køn’ dainanrrabgaig, kan sraindø tøgaig, katø ureemeragucha Jesucriston kørebelø tøgaig kømig køn, nømun ‘maig marøb amøñig køben amøñibelø gøn’ chib wamindinabelø, kabe ‘mørmeelø larrø gailø gøn’ chib wamindinabelø treeg ureg kømøtø.
56001007	Kaguende Tiusweimburabelan ashib pera pasrabiibe ‘øyeeg køn’ dainanrrabgaig kømig køn. Ke nø maig taigwandø, martrai inchibig kømøwei, kuchigurrindø ke chinsraatø inchib namabig kømøwei, mutsiiraptiig kømøwei, kwayam lamig larrø chullig kømøwei, ke maramgailan marøb, an nu gatøramigwangøba chullig kømøwein gømig køn.
56001008	Masken treeg kømøtø, mugøben nui yau pubelane yaambumay wamønrrab muniitø wabig kømig køn. Tabigwane undaguig, maig unamigwan isua møra uñibig, sølgandø tabig marøbig, Tiusweimburabeløyu newan tabig uñibig, asr mumay srua itanmaptø uñmíig kømig køn.
56001009	Tiuswei wamwan chi isumgaig ciertonigwan maig kusrenanigwane, tindøga basrabig kømig køn, chi kalø gømø tabig kusrenaniitøga katøganelan ‘maig maramigwan treeg maray’ chib wamindamiba, katø ‘kalø maran’ chibgøba waminchibelan, nømguen galø marøbelø gúin gúi nebua ashchai wamindamiba.
56001010	Kaguende nøm maig martrab chippe, ke purab purab pønrramisrøbelø gøben, wamdø nigarmera gøben, katø may wamincha ka kegørrøsrkøbelø gøben truba nørrø gøn. Tru treeg inchibeløbe judíosmera tru asru circuncidawarmera, truilørre mas inchibelø gøn.
56001011	Inchawei treelane waminchib gømønrrai mera, nømui trigwane kandø gasra basramig søl gøn. Kaguende chi maramíig mara an nørrø tøgamisrøg køb, ke yaba, yaba yandø mandøgucha gømuielø melønrrai mara gørrømarøb amrrun, chi kusrenanamgailan kusrennøb.
56001012	Tru Cretasrø kan møg nømui utuig nømui tiusmeraiwan waminchibiitøwei nøm tøgagúima trendaig købig køn: “Cretasrø misaamerabe chu uraskucha isa waminchiptø warabelø, animal lataitøguen gømø purab gailø, kan mabgucha ¡gatø! mamburab mabelø, trurrigu pøgølelø gøn” cha.
56001013	Truig trencha wamindiibe isa gømø, sølwei wamindig køn. Inchawei nømune waminchippe mørmø gømø, mørtrai mur waminchig, tru isubigwan Jesucristoinug pasra tøgagømigwan chi kaiba lindiimíig chishig tabig tøgagúigwane,
56001014	judíosmera ka nømdø isua wamindiilø tøgagúilan tru gúindø mørøb pønrrømøwei, katø møguelø tru newan ciertonigugurri tarømisrar chi maramigwan nømdø pønsrailan tru gúindø marøb pønrrømøwei inchai.
56001015	Chi trømbøig isumeelø chishig tabig isubelaimbe chitøgucha tabig chishig køn. Trune Tiuswan chigucha køremeelø, larrø rrømbøig isubelaimbe chigucha chi tabig chishiibe chi gaagøn. Kaguende nømui turyu isubiiba, isub kebachib pasrabiiba truiløbaguen larrø rrømbøig mindiilø tøgar gøn.
56001016	Tiuswei mayu amøñibelø guer chibendø, nømui chigøben marøb amønaitøgabe chi ashmeelø gúi lataitøweih marøbelø gøn, ashikken gønrrabgaig køsøngønrraptiig marøbelø, larrø mørmø misaamera, chigøben tabig maramigwane martrabga misaamera gøn.
56002001	Trune ñibe waminchippe, tru chi kalø gømø tabig kusrenanig, truig maig køben treegwan waminchig.
56002002	Møguelø kølleeløbe chigøben incha ashmø, maig pønrramigwan bønrrabelø gønrraimba, mugøben chine cha asinab pønrrømeelø gønrraimba, isua møra misaasun amøñibelø gønrraimba, isubigwan Jesucristoinug pasra tøgagúigwane chi kaiba lindiimíig chishig tabig tøgagønrraimba, undag købigwan tøgar gønrraimba, chine pub arringucha melabig melønrraimba waminchig.
56002003	Katø treetøwei ishumburmera kølleeløbe, Tiuswei ureemerasun maig amønamigwan amøñibelø gønrraimba, wam gusrab wamniga llirapteelø, vino mutsamigwan larrø chullelø gømønnrraimba, tabigwane katøganelanguen kusrenanøbelø gønrraimba waminchig.
56002004	Øyamay nømbe tru keløbar ureetø ishumburmeran: isua møra misaasun amønamigwan, nømui kelan, nømui uregwan undaguelø gømigwan,
56002005	tab isua møra amønamigwan, chi kaig marmø chishig amønamigwan, nømui yaambu chi maramelan asha marøb purrabelø gømigwan, tab inchibelø gømigwan, nømui kelø maig chiben treeg melamigwan waminchibelø gønrrai, ‘Tiuswei wamwan chi tabig kømøn’ chib kaig wamindig kømønrraingue.
56002006	Katø matsørelan chigucha ‘øyeeg, øyeeg marøb gømig køn’ chib, isua møra amøñibelø gønrrai waminchig.
56002007	Ñi chiyutøgucha tabig mariiløyu nømguen trunun asha kusrenrrai marøb kenamar. Incha ñui kusrenanamigu ñibe kusrenanøppe, maig kusrenanamigwan isa gømø sølwan gusrenanøb, ka indzab marøb lataig kømøtø tab gusrenanøb,
56002008	katø waminchibgucha wamindamgailan waminchimøwei, mu ‘øyeeg kalø gøn’ damgaig waminchib kusrenanrrig. Tru namun tsalø gúin bønrrabeløguen namun møigwandøgucha chi chaguen kaig waminchab gaima, kørig misraguen gørrømisrtrai.
56002009	Katø tru karuindiig melabeløbe, nømun karub pera gøbelø nøm maig karuben, ‘chiyutøgucha treeg marøb melamig køn’ chib waminchig, karub pera gøbelø tab gúi mørøb purrønrrai marøbelø gønrraimba, katø trigu rrigu løtapteelø gømønrraimba,
56002010	katø chigøben tsøgøl inchipteelø gømø, masken newan chi isumgaig tabig marøbelø gúi asiilø gønrraimba, Tius namui Kaigyugurri Wesrabigwei tabig kusrenanigwan nøm chi marigutøgucha purø tab gúi asig kørrømisrtrai.
56002011	Kaguende tru Tiuswei ka yandø tab indiibe maya misaamera ashchai kenamisrin gøn, tru kaigyugurri webambamig kønrrai.
56002012	Inchen tru ka yandø tab indiibe møi ya nam øsig warain gwaløm, isua møra misaasun amønamig kønrraimba, maig kønrrabigwan tabig sølgandø maramig kønrraimba, Tiuswan maikkucha pesannamø tabig amønamig kønrraimba kusrenanøbig køn, Tiusweimburab trømbøig kaig maramelanba, chigøben ke trømbøig marøg køtanmaptø marmumigwanbabe yandø elachar gømig kønrrai,
56002013	tru nam isua munig melaig mayanguen tabigwan muniirab melappe, Jesucristo tru namui purø nu Tius namun Kaigyugurri Wesrabigwei tørguegwalmabig kenamisramigwan muniirab.
56002014	Kaguen nøbe nøashib namuyasig kwaig køn, chigurrimbunø purø rrømbøigugurri wesranrrappa, katø kerrigu newan chishelø, nui misag søtømera nuyasiitø gønrrai martrappa, katø tabig maramigwane marmø gømø martrab inchibelø gønrrai.
56002015	Ñibe iilan waminchig ‘øyeeg, øyeeg marøb gømig køn’ chib; ‘øyeeg maramibe kalø gøn chib; marmøtay’ chib. Waminchippe, mu mandamgaig waminchig; ñun mu kaashib gønrrain gømøtøgue.
56003001	Misagwan ashib karub purrabelan lata, katø chi maramigwan martrai karub purrabelan lata, truilø maig chiben treeg melabelø gønrrai, isunanøb waminchig, chi garuben mørøbelø gønrraimba, chigøben tabig maramigwane martraptø bønrrabelø gønrraimba,
56003002	mugøben gatøganun chi kaig waminchimeelø gønrraimba, kwayam lapteelø gømøtø, masken tab inchibelø gønrraimba, maig købash inchimø, mu misaamerandøgucha tabig marøbelø gønrraimba.
56003003	Kaguende merrabsrømbe namgucha Tiusweimburabelane larrø chugúi mørmeelø, Tiuswan mørøg kømui inchibelø, pella amøñibelø, chigurrimbunø trømbøig marøg købiiba kaig mara tab gúi mørøb waramibatø srua ambiilø, kaig maramigwangøba isubelø, chigurrin gøben gatøganun pusrkwai ashib, namun katøganelø larrø tsalø asiilø, katøganelan namgurrin rreetøwei tsalø ashib nambe treeg amøñibelø gøbig ker.
56003004	Inchen Tius namui Kaigyugurri Wesrabigwei tru ka yandø tab indiiba, nui undag købiiba maya misagweyasig yandø kenamisren,
56003005	nam chigøben sølgandø tabig marøbelø gúimba gømøtø, nøbe lastima asig maig køben, namun kaigyugurri wesraig køn. Treeg marøppe, srøilø gønrrai pillmaikkurrimba, Espíritu Santo namun peemayelø gønrrai srøig yunømarikkurrimba gøn.
56003006	Nøbe Espíritu Santon tøgagømburab tøgagønrrai namuim bala ørig køn, namui Kaigyugurri Wesrabig Jesucristogurri.
56003007	Nui ka yandø tab indiitøga namune chi kaig kømeelø lataig tabig kørrømara, ketigwan utønrrab ureemera gønrrai kørrømarig køn, nam tru managatig øsig kømigwan tøgagønrrurmab isua munig melaig truig maig køben treeg.
56003008	I trendaibe chi isumgaig isig kømøtø gøn. Inchawei iigwan waminchippe marmø gømø, treeg martrai waminchig Tiuswan kørewa bønrrabeløbe chigøben tabig maramelangøba marøb melønrrab inchai. Kaguende tru iig tabig mariiløbe misagwan truba tabig purugunrrabig køn.
56003009	Inchen ke ka yandø kwayam lailanba, katø nambe i misaamerainukkurri amrrubelø guer chib wamindiilanba, kangurrin gangurri ke chab guemøriyab katø tru aleguiyam lailanba, maig maramigwan martrai Moisés pøriiløyu, øyeeg chibig køn chatø ambugurri igurri tru wamindiilanba, treelan tru gúindø mørøb pasrønrrab gømø. Øyeebe chi purugunrrabgailø waminchimuinguen wamindiilø gøn.
56003010	Møikkøben Tiuswei ureemeran nøørø gatøgan søtø marøb uñibigwane ‘øyeebe maramig kømøn’ chib kan pamaygatig wama wamincha, wamindigwan mørøg kømui inchene, yandø treeg møwane chi asamig kaanrrai tarømisramig køn.
56003011	Kaguende øyeeg møøbe yandø nøasiitø tsabø minchaig, kaig marøbig, nui kaig mariitøgatøwei kaigyu kebeñaig køn.
56003012	Artemaswan gúi, kabe Tíquicon gúi ñuimay na ørene, Nicópolissrømay nan ashchab, petø attrab inchunrrig. Kaguende nabe tru pishim bølmerawane trusrø tsunrrab inrrab isur.
56003013	Tru maig maramigwan martrai romasreelai pøriilan ne ashibig kusreb møg, Zenaswanba, Apoloswanba, nømui ambamigwan amrrai, chigucha palab punrrain gømø, purugunrrig.
56003014	Pøs chigøben ke purugumdiig pub arruben treegu purugunrrab, namuieløgucha tabig maramigwane kusreb ambamig køn, ke chigucha marmeelø gønrrab gømøtø.
56003015	Mayeeløba naba amøñibeløbe ‘tab ka amøñigueh’ cha wam øran. Nam lataitøwei nømui isubigwan Jesucristoinuutø pasra bønrrøwa namun undaarabelan ‘ka amøñigueh’ tan chirrunrrig. Tius nui ka yandø tab indiibe ñim mayeeløba pasrønrrun.
57001001	Na Pablo Cristo Jesúsweimburabelan marøb megaikkurri kailan keeri yau pasrabiibe, namui nuneg Timoteoba misra, ñi nai undaaraig namui maramigu lincha marøbig, Filemónwan gøben,
57001002	katø namui nuchag Apian gøben, trugurri Arquipo tru namui marameløyu, marig kørrømisrtrai tranrrab megabigwan gøben, katø tru iglesia ñui yau tulundzunabelan gøben pørar.
57001003	Tius namui Møskaimba, Señor Jesucristoba nui ka yandø tab indigwan gøben, chi isumgaig tab gøbigwan gøben, ñimun tranrraimab isur.
57001004	Tiusba waminchippe, chu urastøgucha ‘ungwa, ungwa’ chibig kur ñun isub.
57001005	Kaguende ñui isubigwan Señor Jesúsweinug pasra tøga megaigwanba, katø Tiuswei misaameran ñibe truba undaguig køn daigwanba wammørikkurri.
57001006	Inchawei tru ñui isubigwan Jesucristoinug namba lata tøgagúig, truibe truba tabig purugub pasrønrrai Tiuswan miabig kur, tru Cristo Jesúsweinug nam chigurrimbunø purø tabig tøgagúigwan nebua ashchai.
57001007	Kaguende nane truba rruba kasrag køb, truba tab gúig kuig køn, tru ñui undag købikkurri. Kaguende Tiuswei misaamerai manrrømerabe, ñigurri pishindø tab gúig kasraatø pønrrønrrai marin gøn, ñi nai nuneg.
57001008	Inchawei nabe Cristogurri mu chi chinrraingaig, ñi maig maramigwan treegwan martrai karua basramig tøgagøbendø,
57001009	treeg inchibgunrriibe tammay undag købiitøga tiusmanda treeg martrurrunrrig cha, ñun miawa pasrar, na Pablo, yandø køllig, na møi ya Cristo Jesúsweiwan marøbig kuikkurri kailan keeri yau pasrabig.
57001010	Nai nusrkai lataig Onésimoyasig ñui merrab purøwaminchab inchar, na kailan keeri yau pasrøwa, nai unø lataig misra basrabigweyasig.
57001011	Onésimobe merrappe chigucha gømíig købig kuig, møimbe ñuyasig lata, nayasig lata, chiyutøgucha ke nø burugub megabig misrin gøn.
57001012	Incha nabe gatøle nune ñuimay ørar, tru nai manrraugurri undaaraigwan.
57001013	Pøs naba kørrømisrtrai nune, nabe kørrømarøbmørø isuig køn, Tiuswei tabig srø wamgurri nan merrarrawa keerig pasrøben, ñi burugub megab lataitøwei nan purugub meganrrai.
57001014	Inchendø ñimerrig maig tainguen ashmøwatøbe, nabe ke treeg martrab inchimuig køn. Tru na ñun øyeeg martrunrrig taigwane, ke na ñun treeg maramne indig kømøtø, uyube ñi maig maramdiig køben treeg asha martrai inchar.
57001015	Onésimo kan maya yanagatig ñun øyeeg tarømisrøppe, katøle managatig ñi nun yandø tøgagørrømisramig kønrrab gua, øyeeg tarømisrig kuitamab isur.
57001016	Møimbe yandø nune karuindiig megabig kui lataig kømøtø, katøguchinguen tøgagømmay tøgagørrunrrig, kan undaaraig nunewan lataikke, nøbe naimbe truba undaaraig køn. Trune ñibe treetøguen gømø, katøguchinguen isua undaaramig køn, nø misag basraigu lata, Señorweinug pasraigu lata.
57001017	Inchawei ñi naba lincha marøbig kuabe, trube, nune nan utab lataig uta tøgagørrunrrig.
57001018	Inchippa ñun chigøben kalø mara gúin gúi, kabe chigøben ulø misra gúin gøb chigøbene, trube, trunun na ashchab, nan ulø bayrrunrrig.
57001019	Na Pablo naashib nai tasiitøga iigwan pørar: ‘Ulø chigúin gøbene, trube, na purø waramønrrun’ chib, ñuimburab ñitøweinguen Tiusweimburabeløyu nan truba nørrø ulø gúigwan truigwanguen chi kebachimøtø.
57001020	Trube, nai nuneg, ñi Señorgurri øyeeg tabig nayasig marimbe gøtan, nai manrrau chi isumø, tab gúi pasramig kønrrai Cristoinug.
57001021	Na pørøppe, na maig taigwan møra martraitamab isua børar, katø na maig taigwandø gømøtø, katøguchinguen tabig martraitamab isuague.
57001022	Tru gømnetø katø na ñimuisrømay arrua, na chu pua kørrømisramigwangucha tamarøb megarrunrrig chinrrab inchar, na ñun ashchab arrumig kønrrai, ñim Tiuswan miab melaig treeg pubene, katøle ñimun ashchab arrumuitamab isua.
57001023	Cristo Jesúskurri tru kailan keeri yau naba pasrabig Epafraskucha ñimun ‘tab ka amøñigueh’ cha øran.
57001024	Katø Marcos køben, Aristarco gøben, Demas køben, Lucas køben nai maramigu maram burugub melabelø, truiløgucha ‘tab ka amøñigueh’ cha øran.
57001025	Namui Señor Jesucristoi ka yandø tab indiibe ñimba kønrraimab isur.
58001001	Merrabsrømbe Tiusbe namui kølli misaamerane Tius maig karuigwan eshkabeløgurri, mumay gøben, katø gatø wamindig købig køn.
58001002	Incha møi i srabe gwalømmerawane nui Nusrkaingurri namun wamindan. Tru pirøwanba, katø srømbalasrø kerrigu chigurrimbunø købigwanbañau Tiusbe nøgurri mara basrøb, katø nundøwei tru chigurrimbunø pønrrabigwan kerrigu keta, nø ashib tøgagønrrai kørrømarig købig køn.
58001003	Nusrkaimbe Tius maig tørguegwalmabig køben, treetøwei tørig tørguegwalmabig køn, chiyutøgucha Tius maig køben nø treetøweingue. Katø nøbe tru chigurrimbunø pønrrabigwane nui maramburab mari wamdøga trunun nø ashib tøga basran. Incha nøbe misaamerai kaig mariilan chab chishmarabe, yandø srømbalasrø Tørbilabig Purø Nu Tiuswei kusrmaygatø wanrrab wamisrig køn.
58001004	Pøs øyamay Nusrkaimbe ángelesmera lataguen gømø, purab nuig misrig køn, “Tiuswei Nusrkain” cha, wami munchin nø uta tøgagúibe, “ángeles” cha wami munchi lataitøguen gømø, purab nuig utig køb lataitøwei.
58001005	Pøs Tiusbe kan mø ángelwan gøben managuen øyeebe chimuig køn: “Ñibe nai Nusrkain gøn cha; nabe møi ñui Møskai misrar” cha. Katø mø ángelwangucha øyeeg chimuig køn: “Nabe nui Møskain gøben, nøgurrimbe nai Nusrkain gønrrun” cha.
58001006	Incha Tiusbe nui kandø Nusrkawan yu pirau kebattrai ørøb urasma katø trendaig købig køn: “Tiuswei ángelesmerabe mayeeløba nun køriibala tabig wamindamig køn” cha.
58001007	Inchen tru ángelesmeraimburappe Tiusbe trenchibig køn: “Nui ángelesmerane kan isig ichibig latailø gønrrai maran cha, katø nuiwan marøb melabelane nag bilabelø latailø gønrraingue.”
58001008	Trune Tius Møskaimbe tru Nusrkaweimburappe trenchibig køn: “Ñi, Tius, ñi ashib karub wamisra waibe managatig pasrabig basrøben, tru tabig sølgandø marøb tøgaweim børøtsiibe ñi ashib karub wainug sølgandø marøb waig, truig kønrrun cha.
58001009	Sølgandø tabigwane ñibe undaarawa, kaigwane ashig kømui indig køn cha. Incha treekkurri Tius, tru ñui Tiusbe, tru ñui linchibelan lataguen gømø, purab nuig kønrrai mara, ñune aceite srølig køn cha maya nuguen kasraaranrrai.”
58001010	Katø Tiusbe Nusrkawan trenchibig køn: “Ñi Señorbe srøsrøzhiitø pirøwane ñi mara basrig køben, srømbalamerabe kerriguba ñui tasiitøga mara bønsrailø gøn cha.
58001011	Inchen truiløbe kerriguba chab pinøben, ñibe wabig wanrrun cha. Srømbalamerabe kerriguba asru kewagúilø lataitøwei chab gølliranrrun cha.
58001012	Ñibe tru srømbalamerane kan pala itø tsinigwan welan guitishib lataitøwei kirra, kewagúilan lataitøwei gatøle peemay srøig yunømartrun cha. Trune ñibe chu uraskucha yunømarmø, treetø rreetø gøben, ñi øsig wamig pilamerabe managuen patsønrraamøn” cha.
58001013	Tiusbe mø ángelwan gøben managuen trendaig kaagøn: “Nai kusrmaygatø wamisr cha, ñun ashig kømui inchib tsalø inchibelan ñi ñui srøbmeran truilaim bala nebuna wamig kønrrai pønsramnegatig.”
58001014	¿Angelesmerabe mayamba espíritumera, Tius karuigwan marøb pønrrabelø, kaigyugurri wesraig kømigwan ketig uta tøgagønrrabelan purugub pønrrønrrai karua øriilø treelø gømuitarru?
58002001	Inchawei treeg købene, nam wamindi mørigwane mas tab møramig balan, nam amønaig mayugurri inchippa pella ambinabgunmab.
58002002	Kaguende Tius ángelesmeragurri wamindikken maig chippe, treeg kønrrain gúig kua, tru maig taigwan mørøg kømub itøbunabelanba, møra marmeelanba truburø møra melamigwan maig utamigwan utønrrai pønsraig købig køn.
58002003	¿Namun kaigyugurri wesraig yeeg nuig tøga bønrraigwan nam chinchaindø elacha, amøñabe, trube, nambe tru møra melamigugurrimbe, mandø incha wegørrønrrab? Kaguende kaigyugurri wesraig kømig purø nuigwane Señor Jesús nøashib nømerrig eshkaben, trugurrimbe tru nø wamindigwan mørøbelø, truigwane ‘øyeeg køn’ cha, namun eshkaig købig køn.
58002004	Katø Tiusbe nø pasrain gúi ashchai mariiløtøgaba, kwaara asha gønrrai mariiløtøgaba, maramburab mariiløtøgaba, Espíritu Santogurri peg, peg marøbelø gønrrai nun maig tranamdiig køben pirisha keta traniitøgaba, tru wamindigwan Tiusbe treeg kuin gúi ashchai kenamarøb pasraig køn.
58002005	Nam møi tru waminchib amrruigwan, waramig gatøgan tru wendøsrø srøig attrabigwane ángelesmera nøm garub tøgagønrrai, Tiusbe treeg marig kømøn.
58002006	Treeg kømøtø, kanbaløsrø Tiuswei wamwan pøriguma møikkøsrøn Tiuswan trencha payig køn: “¿Misaabe ñuimbe chi gønrrab gøh cha, ñi ya isunrraimbe? ¿Ka møwandø ñi truba isua ashib attraimbe, nøbe chi gøh cha?
58002007	Pøs kan maya yanagatiitø ángelesmera lataitøguen gømø, møwane katøguchindø lamíig kønrrai mara, nune maya nuguen tabig indiitøgaba, purø tab indiitøgaba, treetøga corona betsøsrøb lataig purø nuig kønrrai marig køn cha.
58002008	Incha kerriguba nui srøb umbu pønsraig køn” cha. Incha kerriguba nui srøb umbu pønsrøppe, Tiusbe chiwan kørrømara gømøtø, kerriguba nø ashchai pønsraig køn. Treeg kuingucha, møi yambatøbe kerrigubabe møg nø ashib tøgagømuin gúi aser.
58002009	Inchendø Jesúswane, kan maya yanatø ángelesmera lataguen gømø, katøguchindø lamíig kønrrai marin gúi aser, Tius tru ka yandø tab indikkurri mayeelayasig kwamigwan maig kuig mørøb pasramig kønrrai. Møimbe tru nø kwaikkurri tørguegwalmabiitøgaba, purø tab indiitøgaba, treetøga kan corona betsøsrøb lataig marig køn.
58002010	Pøs tru chigurrimbunø pønrrabigwan marøb, katø truilan nuyasiitøwei pønrrønrrai marøb inchib Tiusbe nui ureemeran truba nørrøwan nui tørguegwalmabiisrømay pera ippe, Tiusbe tru Jesucristo nømerrig nømun kaigyugurri pera webibigwan tru chine kaig indinab pureb megaitøga chi palømíig newanig kønrrai maramig, Tiusbe søl gúi asig køn.
58002011	Kaguende Cristo tru Tiusweindø gønrrai tarømarøbig lata, katø Tiusweindø gønrrai tarømariilø lata, mayeeløba kan Møskaweyeløtø gøn. Inchawei treekkurri Jesúsbe nømune, “nai nunelø” cha, wamamig chi kørig kuim basrømøn.
58002012	Tiuswei wamwan pøriguma Cristobe Tius Møskawan trenchibig køn: “Ñui munchiwan nabe nai nunelan wamindamønrrun cha. Incha ñuielø tulundzuna gúinug mayanguen tabig waminchib cantamønrrun” cha.
58002013	Katø Cristobe treekkucha chibig køn: “Nabe ke Tiuswandø isua basramønrrun” cha. Incha gatø trendaig køn: “Tius nan trani ureemeraba nabe yu pasrar” cha.
58002014	Pøs ureemerama asr tøgar, animbar gúig købene, Jesucristogucha treeg asrtøwei tøgaig kørrømisrig køn, nø kwaitøga tru kwamig kønrrai nugwaimandzig mu chindamgaig marøb pasrabigwan pinishib,
58002015	katø nømui øsig amønaigu chu urastøgucha tru kwamigwan kørig kuindø, kørig kuindø melabelan truyugurri wesrailø gønrrai marøb inchab.
58002016	Pøs nøbe purugumma, ángelesmeran burugumøtø, tru Abrahamweinukkurri amrrub misaameran burugun.
58002017	Inchawei treekkurri chiyutøgucha nui nunelø Tiuswei misaamera lataitøwein gømig kuig køn, kan maya Sacerdotesmeran Nø garub Sacerdote lastima ashibig kømigwanba, katø Tiuswei merrab maig maramigwan elachimø marøb pasrabig kømigwanba, treeg kønrrab, incha tru maya misagwei kaig mariilan chi ulø bayamig kømønrrai kweetsigwan trannrrab.
58002018	Pøs chiyugøben kebenøsrkønrrab indinab nøtøweinguen yeeg chine kaig indinab megabikkurri, chiyugøben kegørrønrrai indinab melabelan purugumig nøbe maramburab marøbig køn.
58003001	Inchawei treeg købene, ñim, nai nunelø, Tiusweindø tarømariilø, nø srømbalasrøngurri wamigwan ñimgucha lata tøgagønrrai wamiiløbe, Jesúswan, Tius tru Nøashib Karua Ørig, katø tru Maya Sacerdotesmeran Nø Garub Sacerdoten tab isua asay, tru nam nun kørewa pønrrer taigu truyutø pønrraigwan.
58003002	Pøs Jesúsbe nun wesra basrøbig Tiuswan kerriguba maig taigwan møra marig køn, Tiuswei misag israelitasweimburab Moisés kerriguba chi maramelan elachimø, marøb pasrab lataitøweingue.
58003003	Inchendø Jesúsbe purabguen tab indig køn, Moisés lataguen gømø, kan ya marøbigwan mas tab indig køn, tru yawan lataguen gømø.
58003004	Pøs chi yatøgucha pasrappe, mugøben marigweim basrainrrun. Inchendø lutøgurri chiwandøgucha mara pønsrøbiibe, Tius køn.
58003005	Pøs Moisésbe maramigu marøb megabig køppe, israelitasmera Tiuswei misagweimburab kerriguba chi maramelan elachimø, marøb pasraig købig køn. Incha wendøsrø Tius wamindig kønrrabigwan nøbe kenamarøbig køn.
58003006	Trune Cristobe, nø Nusrkain gua, Tiuswei yau chi maramelan elachimø marøb pasran, kerriguwan nø ashib. Inchen tru yabe namdøwein guer, treetøgucha nam kullaaramø mur bønrramigwanba, nam truba tab gúi mørøb isua munig melaigwanba elachimø, nam tøga pønrrabig bønrrøwabe gønrrun.
58003007	Inchawei Tiuswei wamwan pørigu Espíritu Santobe øyeeg taig køn: “Ñim møin gwaløm Tius maig taigwan mørabe,
58003008	mørøg kømui inchib ñimui manrrømeran mur marmøtay cha, tru mu misag warab waraimønug Tius maig taigwan ñim mørøg kømub namig inchib kurrab uras, Tiuswan ke chinchibig køtashchab inchib lataitøwei,
58003009	tru ñimui merrabsrø kølli misaamera nan truyu ke chinchibig køtashchab lataig inchib namisainug, tru cuarenta años ørøba na yeeg chigøben mariilan ashatøgucha.
58003010	Inchawei treekkurri tru uras misaameran nan namig køben, na trendaig købig køn: 'Nømui manrraube chu uraskucha ka pellatø, pellatø bønrrabelø gua, nai maymeran ashmeelø gúig køn' cha.
58003011	Inchawei nabe nømun namig køben, ¡gatø! treeg kønrrun cha, trendaig kuig køn: 'Isramig na tøgagúinug nømbe managuen kebamrraamøn' ” cha.
58003012	¡Au, nai nunelø, ashiptø guy! Ñimui utu møikkøben Tiuswan køremø kaig manrrø tøgaig kua, Øsig Wab Tiuswan tarømisrøb megabgunmab.
58003013	Masken treeg kømøtø, kangurrin gangurri øyamay meløgun chib kwalømmørig puruguyay, Tiuswei wamwan pørigu tru “Møin Gwaløm gøn” daig truig pasrøbenbatø, pøs kaig maramibe ñimun truba tabig asønaben, ñim møitøgucha larrø mørmíig misra pasrømønrrappe.
58003014	Kaguende Cristoba namgucha tøgatø melamigwan tøga bønrrer, treetøgucha tru srøtø ke truyu isua pønrraigwan srabegatig tøga bønrrøwabe gønrrun.
58003015	Inchawei Tiuswei wamwan pøriguma trendan: “Ñim møin gwaløm Tiuswei wamwan mørabe, ñimui manrrømeran mur marmøtay cha, Tius maig taigwan mørøg kømub itøbunab uras lataitøwei.”
58003016	¿Inchen tru Tiuswei wamwan mørendø, Tius maig taigwan mørøg kømub itøbunabeløbe mumera gúig køh? ¿Moisés tru Egipto biraugurri mayeelan pera webarrig, truilø gømuitarru?
58003017	¿Inchen tru cuarenta años ørøba Tiusbe mumeranrre tab gømui waig køh? ¿Tru kaig marøbelø mu misag warab waraimøsrø kwabelø, truilørre namisaig kømuitarru?
58003018	Incha Tiusbe tru isramig nø tøga wainug, “¡Gatø! kebamrraamøn” cha. Trenchippe, pøs ¿mumeran gúi trenchinrrab gø? Pøs tru mørmeelan nømunwein gúig køn.
58003019	Inchawei nømbe kebamrrab gaimaig kuin gúi aser, kaguende kørenrrab inchimeelø gúikkurri.
58004001	Pøs treeg købene, tru isramig Tius nø tøgagúinug nam kebambamigwan tøgagønrrun cha trannrrab misra kørrømisrig pasrøbenbatø, trunune purø isuptø tøga amønamig køn, inchippa ñim møikkøben kebammubgunmab.
58004002	Kaguende tru misag warab waraimøsrø mørøg kømui inchibelan lataitøwei namungucha Tiuswei tabig srø wamwan wammørøsrkaig købig køn. Inchendø tru wamwan nøm wamindi møriibe chiweingucha chi purugumuig køn, kaguende tru mørøbeløbe isubigwan Tiusweinug pasra mørmuikkurri.
58004003	Inchendø tru nam kørebelaimbeguende tru isramig Tius nø tøgagúinug kebambubwei indamønrrun. Incha gua, Tiusbe trendaig køn: “Nabe namig køben, ¡gatø! treeg kønrrun cha, trendaig kuig køn cha: 'Isramig na tøgagúinuube nømbe managuen kebamrraamøn' ” cha, nui chi marameløbe pirøwan chi købigwanbañau chab mara, tru isramigwane tru urasrøngurri pasrig kuindøgucha.
58004004	Pøs Tiuswei wamwan pørigu kanbaløsrø tru kwalømmera siete nemisrøbigweimburab trendaig køn: “Nui chi maramelan chab mara, kwalømmera siete nemisren Tiusbe isrig køn” cha.
58004005	Mira chab rrendainuuma katø trenchibig køn: “Isramig na tøgagúinuube nømbe managuen kebamrraamøn” cha.
58004006	Inchen truilø gømøtø, katøganeløbe katøgucha isramig tru nø tøgagúinug kebambamig palab melan. Tru tab wamwan tru srøsrø nømunmerrig wammørøsrkainabeløbe møra marmeelø gúikkurri kebammuig køn.
58004007	Incha treekkurri Moisés tsub uraskurri yandø yeeg yana purøguchen, Tiusbe katøle gatøgan srøig “Møin Gwaløm” cha pasrig køn. Tiusbe Davidgurri øyeeg taig køn cha, tru mirawei na chab rrendaim bala: “Møin gwaløm ñim Tiuswei wamwan mørabe, mørøg kømui inchib ñimui manrrømeran mur marmøtay” cha.
58004008	Kaguende Josué tru israelitasmeran Canaan birausrø pera guebya, Tiuswei tru isramigwan tranig købig kuig kuimbe, trube, Tiusbe Josué uñib uras mas wendøsrø tru isramig Tius tøga waig katøgan gwalømigwan waminchimubsruig kuinrrun.
58004009	Inchawei treeg købene, tru kwalømmera siete nemisren, Tius tru isrin gwaløm lataitøwei isramig nui misaameraimbe katøgucha truibe ka basran.
58004010	Kaguende isramig Tius nø tøgagúinug møitøgucha kebibiibe nui chi maramelan israb wamisran, Tius nui chi maramelan chab mara israb wamisrøb lataitøwei.
58004011	Inchawei treeg købene, isramig Tius nø tøgagúinug kebamrrab tranrrønrrab inchigun, inchippa møikkøben tru mørmeelø marigwan asha, treegwandøwei marøb pønrrøwa, tru isramigu kebambamigwan kaimamønrrai.
58004012	Pøs kaguende Tiuswei wambe øsiguig kømba, ka basrømø, marøb pasrabig kømba, treeg køn. Kan espada pinrrøba gatsig lataitøguen gømø, purø rrøsrig lataikke, namui møsiiba, namui espírituba pønrraisrøngatig kebibig køn; namui asru kønabimørig, tsutsigu tutanumerasrønguen kelarrabgue. Incha chitø isua tøgagúilanba, katø manrrau chitø, chitø martrab isua tøgagúilanba tørgandø kelarrab kenamara bønsrøbig køn.
58004013	Chigurrimbunø kerrigu mara pønsrailø pønrrabiibe Tiuswei merrappe chigucha søriibe pønrrømøn. Treeg kømøtø, tru nam chigøben mariilan eshkab pønrramig Tiuswein gabyube chitøgucha kuragutsiilø tørguelarrø kena bønrran.
58004014	Pøs treeg købene, Jesús Tiuswei Nusrkai, tru Maya Sacerdotesmeran Nø Garub Sacerdote tru srømbalameranguen puraibig namuyasig purøwaminchibigwan nam tøgaguen bønrraig køppe, tru nam nuimburabigwan kørewa pønrrer taigu, truyutø tarømisrtrab gømø, meløgun.
58004015	Pøs namui tru Maya Sacerdotesmeran Nø Garub Sacerdotebe nam kullaguelø gúigwan namun lastima ashibig køn. Kaguende namun lataitøwei chiyugøben kebenøsrkønrrab indinab megaig købig kua. Inchendø nøbe managuen kaig marmuig køn.
58004016	Inchawei treeg købene, Tius nø ka yandø tab inchib wainug chi kørig isumøtø kemallgun, tru nø namun lastima asigwan nebua tøgagønrrappa, katø nam chigøben ke palaig meløben tru nui ka yandø tab indiitøga purugumdiig kui asiilø gønrrappa.
58005001	Mø sacerdotetøgucha maya sacerdotesmeran nø garub sacerdote yu pirauigwane møguelai utugurri wesrawa basrig køn, Tiusweimburabeløyu misagweimburø nø marøb pasrønrrai, Tiuswan keta tranøb, katø misaamerai kaig mariilaimburø animal gweecha tranøb, treeg martrai.
58005002	Inchen tru sacerdotebe mayeelø lataitøwei chine nebuinabig kullaguig kuig køppe, chugúi mørmeelø pella amøñibelan maig købash kømø, tab inchun.
58005003	Incha nøgucha treetøwei kullaguig kuikkurri animal gweecha Tiuswan tranamig købig køn, misaamerai kaig mariilaimburøtø gømøtø, tru kaig mariilø nuimburabigweiwan chigucha.
58005004	Pøs øyeeg purø nuig tabig indig sacerdote gømigwane mugøben ka yandø nøasiitøbe tøgagønrraamøn, treeg kømøtø, tru Aarón latawei Tius wamitøwei trunune tøgagønrrun.
58005005	Katø treetøwei Cristogucha tru Maya Sacerdotesmeran Nø Garub Sacerdote gønrrab nøasiitø purø nuig misrmøtø, nøbe Tius øyeeg chibigweinukkurringuen utig køn: “Ñibe nai Nusrkain gøben, møin gwaløm nabe ñui Møskai misrar” chibigwan.
58005006	Katø gatøganbaløsrøngucha Tiuswei wamwan pørigu nøbe Criston trendaig køn: “Ñibeguende managatigwei sacerdote gøn cha, Melquisedec maig køben, treetøweingue.”
58005007	Cristobe yu pirau nø uñippatø Tiusba waminchib kappin gørrøgøb, isuig trashib truba miabig køn, Tius tru kwamigugurri wesramø gømø, wesrabigwan. Inchen nune Tiusbe mørig kuig køn, maig taigwan nø køriibala mørøbig kuikkurri.
58005008	Cristo ya Tiuswei Nusrkain gøbenguen, chine, chine nebuinab purayaigu maig karuigwan møramig købig kuin gúi treegwan kusreeg køn.
58005009	Incha kerrigu newanig misrabe, tru mayeelø nun mørøbelaimbe managatigwei kaigyugurri wesraig kømigwane nøgurrin gønrrai, treeg misra basramisrig køn.
58005010	Inchen Tiusbe nune maya sacerdotesmeran nø garub sacerdote gønrrai wesrawa basrig købig køn, tru Melquisedec maig køben treetøweingue.
58005011	Pøs øyeegweimburab wamindamibe truba rruba nu tøgaguer. Inchendø ñimun ni kan mandø chaguen øyeeg køn damgailø gøn, pøs ñim chi taig møramigwane purø tsøndailø gúikkurri.
58005012	Pøs ñim kusreb melaibe yeeg yanaguen gøben, ashene, ñimbe manawei kusrenanøbeløguen gønrrapteelø gøbendø, katøgucha ñimbe Tiuswei wamwan srøsrø mandø pølbasra kusrenanigwan gatøle møikkøben trunundøwei srøig kusrenanamig balain gøn. Ñimbe palain gøppe, tranrrø mamig kømøtø, katøgucha pitsøbe balain gøn.
58005013	Inchen møitøgucha pitsøtø muchibiibe katøgucha tru sølgandø tabig maram wamwane ni mandø gúinguen mørtrab gaimabig køn, katøgucha unøzhig lataig srø gua.
58005014	Inchen tru tranrrø mamibe tru Tiusweimburabigu yandø ne nørrørawarwein gøn, tru chi maramigwan yandø trendø mara ashibelø tru tabigwanba, kaigwanba maig kuigwan tab chigúi mørøbelai.
58006001	Inchawei ke ne nørrøramnegatig ambubig amgun, tru Cristoimburabig ke srøsrø bølbasra kusrenanig købelane nøørø wemalsrøppa bønsra. Incha tru pølbasra kusrenaniilø: tru kaig marmønrrab isua møramigwanba, kwamigumay srua inrrabig kaig mariilan elachib amrruigwanba, isubigwan Tiusweinug pasra tøgagúigwanba, treeg kusrenanigutø gatøle truigwandøwein gusreptø warømugun,
58006002	katø pitøga chishmarøb gømelan kusrenanigwanba, Tiuswei ureemeraim bala tasiimeran estsaramigwanba, kwabelø gatøle øsiiramigwanba, kaig marimburø tru managatig maig kønrrabigwan kørrømaramigwanba, katøle truilandøweih, truilandøwei waminchib.
58006003	Pøs Tius treeg kønrrain gøbene, trube, nørrøram maywan amrrab inchab.
58006004	Kaguende yandø tru Tiuswei tørtrawa tør mariilø, srømbalasrøngurri ketigwan tab gúi mørøb utarmera, katø Espíritu Santoiwan utarmera,
58006005	katø Tiuswei wamyu tabigwanba, tru wendøsrø attrabigu maramburab marøbelø truilanba nømbe purø tab gúi mørøb inchibelø gøbendø,
58006006	Criston kerriguwan wendøbasra gatøle kørrøbene, nømune katøyuube nømui kaig mariilan isua møra, Tiusweimay lliranrrai indamibe kaimamdiig køn, kaguende nømdøwei Tiuswei Nusrkawan gatøle kurusyu mesrøb lataig maramba, misaamera nune kan chigucha gømíig kui lataig inchib ka indzatø mørtrai maramba inchibelø gua.
58006007	Kaguende sre puimørig tru pirø sre biwan muchibiima tru kwallib melabelai tab gønrrai mamig tusrchig kønrrai tranene, Tiusbe tru pirøzhigwane mayanguen tab inchun.
58006008	Inchen kal dusrmerabah, ka kaig kaubatø misrøb pirø tru ellmarig chi misrmíibe, ke kaig puindø mørtrabig køn. Incha yandø srabebe parrig kønrrun.
58006009	Pøs nambe øyamay wamindindøgucha, nai undaarailø, ñimuimburappe mas tabig munig basrain gúi nambe asha bønrrer, tru kaigyugurri wesraig pønrrabigugurri arrubig.
58006010	Pøs kaguende Tiusbe kalø marøptiig kømøtø, sølgandø tabig køppe, ñim chigøben marigwan pesannanrrab gømøwei, katø nui munchiwan ñim undaatøga kenamarigwan pesannanrrab gømøwein gøn, Tiuswei misaameran ñim purugua, katøgucha purugubig purugub gúimba.
58006011	Ñim møitøgucha maig marøb melaigwan srabegatig treetø rreetø kenamarøb melaimbemab isuer, tru ñim Cristoba tørguegwalmabigu purrønrrab isua munig melaigwan ke treeg kømnegatikke.
58006012	Pøs nambe ñimun pøilø misrtrain gømøtø, tru nømui isubigwan Jesucristoinug pasra tøgagúitøgaba, tammay melabig melaitøgaba Tius tru trannrrab kørrømisrigwan utab pønrrabelø lataitøwein gønrrai inder.
58006013	Kaguende Tius tru Abrahamwan ‘øyeeg martrab’ cha kørrømisrøb urasma, katøgan mas nuigwei merrab ‘¡gatø! marmø gømø, nabe maramønrrun’ cha, trendamdiig mu gatøgan kaabene, pøs Tiusbe nøasiitøwei pasramisra,
58006014	trendaig købig køn: “Isa gømø, cierton nabe ñun mayanguen tabig kønrrai marøb, katø ñuinukkurri maya nu misag larrøbichib gønrrai maramønrrun” cha.
58006015	Inchen Abrahambe tammay muniirabig muniirab megawa, Tius tru trannrrab misrigwan utig købig køn.
58006016	Pøs møgueløbe nøm lataguen gømø, mas nuigwei merrab pønrramisrabe, martrai indigwan ‘¡gatø! marmø gømø, nabe maramønrrun’ chib pønrrabelø gøn. Inchen tru nuigwei merrab nøm trenchib pønrraigwane nøm trenchib pønrraitøwei treeg marig kørrømisrtrai marøbig køn, yandø mas wamindamikkaikke.
58006017	Inchawei tru trannrrab kørrømisrigwan ketig utønrrabelan Tiusbe nui isuigwane yunømartrab wamíig kuin gúi ashchai tørgandø kenamartrappe, nøbe, ‘¡gatø! marmø gømø, nabe maramønrrun’ cha kørrømisriitøga treeg kønrrai mara basrig køn.
58006018	Inchawei iig tru pabaløwane chinchaguen yunømaramgaig, tru trannrrab kørrømisriitøgaba, tru ‘¡gatø! marmø gømø, nabe maramønrrun’ daitøgaba marig kua, Tiusbe chincha isønrraamøn. Treeg købene, nambe kullaaramø, mas mur bønrrønrrab inchigun, tru Cristoba tørguegwalmabigu purramigwan nam isua munig melamig namui merrab pasrabigwan ke tab tøga bønrramisra, Tius purømisrøb wainug nam kemendønrrab luløbeløbe.
58006019	Iig tru tørguegwalmabiisrø purramigwan isub munig melaibe kan ancla piumbu ellgwawa barcon merrarrab pasrabig lataitøwei namui møsiizhigwan yandø chi isumikkaig treeg basrønrrai merrarrabigwan tøgaguer. Tru muniirab melaibe, tru “Kerriguba Tiusweindiig Kønrrain” cha pasrinug tru tab llensuzhig kelarrab megai wendausrøngatig kebya basran,
58006020	tru yandø managatigweyasig, tru Melquisedec maig køben treetøwei Jesúsbe Maya Sacerdotesmeran Nø Garub Sacerdote misra, tru namuyasig may gura rrarrøb nømerrig kebyaisrø.
58007001	Iig tru Melquisedecbe tru Salem ciudayu rey gøb, Tius Mayeelaim Bala Pasrabigwei sacerdote gúig køn. Incha Abraham tru kwayabyu reymeran nø kanawa arruben, truibe katønrrab webya, Abrahamwan ‘mayanguen tab gønrrun’ chibig køn.
58007002	Inchen Abrahamgucha tru kwayabyu kanawa chitø srua arrigwan cienyu diez wesrawa, nun tranøbig køn. Tru Melquisedec munchibe: “Tabig sølgandø marøb rey gøn” cha wamig køn. Katø nøbe Salem ciudayu rey gúig kua, tru Salem chippe: “Ambumay imay tab gønrrai marøbig køn” chibig kua, nøbe: “Chi isumgaig tab gønrrai maramigwan tøga rey gøn” cha treeg munchigucha wamig købig køn.
58007003	Melquisedecbe møskai usringawei, kølli misaamerai munchi børa wariiløyu pørig kawei, nø kal-laigwan wamindig kawei, katø kwaigwan wamindig kawayig køn. Kan managatigwei sacerdote købig kønrrabig kua, nøbe Tiuswei Nusrkai maig køben, treeg lataitøwein gøn.
58007004	Pøs ñimguen isua asay, Melquisedecbe purø nuig køptø, tru namui merrabsrø kølli misag Abrahamguen tru kwayabyu kanawa chitø srua arrigwan cienyu diez wesrawa, nun tranig købig køn.
58007005	Pøs tru maig maramigwan martrai Moisés pøriibe treeg kønrrain gøbig køn, tru Levíwei misagugurri amrrubelø sacerdotes kømigwan utabelaimbe tru cienyu diez wesraigwan israelitasmeran utamig, tru nømui nunelandøwei, truiløbe Abrahamwei misagugurrindøwei amrrubelø gúindøgucha.
58007006	Inchendø Melquisedecbe Levíwei misagugurri arrumíikken, Abraham Tiusweyasig cienyu diez wesruigwan uta, Abraham Tius tru ‘øyeelø maramønrrun’ cha kørrømisriilan uta tøgaigwanguen tru Melquisedecbe ‘mayanguen tab gønrrun’ cha trendaig køn.
58007007	Pøs kan muguen treeg kømøn damgaig køn, tru ‘mayanguen tab gønrrun’ cha, trenchibiibe, tru ‘mayanguen tab gønrrun’ dainabig lata gømø, mas nuig kui.
58007008	Tru Levíweinukkurri amrrub sacerdotesmeraimburappe, tru cienyu diez wesruigwan utabeløbe møguelø ka pinønrrabeløtø gøben, trune tru utabig Melquisedecweimburappe, Tiuswei wamyube ka øsig wabig kui lataig, treeg waminchibig køn.
58007009	Pøs, øyeekken isumdiig kørre, tru Leví tru cienyu diez wesruilan nø utabig købenguen, tru cienyu diez wesruilan Melquisedecwan Abrahamgurri tru Leví mu gaabenbatøsrøwei traniibe, tru Leví nøguen rrani lataig købig kuin gúi tru Melquisedecwan.
58007010	Pøs kaguende tru Melquisedec Abrahamwan katønrrab webarrub urasbe, Leví tru srøig kurrønrrabiibe nui kølli misag Abrahamwei asrugurri attrab srø gøbig køn.
58007011	Inchawei misaamera Tiusba newan tabelø gømigwan tru levitas sacerdotesmera Tiusweimburabigu marøb pønrraitøga nebua tøgagømig kønrrai marig kuig kuimbe, trube, chiwei sacerdote gatøgan, tru Melquisedec maig køben, treeg tøgagømig srøig palømubsruinrrun, tru Aaróngurri amrrub sacerdotesmerayugurri arruaig kømíig. (Pøs tru israelitasmerayasig maig maramigwan martrai Moisés pøriibe tru levitasmera Tiusweiwan marøb pønrraigugurri arrubig købig kuindøgucha).
58007012	Kaguende tru sacerdotesmera truyugurri amrrubelan yunømarene, trube, tru maig maramigwan martrai karuigwangucha srøig katøgan peemaytø yunømaramig køn.
58007013	Pøs tru Tiuswei wamyu Cristo øyeelan wamindinabiibe tru Levíwei misag søtømerayugurrin gømøtø, katøgan misag søtøyuig køben, tru misagugurrimbe muguen trunune tru altaryube marøb pasrømuig køn.
58007014	Kaguende trendø asig køn, namui Señor Jesucristobe Judáwei misag søtømerayugurrin gal-lawa arrig kui. Tru misaameraimburappe sacerdotesmera kønrrun cha Moisésbe treebe chigucha waminchimuig køn.
58007015	Inchen iibe mas tørgandø asamdiikken gøn, tru sacerdote gatøgan kenamisrøbig, Cristobe, tru Melquisedec lataitøwein gúi.
58007016	Truibe tru nø sacerdote gømigwan tøgagøppe, tru karua pøra basrig, ‘ø misaamerainukkurri arrubiibe sacerdote gønrrun’ cha, trendaitøga gømøtø, tru maramburab marig øsig kømig mana pinønrrabig kømíitøga gúig køn.
58007017	Kaguende nuimburappe Tiuswei wamyu øyeegwein chibig køn: “Ñibe managatig sacerdote gøn cha, Melquisedec maig køben, treetøweingue.”
58007018	Pøs tru maig maramigwan martrai basrig merrabsriibe misaameran tabelø gønrrai chi martrabgawei, chi purugunrrabgaweyig køben, yandø menda mara basrøppa, kagøbashiptindig køn,
58007019	kaguende tru maig maramigwan martrai Moisés pøriibe chiwangucha newanig kønrrai marmuig kua. Inchendø møimbe nam isua munig melamig katøgan mas tabig tøgaigwan Tius namun tranen, truikkurri nambe nun kemaler.
58007020	Inchen iigwan treeg kønrrai marøppe, ‘¡gatø! marmø gømø, nabe maramønrrun’ cha, Tius trendaitøga marig køn. Inchen merrabsrø katøgan sacerdotesmerane ‘¡gatø! marmø gømø, nabe maramønrrun’ cha, trendaitøga gømøtø, mariilø gøbig køn.
58007021	Trune Jesúswane sacerdote gønrrai neera wannøppe, ‘¡gatø! marmø gømø, nabe maramønrrun’ daitøga treeg mara wannig køn, tru øyeeg chib uras: “Señor Tiusbe ‘¡gatø! marmø gømø, nabe maramønrrun’ cha, Tius nø treeg isuigwane yunømarig kønrraamøn cha: 'Ñibe managatigwei sacerdote gøn' ” chib.
58007022	Incha øyeeg taikkurri, tru srøsrø acuerdo lataig kømøtø, mas purab tabig marigwan treeg kønrrai, Jesús nø purøbasramisrig køn.
58007023	Pøs tru merrab katøgan sacerdotesmerabe nørrø nemisrøb ambubig køn, kaguende nømuimbe tru nøm marøb amrruigwan chu uraskatig marøbig marøb purrømøtø kwamig kuikkurri.
58007024	Trune Jesúsbe managatig øsig wabig køppe, tru sacerdotesmera marøb amrruigwan nøbe managatig marøbig marøb wamig tøgagøn.
58007025	Inchawei treekkurri gatø nøgurri Tiusweimay kemallibelane nøbe managatigwei kaigyugurri wesrabig køn, kaguende nøbe nømuimburab purøwaminchib managatig øsig wabikkurri.
58007026	Kaguende Maya Sacerdotesmeran Nø Garub Sacerdote nambe øyeegweim balai melaig kuig køn, newan tabig kui asig, chigucha kaig marig chigaig, newan chishchig, kaig marøbelainukkurri tarømarig, purø bala srømbalamerasrønguen puraya wanrrai kusruig.
58007027	Tru katøganelø maya sacerdotesmeran nøm garub sacerdotesmera pønrrabeløbe møitøgucha nømui kaig mariilaimburabigwanmerrig trana, trugurrimbe tru maya misagweyasig kaig marimburø kwalømmørig animalmera gweecha, Tiuswan tranøb pasramig, nøm lata Cristobe treeg maramig palain gømøn; kaguende nøbe nøasiitøwei tranøppe, kan bijitø managatigweyasig rranig køn.
58007028	Tru maig maramigwan martrai Moisés pøriibe tru maya sacerdotesmeran nøm garub sacerdotesmerane møguelø newan tabig kømeelan neera purrønniilø gøben, trune tru Moisés pørigwei wendau arrubig, Tius ‘¡gatø! marmø gømø, nabe maramønrrun’ daig wambe, newan tabig kønrrai kørrømari Nusrkawan managatigweyasig neera wannig køn.
58008001	Tru nam møi waminchib amrruppe, øyeeg chibrre amrruer: Maya Sacerdotesmeran Nø Garub Sacerdoten nambe tøgaguer cha, tru srømbalasrø Tørbilabig Tius Purø Nuig wainug kusrmaygatø wamisrøbigwan,
58008002	tru santuario, tru ciertonig mu møg kusrua basrig carpa ya gømøtø, Tius nø kusrua basrigu marøb pasrabigwan.
58008003	Kaguende tru maya sacerdotesmeran nø garub sacerdotebe møitøgucha Tiuswan ketiilø tranøb, animalmera kweecha tranøb indamig købig køben, tru sacerdote, Cristogucha chigøben tranamig købig køn.
58008004	Nø yu pirau unimbe, sacerdoteguen gømubsruinrrun. Kaguende Tiuswan ketamelan tru maig maramigwan Moisés pørigu maig tailan treeg marøb sacerdotesmerabe købguen indan.
58008005	Inchen tru sacerdotesmera nøm marøb pønrrainuube tru srømbalasrø maig kuigwan øyeeg lataitøwein gúitamab asamibah, ka øyeeg kuitamab isumibatø gøn. Moisés yandø tru Tiuswei carpa ya tabzhigwan pølbasrtrab inchib megabenma, Tiusbe trendaig køn: ¡Au! Tru tunbalasrø maig martrai eshkaigwan trunun asha maramig køn cha, kerriguba treezhigweingue.
58008006	Inchen Jesúsbe sacerdotesmera marøb amrruig mas purø tabigwan nebuin gøn. Kaguende tru purab nuig trannrrab misriilø purab nørreeløyugurri wesrawa, pønsrai tru srø acuerdon Jesúsbe misaamerai nø basramisra marøb pasran.
58008007	Pøs tru srøsrø acuerdo Tius marig chi maramigwan newan martraptiig kuig kuimbe, truigwan kørrømara, gatøgan srøig mara tøgagømig palømubsruinrrun.
58008008	Inchendø Tiusbe nui misagu kalø mariilø gøn tamig wetørrawa, trendaig købig køn: “Señor Tiusbe trendan cha: Kwalømmera attrun cha, Israelwei misaameraba, Judáwei misaameraba, na nømba gatøgan srøig acuerdo maramig.
58008009	Tru Egipto biraugurri nømun kwalyu guemøra wesrunrrab gwaløm, tru na nømui møskaløba acuerdo marig lataig kømøtø maramønrrun cha. Kaguende truiløma na acuerdo marigu pønrrømuikkurri, nabe nømune isua ashmuptindig køn” cha, Señorbe trendaig køn.
58008010	“Pøs na Israelwei misaameraba acuerdo maramibe iig køn cha, tru gwalømmerawangurrimbunøbe, Señorbe trendan cha. Na maig martrai karua bønsrailane nømui isuiløyu na pønsrøb, na nømui manrrømerayu pørøb inchen, nagurri nømuimbe Tius køben, nømgurrimbe naimbe nai misaamera gønrrun cha.
58008011	Mugucha chi kusrenanamig palømønrrun nui mendaigwan lata, nui nunewan lata: 'Señorwan nebua ash' chib, kaguende mutøgucha nane nebua ashchun, chigucha gømøzhikkurrimbunø mas nuikkatikke.
58008012	Kaguende nabe nøm sølgandø tabig marøb amrrumuilan lastima tøgagøb, katø nømui kaig mariilan gatøle isua wanrrab gømøwein gur” cha.
58008013	Inchawei iig tru srø acuerdon, “srøizhig” cha wamappe, tru srøtø marig købigwane, “køllig køn” cha trendan. Inchen yandø tru køllirab tru patsab arrubiibe yandø ke pinamitø balab arrun.
58009001	Pøs trube, tru srøtø acuerdo mariibe Tiuswan køriibala tabig waminchib mandø maramelan nøørø wesruigwanba, katø tru pirau Tiuswei carpa ya tabzhigwanba waminchibig treeg tøgaig købig køn.
58009002	Tru carpa yabe øyeeg marig købig køn: tru umbu kebibyutø, tru “Tiusweindiig Kønrrain” dain gwartuyube, candileroba, mishatsiiba, Tiusweyasiitø tarømarim birrimeraba tøgaig.
58009003	Inchen tru gatøgan tab llensuzhig mesraig wendau trusrømbe, tru “Kerriguwan Tiusweindiig Kønrrain” dain gwartu wamig, truig basrabig køn.
58009004	Inchen tru umbube incienso barri altar orotøga mariiba, tru acuerdo mara kørrømarin caja kerriguba orotøga pinøbulig truiba bønrrabig køn. Inchen tru cajayube tru køtsø orotøga marigu tru mamig maná taigwan pusriiba, Aarónwei pørøtsig tru ishiizhig weguchibig købiiba, katø Tius tru acuerdo marigwan pørig tøgaig tru tambal sruuzheelø gøben tøgaig treeg basrabig køn.
58009005	Inchen tru caja balabe querubinmera Tiuswei tru tørguegwalmabig pasrai asamig treeg bønrrabelø gøn, tru israelitasmera kaig mariilan Tius nø ulø bayiimíig kønrrai marinug nømui kwaldzariimeran trubalawan larrøbicha. Kerrigu øyeelane møimbe lutøgurrimbe wamindamgaig køn.
58009006	Mira maig taig tru øyamay tamara basrabe, sacerdotesmerabe Tiusweimburabelan maramigwan martrab katø gatø kebambubelø gøn, tru “Tiusweindiig Kønrrain” cha marin gwartuyu kebambubyutøbe.
58009007	Trune tru umbusrø tru “Kerriguwan Tiusweindiig Kønrrain” cha marin gwartuyube pilayutø kebyamig køn, tru maya sacerdotesmeran nø garub sacerdote nøtø aningaig kømøtø, ani srua, trutøga nuyasiitøwei tranamiba, katø chugúi mørmøwa misaamera kaig mariilaimburø tranamibague.
58009008	Incha Espíritu Santobe namune øyamay gúitamab isumig tør maran, tru santuario srøtiig ka basrøbenbatøbe, tru “Kerriguwan Tiusweindiig Kønrrain” cha pasrinuumay misag umbusrø kebambam maybe kuriimíig srø gøn cha.
58009009	Iig øyeeg marig pasrabiibe tru møi øyan gwalømwei øyan gønrrabig køn cha eshkanrrabig kuig køn, Tiuswan tru keta tranøb, katø animal gweecha Tiuswan tranøb, øyamay nun køriibala tabig waminchib marøbelane nømui isub kebachib pasrabigwan newan chish martrab kaimabig kuin gúi ashchai.
58009010	Tru mamimeran, mutsamelan, pitøga peemay beemay chish maramelan tru øyeelø karua pønsrailøbe asru ka palaweindiig købig kua, srøig mandø maramigwan mara pasramnegatiitø gúig køn.
58009011	Inchen tru chinetø purø tabig pønrrabigwei Cristo, tru Maya Sacerdotesmeran Nø Garub Sacerdote arruppe, tru merrab carpa ya lata gømø, purø nuig, trurrigu newan tabigu kebyaig køn, mu taska marig, yu pirauig kømíigu.
58009012	Nøbe tru “Kerriguwan Tiusweindiig Kønrrain” cha marin gwartuyu kebippe, kan bijitø managatigweyasig kebyaig køn, møg cabramerai aniwan srua gømøwei, toro-ureemerai aniwan srua gømøweingue. Treeg kømøtø, nui anindøgatøwei kebya, øyamay nuielø gønrrai misagwan managatig kaigyugurri wesrabig køn.
58009013	Tru møg cabramerai aniwan gúi, tru toro-ureemerai aniwan gúi, ishug waara-unøzhigwan parri usrøwan gúi, tru chish misramigweimburab Moisés maig martrai pørigwan trumay treeg chish misrmeelaim bala trunun wiitikken, tru nømui asru pala chish kørrømisrtraima treeg marøbig kuibe
58009014	treetøguen gømøtø ¡tru Espíritu Santo managatig pasrabig, truikkurri Cristo Tiuswei merrab newan chishchig nøashib tranøbigwei animbe namui isub kebachib pasrabigu kaig mariilø kwamyumay srua ibig pønrrabigwan chishmarmønrraitarru, nam Øsig Wab Tiusweyasig marøb pønrramig kønrrai!
58009015	Inchawei øyeekkurri Jesucristobe tru srø acuerdo marigwan misagweimburø tru purøbasramisra marøbiibe nø gøn, tru keta trannrrab misrig managatigweyigwan tru wamiiløbe utønrrai, tru merrab srøsrø acuerdo marigu pønrrøwa, tru nø kwaikkurri kaig mariiløyu melabelan nuielø gønrrai wesranrrab.
58009016	Pøs møikkøben kan testamento marigweimburabma, truigwan marøbig kwan cha kilgamerayu yandø treeg eshkabendøwei truyu pøriibe maig taig treeg pub attrun.
58009017	Inchawei yandø tru testamento mara kørrømariibe trunun mara kørrømarøbig kwabendøwei tru pøriibe maig taig treeg pub attrun, tru kwamøwatø gømøtø.
58009018	Pøs tru srøsrø marig acuerdoguen anindøga treeg kønrrai mara kørrømarig køn, aningaig marig kønrrab gømøtø.
58009019	Inchawei Moisésma tru maig maramigwan martrai maig karua bønsrailan trumørig tru maya misaameran waminchib chab eshkawabe, toro-ureemerai aniwanba, møg cabramerai aniwanba, piba lindisha, trugurrimbe hisopo tusrchiiba, pigø isiizhiibamara, tru lindisaitøga tru maig martrai pørig kilga welan guirrigwanba, katø nui maya misaameranba itøtsurøb,
58009020	trenchibig køn: “I anin gøn cha, tru acuerdo marigwan yandø treeg marig kørrømisrtrai marøbiibe, ñim martrai Tius nø karua basrig.”
58009021	Incha gatø treetøwei tru carpa yawan lata, Tiusweimburab marøb pønrraigu nøm chigøben marøb lutøgurri srua bønrrailan lata, tru anindøga itø tsurøbig køn.
58009022	Kaguende tru maig maramigwan martrai Moisés pøriibe kerrigu lutauba anindøga chish marig kønrrain gua, chi ani lusha gømíibe tru kaig marigwan ulø baymø, ka kørrømarig kømibe kaagøn.
58009023	Inchawei iilø, tru srømbalasrø pønrrabelø lataig asønabelanma animal gweecha trani anindøga chish maramig palaig kuibe, trune tru srømbalasrøngue trendø truyu pønrrabelane tru purab nuig tabig kweecha keta traniiløtøga chish mariilø gømig kuig køn, tru animal gweecha keta trani lataitøguen gømø.
58009024	Kaguende Cristobe tru santuario ciertonig maig køben møguelø ka tre lataig asønabig mara basrinuutø guebimøtø, nøbe srømbalasrøngue kebyaig køn, møi ya namuyasig Tiuswei merrab purøwaminchib wanrrab.
58009025	Tru maya sacerdotesmeran nø garub sacerdote yu pirauibe pilayu kan bijitø tru “Kerriguwan Tiusweindiig Kønrrain” cha marin gwartuyu ani nuin gømíigwan trannrrab srua guebiben, trune Cristobe katø gatø nøasiitø trannrrab gømøtø guebyaig køn.
58009026	Incha Cristo tru sacerdotesmera lataitøwei maramig kui kuimbe, tru pirøwan mara pasrinukkurrimbunø katø gatø kwamig nebubsruig kuinrrun. Incha møi ya kerriguwan srabe gwalømmerawan nøbe kan bijitø managatigwei kenamisrin gøn, tru nøashib kwaitøga kaig mariilan patsøga basrtrab.
58009027	Misaamerane kan bijitø kwamig kønrrai mara basrig køn. Inchen tru wendaube yandø maig kønrrabigwan asha gørrømarig kømig, truig attrun.
58009028	Katø treetøwei Cristogucha kwappe, nø purøbasramisra kan bijitø kweetsig kwaig køn, truba nu misagwei kaig mariilan nø kerranrrab. Incha gatøle arruppe, chigøben kaig mariilan nø niirrab gømøtø, nø arrumigwan truba rruba munig melabelane kaigyugurri wesranrrab attrab gøn.
58010001	Tru maig maramigwan martrai Moisés pøriibe tru wendøsrø ciertonig attrabigwan øyeeg kuitamab asamig ka tre lataig asønabiitø gúig køn, ke truiløbe gømuindøgucha. Incha øyeekkurri chu urastøgucha gatø pilamørig, pilamørig animal gweecha traniilø trutø rrutø marøb melaitøgabe newan tabelø gønrraimbe managuen treeg martrab gaimabig køn, tru Tiuswan tabig waminchib øyamay mariiløtøga kemallibelane.
58010002	Inchawei øyeeg mariitøga tru newan tabelø gønrrai marøbig kui kuimbe, tru kweecha tranamelan øyangatiitø tranøbsruig kuinrrun. Pøs tru øyamay Tiuswan køriibala tabig waminchibelø tru nømui kaig mariilan kan bijitø kerriguweyasig chish mariilø gúi kuimbe, trube, tru kaig marigwan tøga pønrrermab isub pønrramig chigagøbsruig kuinrrun.
58010003	Inchendø tru animalmera gweecha pilayu bilayu tranøb gúiløbe kaig marigwan gatøgucha tøgar guermab isungarubig køn.
58010004	Kaguende toro-ureemerai animba, møg cabramerai animbabe tru kaig mariilan chi kerranrrab gaimabig køn.
58010005	Inchawei Cristo yu pirau arruabe, Tiuswan trenchibig køn: “Ñibe ketig traniilan lata, kweecha traniilan lata utag kømui indig køn cha. Inchendø kan asr tøgagønrrai, ñibe nayasig tamarig køn cha.
58010006	Parra keta traniilanba, kaig mariilaimburø traniilanba chigucha chi tabig asønamuig køn cha.
58010007	Inchen nabe ñun trendaig køn cha: 'Nabe yu pasrar cha, nai Tius, ñi maig maramig palai waben, na trunun martrab, tru libroyu naimburab maig pørig basrøben, treeg.' ”
58010008	Tru srøtø yu wendau chibgunrrig: “Ñibe kweecha traniilan lata, ketig traniilan lata, parra keta traniilan lata, kaig mariilaimburø traniilan lata utag kømui inchib, ñune chigucha chi tabig asønamuig køn” cha, (tru øyeelan traniiløbe tru maig maramigwan martrai Moisés pørig maig køben treeg traniilø gúingucha).
58010009	Inchabe gatø trendaig køn: “Nabe yu pasrar cha, ñi maig maramig palai waben, na trunun martrab”. Tru animal gweecha rranøb gúig merrabsriigwane Tiusbe tarømara basrig køn, Cristo kwaitøga tru wendau srøig arrubigwan mara basrtrab.
58010010	Tius tru maig kønrrain gøben treegu nambe nuindø gønrrai tarømariilø guer, Jesucristo nui asrwan keta trana, treeg marikkurri, tru kan bijitø managatigweyasig kwaitøga.
58010011	Chi sacerdotetøgucha kwalømmørig, kwalømmørig Tiusweimburabelan marøb pasrappe, kweecha traniilø katø, gatø, treetøweih, treetøwein rranøbig køn, tru kaig mariilan managuen kerranrrabgailan.
58010012	Trune Jesucristobe kaig mariilaimburø nø kwawa, kan bijitø managatigweyasig nui asrwan trana, Tiuswei kusrmaygatømay wamisrig køn.
58010013	Incha trugurrimbunøbe nui ashig kømui inchibelan nui srøbmeran truilaim bala nebuna wamig kønrrai Tius treeg maramnegatig, truigwan muniirab wan.
58010014	Kaguende Cristobe kan bijitø keta traniitøgatø managatigwei newan tabelø marig køn tru Tiusweindø gønrrai tarømariilane.
58010015	Katø Espíritu Santogucha ‘treeg køn’ cha namun truigweimburab eshkawabe, øyeemerrig chibig køn:
58010016	Señorbe trendan cha: “Tru na nømba acuerdo maramibe iig køn cha: Tru gwalømmerawangurrimbe na maig martrai karua bønsrailane nømui manrrømerayu pønsrøb, nømui isuiløyu trunun na pørøb indamønrrun” cha.
58010017	Incha gatøgucha trenchibig køn: “Nømui kaig mariilanba, larrø rrømbøig mariilanba nabe managuen gatøle isub wanrrab gømur” cha.
58010018	Inchawei iilan yandø chi ulø bayamig kømíig kørrømarene, tru ka i mariilaimburøbe keta tranamig yandø chi palømøn.
58010019	Inchawei, nai nunelø, santuario marinug srømbalasrø Señor Jesúswei aningurri chigucha chi kørig isumø kebambamig tøgaguer,
58010020	srø may tru managatig øsig køm maywan, tru tab llensuzhig kelarrab mesraiwan nø namuyasig kura rrarrøb kebyaiwan. Tru tab llensuzhiibe nui asr køn.
58010021	Inchawei kan sacerdote purø nuig Tiuswei misaameran kerriguwan nø ashib pasrabig nam tøgar gúig køppe,
58010022	nambe namui manrraube chi søra gømø kandø isub Tiuswan kemallgun, isubigwan Cristoinug pasrigwan chi kørmø tøga, kaig isub kebachib pasrabig tøga manrrømeran chishmartrab anindøga itøtsura, chish bizhiitøga namui asrwan chish marague.
58010023	Tru nam munig melaigwan treeg kørewa tøgagúigwane tab tøga bønrrøgun, ambumay imay srua ambinab gømøtø, kaguende tranamigwan Tius trannrrab misra kørrømisrøbiibe maig taigwan tranmø gømø, tranøbig køn.
58010024	Inchawei kanikkurri kanikkurri puruguyamigwan isua asiyagun, undag købigwan tøgagømig kønrrai martrappa, chigøben tabig maramig kønrrai martrappa.
58010025	Nambe kanbalatø linchib Tiusweiwan marøb tulundzunamigwane elachimugun, tru møiløgøben amrrug kømub elachib guebambubelø latawei. Treeg inchimøtø, kangurrin gangurri øyamay meløgun chib puruguyagun tru Cristo Arrum gwaløm yandø pub arri ashabe, masken rraatø melab.
58010026	Pøs Cristoimburab tru newan ciertonig maig kuigwan nam nebua asigwan utappe, utøbendø, kaigwan ke ka marøg køppa marøb uñene, tru kaig mariilaimburø chiwan kweecha Tiuswan keta tranøptamibe yandø chigagøn.
58010027	Treeg kømøtø, tru kørig kømdiig maig kønrrabigwan Tius asha marinab pønrramiba, katø tru Tiuswan ashig kømui inchibeløbe nag purø rrømbøig naarabiitøga pinisailø gømiba, treegwandø muniirab pønrran.
58010028	Tru maig maramigwan martrai Moisés karua basrigwan mørmø, kaashibigwanma pailø gúi, pøneelø gúi ‘kalø maran’ chibelø werrubene, chigucha lastima asiimíig truibe kwamig købig køn.
58010029	Inchawei Tiuswei Nusrkawan chi gømíig kui lataig itøbunab, katø tru acuerdo marigwan Tiusweindø gønrrai nømun tarømarøb aniwan larrø rrømbøig kui lataig mara tøgagøb, tru ka yandø tab inchib Espíritun tsalø wamamba inchibigwane kan treetøguen gømø, purø rrømbøig møra meganrrai marøbwei inchimønrraitarru.
58010030	Kaguende nambe øyeeg chib Tiuswan ashibelø guer: “Kaig marøbigwan møra meganrrai maramigwane na maramig køben, truburø pagarwane na bagaramønrrun” chibigwan. Katø treekkucha taig køn: “Nui misagwan maig maramigwan asha gørrømarøppe, Señor nø asha gørrømartrun” cha.
58010031	Øsig wab Tiuswei tasku kebenamibe si, ¡purø rrømbøig kørig kømdiig køn!
58010032	Ñimguen tru merrab gwalømmerasriigwan gatøle isumbala, Cristoi tru srø wam tabig ñimun kebiløbengurrimbunø, kwayamigu lataitøwei purø rrømbøig nebuinab, isui pønrramig arruben, tru uras ñimbe ka melaig købigwan.
58010033	Ñimune kanmaymerawane maya misaamerai merrab indza asamig chine marinab, kaig indinab, katøganelan gatø øyeetøwei marøb srua gøben, ñimgucha treegutøwei tøga buraambub lincha bønrrabelø gøn.
58010034	Katø kailan keeri yau pønrrabelø lastima isuim bønrrøbene, ñimbe ñimun gúi lataitøwei isub, ñimui chi tøgagúilan kerrailø melamig nebuingucha, treegu kasraatø ka melab inchibelø gøn, kaguende mas purø tabig mana patsønrrabig kømíigwan tøgar guermab isua ñimbe asha melabelø gúikkurri.
58010035	Inchawei ñim ke Tiusweinuutø kemenda pønrraigwane elachippa amrrab gømø, kaguende truibe purø nuig tabig utamig kønrrabigwan tøgaig køn.
58010036	Pøs ñimbe chi isumø tammay melabig melay, Tius maig maramig palai waben trunun ñim chab marikkurrimbe, nø trannrrab misra kørrømisrigwan utamig kønrrai.
58010037	Kaguende Tiuswei wamwan pørigube trenchibig køn, pøs kan maya yanazhigutø, “tru attrabiibe attrun cha. Chi srarrønrraamøn cha.
58010038	Inchendø tru sølgandø tabig naimbe nui isubigwan nainuutø pasra tøgagúikkurri øsig uñchun cha. Inchen nø køriimata wendømay yabe, trube, nøbe nane tab gúi wanrrai martraamøn” cha.
58010039	Inchendø nambe tru pinisailø gønrrab køriimata tru wendømay ambupteeløgucha gømøtø, isubigwan Cristoinuutø pasra tøgarmera kaigyugurri wesrailø, truilø guer.
58011001	Pøs isubigwan Tiusweinug pasra tøgagúibe tru munig melaigwan ke treeg kønrraitamab isua pønrramig køb, katø nam chi asiimíigwan chabguen ke asha lataig pønrraig, treeg køn.
58011002	Pøs isubigwan Tiusweinug pasra tøgagúikkurri namui merrabsrø misaamerabe Tius nømun tabig wamindinabelø gøn.
58011003	Pøs isubigwan Tiusweinug pasra tøgagúikkurri kerrigu chi købigwane Tius nui wamdøga mara basrig købig kuin gúi wetøgørra bønrrer. Inchawei kaptøga asiibe chi asiimíigugurri mara basrig køn.
58011004	Isubigwan Tiusweinug pasra tøgagúikkurri Abelbe animal gweecha Tiuswan purø tabig tranig køn, Caín rrani lataitøguen gømø. Abel nui isubigwan Tiusweinug pasra tøgagúikkurri nøbe sølgandø marøb møg køn cha Tius wamindinabig køn, tru nø keta tranigwan Tius kashmø utab uras. Isubigwan Tiusweinug pasra tøgagúikkurri Abelbe kwaig mu gaabendø, katøgucha nøbe wamindan.
58011005	Isubigwan Tiusweinug pasra tøgagúikkurri Enocwane yu piraugurri Tius srua iben, nøbe tru kwab tamigwane maig købig kui mørmuig køn. Incha nune wetørranrrab gaimaig købig køn, kaguende Tius srua yaig kua. Pøs nun srua yaig kømøwatø, nøbe wamindinabig køn, Tiuswan tab gúi wanrrai marøb møg køn cha.
58011006	Inchawei isubigwan Tiusweinug pasra tøgagømøwabe, Tiuswane ni chinchaguen tab gúi mørtrai maramgaig køn. Kaguende Tiusweimay møikkøben kemallibiibe, Tiusbe øsig wabig kuin gúi køreb, katø nun labelane nøbe tranamigwan tranøb inchibig kuin gúi køreb indamig køn.
58011007	Isubigwan Tiusweinug pasra tøgagúikkurri Noéma chi asiimíig attrabigwan isua gønrrai Tius eshkabenma, nun truba køriitøga arcan marøbig køn, nui yauelø kwamø, øsig webamrrai. Noébe tru øyeeg mariitøga pirau maya misagwan kailøgurri Tius møra pønrrønrrai mariilø gøbash cha kørrømara, chi kaig kømíig lataig Tius tabig kørrømarig kømigwan nøbe utig køn, tru isubigwan nuinug pasra tøgagúigugurri arrubigwan.
58011008	Abrahamma isubigwan Tiusweinug pasra tøgagúikkurri tru ketigwan wendø utamsrømay webya inrrai wamøben, nøbe møra, webya yaig købig køn, chumay yam gúinguen mørmubendø.
58011009	Nøbe isubigwan Tiusweinug pasra tøgagúikkurri nuin gønrrai tru trannrrab misrim birau Abrahambe ka peesrøngurri arruatø lataig, kan peg birau lataitø tsuig købig køn, nun keta tranigwandøwei utabelø tru Isaacba, Jacobpa, truilø lataitøwei kan carpa yamerayu.
58011010	Kaguende Abrahambe tru ciuda katsigwan niga basrønrrabig tøgaig tru srømbalasriigwan muniirabig købig kua. Inchen tru ciuda maig kønrrabigwan treegwei unaasha wesrab, truigwan marøb inchibiibe, Tius nø gøn.
58011011	Abrahambe nøbe yandø maya køllig kuatøgucha isubigwan Tiusweinug pasra tøgagúikkurri unøtiig latawei chish kømigwan utig købig køn unø møskain gønrrab, (Sarabe ureg tøgagønrrab gaimabig kuindøgucha), kaguende tru trannrrab misrøbig Tiusbe tru trannrrab misrigwane tranmø gømø, trannrrab gúi, Abrahambe treeg isua tøga basraig kua.
58011012	Inchawei tru unø tøgagømigweimburappe yandø kwaig lataig kuig, tru kan møweinukkurrindø ureemera srøig larrøbichib mendappe, nu gøptø srømbalasrø estrellamera lataig, pi menda pisrum lataig købig køn, mu nebua mundzamgaig.
58011013	Inchen i misaamerabe mayeeløba isubigwan Tiusweinug pasra tøgagúigutø amønaig køn nømui kwam gwalømgatig. Tius tru nømun trannrrab misra kørrømisriilane utømuindøgucha, Tius trannrrab misrig nuisrø pønrrabelan yabsrøngurrindø ke kan asha lataig kasraarabelø gøn, ‘nambe srømbalasreelø, peesreelø gua, yu piraube ka petøweindø warer’ chib, tørgandø trenchib waminchib.
58011014	Inchen øyamay waminchibeløbe tru gatøgan birø nømuin gønrrabigwan lab ambubelø gúi, nømbe tørgandø asamig kenamaran.
58011015	Pøs tru nøm werrua amrruin birøwan isub pønrraig kui kuimbe, katøle trusrømaytøwei llirawa ambimbe, ka ambamdiig købsruinrrun.
58011016	Inchendø nømbe treeg marmøtø, waramig katøgan birø mas purø tabigwan tøgagønrrab isub pønrraig køn, truibe tru srømbalasriigwan. Treekkurri Tiusbe chi kørig kuin gømøn ‘nømui Tius køn’ daig kømig, pøs nøbe nømuyasig kan ciuda tamarig kua.
58011017	Abrahambe isubigwan Tiusweinug pasra tøgagúikkurri Tius Abrahamwan maig inchibig køtashchab marenma, nøbe Isaacwan tranig køn. Tius tru ‘tranrrumøn’ cha kørrømisriilan utabig, tru Abrahambe, nui kandø nusrkai Isaacwan Tiuswan yandø ke kweecha tranamitø balabig køn
58011018	Abrahamwane: “Tru ñuinukkurri amrrub misaamerane Isaackurrin gønrrabelø gøn” cha, Tiusbe øyeeg taig købig kuindøgucha.
58011019	Kaguende Abrahambe isua basrabig køn, Tiusbe kwailai utugurringuen gatøle kusrumig maramburab marøbig kui. Pøs kwailai utugurri gatøle øsiiraig lataig kui mara Isaacwane treeg utig køn.
58011020	Isaacbe isubigwan Tiusweinug pasra tøgagúikkurri Jacobwanba, Esaúwanba nømune mayanguen tabig pub attrai marig køn tru wendøsrø attrabigwan.
58011021	Jacobma isubigwan Tiusweinug pasra tøgagúikkurri yandø kwanrrab wawa, Joséwei uregwan kanun ganun mayanguen tabig nebunrrai mara, nui pøtønain tsigwan pøtønawa basramisra, Tiuswan køriibala tabig waminchibig køn.
58011022	Joséma isubigwan Tiusweinug pasra tøgagúikkurri yandø kwamig lutaurab arruben, israelitasmera mayeeløba Egiptogurri wendøsrø webambamigwan wamincha, nui tsutsiimeran mandø indamigwan eshkab karua basrig køn.
58011023	Isubigwan Tiusweinug pasra tøgagúikkurri Moiséswei møskaløma Moiséswane larrø tab unøzhig kui asha, pøn bøl ørøba nun søra tøgagúig køn, tru Faraón Egipto birau rey tru kwetchai karua basrigwan chi køriimatømøtø.
58011024	Moisésma isubigwan Tiusweinug pasra tøgagúikkurri yandø kølig misrabe, tru Faraónwei nimbasrwei nusrkain gøn cha wamig kømigwan kaasig køn.
58011025	Moisésbe Tiuswei misaameraba larrø gaig indinab megamigwan isuig køn, tru kaig mariiløyu tab gúi mørøb kan maya yanagatiitø kasraarabgunrriibe.
58011026	Wendøsrø attrabig Cristoyasig chine trømbøig waminab megaibe, egipciosmera chigurrimbunø tøgagúilan kerrigu tøgagúi lataikken gømø, purø nuig kui isua basrabig køn, kaguende nøbe tru wendøsrø truburø ketig utamigwan, trunun ashib pasrabig kua.
58011027	Isubigwan Tiusweinug pasra tøgagúikkurri Moisésbe Egipto biraugurri webyaig køn, rey maya namikkølig waingucha. Inchen trunun kørmøtø, nøbe webya inrrab kandø isua basraig køn, kaguende tru kaptøgabe nebua asiimø Tiuswan yandø ke asha lataikken basraig køppe.
58011028	Isubigwan Tiusweinug pasra tøgagúikkurri tru Pascua Fiesta taigwan mara, katø tru yaskappalamerawan aniwan srølig køn, tru kwangarub ángel israelitasmerai mayor nusrkalane kweechimønrrai.
58011029	Isubigwan Tiusweinug pasra tøgagúikkurri israelitasmerabe Mar Rojoyu kan trendø puryu lataig larraambig køn. Inchen egipciosmeragucha larramrrab inchen, pi katøle itøgasrøben, chab gwaig køn.
58011030	Israelitasmera isubigwan Tiusweinug pasra tøgagúikkurri tru Jericó ciuda bøtøgatan sruubirøbanrrimerabe chab guegørrig køn, nøm tru pøtøgatanwan kwalømmera siete nemisramne lliraben.
58011031	Isubigwan Tiusweinug pasra tøgagúikkurri tru Rahab, nui asrwan anwei yanøb ishuuma, tru mørmø misaameraba kanbalatø nøgucha kwamuig køn, kaguende tru pailø israelitasmera maisrøn gøtashchab nilø ashchab amrrubelan tab wamab utikkurri.
58011032	¿Masbe chiwan waminchab gøh? Pøs nane Gedeónweimburab gøben, Baracweimburab gøben, Sansónweimburab gøben, Jeptéweimburab gøben, Davidweimburab gøben, Samuelweimburab gøben, katø Tius maig karuigwan eshkabelaimburab gøben wamindamikken nebumøtan.
58011033	Isubigwan Tiusweinug pasra tøgagúikkurri katøganelø nøm ashib karub tøgagúigwan nøm kanab, tabig sølgandø maig maramigwan marøb, Tius trannrrab misra kørrømisriilan nebua utab, leónmerai triimeran kasrøb indig køn.
58011034	Nag kørig kømdiig naarabelan naaramønrrai kweechib, espadatøga kweetsiilø gømigugurri wegørra ambub, truburab chi martrab gaimabelø gøbig kuig chisheelø misrøb, katø kwayabyugucha kwayamburab kwayabelø misra, peg birausrøngurri amrrub suldaumerane luløsrkøb inchibelø gøn.
58011035	Isubigwan Tiusweinug pasra tøgagúikkurri ishumburmera nømui kwabelan katøle øsiiraniilø utabelø kuig køn. Inchen møiløbe kwamnegatig purø rrømbøig marøb srua gúinabelø gøn, elatchab indingucha, elatchamamøtø, kaguende nømbe katøle øsiirawa srømbalasrø purø tabigwan nebunrrab isubelø gua.
58011036	Inchen katøganeløbe kaig marøb indza ashib srua gúinab, ichabetinab, cadenastøga lusrinab, kailan keeri yau merrarrawa keerinab melabelø gøn.
58011037	Inchen kaneløbe sruutøga peta kweetsinab, serruchotøga sølbinab para kweetsinab, espadatøga kweetsinab, amburab iburab ubisha galuschibah cabra galuschibatø kewar amøñibelø gøn, larrø waachamera gømig nebuilø, isubiitø kappinbalatø amønamig nebuilø, katø larrø kaig indinab melamig nebuilø.
58011038	Øyeeg tab misaameran yu pirau misaamera nømun tøgagømibe nømbe purø nu balabelø gøbig køn. Nømbe mu misag warab waraimøsrø, nørrø tunmerawansrø chu bumgúinguen mørmeelø amøñibelø gøn, nørrø srug yaambumerasrø, lendegørrab pirørrabmerasrø, øyeesrø kebamba warab.
58011039	Inchen nømbe isubigwan Tiusweinuutø pasra tøgagúigube tabig wamindiilø gøbendø, tru Tius trannrrab misra kørrømisriilane møikkucha tranig utømuig køn.
58011040	Kaguende Tiusbe nømui lata gømø, namuyasiibe purø tabig tøgagúig kua, tru nømbe namba kanbalatø misratøwei tru newan tabig kønrrai indig kuig køn.
58012001	Inchawei øyeeg købene, tru isubigwan Tiusweinug pasra tøgargøbelø nørrø gøptø kan wañi lataig namuim bøtøgatan namun ashib purrabelan namgucha tøgagúig køppe, namun chiguen tab ambamgaig chigøben kwatsiiranøbelanba, tru kaig marøbig namun iløsrkøptø iløsrkønrrai marøb pasrabigwanba webetøgun. Incha tru nam luløb ambamig Tius namui merrab may rrarrig tsubig nam tøga bønrraiwan maikkucha kørrømisrmø, luløbig lulgun,
58012002	namui kaptøgabe Jesúswan ashib, tru nømerrig treegwan pera marøb, katø tru namui isubigwan nuinug pasra tøgagúigwan newanig kønrrai marøb inchibigwan. Pøs Jesúsbe nø pumsrø kasrag kømdiig pasrabigwan asha basraikkurri kurusyu mesraig kweetsig kwamigwan awentawa, tru kørig marinab pasramigwan chi trunun isua ashmøtø, truyu puraya, Tius wamisra wainug kusrmaygatømay wamisrig køn.
58012003	Incha tru kaig marøb misaamera Jesúswan chine kaig maren, treegu ka awentab purayaigwan, trunun ñimguen isuy, ñim chi muraaramøwei, chi kaima gørrømisrmøwei indamig kønrrai.
58012004	Pøs tru kaig mariiba ñim kwayab melaigu, ñimbe gatøgucha ñimui aniwan lusamnegatiibe mara bønrrømøn.
58012005	¿Tius nui ureg kuimba tab wamdøga waminchib purugúigwan ñimbe yandø pesannabguen inda chindah? “Nai nusrkai, ñi mur basram gusrenrrai Señor ñun murelan kusrennene, kagatørre inditamab treeg isua tøgagømøwei, Señor ñun isua mørtrai marene, truyutø kørrømisrmøwei indamig køn.
58012006	Kaguende tru nui undaaraigwane Señorbe nune mur basram gusrenrrai kusrennøb, mundøgucha nui nusrkain gúitamab isua tøgagúigwane nøbe kalø marigwan ølmartrab murba rranøbig køn” cha, trenchibig køn.
58012007	Maramga murig latailø Señor ñun maringaruigwane mur basram gusrenrrai kusrennrrab inditamab isua awentau. Kaguende Tiusbe ñimune nui nusrkain gúimba øyeeg maran. ¿Kan nusrkawan møskai mur basram gusrenrrai kusrenniimíig mu treeg nusrkai kø chinderah?
58012008	Inchen tru kanelø mayeelø mur bønrram gusrenrrai kusrenniilø latawei ñimun kusrenniimeelø gúisruandøbe, trube, Tiuswei trag nusrkalø gømøtø, ka menda ureemera gúin gønrrun.
58012009	Inchagucha namma yu pirau namui møskalø namun mur basram gusrenrrai kusrennøbelø nambe tøgar gua, truilanma maig købash inchimøtø, tab inchib tøgagøbelø gúibe, ¿tru namui espíritumerai Møskai Tiuswane treetøguen gømø, masken maig taigwan tru gúindø mørøb meløwa, øsig kømigwan tøgagømig kømønrraitarru?
58012010	Namui møskaløma nam mur bønrram gusrenrrai nømbe kan maya yanagatiitø namun kusrenanøb tøgagøbelø gøbig køn, nømun maig maramdiig køben, treeg. Trune Tiusbe nam mur bønrram gusrenrrai kusrennøppe namunguen tab gønrrai maran, nø newan tabig kuigwan namgucha tøgagønrrai.
58012011	Tru mur bønrram gusrenrrai murigwan kusrenanene, ke kan tru urastøbe chiguen chi kasrag kømdiig kømøtø, mur gúi mørøb pasramibe gøbig køn. Inchendø tru øyawan kusrenaninab puraambubelaimbe tsøndatøbe sølgandø tabig amønamiba, chi isumgaig tab amønamiba tøgaig arrubig køn.
58012012	Inchawei ñimui kwalmera kullaarailan chishmisrtrai kønøgøb, ñimui tømmera itønapteelan gatøle mur misrtrai maray.
58012013	Katø ñim tab punab ambamig kønrrai putur maymeran ølmaray, tru ñimui kørriindi srøb wetunshimø, tammisrtrai.
58012014	Ñimbe maya misaameraba ambugurri igurri lata tab gømigwanba, katø Tiusweyasiitø tarømisra tabig amønamigwanba martrab inchib guy. Kaguende Tiusweyasiitø tarømisra tabig amøñimøwabe, muguen Señorwane ashchaamøn.
58012015	Ñimbe purø tab isua ashib amønay Tiuswei tru ka yandø tab indigwan ñim møikkøben wendøbasrøb pønrrabgunmab, inchippa ñim møigwan gøben kan møb srølgølig lataig kal-lawa nurab ya, truig pesriig iløsrkønrrai maren, misag purø nuwan tru kaitøga mindisailø gømønrrai.
58012016	Mugucha møg lata ishug lata trømbøig marøb uñchab gømøwei, kabe Tiusweimburabigwane chigucha gømui lataig inchibig gømøwein guy, tru Esaú latawei. Truima kan mamig nindagweindø kan mayor nusrkai maig tøgagømigwan yanig køn.
58012017	Kaguende ñimbe yandø asiinrrun, Esaúbe mas wendøbe tru mayanguen tab indig kønrrai keta tranigwan katøle møskawan utønrrab inchen, nune yandø ka taig købigwan. Tru mayanguen tab indig kønrrai tranigwan tøgagønrrab kappin gørrøgøb lawa, yandø treeg kønrrai chab marigwane ni chinchaguen lliskamgaig kuig køn.
58012018	Pøs ñimbe, israelitasmera Sinaí Tunyu kemalla bønrrab latawei, kan nu tun katøramdiigu nagurømera naarabig tøgaigu kemalla gømøwei, kabe løstiig, tru purø rrømbø løstiigu kemalla gømøwei, kabe kørig kømdiig isig ichibigu kemalla gømøwein gøn.
58012019	Katø ñimbe tru trompeta mur wanrrøbigu kemalla gømøwei, kan wam wamindiilan mørtrab kemallmøwei indig køn. Inchen tru wam wamindiilan mørøbeløma: “Tiusmanda yandø waminncha” chibelø gøn,
58012020	kaguende yandø mas awentawa pønrramgaig køben, Tius tru øyeeg karua basren: “Kan animaldøguen tru tunwan kebachibiibe sruutøga peta kweetsig kønrrabig køn cha” trenchiben.
58012021	Inchen tru treeg pureb pasrabiibe purø rrømbøig kørig kømdiig køben, Moisésbe trenchibig køn: “Kwaarøsraig kørig købiitø ke itønab pasrar” cha.
58012022	Ñimbe treegu kemalla bønrrømøtø, møimbe ñimuimburappe tru Sión Tun dainug, Øsig wab Tiuswei ciudasrø, srømbala Jerusalénsrø, muguen mundzamgaig ángelesmera tulundzuna kasrag purraisrø, treegu kemalla bønrran.
58012023	Katø Tiuswei tru srøsrø gal-lawa ureemera nømui munchimeran srømbalasrø pørig tøgarmera kanbalatø purraisrø, katø Tius tru maya misagwan maig maramigwan asha marøbig waisrø ñimbe kemalla bønrrab, katø mayeelø sølgandø tabig misaamerai espíritumera yandø newan tabelø gønrrai kørrømariilø purraisrø kemalla bønrran.
58012024	Katø tru srø acuerdo marigwan misagweimburø purøbasramisrøbig Jesúswangucha kemalla bønrrab, katø tru Abelwei ani ‘tru kaig marøbigwan ñi, Tius, ulø bay’ chib, ani lataikken gømøtø, Jesúswei tru ani itøtsurig mas purø tabig ‘tru kaig marøbigwan ulø baymø, ñi, Tius, pesannau’ chib waminchib aniyu kemalla bønrran ñimbe.
58012025	Inchawei tru waminchibigwan kaashib gønrrab gømø ashiptø guy. Kaguende Tius Moiséskurri isuptø gønrrai wamindigwan kaashibeløma yu pirauguen chi indiimíig ka yandø wegørrømuibe, trube, tru srømbalasrøngurri isuptø gønrrai waminchibigwan tarømisrabe, nambe truyugurrimbe ni chinchaguen wegørramgaig kønrrun.
58012026	Tru Moisés tsub urassrøma Tiuswei wamdøgabe pirøwane kønøgagutsig kuibe, møimbe øyamay maramønrrun cha kørrømisrig køn: “Nabe gatøle pirøwane kønøgagutsamønrrun cha, trurrigu pirøwandø gømøtø, srømbalameranbañau.”
58012027	Tru, “katøle kønøgagutsamønrrun” cha, tru trendaibe, tru ka mara bønsraindeelø kønøgagutsiilane kerranrrab gúi tørgandø eshkan, tru kønøgagutsamgailø, truiløtø pønrrabig bønrrønrrai.
58012028	Inchawei tru nam ashib tøga burramig tru kønøgagutsamgaigwan nambe utab gúig købene, nambe ‘mayanguen ungwa, ungwa’ chigun, Tiuswan tab gúi wanrrai marøppe, nun køriibala tabig waminchib, kan yeeg tabig kønrrabmab isub.
58012029	Kaguende namui Tiusbe kan nag lataig køn, chigucha kørrømisrtraingaig barrøbig.
58013001	Ambugurri igurri undaarabig undaaray, kan trag nunelø lataitøwei.
58013002	Ñimui yau asiimeelø pubelan tab wamab ya bebamigwane pesannamøtay. Kaguende møiløma øyamay marøb meløwa, ángelesmeranguen ya bebøbelø gøn, chi truilø gúitamab isumøtø.
58013003	Katø kailan keeri yau purrabelane ñimbe nømba kanbalatø keerig purrøwa lataitøwei isub, katø kaig indinab melabelane ñimun rreeg indi lataig isumig køn.
58013004	Kasharamibe purø tabig købig kui mayeeløba treeg isua tøgagøb, katø kasharawarmerabe nømui kiainuube mu pegwan pera guiamig kømøtø gøn. Kaguende møg lata, ishug lata trømbøig marøbelanba, katø itøluløpteelanba, Tiusbe nømun maig kønrrabigwan asha martrab gøn.
58013005	Ñim amøñippe, anwane ke chinchimmørø chull inchib amøñimøtø, ñim møi maig tøgagúitøgatø tab gúi mørøb kasraatø amønamig køn. Kaguende Tiusbe trendaig kuig køn: “Managuen ñundø elachimøwei, chinchibgucha tsunrrai managuen ñun tarømisrmøwei indamønrrun” cha.
58013006	Inchawei øyeeg taig købene, nambe treeg kønrraitamab isua, chi isumø trenchinrrun: “Nan purugubiibe Señor nø gøben, nabe chigucha kørmumønrrun cha. ¿Møøbe nane chigúi martrautah?” cha.
58013007	Tiuswei wamwan ñimun waminchib, ñimun pera marøb pønrrabelane isua gømig køn. Nømui tru tabig amønaigu asha kusrenrrai mandø tabig kørrømarig købigwan tab isua asha, tru nøm isubigwan Jesucristoinug pasra mandø tøgagúigwane treetøweih tøgaguy.
58013008	Jesucristobe merrabsrø lata, møiyan gwaløm lata, katø managatig nøbe yunømarmíig, treetø gøn.
58013009	Chigøben peemaytø kusrenaniilø pesrøteeløtøga amburab iburab srua ambiilø gønrrab gømøtø guy. Pøs namui manrrømera Tiuswei tru ka yandø tab indiitøga mur bønrramigwan utiibe tabig køn, tru chi mamimeran manrrai karua bønsrailan marøb megaig lata gømøtø, tru øyeelan mariibe chiweingucha chi purugumeelan.
58013010	Nambe kan altar tøgaguer tru Tiuswei carpa ya tabzhigu marøb pønrrab sacerdotesmerabe tru altaryuigwane mamig kømíig.
58013011	Pøs tru maya sacerdotesmeran nø garub sacerdote tru, “Kerriguwan Tiusweindiig Kønrrain” tannug tru animal gweetsiilai aniwane tru kaig mariilaimburø trannrrab umbusrø srua kebyaindøgucha, tru animal gwaigwei asrmerane nøm warainukkurri nøørøsrø srua webamba, parriilø gøbig køn.
58013012	Inchawei treetøwei Jesúskucha ciuda yaskabyugurri wambig nøørøsrø kwaig købig køn, nui anindøga Tiusweindø gønrrai misaameran chish martrab.
58013013	Inchawei namgucha nuimay nun katønrrab webamgun ciudayugurri wambig nøørøsrø, nun maig trømbøig indinab megaigwan namgucha treetøwei kaig marinab melønrrab.
58013014	Kaguende nambe yu piraube kan ciuda managatig pasrab pasrønrrabig chigar gua, nambe tru attrabigwan lab guer.
58013015	Inchawei Señor Jesucristogurri chu urastøgucha Tiuswan nam animal gweecha lataig tranøppe, purø tabzhig wamindiilø trangun, nui munchiwan tabig wamindi wam tru trigugurri webarrubiitøga.
58013016	Ñimbe tabig maramigwanba, ñim chi tøgagúigwan pirishib gømigwanbabe pesannanrrab gømø melay. Kaguende kweecha tranøb lataitøwei Tiuswan keta traniilø øyeeg traniiløbe nø purø tab gúi wanrrai marøbig, treeg køn.
58013017	Ñimun pera marøb pønrrabelane maig karuigwan mørøb, nøm maig chiben treegwan melay. Kaguende ñimun chi kømønrrai chu uraskucha ashibeløbe nømwein gøn, nømui chi mariilan nøm Tiuswan eshkab pønrrønrrabelø gua. Nøm maramigwan marøb melappe, kasraatø, chi isuin gømøtø, marøb gønrrai inchigay. Kaguen trengømuisruandøbe, ñimune chiguen chi tabig kønrraamøn.
58013018	Namuimburab ñim Tiuswan miarrunrrigay. Pøs nambe namui isub kebachib pasrabigu chi ‘kalø gøn’ chibig chigar bønrrab, katø chiyutøgucha nambe tabig marøb melønrrab isua meler.
58013019	Nabe ke tiusmanda Tiuswan miab gørrunrrigay chinrrab inchar, na peba ñimuisrømay gatøle arrumig kønrrai.
58013020	Tru chi isumgaig tab gøbigwan tøga Tius, tru managatigwei acuerdo mari anindøga tru Ubishameran Ashibig purø nuig, namui Señor Jesúswan kwailai utugurri kusrubiibe
58013021	tru nø maig maramig palai waigwan martrai chigurrimbunø tabig palabigwan ñimun tranrrun, Tius nø purø tab gúi ashib wamig kønrrai Jesucristogurri namuinug nø marøb pasraitøga. Jesucristone managatig tørguegwalmabig kønrrun. Treeg kønrrun.
58013022	Na øyamay melamig køn chib wamindi wamwane, nai nunelan, tiusmanda tammay utørrunrrigay chinrrab, pøs nabe landøtiig pørar.
58013023	Namui nuneg Timoteobe kailan keeri yaugurri webyain gúi ñim wammøra gønrrai inchar. Incha nø petø arrubene, nabe nøba ñimun ashchab arrumønrrun.
58013024	Ñimun ashib pera bønrrabelø mayeelanba, katø mayeelø Tiuswei misaameranba ‘tab ka amøñigueh’ tan chirrunrrigay. Katø italiasreeløgucha ñimune ‘tab ka amøñigueh’ cha øran.
58013025	Tiuswei tru ka yandø tab indiibe ñim mayeeløba pasrønrrun.
59001001	Na Santiago Tiusweimba, Señor Jesucristoimba marøb megabig Israelwei doce nusrkaløgurri misag nørrø larrøbicha, pirau kan ørøtø amba warabelan ‘ka amøñigueh’ chinrrab inchar.
59001002	Nai nunelø, chigøben, chigøben puig meløwabe, truba tab gúi inchib, kasraaray,
59001003	kaguende ñimui isubigwan Jesucristoinuutø pasra tøgagúigwan maig køtashchab marigugurrimbe masken tammay melamig arrubig kui ñim ashibeløbe.
59001004	Inchendø ñim tru treeg tammay kullaaramø, ka melaibe, newanig kønrrai inday, chiyugucha neilø, chi isumgaig newan bønrrabelø, yandø chiyugucha palømø newanelø.
59001005	Ñimun møigwan gøben øyeeløyu tab asha maramigwan kusrebig kømig paløbene, Tiuswan miau, nøbe tranrrun. Kaguende nøbe mayeelan tranøppe, merøbalatø rranmøwei, katø chi miabene, namømøtø, tammay tranøbig køn.
59001006	Inchendø miappe, ke Tiusbe tranrraitamab isua miamig køn, treeg kømuptinchaitamab maizhikken chi treeg isumøtøgue. Kaguende chi treeg kømønrrab gø chindermab isubiibe kan maryu pi welarwan isig ichibig amburab, iburab srua yaig lataig køn.
59001007	Møikkøben treebe Señorwan chigøben utamuitamappe isumøta.
59001008	Kan møg møindø øyeeg martrab isub, katøguen srønabe peetø isubiibe, chiyutøgucha mumayguen gømíig unan.
59001009	Kan truburab chiga nuneezhigwan Tius nune truba nuig marene, purø tab gúi møramig køn.
59001010	Inchen puaibe purø tab gúi møramig køn, Tius nune chigucha gømíig lataig marene. Kaguende puaibe kaumerayu u lataig kua, pasrabig pasrønrrab gaiman.
59001011	Pøs pørr webarrua, purø mur bachene, kaube mul-laben, ube peñen, tru tabzhiibe yandø pinan. Øyeetøwei puaikkucha nui chigøben penab, yanøb uniiløyu pinønrrun.
59001012	Chigøben pub arruben, tammay megabig megabiibe mayanguen tab gúig køn. Kaguende treegu puraya basramisrøppe, nun undaguelan Tius keta trannrrab kørrømisrig tru øsig køm coronan utønrrun.
59001013	Møigwan gøben chiyugøben kaigyu kebenamdiig mørørabene, Tius treeg isunandan chimøta. Kaguende Tiusbe mana kaigu kebenamdiig kuig mørørai wamøwei, ni gatø mun kaigu kebenøsrkønrrab inchimøwei inchibig køn.
59001014	Treeg kømøtø, møigwandøgucha nui kaig isubeløtøwei srua iben, truiløtø yandø tabig lataig asønangarua kebenøsrkaim basran.
59001015	Inchen tru trømbøig isuilø yandø umbu kebya, pasramisrikkurrimbe, kaig maramig kal-lan. Inchen tru kaibe yandø ne nurappe, kwamigwan kal-lanrrai mara basran.
59001016	Nai undaaraig nunelø, ñimguen pella peemaytø isub pønrrømøtay,
59001017	chitøgucha tabig ketiiba, katø chigøben tabig newan marøbelø gønrrai ketiibabe srømbalasrøngurri arrubig køn, tru srømbalasrø chine pilab pønrrabigwan marøbig Tiusweinukkurri. Nøbe nø maig køppe, manatøgucha treetø gua, nuinuube løstørab lata inchib, tørmisrøb lata inchib, inchibiibe chigagøn.
59001018	Nun trendø treeg marøg kuikkurri, nui newan cierton wamdøga namune gatøyug srøig kal-langaruig køn, nø kerrigu misagwan ellmara pønsrailai utu nammerrig ke srøsrø ellmarig misrig latailø gønrrai.
59001019	Nai undaaraig nunelø, iigwan isuy: ñim mayeeløba møramigwane muniitø burramig køn. Inchen wamindamigwanba, namamigwanbabe tsøndatø isuptø maramig køn.
59001020	Kaguende kan møg namig køtanmaptø mariibe Tiuswei sølgandø tabigwan marmøn.
59001021	Inchawei treeg købene, ñimbe ashikken gønrrabgaig marigwanba, chigøben kaig mariilø trutø netsaig tøgagúilanba webeta elacha, Tiuswei wamwan ñimui manrrau ellgwaigwane mur gurrashmø, tammay utay. Kaguende tru wam wamindiibe maramburab marøbig køn, ñimui møsigwan wesramig.
59001022	Pøs Tiuswei wamwane maig martrain daigwan ñimbe marøbelø gømig køn, ka møratø, møratø gønrrab gømøtø. Trengømuisruandøbe, chi mørmui lataitøwei ñimasiitø ka kegørrab pønrraig webinrrun.
59001023	Kaguende møikkøben Tiuswei wamwan mørøptø møra, tru maig taigwan møra marmíibe, kan møg nui maløwan espejoyu ashibig lataig køn,
59001024	nui malø maig kuigwan asha, katø llirawa, ippe, pesannab lataitøweingue.
59001025	Inchen møikkøben Cristo maig martrai karua pasrig newan sølgandiig, tru chi iløsrkaimíig kønrrai marøbigwan ke tab asha, truyu megabig megawa, tru martrai karuigwan pesannaptinchimøtø marøbigweimbe, nui mariiløyu mayanguen tab gúig kønrrun.
59001026	Ñim møikkøben, Tius martrai karua bønsrailøyu maizhikken purø bunømø marøbig kurmab isubendø, nui niløtøgabe maig kurrøbashtø waminchibiibe nøasiitø kebeñib pasran. Inchen tru nø Tiusweiwan maizhikken purø bunømø marøb pasrab taibe chi marmui lataitøwei webyan.
59001027	Tius Møskawei merrab tru nø karuilan maizhikken pinab marmø, chillig indiimíig mariibe, iig køn: usri møskai, peta gwailanba, kelø peta gwailanba chigøben isuig meløben isua ashchab ambub, katø yu pirau kaig trømbøig arrubiitøga chillig incha bønrrømøwei indamig.
59002001	Ñim nai nunelø, ñimui isubigwan namui Señor Jesucristo tørguegwalmabigweinuutø tøga bønrrøwabe kanundø tab wamab inchimø, mundøgucha lata gømig køn.
59002002	-
59002003	Ñim tulundzuna purrøbenma, kan truba pua møg oro surtigastiig, truba tabig keweig pubene, truba tabzhig wamab, ñimbe trenchinrrun: “Yu gatøguchi tab wamdønug warra” cha. Inchen trunetø gatøgan, kwa waacha, truba shautøzhig chilliguig keweig pubene, ñimbe trunune trenchinrrun: “Ñibe øsrøndø, ka basrau” cha; kabe: “Uyu pirau wamisr” cha.
59002004	¿Treeg marøppe, ñimui utu ñimdøweinguen kanune yandø nøørø marøbguen bønrrømøtirru? ¿Ñimbe kaig isuaguen treeg inchib pønrrømøtirru?
59002005	Nai undaaraig nunelø iigwan møray: ¿Tiusbe yamba yu pirau waachameranwei lawa wesruig kømuitarru? ¿Nømbe isubigwan Jesucristoinuutø pasra bønrraigwan tøgagømburab tøgagøb, katø nun undaguelan tru nø ashib karub waigwan Tius trannrrab misra kørrømisrigwan chigucha utønrrabeløbe nømwein gønrrai marig kømuitarru?
59002006	Trune ñimbe waachamerane chigucha gømíig marøb ka kørig maran. ¿Tru puarmerawein gømuitarru ñimune møra melønrrai marøb, katø misagwan ashib karub purrabelaimay ñimun uñchib waram srua ambubeløbe?
59002007	¿Tru Cristoi purø tab munchiwan ñimun basra wamigwan nømweinrre purø rrømbøig wamabelø gømuitarru?
59002008	Tius tru martrai karua basrig purø nuig, nui wam pørigu pasrabigwan, maig chibig køben ñim treeg møra marøb pønrrøwabe, søl marøb pønrrønrrabguen: “Tru mendaigwangucha, ñiasig lataitøwei undaarau” cha trendaigwan.
59002009	Inchen ñim kanune tab inchib, kanune maig købash inchib pønrrappe, ñimbe kaig marøb pønrran. Inchen tru maig maramigwan martrai pøra trarriitøwei ñimune ‘kalø marøb itøbunab pønrran’ cha ñimundøwei itøøra basrtrun.
59002010	Kaguende tru maig maramigwan martrai Moisés pørigwan møikkøben kerriguh møra marøppe, marendø, tru utu kanundøguen kalø marøb itøbunikkurrimbe mayamba kalø mara basraig kørrømisran.
59002011	Kaguende: “Itølulamig kømøn” chibiitøwei, treekkucha taig køn: “Kweetsamig kømøn” cha. Inchawei møikkøben itølulmuingucha, kweechibiibe, tru maig maramigwan martrai Moisés pørigwane itøbunan.
59002012	Ñimbe wamindiiløyu lata, amønailøyu lata tru maig maramig chi iløsrkaimíig kønrrai marøbig nømun maig asha maramigwan marig kømig, ke yandø treeg maramig puim bønrrab misaamera lataig kømig køn.
59002013	Katøganelan lastimaguengaig marøbelane, nømungucha treetøwei lastimagaig marøb asha kørrømariilø gønrrun. Trune, tru lastimabaig marøbeløbe, kørmø, tab gúi webamba bønrrønrrun, tru maig kønrrabigwan asha maren.
59002014	Nai nunelø, ñim møikkøben ‘isubigwan ke Jesucristoinuutø tøga basrabig kur’ chibendø, chigucha tabig marøb kenamarmubene, tru ‘isubigwan pasra tøgagur’ taibe, ¿chiwein gúin burugunrrab gø? ¿Kabe tru isubigwan Jesucristoinuutø tøga pasrab taig, truitø ñun kaigyugurri wesranrrautah?
59002015	Kan nunewan gúi, kabe kan nuchawan gúi kemig truburab chigawei, kwalømmerawan chi mamig chigawei megamne,
59002016	ñimma møikkøben trendaimbeh: “Chi isumø, tab inrrig chib. Pachiitø gønrrai tsitsø gueb, øska mab, muchib uñchig” cha. Inchendø asru maig palain basrøben chi tranmubendøbe, niløtø basrainguen gønrrun.
59002017	Inchawei øyeetøwein gøn, ‘isubigwan Jesucristoinuutø pasra tøgagur’ taig, chigøben mariilø chigaibe, nøasiitø kwaig køn.
59002018	Inchendøgucha møibe trenchinrrun: “Isubigwan Jesucristoinuutø ñibe tøga basrøben, nabe chigøben tabig mariilø tøgagur cha. Ñui isubigwan Jesucristoinuutø pasra tøgagúigwan chigucha tabig mariilø chigaig nan kenamartra cha. Inchen nai isubigwan Jesucristoinuutø pasra tøgagúigwane nabe chigøben tabig mariiløtøga ñun kenamartrumøn” cha.
59002019	Pøs Tiusbe kandø gønmab isub, ñi kørewa basraibe, trumaybe sølwein gøn. Inchendø kwaimandziimeragucha Tiusbe kandø gønmab kørewa, katø kørig køb itønab inchibelø gøn.
59002020	Au, ñi chugúi mørmíig, nebua ashchab inchi, isubigwan Jesucristoinuutø pasra tøgagúig, chi tabig mariilø chigaig, ka yandiibe chigucha gømíig kuin gúi.
59002021	¿Namui merrabsrø møskai Abrahamma nui nusrkai Isaacwan tru altar marinug truyu Tiuswan trana, kwetchab trarren, nune chi kaig kømíig lataig tabig kørrømarig kømuitarru?
59002022	Inchawei, ¿Abrahamweimburabma ashmøtirru, nui isubigwan Tiusweinuutø pasra tøgagúibe tru chigøben mariiløba truiba misra kanbalatø marøb pønrrabig kui? ¿Inchen nui isubigwan Tiusweinuutø pasra tøgagúibe tru mariiløgurri kerrigu newan marig kørrømisrmuitarru?
59002023	Inchen Tiuswei wamwan pørigu øyeeg taibe nebuig køn: “Abrahambe Tiuswan kørekkurri Tiusbe nune sølgandø tabig kui asha tøgagúig køn” daig. Incha nune ‘Tiusba truba tab linchibig’ cha, wamig købig køn.
59002024	Inchawei ñimguen ashen, Tiusbe kan møwane nui tabig mariiløgurrimba chi kaig kømíig lataig tabig kørrømaran, isubigwan Jesucristoinug pasriitøgatø gømøtø.
59002025	Katø treetøwein gúig køn, ¿tru Rahab, nui asrwan anwei yanøb ishuuma, tru maig køtasha asha wam sruamrrunrrab ambubelan nøbe ya bebamba, katøgan peg maywan amrrai eshkamba, øyeeg tabig marikkurri nune chi kaig kømíig lataig tabig kørrømarig kømuitarru?
59002026	Kan asrma chi espíritugaibe kwaig køn; katø treetøwei isubigwan Jesucristoinuutø pasra tøgagøppe, tøgagøbendø, chi tabig mariilø chigaibe kwaitøwein gøn.
59003001	Nai nunelø, ñimui utube mayeeløbabe kusrenanøbeløtø gønrrab isumøtay, nam kusrenanøbelane maig kønrrabigwan asha marøppe, ka palatiig kømø, martrab gúi ashibelø gúig køppe.
59003002	Kaguende nambe mayeeløba chiyugøben kalø marøb pellibelø guer. Inchen møikkøben nui wamindigu pellmíibe, tabigwan newan sølgandø marøb møg køn. Treebe nui asrwangucha kerriguba maig købash kømønrrab isua møra tøgagøn.
59003003	Kaullimeranma nam trigu tsi muusrøppe, muwan inrrain guesruben mørtrai muusrøbelø guer, asr ørøba kønørramamø merrarramig.
59003004	Katø barcomeran chigucha asay. Yeeg nørreelø purø mur isig ichibig srua ambiilø gúingucha, barcon muba inrrai inchib pasrabig kan lamøtiitøgatø truyu purrabeløbe nøm muwan ambug køben truwan øran.
59003005	Katø niløgucha øyeetøwein gøn: Asru purø lamíig købendø purø nuig misrøb, chigøben purø nørreelø martrab waminchibig køn. ¡Kan lamø naazhikkurrindø kan srønø tsibwan muba kuimburab parrøbig køn!
59003006	Inchawei niløbe kan nag lataig køn, namui asru kaitø netsaig, asr ørøba trømbøig marøb mindishibig pasrig tru niløbe. Tru møra melamnug naarab pasrabiitøgatøwei piløga basrig køn. Incha nam øsig kuingurrimbunø kwamnegatig pilab pasrabig basrønrrun.
59003007	Møøbe chigurrimbunø namig animalmeran gøben, illimeran gøben, ulmeran gøben, maryu purrabelan gøben kusrenanamdiig køn. Inchawei misaamerabe merrarrawa kusreezheelø marøbelø gøn.
59003008	Inchendø niløwan gúimbe mugucha kusrenanrrab gaiman. Purø gaig kua, chinchaguen treeg marmønrrai merrarrawa tøgagønrrab gaimaig, kweechib larrø rrømbø møtø netsaig køn.
59003009	Nambe niløtøgabe namui Tius Møskawan tabig wamindamba, katø Tius nø lataitøwein gønrrai mari misaameran tru niløtøgatøwei trømbøig nebunrrai wamindamba inchibelø guer.
59003010	Tru rrigugurrindøwei mayanguen tabig kønrrai wamindamba, trømbøig nebunrrain chib wamamba indan. Nai nunelø øyeebe maramig kømøn.
59003011	¿Kan bigabyugurrindøwei chish bi webarrumba, kaig bi webarrumba inchautah?
59003012	Nai nunelø, ¿kan higuera tusr købendø, aceitunas niguen, katø kan uvas tusr købendø, higos niirrautah? Katø treetøwei kan tre bigabma truyutøwei tab pi weguchimøn.
59003013	Møikkøben ñimui utu truba kusrebig, trurrigu chiwan gøben tab chigúi mørøbig kuabe, maig købash kømø, tammayig kuitøga kenamar, nuig kurmab inchimøtø, larrø tammay marøb unigu, truba kusrebig kuiyugurri arrubiitøga.
59003014	Inchen treeg kømøtø, katøganweimburab ñimui manrrau ke chinchimmørø inchib pusrkwai asiibah, chiyutøgucha ke nømerrig kønrrab indiibatø tøga bønrrøwabe, ñimbe truba nørreelø kusrebelø guermab inchimøwei, tru newan ciertonigwan isab pønrrømøwei inday.
59003015	Kaguende kusrebig kuig øyeebe Tiusweinukkurri arrumøtø, ka i piraugurrindø arrubig ka møwei isuiløyugurrimba, nugwaimandzigweinukkurrimbe arrubig køn.
59003016	Kaguende ke chinchimmørø inchib pusrkwai asiibah, chiyutøgucha møig kanab marøbig køtashchab indiibatø pønrrabnuube, ambumay imay ke mumay gøbashtiibah, katø chigurrimbunø ka trømbøig mariiløbatø bønrran.
59003017	Trune tru kusrebig kømig Tiusweinukkurri arrub iimerrig køn, chishig. Trugurrimbe ambugurri igurri tab gønrrai indamig, katøganelø chigøben indingucha tammayig kømig, tab gúi mørøb kasraatø bønrrønrrai marøbig kømig, katøganun chigøben nebui megaben, truba rruba lastima ashibig kømig, tabig marøbig kømig, kanelane ørø mara, kanelandø tab inchimíig kømig, ka treeg kønmab ashchaindø gømø, maig maramigwan marøbig kømig, treeg køn.
59003018	Inchen ambumay imay tab gømigwan tøgagønrrab tru ambumay imay tab gøbiitøga ellmarøbeløbe, sølgandø tabig ellmariilø tulishinrrun.
59004001	Trømbøig kwayam lailøba, namishib chinetø cha møriiløbabe ñimui utube ¿chugurrinrre arrubig køh? ¿Ñimui umbu trømbøig kaig isubelø ni kan mandøguen gømíig pønrraptø bønrrøwa, truyugurrinrre arrubig kømuitarru?
59004002	Ñimbe chigøben tøgagønrrab inchendø, tøgagønrrab gaiman. Kweetsamba, katøgane chi tøgagømønrrai ke chinsraatø indamba indan. Inchendø chinchagucha tøgagønrrab gaiman. Incha ñimbe chinetø chib menda, trømbøig kwayan. Ñimbe chi tøgagønrrab isuigwan tøgagønrrab gaiman, kaguende Tiuswan miameeløgurri.
59004003	Kabe miappe, miabendøgucha, utønrrab gaiman, kaguende søl isua miamøtø, ka ñimui asrwan tab gønrrai kasraarab kømigwayasiitø miabelø gúikkurri.
59004004	¡Ñim, Tiuswan itøluløptø misaamera! ¿I pirauigwan tab inchib chull inchibiibe Tiuswane ashig kømui inchibelø gúi ashmeelø gøtirru? Inchawei møikkøben i pirauigwangøba tab gúi mørøb llirabiibe, Tiuswane ashig kømui inchibig misran.
59004005	Kabe Tiuswei wamwan pøriiløyu øyah chippe, ¿ka trenchig køptø rrendaitamab isutirru ‘tru espíritun Tius namui umbu pasrønrrai traniibe namune ¡gatø! nuyasiitø gønrraimab undaaran’ chibigwan?
59004006	Inchen Tiusbe nui ka yandø tab indiitøgabe namune gatøguchinguen tranøbig køn. Incha nui wambe trenchibig køn: “Nuinetø nuig mørørai inchibelane Tiusbe søtøbasramisrøb gurrappe, trune chigucha gømeelø tammayelane nui ka yandø tab indigwan Tiusbe tranøbig køn” cha.
59004007	Ñimbe Tius maig chiben nune tru gúindø møray. Trune nugwaimandzigwane mørmønrrab mur isua bønrrai, treeg bønrrøbene, ñimuinukkurrimbe lulrrun.
59004008	Ñim Tiusweimay kemallene, nøbe ñimuimay kemallchun. ¡Kaig marøbelø, ñimui tasigwan chish maray! ¡Ñim Tiuswan undaaranrrab indamba, katø tru urastø yu pirau chi købigwan undaaranrrab indamba inchib misaamerabe ñimui manrrømeran newan chish maray!
59004009	¡Ñimbe truba isui inchib, chindimbarre nambe øyeeg kailø guermab truba isub, katø kishib inday! Ñimbe indzabgunrriibe kishib; kasraarabgunrriibe truba isui inday.
59004010	Ñim Tiuswei merrab utsøbasrene, nøbe ñimune nørreelø gønrrai martrun.
59004011	Nai nunelø, kangurrin gangurri katøganun chigøben kaig wamincha ashmøtay. Møikkøben kan nunewan kaig waminchib, kabe ‘øyeeg søl marmíig køn’ chib, waminchibiibe, tru maig maramigwan martrai Moisés pørigwan kaig waminchib ‘søl marmøn’ chib pasran. Inchen ñi tru Moisés pørigwan kaig kui marøb pasrøwabe, ñibe trunun møra marøbig kømøtø, ñiguen ‘øyeeg køn’ chib asha marøb pasran.
59004012	Inchawei mu gatøgane kaaben, Tius nøtø gøn tru maig maramigwan martrai pøriilan tranøb, katø nøtøwei maig maramigwan sølgandø asha marøb inchibiibe. Truibe nø kaigyugurri wesruin gúi, kabe kaigyu pasrin gúi nø ashchabig køn. ¿Ñibe chigugu, katøganun ‘øyeeg søl marmíig køn’ chib marøb pasrønrrappe?
59004013	Inchen ñim: “Møin gúi, srøna gúi, chugøben ciudasrømay amba, trusrø pila ørøba warøwa penamba, yanamba, an nørrø maramba inchib warønrrab” chibeløbe, møimbe iigwan mørtrai:
59004014	Ñimbe srøna rrumar ñimui øsig amønamigu ni chi bunrrab gúinguen mørmubendø rreendan. Ñimbe ka wañi lataitø gøn, møindø kenagúitø, katø yanayube kenamuptinchibig latailøgue.
59004015	Trembe ñim øyah tamikken søl gønrrun: “Señor treeg kønrrain gøbene, øsig warøwa, iilan marøb, øilan marøb waramønrrun” damig.
59004016	Trune ñimbe nørreelø guermab isub, treetø isumøtø, truba nørreelø wamindan. Kan chiyutøgucha øyeeg nørreelø guermab isub wamindiiløbe purø gaig køn.
59004017	Møikkøben tabigwan maramig kui ashendø, marmuibe, yandø nuimbe kaig marig kørrømisran.
59005001	¡Au, ñim puarmera, iigwan møray! Chigøben yeeg trømbøig ñimun nebub attrab pasrøben, kishib, trashib inday.
59005002	Ñimui chigurrimbunø pua misrøb tøgagúiløbe trerailø gøben, ñimui keilane pullilla mailø gøn.
59005003	Ñimui oroba, anbabe, mugusiain gøn. Incha tru i mugusiaitøwei ñimune ‘øyeeg marøbelø gøn’ chib, chi marmeelø gúi kenamartrun. Tru tsamdzuraibe kan nag lataitøwei ñimui asrwan pinishinrrun. Truba rruba chigurrimbunø tulishib tunbønsrain gøn ñimbe, møi ya srabe gwalømmerawan.
59005004	Ñimui ellmariilan tulishib melabelan tru tulisaimburø ñim anwan pagaramø nili andøwei ñimune ‘øyeelø gømøgue’ chib, wamab trasran. Inchen Tius maramburab marøbiibe tru uløwan tranmuinabelø trashib wamigwan mørin gøn.
59005005	Ñimbe yu piraube purø tabig warab, asr maig palai inchen, ñimuimbe treeg marøb waramig tøga, ñimbe waarameran lataig tsal-lana gøn ñimui manrrømeran, kweetsam gwalømbe yandø punrrabguen gøn.
59005006	Ñimbe tru sølgandø tabigwane kaig nebunrrai kørrømara, basra, kweetsig køn, nøm maig martraindø nøbe chigucha inchimuig køn.
59005007	Trune ñim nuneløbe namui Señor arrumnegatig tammay muniirab melamig køn. Kan ellmarøb kwallibiima ellmarabe, tru srø sre attrabzhigwanba, srabe sre attrabzhigwanba yaandø, yaandø, munig megan, tru pirau ellmarig misrizhigwan tulishinrrappe.
59005008	Ñimgucha treetøwei truba tammay muniirab, katø kørrønrrab gømø, mur bønrray. Kaguende Señor arrumibe lutaurab pasran.
59005009	Nai nunelø, kangurrin gangurri chigøben ‘øyan gøtan’ chib; ‘treeg inndan’ chib, waminchimøtay, ñimun marigwan asha, kaigyu kørrømara pønsrainab pønrrømønrrappe. ¡Au! Tru ñimun maig maramigwan asha martrabiibe yandø yaskabuguen basran.
59005010	Au, nai nunelø, ñimgucha asha kusrewa tøga bønrrai tru merrabsreelø Tius maig karuigwan tru Señor Tiuswei munchiyu eshkabelø chigøben isumdiig nebuinabendø, yaandø, yaandø tammay melaigwan.
59005011	Pøs nambe mayanguen tab gúilø gúi aser chigøben isumdiig puingucha, tru kullaaramø melaptø melabelane. Jobwanma chigøben yeeg isumdiig nebuingucha, tammay ka megaptø megaigwan ñimbe wammørøbelø gúinrrun, katø srabebe Señorbe Jobwane maig indigwan chigucha. Kaguende Señorbe lastima ashib, trurrigu tammay purugub inchibig køn.
59005012	Nai nunelø, iigwane masken isua guy: ñimbe srømbalawan, kabe pirøwan kabe gatøgan chigøben, pegwan truilai merrab pasramisra, ‘¡gatø! marmø gømø, nabe maramønrrun’ chib, pønrrømøtø, ñimbe ‘treeg martrab’ chippe, treeg maramig køn. Inchen ‘marmønrrab’ chippe, marmumig køn, Tius kaigyu pønsrailø gømønrrappe.
59005013	Møikkøben ñimui utu chigøben puben, isuig megawabe, Tiusba waminchi. Inchen møikkøben tab kasraatø wappe, Tiuswan tabig waminchib cantau.
59005014	Inchen møikkøben kwanrrø tsuabe, iglesiayu Tiusweimburabelan pera marøb pønrrabelan wamø, Señorwei munchiyu aceite srøla, nuyasig Tiuswan ‘purugurra’ chib mianrrai.
59005015	Inchen nømbe Tiusbe ke tamartraitamab isub, Señorba waminchene, kwanrrøbe puraiben, Señorbe tab uñchai kusranrrun. Inchen chigøben kalø marin gøbene, Señorbe truigwan pesannab ulø baymønrrun.
59005016	Inchawei kangurrin gangurri ñimui kalø mariilan eshkayab, katø kangurrin gangurri gatøganweimburab Tiusba waminday, ñim tammisriilø gønrrappe. Kan sølgandø marøb møg Tiusba wamindiibe truba nørreelø marøbig køn.
59005017	Tru Elías, Tius maig karuigwan eshkabiima, kan møg ka nam lataitøwein gøbig køn, tru sre bumønrraima, Tiuswan ‘sre bumønrrai martrunrrig’ chib nøba wamindiibe, pøn bila y tøbø bilaba srebe pirau pumuig købig køn.
59005018	Incha gatø sre bunrrai Tiusba gatøle waminchen, srebe puben, piraube ellmariilø misrig købig køn.
59005019	Nai nunelø, ñimui utu ñim møikkøben Tiuswei newan ciertonigugurri pella, tarømisra iben,
59005020	katø kalø marøbigwan nui pella yainukkurri lliskøbiibe nui møsig yandø kwanrrab pasraigwan truyugurri wesrub, katø truba nørrø kaig mariilan kasrøb inchun.
60001001	Na Pedro Jesucristo nan nøashib karua ørig i kilgawan pørar misag nømuim birau gømøtø, peesrø tru ørø amba warabelan, Ponto birausrøn gøben, Galacia birausrøn gøben, Capadocia birausrøn gøben, Asia birausrøn gøben, Bitinia birausrøn gøben,
60001002	Tius Møskai tru manasrøwei nebua asha, nø lawa wesrailan, tru Espíritu Santogurri ñimune tabigwei tarømarøb, Jesucristo karuilan møra marøb, katø Jesucristoi anindøga chishmarøb indiilan. Tius ka yandø tab indigwanba, chi isumgaig tab gøbigwanba uñcha tøgagønrraimab isur.
60001003	Namui Señor Jesucristoi Tius Møskaimbe mayanguen tab indig kønrrain gøn. Nøbe purø nu lastima tøgagua, namun katøyug srøig kal-langaruig køn, tru treeg kønrraitamab isua munig melamig managucha patsønrrabig kømigwan nam tøgagønrrai, tru Jesucristo kwabelai utugurri gatøle øsiiraikkurri.
60001004	Tru patsønrrab kømíig Tius namun keta tranamig tøgagúibe pinønrrabig kømøwei, chigøben kaiba linchabig kømøwei, merguranrrabig kømøwein gøn, tru ñim tøgagønrrai srømbalasrø ñimuyasig esegaig pasrabig.
60001005	Ñim isubigwan Jesucristoinuutø pasra tøgagúikkurri Tiusbe nui maramburab mariitøga chinchimønrrai ashib tøga gúilø gøn, yandø kerriguwan tru kaigyugurri wesraig kømig tamara basrig tru srabe gwaløm kenamarig kønrrabigweyasig.
60001006	Øyeekkurri ñimbe truba kasrag kuilø gøn, inchippa kan maya yanatø chigøben, chigøben nebuig isuig melamig punrraptiig kuindøgucha.
60001007	Kaguende isubigwan ñim Jesucristoinuutø pasra bønrraibe kan oro lataitøguen gømø, purø tabig køn. Tru oronma managatig kønrrabig kømíigwanguen maig køtashchab ashchappe, nagu parramig køn. Inchawei ñimui isubigwan Jesucristoinuutø pasra pønrraigwan maig køtashchab asha kørrømarikkurrimbe Jesucristo kenamisrøb gwalømbe ñimune søl marig kui asamba, maya nuguen tabig indamba, katø tabig kui asha tab indamba indiilø gønrrun.
60001008	Ñimbe Jesucristone ashmuindøgucha, undaarabelø gøn. Katø møimbe nun kaptøga ashippe, ashmubendø, nun kørewa, purø nuig purø tabig kui møra, truba kasraaran, tab gøbiitø ni manchaguen chi tamgaikke,
60001009	pøs tru ñimui isubigwan Jesucristoinuutø pasra tøgagúig yandø tru nebumigwan nebuben, tru ñimui møsiimera kaigyugurri wesrailø kørrømisrig.
60001010	I kaigyugurri wesraig kømigweimburappe Tius tru maig karuigwan eshkabelø Tius tru ka yandø tab indigwan ñimuin gønrrai nøm waminchibeløbe manasrøwei maig køtashchab ashchab, truba rruba tab ashib, payib laig købig køn.
60001011	Cristoi Espíritube truilan manawei eshkaig købig køn, tru Cristobe truba kaig indinab megamigwanba, katø tru wendaube tørguegwalmabig kønrrabigwanba. Inchen nømbe mu gøtashchab ke ashibmørø inchib, katø treebe mana gønrrermab indig købig køn, tru Espíritu nømuinug pasrøwa eshkaigwan.
60001012	Inchen tru nøm eshkab wamindigwane nømuyasig kønrrain gømøtø, ñimuin gønrrai, Tiusbe nømun kenamarig køn. Tru srømbalasrøngurri Espíritu Santon ørig treeg maringaruitøga tru møin gwaløm srøig purø tabigwan ñimun eshkabelø kusrenaniibe, tru merrabsrø Tiuswei tabig srø wamwan waminchibelø wamindigwandøwei ñimune eshkan. Pøs tru øyeelane ángelesmeratøweinguen nebua asinrrabna gúi indan.
60001013	Inchawei treeg købene, chi maramigwane kanmaytø tab isua, tab asha maray, tru Jesucristo kenamisrøb gwaløm Tius ka yandø tab indigwan keta tranamigwane ¡gatø! truigwandø muniirab.
60001014	Maig karuigwan møra marøb nusrkalø latailø amønay, Tiuswan ashmeelø gøb uras maig amøñig køben amøñib lataig kømøtø.
60001015	Treeg kømøtø, kaiba lindiimíig chishig newan tabig amønay. Kaguende Tius nø wamabiima newan tabig køn.
60001016	Inchawei nui wamwan pøriiløyuma Tiusbe trenchibig køn: “Ñimbe newan tabelø guy cha; nama newan tabig kur” cha.
60001017	Møigwandøgucha atsi marmøtø, nøm maig mariilan maig kønrrabigwan marøb Tiuswan ñim: “Namui Møskain” cha, wamabeløbe, chu urastøgucha yu pirau managatig kømø, ka petø warabeløbe, nune køriibala amønamig køn.
60001018	Kaguende Tiusbe ñimune chi tabig marig kørrømisrtrabgaigwan marøb amønaigugurri wesraig køn, tru treegwane ñimui merrabsrø kølli misaamera marøb amønaigwan ñim tøga gørramisrig købigwan. Inchawei ñimbe tru øyeegugurri wesranrrab purø bagaraigwane tsabøtø ashibelø gøn. Truigwane mana pinønrrabgaitøga purø rranig køn, kan oro lataitøga gømøwei, kabe an lataitøga gømøwei, treeg kømøtø.
60001019	Cristobe kwawa, nui purø tab anindøga ñimuyasig treeg marig køn, kan ubisha-unø chishchig, newan tabzhigwan kweetsi lataitøwei.
60001020	I pirøwan marmøwatø Cristone manawei wesrua basrig købig køn øyeegweyasig. Incha møin gwalømmerawan kenamisran, ñimuyasig tab gønrrai.
60001021	Inchawei ñimbe nøgurri Tiuswan kørewa bønrramisran, tru Criston kwailai utugurri øsiirangarua, katø nune tørguegwalmabig kønrrai marøbigwan. Inchawei treeg købene, ñimui isubigwan Cristoinug pasra tøgagúigwanba, truba rruba munig melamigwanba Tiusweinuutø pønsra gønrrain gøn.
60001022	Incha møimbe, tru newan ciertonigwan ñimbe møra marikkurri ñimui møsiimeran chish marin gøn, nunelan ka undaaranmab ashchaindø gømøtø, undaaranrrab isua, undaarabelø gønrrab. Inchawei kangurrin gangurri manrraugurri newan isua undaaramburab undaaray.
60001023	Pøs ñimbe katøyug kal-lawar gøn, møskalø pinønrrabelainukkurrin gømøtø, Tiuswei wam øsiguig, managuen pinønrrabikkaig pasrabig pasrabigugurri.
60001024	Kaguende Tiuswei wamwan pøriiløyube trenchibig køn: “Maya misaabe kan kau lataig køben, nøm purø nørreelø tabig kuibe kauyu kan u lataitø gøn cha. Tru kaube mul-laben, ube peñen,
60001025	Trune Señorwei wambe managatig kønrrabig køn” cha. Inchawei i tru wam ñimun eshkaibe tru tabig srø wam truig køn.
60002001	Inchawei treeg købene, chigurrimbunø kailan gøben, katø chine may wamincha isiilan gøben, ka palatø tab indiilan gøben, mendaigwan chigurrin gøben pusrkwai asiilan gøben, chigurrimbunø wam gusrub indiilan gøben elatsay.
60002002	Kan srø gal-laig ureezheelø pitsø muchig kuinchib lataitøwei, tru Tiusweimburabig pitsø chi peeba lindisaimíig lataigwan ñimbe ke chindamdø gúi inchib lay, truikkurri nørrørawa, kaigyugurri wesraig kømigwan tøgagønrrab.
60002003	Kaguende ñimbe yandø Señorwane purø tabig kuin gúi tsabø ashibelø gøn.
60002004	Ñimbe Señorwan kemalay, tru Øsig Srugwan. Truigwane misaamera kaashippe, kaasig købendø, Tiusweimbe lawa wesruig, purø tab sruuzhig køn.
60002005	Inchawei ñim øsig sruumera Tiuswei yayu ñimgucha marøb kusrunrrain guy, sacerdotesmera Tiusweindø tarømariilø gua, Tiusweimburab maramigu keta tranøb pønrramig kønrrai, Jesucristogurri Tiusweyasig chull indamdeelø.
60002006	Inchawei Tiuswei wamwan pørigube trenchibig køn: “Sionsrø kan srug trarrar cha. Truibe katsigu pølbasrtrab wayi srug, lawa wesruig, purø tabzhig køn cha. Trunundø isua basramisrøbiibe køriimisra gørrømisrtraamøn” cha.
60002007	Ñim nundø kørebelaimbe tru sruube purø nuig tabig køn. Inchen tru nundø køremeelaimburappe Tiuswei wamwan pøriiløyu øyah taibe nebun: “Tru ya marøbelø kaasig sruube niga basrønrrai katsigu pølbasrtrab wayig srukken misrig køn” daig.
60002008	Katø øyeekkucha chibig køn: “Kan srug srurrengwangarumba, katø penøsrkamba inchib srug køn” daig. Pøs nømbe Tiuswei wamwan maig taigwan mørmeeløgurri srurrengwan. Nømune trendø øyeeg nebuig melønrrai marig købig køn.
60002009	Trune ñimbe Tius lawa wesruig misaamera, reywei sacerdotesmera, newan tab misag purø nørrø, Tius tru nui truba tabig mariilan eshkab misaamera gønrrai mariilø gøn, tru ñimun purø løstøyugurri nui purø tørigu bønrramig kønrrai wamabigweiwan.
60002010	Ñimbe merrappe Tiuswei misaamera gømuig køn. Trune møimbe si, nui misaamera gøn. Merrappe ñimbe Tiuswei lastima asigwan utønrrab gaima gúig, møimbe lastima asigwan yandø ñimbe nebua uta bønrran.
60002011	Nai undaarailø, yu piraube kan peg birausrøngurri ka petø amrruatø latailan ñimun waminchar, ñimui møsigwan kwayab pasrabig tru ñimui asru kaig marøg købig arrubigwan tiusmanda marmøtay cha.
60002012	Judíos kømø misaamera Tiuswan ashmeelai utube nømguen ñimun asha kusrenrrai amønay, ñimune ke larrø gailø gúi lataig wamindindøgucha, ñim tabig mariilan ashabe, mayeelan maig mariilan Tius payib gwaløm truiløbe Tiuswan truba tabig waminchai.
60002013	Ashib karub purrønrrai møguelø purrønniilane nøm maig chiben møray, namui Señorweyasig. Tru maya misagwan ashib karub wabig, reywan lata,
60002014	katø kubenadurmeran lata, kaguen truiløbe kailane mørøsrkøb, katø sølgandø marøbelane nømdøwei tabig waminchai Tius øriilø gúimba, treetøwei nømune møramig køn.
60002015	Kaguende Tiusbe ñimune sølgandø martraiwei isun. Trumay marene, tru chugúinguen mørmubendø waminchibelø chinetø wamindiilane ñimbe mu mandamgaig kasra bønsrønrrun.
60002016	Ñimbe amøñippe, chi iløsrkøbig chigaig ñimuimburab amøñibeløsun amønay. Inchendø ‘chi iløsrkaimíig namuimburab amøñibelø guer’ chiptø, trunune kaig maramigweyasig merrarrawa, marøb gømumig køn. Treeg kømøtø, Tiuswei maramigu marøb melabelø latailø tab isua amønay.
60002017	Mundøgucha maig købash inchimø, tab indamigwan treeg tab inchib, nunelan undaarab, Tiuswane køriibala amøñib inday. Katø tru reywan chigucha maig købash inchimub tab indamig køn.
60002018	Karuindiig melabelø, ñimun karub pera gøbelane maig købendø inchimø, køriibala møramig køn. Tabelø chinchimeelandø gømøtø, martrain chippe, ke kandø gandø wamabelan chigucha treetøwei møramig køn.
60002019	Kaguende øyeebe tabig køn, møigwan gøben isumdiig arruben treegu ka awentab, chi kaig marmubendø, maig købash puinab megamig kuindøgucha Tiuswan isua basrabig kuikkurri.
60002020	Inchen ñimun chigøben kaig marikkurri ichabetøbene, ñim tammay ka melaptø melaindøgucha, ¿ñim treeg melaigwane Tiusbe chincha tabig kui ashchab gø? Inchen ñim sølgandø marikkurri maig købash indinab tammay melaptø melaibe, treebeguendø Tiusweimbe truba tabig køn.
60002021	Tiusbe ñimun wamappe, øyeeg nebunrraiwei wamig køn. Kaguende Cristogucha ñimuyasig truba kaig indinab megaig købig køn. Nøma maig uñibig køben, ñim treetøwei asha kusrenrrain gúig køn, ñim truwandøwei amøñibelø gønrrai.
60002022	“Nøma chigucha chi kaig marmøwei, ni mana gwaløm mungucha may wamincha isømøwei inchibig køn.”
60002023	Chigøben tsalø wamab trømbøig wamøbene, Cristobe treetøwei løtømuig køn. Nun chigøben truba isumdiig maringucha, nøgucha ‘chigøben maramønrrun’ chimøtø, maig kønrrabigwan Tius sølgandø asha marøbigwan nø asha martraim basrøbig køn.
60002024	Namui kaig mariilane Cristo nøtøwei nui asru niga yaig køn, kurusyu mesrøb uras, kaig maramigweimburappe nambe yandø kwailø latailø gørrømisra, sølgandø tabig amønamigu øsiguelø gønrrai. Ñimbe Cristoi kørriindiiløtøga tamariilø gúig køn.
60002025	Kaguende ñimbe merrabsrømbe kan ubishamera pella, nøørøtø amøñib latailø gúig, møimbe gatøle Ubisha Ashibigweimay amrruin gøn, tru ñimui møsiimeran chu uragucha chinchimønrrai Ashibigweimay.
60003001	Inchawei treetøwei ñim sraløgucha ñimui kelan maig chiben tammay mørøb melay. Kelø møiløgøben Tiuswei wamwan køremeeløguen, kan rriitøguen wamindamig palain gømø, ñim maig købash kømø, mandø tab melaigwan ashatø, Tiuswei mayu punrrai,
60003002	tru ñim chishig tabig amønaigwanba, køriibala melaigwanba nøm nebua asha.
60003003	Ñimui tabzhiibe asru pala tamarikkurrin gønrrain gømøtø guy, pusrugwan purø tabig tamarøb, oromera tabzheelø pønsrøb, purø nørrøweyelø keb indiiløyu.
60003004	Treeg kømøtø, ñimui manrrau gønrrai inday; mana patsab minchabgaig, larrø gørrøtiig kuiguba, larrø tammayig kuiguba gønrrai. Inchen øyeebe si, Tiuswein gabyube purø tabzhig kui asig køn.
60003005	Pøs merrabsrøngucha øyeegwein gøbig køn, ishumburmera Tiusweyasig tarømariilø tru tabzhig nøm tøgagúibe. Nømbe Tiuswandø muniirabelø gua, nømui kelø maig chiben treeg melabelø gøbig køn.
60003006	Inchawei Sarama treeg kuig køn. Abrahamwan mørøbig køptø: “Ñi, nai ashib karub” cha wamabig køn. Inchawei ñimbe Sarai nimbasrmera lataig misrin gøn, ñim treeg sølgandø marabe, chiwangucha chi kørig kui pønrrabig chigar.
60003007	Katø ñim keløgucha treetøwei ñimui sralane chugúi mørmíig lataig kømøtø, tab isua møra pera guy, nømun maig tab tøgagømig køben, trumaygue, ishuumisaabe møg lata gømø, mas kullaguig kuimba, kaguende nømgucha ñimba kanguelarrøtø øsig amønamigwan Tius keta tranig tøgar gúikkurri. Øyeeg maray, ñim Tiusba waminchen, chiyugucha iløsrkaimíig kønrraimbe.
60003008	Trube, møimbe ñim mayeeløba kandø lataig isua lincha bønrray. Chigøben kanelan nebubene, nan gúi lataig isub, nunelø lataig undaarab, tab inchibelø gøb, køramgailø tammayelø guy.
60003009	Mugøben chigøben kaig marene, lata treetøwei marmøwei, tsalø wamøbene, lata treetøwei løtømøwei inday ñimbe. Treeg kømøtø, ñimgurrimbe ‘mayanguen tabig kønrrun’ chinrrigay. Kaguende Tius wamappe, ñimun tabigwan utønrrai wamig køn.
60003010	Kaguende: “Møikkøben nui øsig tsumigwan tabig tøgagøb, tab gwalømmera tøgagug købene, nui niløwane isua møra tøgagømig køn, kaig waminchimønrrab, nui triitøga isa may wamincha kegørrøsrkømøweingue.
60003011	Kaigyugurri wemallib, tabig sølwan maramig køn. Ambugurri igurri tab gønrrabigwan lab, truwan unamig køn.
60003012	Kaguende Señor Tiuswei kabmerabe sølgandø tabelaim bala ashib pasrøben, nui kalumerabe nøba wamindiilan mørtrab muniitø basrabig køn. Trune Señor Tiusbe kaig marøbelane nømuingatø basrømøn.”
60003013	Ñim chu uragucha tabigwandø martrab inchib meløbene, ¿ñimune mu gúi kaig martrautah?
60003014	Inchendø treeg sølgandø tabig maramigwan marøb melaindøgucha, isumdiig nebubene, ñimbe mayanguen tab gúilø gøn. Tru kaig inchibelan kørig kui inchimøwei, kwarmøwei inday.
60003015	Masken treeg kømøtø, Cristone ñimui manrraube nø ashib karub pasrabig mara tøga bønrray. Tru ñim Tiusweimburabigwan muniirab melaigwan mugøben: “¿Treebe maig kø?” cha ñimun payene, mandø løtamigwan chu urastøgucha isua busra amønay. Inchendø treeg marøppe, nømune maig købash inchimøtø, kwa tammay maray.
60003016	Ñimbe ñimui isub kebachib pasrabigube chi ‘kalø gøn’ chibig chigar gømig køn, ñim Cristoinug tabig amønaigwan ke ka indzatø ashibelø nømguen køriimisra gørrømisrtraingue.
60003017	Tius trendø treeg kønrrain gøbene, sølgandø marøb megawa, kaig indinab megamikken søl gøn, kaig mara gømøtø.
60003018	Kaguende Cristotøweinguen, nøbe sølgandø tabig kuagucha, tru sølgandø tabig kømeelayasig kaig indinab megawa, kaig mariiløgurri kwaig køn, kanmaytø managatigweyasikke, katø, gatø kwanrrab gømøtø, namun Tiusweimay pera inrrab. Nui asrwane kwangaruindøgucha, nui espíritune øsig kungaruig køn.
60003019	Incha nøbe espíritu gúig køppe, tru espíritumera merrarrawa, keeriilø pønrrabelan Tiusweimburabigwan eshkab kusrenanig køn.
60003020	Tru espíritumera trusrø pønrrabeløbe, merrabsrø tru Noé tsub gwalømmerawan mørøg kømui inchibelai espíritumera gøbig køn. Tiusbe tru uras nømune truba tammay muniiraig købig køn, tru nu barcon marøb gømne. Tru barcoyu kebamba, piugurri øsig webambubeløbe mamdøzhiitø gúig køn, ochoeløtø.
60003021	Inchen tru pibe tru møi ya piu umbu ulsra kaigyugurri wesrailø gømigwan eshkabig kuig køn, Jesucristo kwawa, katøle øsiiraikkurri. Tru piu umbu ulsraibe asrwan chillig kømønrrai ‘chishmarøbig køn’ cha eshkabig kømøtø, Tiusweimburab namui isub kebachib pasrabigu chi ‘kalø gøn’ chibig chigaig møingurrimbe nøbatø pasramigwan eshkabig kuig køn.
60003022	Incha nøbe møimbe srømbalasrømay ya, Tius Møskawei kusrmay waben, katø ángelesmera lata, nøm ashib karub pønrrabelø lata, maramburab marøbelø lata nø maig chiben mørøbelø gøn.
60004001	Inchawei Cristoma nui asru kaig indinab megaig købene, ñimungucha nø mariimaytøwei martrab tamara bønrray. Kaguende møikkøben asru maig købash indinabiibe tru kaig maramigwane yandø nøørø mara basran,
60004002	katøguchi øsig unamig arrubigube yandø asr mumay srua iben, treeg uñchab gømøtø, Tius maig uñchain gøben, treeg uñchab.
60004003	Tru judíos kømø misaamera Tiuswan ashmeelø maig marøbelø gøben, merrabsrø ñim treegwei marøb amønaibe yandø trutø tsabø gøn. Pøs trømbøig kaig indiiløyu amøñib, trømbøig kailø martrab isub, mutsiirab, kaig fiestamerayu amøñib, katø tulundzuna mutsiiramburab mutsiirab, katø chiwangøben kan tius kui lataig inchibelø larrø gailø gøn, nømbe.
60004004	Inchawei nømune møimbe pesriig asønan yandø nømun ñim treetøwei nøm trømbøig marøb llirab pønrrainug lincha marøb pønrrømubene. Incha treekkurri ñimune trømbøig waminchibelø gøn.
60004005	Inchendø nømbe Tius tru øsiguelan lata, kwabelan lata maig kuigwan paya ashib martrab tamara wabigwei merrab kemalla, chi mariilan eshkamig kønrrun.
60004006	Inchawei treekkurri kwabelanguen Tiuswei tabig srø wamwan eshkaig købig køn, Tius øsig køb lataitøwei nømui espírituyu øsiguelø gønrrai, nømui asrwane misagwan maig asha maramig køben yu piraube treeg asha mara, kørrømarig kuindøgucha.
60004007	Chitøgucha yandø patsønrrabig pumibe lutaurab arrun. Inchawei ke tab asha, tab isua bønrray, Tiusba tab wamindamig kønrraimbe.
60004008	Ñimui utube undag købigwanmerrig masken døgagømig køn. Kaguende undag købiibe purø nørrø kalø mariilan chishtø gasrøbig køn.
60004009	Kangurrin gangurri ya bebay, chigøben cha mørmøtø.
60004010	Ñim møitøgucha Tiusweyasig marøbelø gønrrai ñimun Tius ketig utiitøgabe katøganelan tab gønrrai puruguy, Tius ka yandø tab indikkurri ñimun tru peg peg ketigwane kan chigøben købigwan tab asha marøb tøgagøbelø lataitøwei maray.
60004011	Møikkøben waminchippe, tru wamindiibe Tius wamindigwandøwei waminchi. Møikkøben chiyu gøben mara rranøppe, ñui asrwan Tius maya fuerzas traniitøga mara rranø. Chiwandøgucha marøppe, Jesucristogurri Tiusbe maya nuguen tabig indig kønrrai maray. Tørguegwalmabiiba, maramburab mariiba managatig nuiwein gøn. Treeg kønrrai.
60004012	Nai undaarailø, kan maig inchibig køtashchab purø murig nag lataigu ñimun puraambamig nebubene, chindimbarre øyeeg kermab isumøwei, katø kan managuen treeg bumíig kui lataig isumøwei inday.
60004013	Treeg kømøtø, masken Cristoimburab nøba treetøwei kaig nebuinab puraambub ambamig tøgaguabe, kasraaray, Cristo tørguegwalmabig kenamisren, ñim truba kasraaramig kønrraimbe.
60004014	Ñimbe mayanguen tab gúilø gøn, ñimun Cristogurrindø mugøben tsalø wamøbene. Kaguende tørguegwalmab Espíritu, tru Tiuswei Espíritube ñimuim bala basran.
60004015	Ñim møikkøben kweecha gúi, kabe nila gúi, kabe larrø gaig kua gúi, kabe nuimburab gømubendø, marøb kegala gúi, treekkurri kaig nebuinab megabgun.
60004016	Treeg kømøtø, møikkøben Cristoin gua kaig nebuig megawabe, kørig kui inchimøta. Cristoi munchiwan ñimun pasra wamikkurri masken Tiuswan truba tabig wamindamig køn.
60004017	Pøs kaguende yandø treeg kønrrabiibe pubguen inchen, Tiuswei yauelainuutøwei maig kønrrabigwan Tius nø asha martrab pølbasrtrun. Tru namunmerrikken maig kønrrabigwan asha marøb pølbasriibe, trube, ¿tru Tiuswei tabig srø wamwan mørøg kømui inchibelane mas maig martrerah?
60004018	Inchen, “Sølgandø tabig pasrab møwanguen kaigyugurri wesraig kømibe truba murig kuibe, ¿Tiuswan køriibala pønrrømeelaimba, kaig marøbelaimbabe mas maig kønrrerah?”
60004019	Inchawei Tius maig kønrrain gøben kaigyu puraambub melabeløbe sølgandø tabigwan marøbig marøb melamig køn, nømui møsiimeran Tius tru Chiwandøgucha Marøbigwei tasku pønsrøb. Pøs nøbe managucha elachimíig køn.
60005001	Møimbe ñimui utu Tiusweimburabelan pera marøb pønrrabelan nabe mandø amønamigwan waminchab inchar, nagucha nøm lataitøwei Tiusweimburabelan pera marøb pasrabig, katø Jesucristo maig købash indinaben ashib, katø Cristo tørguegwalmabig kenamisren, nagucha truyu tøgatø pasrønrrabig.
60005002	Tius nui ubishameran ñim ashib tøgagønrrai nø ñimun traniilane tab ashib tøgaguy, ke martrai inchendø gømøtø, ñimashib treeg martrab isua marøb, Tius maig palain gøben, treeg. Katø ke anwandø chull inchimø, ñimui maramigwan marøppe, palabinø gømø, tab maramig køn.
60005003	Ñim ashib tøgagønrrai ñimun traniilane ñimuielø gúi lata, ke ñim garua srua gømøtø, ñim mandø amønaitøga nømguen asha kusrenrrai maray.
60005004	Treeg marabe, tru Maya Ubisha Ashibelaim Bala Pasrabig kenamisrene, ñimbe corona tørguegwalmabzhig managuen minchabgaigwan utønrrun.
60005005	Katø treetøwei ñim matsøreløgucha tru Tiusweimburabelan pera marøb pønrrabelane maig chiben trunun møray. Søteeløba kangurrin gangurri maig køben inchimøtø, tru tammayig kønrrai marøbiitøga truitø pinøgasrailø amønay. Kaguende: “Nuinetø nuig mørørai inchibelane Tiusbe søtøbasramisrøb gurrappe, trune chigucha gømeelø tammayelane nui ka yandø tab indigwan Tiusbe tranøbig køn” cha.
60005006	Tiuswei maramburab marøb tasig umbu nørreelø misrøb pønrrømø, utsøbasray, yandø nø treeg maramig puben, ñimun nørreelø martraimbe.
60005007	Ñim chigøben truba isub tøga bønrrailane Tiuswandø pønsray. Kaguende nøbe ñimuimburab tab gønrrai isua martrab wabig køn.
60005008	Mumaygucha srua irramamø isuamøra amøñib, chu uragucha pesannamø, isuatø amønay, kaguende ñimun ashig kømui inchibig, tru nugwaimandziibe kan león pøtøgatanwan namig mullib uñib lataig unan, møigwan gøben manrrab lab.
60005009	Inchawei ñimui isubigwan Jesucristoinuutø pasra bønrraitøga truigwane kørtrab gømø, ñimbe mur isua bønrray, yu pirau chusrøndøgucha ñimui nuneløgucha treetøwei kaig nebuinab puraambub melai ashabe.
60005010	Inchendø kan maya yana gøsrøndø ñim treeg kaig puraambub melaikkurrimbe tru chiyutøgucha ka yandø tab inchib Tius managuen patsønrrabgaig tørguegwalmabiisrø Cristoba kanbalatø purramig kønrrai wamabiibe, nøtøwei ñimune gatøle tamara bønsrøb, chiyugucha kørrønrrabgailø marøb, katø trurrigu kullaaramø murelø gønrrai marøb, yandø treeg pønrrønrrai kørrømarøb inchun.
60005011	Tius nø ashib karub tøga basraibe managatig nuin gønrrun. Treeg kønrrun.
60005012	Silas, nai nuneg, chi isumgaig na tabig kui asigwan nabe nun landøtiig pøringarur, øyeeg, øyeeg amønay chinrrappa, Tius tru ka yandø tab indig ciertoniibe, iig køn cha, eshkanrrappa. Inchawei truyu mur bønrray.
60005013	Tru iglesia Babiloniasrø ñimun latawei lawa wesruig pasrabiibe ñimun ‘ka warøgueh’ cha øran, katø Marcos nai nusrkai lataikkucha.
60005014	Katø kangurrin gangurri undag købiitøga muchab ‘manguen ka amøñigueh’ tay. Ñim Jesucristoieløbe mayeeløba chi isumgaig tab gøbigwan tøgagønrraimab isur.
61001001	Na Simón Pedro, Jesucristoi marøb megabig, katø nøashib karua øriibe, tru namui Tius Kaigyugurri Wesrabig Jesucristo newan sølgandø tabig marikkurri, ñimui isubigwan Jesucristoinuutø purø tabzhig tøgagømigwan nam døgagúigwandøwei nebua tøga bønrrabelan iigwan pørar.
61001002	Tiuswanba, namui Señor Jesucristonba nebua asikkurri nui ka yandø tab indig tranigwanba, chi isumgaig tab gøbigwanba ñim uñcha tøgagønrraimab isur.
61001003	Tius nui maramburab mariitøga namun øsig waramigweyasig lutøgurri chi palabigwanba, nuyasiitø tabig amønamig kønrraimba namun tranig køn, nø trendø tørguegwalmabig kuitøgaba, nø purø tab indiitøgaba nø namun nebua asingarua.
61001004	Tru øyeeløgurri Tiusbe truba nørreelø, trurrigu purø tabelø namun trannrrab misriilan tranig køn. Incha tru traniiløgurri ñimune Tiusbe, nø maig køben, treeløwein gømigwan tøgagønrrai tranig køn, yu pirau tru køsøngønrraptiig purø rrømbøig marøg købig mindishib treranøb pasrabigugurri wegørrønrrai.
61001005	Inchawei treeg købene, iilan tøgagønrrab truba tranrramig køn: Tru isubigwan Jesucristoinuutø pasra tøgagúigwane iigwan nemaramig køn, maig køben inchimø, tabig amønaitøga. Tru tabig amønaigwane Tiuswan nebua asiitøga nemaray.
61001006	Tiuswan nebua asigwane asr maig miaben tru gúindø marmuitøga nemaray. Asr maig miaben tru gúindø marmuigwane chigúingucha tammay yandø, yandø melamitøga nemaray. Tru tammay yandø, yandø melaigwane Tiuswan maikken tarømisrmø tabig amønaitøga nemaray.
61001007	Tiuswan tarømisrmø amønaigwane trag nunelø lataig tab indiitøga nemaray. Inchen yandø tru trag nunelø lataig tab indigwane undag købiitøga nemaray.
61001008	Iilø ñimuinug kerrigu pønrrøwa larrøbichib nurabene, namui Señor Jesucriston ñim nebua asha tøgagúigube ñimbe chi marmø, ka amøñinrrab gømøwei, ke ka nebua asiitø gønrrain gømøwein gønrrabguen.
61001009	Inchen iilan chigaibe kan kabgaig lataig, kabe kan yab nebua ashchab gaimabig lataig køn, merrabsrø nui kaig mariilan chish marigwane yandø chab pesannaweig.
61001010	Inchawei treeg købene, nai nunelø, ñimun Tius wamigwanba, lawa wesrub indigwanbabe, ñimuinug tab pasrønrrai gatøguchinguen gønrrab inday, kaguende iilan marabe, managuen srurrengwamønrrabguen.
61001011	Trumaybe si, namui Señor Jesucristo tru Kaigyugurri Wesrabigwei managuen patsønrrabgaig ashib karub wainug ñimuimbe kebambamig yaskabmerabe ke lendø gurim bønrrønrrun.
61001012	Tru iilan nabe ñimun chu uragucha isungaruppatø, isungaruppatø megamønrrun, tru newan ciertonigwan yandø ñimbe ashib elatchabgaig tøga bønrraindøgucha tru ñimun kusrenanig købigwan.
61001013	Na pirau øsig uñippatøbe øyeelø wamindiitøga isuptø melønrrai kuñappatø megamig søl gúitamab isur.
61001014	Namui Señor Jesucristo nane tørgandø eshkaben, nabe petø kwam gúi mørar.
61001015	Katø nabe mumaytøgucha ñimuyasig maramdiigwane martrab inchar, na kwaimbala ñim chu uragucha iilan isub marøb gønrrai.
61001016	Señor Jesucristoi maramburab marøbigwanba, nø arrumigwanba nam kusrenanøppe, misaamera ka nømdø isua wesrua wamindiilan gusrenanmuig køn. Treeg kømøtø, nambe namui Señorwei purø nuig tabig purayaigwan namashib namui kaptøga asigwan eshkab waminder.
61001017	Kaguende Tius Møskai nun truba tab indigwanba, tørguegwalmabigwanba utøben, tru Purø Nuig Tørguegwalmabiisrøngurrimbe kan wam arruppe: “Iibe nai undaaraig Nusrkain gøn cha. Nabe nøgurri truba kasrag war” cha, trenchiben,
61001018	nambe mørøbelø guer tru wam srømbalasrøngurri nun øyeeg waminchen, Tius tru nuindø tarømara basrin dunsrø Señorba nam pønrrøwa.
61001019	Inchen katø Tius maig karuigwan eshkabelø wamindiibe treetøguen gømø, maig taibe treeg kønrrabigwan tøgaguer. Ñim trunun tab asha pønrraibe tab gøn, kan løstøyu tør gønrrai tør-rramnegatig pilabigwan lataig, katø tru løtsøzhig yemdø gal-lab estrella ñimui manrrømerayu kal-lanrrai.
61001020	Trurrigu iigwane purø tab isua tøgagømig køn: Tius maig karuigwan eshkanrrai Tiuswei wam pørigu pønrrabelane ni mønundøgucha mugøben ka nuinetø isua, ‘øyamay gøn’ chib pasramig kømíig kuin gúi.
61001021	Kaguende Tius maig karuigwan eshkabeløma managuen ka nømuimburaptø isuabe waminchimuig køn. Treeg kømøtø, møguelø waminchippe, Espíritu Santo maig wamindingaruben, treeg waminchibelø gøbig køn.
61002001	israelita misaamerai utuma ‘Tius maig karuigwan eshkabelø guer’ chibelø isapteelø kuig køn. Katø ñimui utugucha treetøwei isatø peemaytø gusrenanøbelø kønrrun, lliska nømui isuitøga kusrenaniilø pinishinrrabigwan mu ashmøwatø treeg kusrenaniilø keera bønsrønrrabelø. Katø treetø gømøtø, Señor tru nømun kaigyugurri wesranrrab penabigwanguen chigucha gømíig kui lataig mara gørrømaran, nømuyasiitøwei møi møi pinisaig kømigwan lab.
61002002	Inchen møiløgøben truba nu treetøwei truilø nømui køsøngønrraptiig marøb amønaigu marøb amøñinrrab kebamba, nøm treeg marikkurri tru newan ciertonig, Tiuswei maywane misaamerabe kaig waminchun.
61002003	An bareelø gøptø, nømdø isua, purø may isa wamincha, ñimune an wesrab srua gønrrun. Inchendø nømun kaigyu pønrrønrrai manasrøwei pønsraibe mu katamgaig petø punrrun, kaguende nømune pinisailø gønrrai pønsrailø gua.
61002004	Tiusbe tru ángelesmeran gøbenguen kaig marigwane ulø baymø gømø, ulø baya, tru møra melamnug kebeta, larrø løstøyu pønrrønrrai cadenastøga merrarrawa, keerøppa bønsraig køn, Tius tru maig maramigwan asha marøb gwalømweyasig.
61002005	Katø merrabsrø yu pirau misaameran chigucha Tiusbe kaig marigwan treetø kørrømisrtrain gømø, ulø bayig købig køn. Inchendø tru sølgandø tabigwan eshkab waminchibig Noéwanba, katøgan sieteelanbatø chinchimuig købig køn, yu pirau kaig misaameraim bala pi bulabigwan arringarub uras.
61002006	Katø Tiusbe Sodoma ciudawan lata, Gomorra ciudawan lata pinisaig kønrrai marig købig køn, usrø tuindø misramnegatig parra gørrømarøb. Øyeeg marigwane wendøsrø kaig misaamera øsig warønrrabelø trunundøguen isua asha gønrrai marig købig køn.
61002007	Inchendø Lotwan, tru sølgandø tabigwane wesraig køn. Tru Lotbe chu uragucha larrø gaig misaamera ashikken gønrrabgaig trømbøig marøb amøñiben asha, truba isui inchib tab gømui megabig køn.
61002008	Inchen Lot, tru sølgandø tabig, nømui utu tsubiibe yeeg kaig maren, kwalømmørig, kwalømmørig nui sølgandø tab møsigube purø rrømbøig kui megabig køn, tru nøm treeg trømbøig mari ashiptø.
61002009	Inchawei Señorbe nuyasiitø gønrrab pønrramisra bønrrabelane, maig inchibig køtashchab asamig puin bønrrøben, truyugurri wesrappe, sølgandø tabig marmeelane esegappa bønsrøbig køn, tru maig kønrrabigwan asha marøb gwaløm møra melønrrai maramig.
61002010	Asr purø rrømbøigwan marøg kui inchen tru gúindø marøb, katø ashib karub pønrrabelan mundøgucha mørmø kaashib, øyeeg inchibelanwei treeg martrab gøn. Iiløbe chine maram batsiilø, purø nørreelø gømmørø inchib, srømbalasrø ashib karub pønrrabelan nørreelanguen chigøben tsalø wamamig kørikkengar gøn.
61002011	Trune ángelesmera murelø gúigu lata, nømui maramburab maramig tøgagúigu lata, tru møguelø lataguen gømø, mas nørreelø gøbenguen truiløbe, tru srømbalasrø nørreelø karubelan Señorwei merrab tsalø wamømeelø gøn, kaig nebuig møra bønrrøbash chib.
61002012	Trune tru i møgueløbe chigúinguen mørmubendø, chigøben tsalø wamabelø gøn. Kan animalmera gøbgunrriguelø, chugúinguen mørmeelø, ka merrarrawa tøgagønrraimba, pinisailø gømigweyasiibatø kal-lawar gøn, nømui kaig marøb pønrrainuutø chab pinønrrabelø.
61002013	Nømbe sølgandø tabig marmuimburøbe nømbe sølgandø tabig mariimíitøwei utønrrun. Kaguende nømbe kwalømguen nømui asr maig miaben, kaig maramelane, purø tabig mørørai inchib, kasrag marøbelø gøn. Truiløbe køsøngønrrapteelø, chillig inchib mindishibelø treelø gøn. Nøm ñimba lincha mab warainug, kaig kegørrøsrkøbigu purø tab gúi mørøb nømbe warabelø gøn.
61002014	Kan mun gøben ashippe, ka yandø ashmøtø, truiba itølulrrab isua ashib, katø chigøben kaig maramigwane muraaraig mørmø marøbelø gøn. Katø Tiusweimburabeløyu kullateelane chull asingarua purø may guegørrøsrkøb, katø parø indamigwangucha neyu kusrebelø gøn. Truiløbe kaig nebuig pønrrønrrai pønsraig misaamera gøn.
61002015	Sølgandø tabig amønaig mayugurri tarømisra, tru Beorwei nusrkai Balaam daig maig marøb unigwan merrarrawa amba pelig køn. Tru Balaamma kaig mara an bagaraig utamigwan undaaraben,
61002016	tru nø treeg marigwane nune mur namig køn. Kan mula waminchimíig købendø, møwei wamdøga wamincha, Tius tru maig karuigwan eshkabig chugúinguen mørmø marigwan pasram merrarraig køn.
61002017	Tru treeg misaamerabe kan kølømø piguumera chi bigaig, purgølig latailø gøn, kan wañimera mur isig icha srua ambi latailø. Truilane purø rrømbø løstøyu bønrrønrrai pønsrailø gøn.
61002018	Nømui wambe ke purab nørreelø ke ka waminchig køptø wamincha, asr maig marøg kui inchen, tru gúindø trømbøig treeg mariiløtøga kegørrøsrkøbelø gøn, kailai utu meløwa, ke kaimabsrua tru kaig mayugurri wegørrarwan.
61002019	Nømbe katøganelan ‘chi iløsrkaimíig elatsiilø gønrrai martrumøn’ chibelø gøn, nømdøweinguen trømbøig asamguengaig køsøngønrraptiig mariiløyu truitø srua ambiilø gøbendø. Kaguende møitøgucha nø chi marøb pasrailø kanarramabiibe, yandø truitø srua yaim basran.
61002020	Kaguende namui Señor Jesucristo tru Kaigyugurri Wesrabigwan nebua asha, i pirau køsøngømdiig maramigugurri yandø wegørra, katøyug øyeeg kaig mariiløyutøwei iløsrka, truitø srua irramabeløbe, katøbe srøsrø lataguen gømø, purø gailøguen gørrømisran.
61002021	Trembe tru sølgandø tabig amønam maywan nebua ashmuig kuinguen søl gøbsruinrrun nømuimbe, yandø truigwan nebua asha, tru maig maramigwan martrai basrig newan tabigugurri katøle tarømisra ibgunrriibe.
61002022	Inchendø nømune misaamera øyan daibe ciertonwei nebuin gøn: “Werabe nuña, katøle trunundøwei man” daig. Inchen: “Kuchibe chab pirendø, katøle chilligutøwei latøgusan” daig.
61003001	Nai undaarailø, na ñimun srøsrø pørig kømnetø katøgan na ñimun pørtrab inchar. Srøsrø børigu lata, møim børigu lata, øyeeg, øyeeg melønrrigay chib watchab inchar, ñimui tabig chishchig isuiløyu.
61003002	Katø Tiusweindø tarømariilø Tius maig karuigwan eshkabelø merrabsrøwei wamindigwanba, Jesucristo tru nøashib karua øriilø ñimun kusrenanig, Señor tru Kaigyugurri Wesrabig martrai karua basrigwanba, ñim pesannamø isua gønrrai ñimun pørar.
61003003	Incha iigwanmerrig isua guy: srabe gwalømmerawane misaamera Tiusweimburabigwane ka indzatø ashib, chigøben cha mørøbelø treeg inchib amrrunrrun, nømui asr maig palai inchen treeg marøbelø.
61003004	Inchabe trenchinrrun: “Cristo tru gatø attrab cha kørrømisriibe ¿mandiindah? cha. Chima tru merrabsrø namui kølli misaamera kwaikkurrimbunø, katø srøsrø pirøwan marikkurrimbunø maig købiibe trubatø kagøn” cha.
61003005	Kaguende i misaamerabe iigwan nebua ashibelø gøbendø, ashmeelø misrøbelø gøn, tru srømbalaba, pirøbabe treeg kønrrai Tius trendaikkurri merrab manasrøwei pønrrabig kui. Inchen tru pirø pimerayugurri webarrubiibe, katø pitøgatøweim basrabig kui.
61003006	Inchawei tru urassrø pirøwanma sre bua pi bulingarua, chab pinisaig købig køn.
61003007	Inchen srømbalameraba, pirøba Tius treeg kønrrai nø trendaikkurrindøwei møin gwaløm pønrrabeløbe, naatøga parramig kønrrai esegain bønrran tru maig maramigwan Tius asha maram gwalømweimba, katø tru kaig misaameran pinisailø gøm gwalømweimba.
61003008	Katøgucha iigwan isua guy, nai undaarailø: Señorweimbe kan gwalømdø mil años lataig køben, mil añosbe kan gwalømdø lataig køn.
61003009	Señorbe nø treeg martrab misra kørrømisrigwane, peguen marmø ka pinaptinchab gømøtø gøn, møiløbe treeg martrab taigwan peguen marmønmab isua tøgagúindøgucha. Treeg kømøtø, nøbe ñimun tammay muniitø, muniitø wabig køptø, mugucha ka pinønrrain gømøtø, mayeeløba nømui kaig mariilan isua møra, Tiusweimay lliranrrai indan.
61003010	Pøs tru Señor arrum gwalømbe kan niliig arrub lataitøwei chi isumø gøben attrun. Inchen srømbalamerabe purø rrømbøig kørig kømdiig wanrrøb nøørøtø misren, katø truyu chine pønrrabeløbe naarab pill-llanrrun. Inchen pirøba, truyu chigurrimbunø pønrrabelane kerrigu parra, pinisaig kønrrun.
61003011	Inchawei kerriguba øyeeg kenaguen gømíig chab mindishib pinisaig kønrrabig købene, ¡Tiusweyasiitø tarømisra amøñib, katø ke nundø isub tabig llirab amønamig trurren balan!
61003012	Tius tru arrum gwalømwan muniirab, ke petø punrraimab inday. Tru gwalømbe srømbalamerabe naarawa, chab pinøben, chigøben truyu pønrrabiibe tru naarabigu chab piranrrun.
61003013	Tius tru trannrrab misra kørrømisrigwan nambe munig meler, tru srømbala srøigwanba, srø birøwanba truiløyube tru sølgandø tabig marig tøgaigwan.
61003014	Inchawei nai undaarailø, tru iilan munig køppatø, chishchig, ñimbe mu mandamgailø, nøba chi isumgaig nui merrab treeg pønrramigwandø truba rruba tranrrab muniiray.
61003015	Ñimbe iigwan isua asha tøgaguy, namui Señor truba tammay muniitø, muniitø waibe, nam kaigyugurri wesrailø gømigweyasig kui. Iigwandøwei namui undaaraig nuneg Pablogucha pørin gøn ñimun, Tius nun maig kusrebig kønrrai traniitøga.
61003016	Nui pøriiløyu trumørig iilan nøbe ñimun wamindan, truiløyu kanbalømerabe tab chigúinguen møramgailø gøben, truburab nebua ashmeeløba, tab pønrrømeeløbabe Pabloi pøriilan ke ka kalø marøb, peemaytø gusrenanan, Tiuswei wam pøriilan katøganbalømerasrø lataitøwei. Nøm treeg marøppe, nømdøwei pinisailø gømigwan lab pønrran.
61003017	Inchawei nai undaarailø, iigwan yandø kanmaytø chab wammørarbe, tab asha amønay, tru larrø gailø may wamindiitøga ñimun peløsrka, ñim tabig mur pønrrainukkurri kørrøsrkainab pønrrømønrrappe.
61003018	Masken ñimbe namui Señor Jesucristo tru Kaigyugurri Wesrabigwan katøguchinguen tab nebua ashib, katø nui ka yandø tab indigu nørrørab inday. Purø nuig, purø tøriibe, møiya lata, managatig nuyasiitø gønrrun. Treeg kønrrun.
62001001	Nambe ñimun iigwan pørøppe, tru srøsrøgurri købigwan tru nam mørigwan, namashib namui kaptøga asigwan; maig køtashchab nam tab asigwan, namui tasiimeratøga katørab indigwan, tru Øsig køm wamweimburab pører.
62001002	Tru øsig kømibe yandø ashchai kenamisren, nambe trunun asig køn. Incha nambe trunun øyeeg chib wammørøsrkøb eshker, tru managatig øsig kømigwan. Truibe Møskaimba pasrøwa, namun kenamisrig køn.
62001003	Nam ashib, nam mørøb indigwan, trunun nambe ñimungucha wammørøsrker, ñimgucha namba kandø lataig kandø isua bønrrønrrai. Inchen tru nam kandø lataig kandø isua bønrraibe, Møskaimba, nui Nusrkai Jesucristoba pønrraig, truig køn.
62001004	Iilan nambe ñimun pører, namui kasrag købigwan newan tøgagønrrab.
62001005	Jesucristo namun wammørøsrkøb kusrenanigwan møi ñimun nam eshkaibe iig køn: Tiusbe tør gøben, nuinuube chigucha løstiibe kaagøn cha trendaig.
62001006	Nambe nøba kanbalatø tab lincha bønrrer chibendø, nam løstøyutøwei amøñibene, nambe ka isatø indig webiben, tru newan ciertonig maig køben treeg amønaig kømøtø webinrrun.
62001007	Tius tøryu basrab lataitøwei nam tøryu amøñibene, trumaybe nambe kangurrin gangurri kandø isua lincha bønrrer. Inchen Tiuswei Nusrkai Jesucristoi animbe chigurrimbunø namui kaig marigwan chish maran.
62001008	Nambe ‘chi kaig marig chigar guer’ chib pønrrøwabe, namasiitøwei kegørrab pønrrøben, tru newan ciertoniibe namuinug basrømøn.
62001009	Nam chigøben kaig mariilan ‘treeg marøbwei inchar’ cha Tiuswan eshkabene, nøbe namui kaig mariilan ulø baymø pesannab, chigurrimbunø namui kaigwan chish marøb indamig nøbe chi isumgaig sølgandø marøbig køn.
62001010	Inchen nam ‘chigucha kaig mara gømeelø guer’ chib pønrrøwabe, trube, nambe Tiuswane ka isaptiig kui mara tøgagøben, nui wambe namuinug basrømøn.
62002001	Nai ureezheelø, iigwan ñimun pørar ñim chigøben kaig marmønrrai. Møikkøben kaig marindøgucha, namuimburab Møskawei merrab kan purøwaminchibig tøgaguer, Jesucristo tru sølgandø tabigwan.
62002002	Namui kaig mariiløgurri Tiuswei namig købigwan nø uta basramisra namuyasig nø kwaig køn, trurrigu namuiwandø gømøtø, yu pirau maya misaamerai kerriguelaimba.
62002003	Tius maig maramigwan martrai pønsrailan nam møra marabe si, trube, nam nun nebua ashibelø guermab asamig kønrrun.
62002004	Inchen møikkøben: “Nabe Tiuswan ashibig kur” chibendø, nø maig maramig martrai karuilan møra marmubene, truibe isaptiig kui webiben, tru newan ciertoniibe nuinuube pasrømøn.
62002005	Trune Tiuswei wam maig karuigwan møra marøbig, truibe si, Tiuswan kerrigu newan tabig undaarabig misrin gøn. Trumaybe nambe nøba kanbalatø lincha pønrrermab aser.
62002006	Møikkøben Tiusba kanbalatø lincha basrar chibiibe, Jesucristo nø maig uñibig køben, treetøwei unamig køn.
62002007	Nai undaarailø, i maramigwan martrai karua basrigwan na ñimun pøriibe srøig kømøtø, tru ñim merrabsrøngurri trendø tøgagúig truitøwein gøn, tru martrai karua basrig tru trendø merrabsrøngurri tøgagúig tru wamwan ñimbe møra gøn.
62002008	Inchen gøben nabe ñimun martrai karua basrig ñimun srøig pørar, nuinug lata, ñimuinug lata ciertonig. Kaguende tru løstiibe yandø pureb iben, tru tør newan ciertoniibe yandø pilabguen basran.
62002009	Møikkøben ‘tøryu basrar’ chibendø, nui nunewan tsalø inchibiibe katøgucha løstøyu srø basran.
62002010	Inchen nui nunewan undaarabiibe tøryu basran. Incha nuinuube srurrengwangarubiibe chigagøn.
62002011	Inchen nui nunewan ashig kømui inchibiibe løstøyu basrab, katø løstøyu unan. Incha nøtøwei chumay ib pasrarmabguen ashmøn, kaguende løstiibe nui kabmeran ashmønrrai kasrøben.
62002012	Ñim ureezheelan, na ñimun pørar. Kaguende Jesucristoi munchigurri ñimui kaig mariilan ulø baymønrrab pesannaig køn.
62002013	Na ñim møskalan pørar, kaguende srøsrøgurri manawei nø pasrabigwan ñim nebua ashibelø gúimba. Na ñim matsørelan pørar, kaguende Satanás, tru larrø gaigwan ñim kanaig kuimba. Na ñimun ureezheelan pørig køn, kaguende Møskawan ñim nebua ashibelø gúimba.
62002014	Na ñim møskalan pørar, kaguende nun srøsrøgurri manawei pasrabigwan ñim nebua ashibelø gúimba. Na ñim matsørelan pørig køn, kaguende ñimbe kørrømø, mur pønrrabelø gúikkurri, gatø Tiuswei wam ñimui manrrau pasrøben, Satanás, tru larrø gaigwan kanaig kuimba.
62002015	Yu pirauigwan purø undaaramøwei, katø yu pirau chi købigwangøba undaaramøwei indamig køn. Møikkøben yu pirauigwangøba undaarabene, Tius Møskawei undag købiibe nuinuube kaagøn.
62002016	Kaguende yu piraugurri arrubiibe, øyeeg køn: asr maig marøg køben mariilø, kaptøga chigøben chull asiilø, katø namui chigøben købiitøga truba nørreelø gømmørø indiilø. Øyeeløbe Tius Møskaweinukkurri arrumøtø, yu piraugurrindøwei arrubig køn.
62002017	Inchendø pirøbe, katø truyu chigurrimbunø chull indiiløbañau patsab iben, trune Tius maig kønrrain gøben treegwan marøbiibe managatig øsig kønrrun.
62002018	Ureezheelø, yandø srabe gwalømmera puin gøn. Tru Criston ashig kømui inchibig attrab gúi ñimbe wammørøbelø gøn. Inchawei møi yangucha tru ‘Cristo guer’ chibelø truba rruba amrruin gøn. Treekkurri nambe yandø srabe gwalømmera gúi aser.
62002019	Truiløbe namui utugurri webambuppe, webambubwei inchendø, namuielø gømuig køn. Pøs namuielø gúi kuimbe, namba pønrrabig pønrrabsruig kuinrrun. Inchendø webambuppe, ke mayeeløbabe kerrigu namui utuelø gømuin gúi tørgandø ashchain gúig køn.
62002020	Inchendø ñimbe Espíritu Santoiwan itølusig tøgar gua, treekkurri ñimbe chiwandøgucha ashibelø gøn.
62002021	Nabe ñimun pørøppe, newan ciertonigwan ashmeelø gúimba gømøtø, ñim ashibelø gúimba børar. Katø ñimbe ashibelø gøn, chitøgucha isatø indiibe tru newan ciertonigugurri arrumíig kuin gúi.
62002022	¿Tru isaptiibe mu guerah? ¿Tru isaptiibe Jesúswan ‘Cristo gømøn’ chibig kømuitarru? Iig køn tru Criston ashig kømui inchibiibe, tru Møskawan lata, Nusrkawan lata ‘Tius kømøn’ chibig, truig.
62002023	Mutøgucha Nusrkawan ‘ashmíig kur’ chibiibe Møskawangucha chigaig køn. Inchen møikkøben Nusrkaweimburab ‘nøbe mu gúi ashig kur’ chibiibe, truibe Møskawangucha treetøwei tøga basran.
62002024	Inchawei ñim srøsrøgurri wamindi mørigwane truyutø pønrrabig bønrrønrrab inday. Tru ñim srøsrøgurri wamindi mørøb amrruig ñimuinug pasrabig basrøbene, trube, ñimgucha Nusrkaweinuuba, Møskaweinuuba pønrrabig bønrrønrrabguen.
62002025	Inchen Jesucristo tru namun trannrrab misra kørrømisriibe iig køn, tru managatig øsig kømig.
62002026	Na ñimun iigwan pørøppe, isatø may wamincha ñimun kegørrøsrkønrrab inchibelaimburab pørar.
62002027	Pøs ñimuimburappe, tru Espíritu Santoi itølusigwan ñim nun uta tøgagúig ñimui manrrau pasrabig pasraikkurri, ñimbe mu gatøgane chi kusrennamig palain gømøn. Kaguende tru itølusiitøwei ñimune chiwandøgucha kerriguh kusrenanen, tru kusrenaniibe ciertonig, ka isatø indig kømøwein gøben, nui Espíritu ñimun maig kusrenanen, trumay Cristoinug pønrrabig pønrray.
62002028	Inchawei ureezheelø, møimbe nuinug kanbalatø pønrrabig pønrray, nø kenamisren, chi isumø, nui merrab pønrrab, katø, nø arruben, nui merrab kørig misra kørrømisramig kaanrrai.
62002029	Jesucristobe sølgandø tabig kui ñim ashibelø guabe, trube, mutøgucha sølgandø marøbelane Cristoinug kal-lawar gúin gúi asamig køn.
62003001	¡Au ñimguen asay! Tius nui undag købig namun yeeg nuig tranigwan, Tiuswei ureemera gøn chaguen namun wamiilø gømnegatig. Pøs nambe treeløwein guer. Treekkurri pirau misaamerabe namune ashmeelø gøn, kaguende nømbe Tiuswan ashmeelø gua.
62003002	Nai undaarailø, yandø nambe Tiuswei ureemera guer. Incha namune møimbatøbe tru wendøsrø nam maig kømigwane kenamarmø srø gúindøgucha, yandø Jesucristo kenamisrene, nø lataitøwein gømig kønrrab gúi nambe asha guer. Kaguende nø maig kuigwan yandø truyube nam nebua asam gønrrab gøn.
62003003	Møitøgucha nuinuube treeg punrraitamab isua munig megamig tøgaibe nøasiitø nui manrrøwan chishchig tøgagøn, Jesucristo chishchig køb lataitøwei.
62003004	Mutøgucha kaig marøbiibe tru maig maramigwan martrai Moisés pørigwane kalø marøb itøbunan. Kaguende tru kaig mariibe tru pørigwane itøbunig, treeg køn.
62003005	Ñimbe yandø ashibelø gøn, Jesucristobe yu piraumay arruppe, namui kaig mariilan kerranrrab arrig kui. Katø nuinuube chigucha chi kaig mariibe kaagøn.
62003006	Mutøgucha nuinuutø pasrabig pasrabiibe kaigwan marøbig marmuben, katø mutøgucha kaigwan marøb uñibiibe nune ashmøwei, katø mu gúi nebua ashmíig køn.
62003007	Ureezheelø, mugøben ñimun peløsrkainab pønrrønrrab gømø. Sølgandø marøb uñibiibe, sølgandø tabig køn, Cristo nø newan sølgandø tabig køb lataitøwei.
62003008	Kaigwan marøb uñibiibe nugwaimandzigwein gøn. Kaguende nugwaimandziima srøsrøgurri kaigwan marøbig køn. Inchawei Tiuswei Nusrkai kenamisrøppe, tru nugwaimandzig kaig mariilan pinishinrrabwein guenamisrig køn.
62003009	Mutøgucha Tiusweinug kal-labiibe kaigwane marøb uñmøn, kaguende tru øsig kømig Tiusweinug pasrabig nuinug pasrøben. Treekkurri kaigwane marøbig martrab gaiman, kaguende nøbe Tiusweinug kal-laweig kuikkurri.
62003010	Møilø Tiuswei ureemera gúin gúi, katø møilø nugwaimandzigwei ureemera gúin gúi, øyeegu nebua asamdiig køn: mutøgucha maig kønrrabigwan sølgandø tabigwan marøb uñmøwei, katø nui nunewan undaaramøwei inchibiibe Tiuswein gømøn.
62003011	Kaguende Tiuswei wamwan srøsrøgurri ñim wamindi møriibe iig køn: nam kangurrin gangurri undaarayamig.
62003012	Caín lataitøwein gømugun. Truima tru kwaimandzig, larrø gaigwein gua, nui nunewan kweetsig køn. ¿Nøbe chigurrin gweetsig køh? Kaguende Caín nø mariiløbe kaig mariilø gøben, nuneg mariiløbe sølgandø tabig mariiløgurrin gúig køn.
62003013	Nai nunelø, kan ¿øyeebe chincharre? treeg kermab isumøtay, pirau misaamera ñimun ashig kømui inchene.
62003014	Nambe kwamigugurri øsig bønrramnuumay puraamba pønrrabrain gúi, asha bønrrer, kaguende namui nunelan nam undaarabelø gúikkurri. Nunewan undaaramíibe kwamigugurri webimø, srø basran.
62003015	Mutøgucha nui nunewan ashig kømui inchibgøba uñibiibe kweechiptiig køn. Ñimbe ashibelø gúinrrun kan kweechiptiibe tru managatig øsig kømigwane chigaig kui.
62003016	Jesucristobe nui øsig kuigwan namuyasig trana, kwaben, øyeeg marigu nui undag købigwan nambe truyu nebua aser. Inchawei namgucha treetøwei namui nunelayasig nam øsig bønrraigwan tranamig køn.
62003017	Inchen møikkøben yu pirau chi palømíig tøgaig købendø, nui nuneebe palaig megamne trunun ashatøgucha merø gúi inchib, purugumubene, trube ¿Tiuswei undag købiibe nuinuube chincha basrønrrab gø?
62003018	Nai ureezheelø, undaarappe, ka wamdøgatø gømøwei, ka wamincha møriitøgatø gømøwei, ñimui mariiløtøga kenamarøb, cierton undaarayagun.
62003019	Nam øyamay marøb pønrrøwabe, newan ciertonigweimburabeløyu pønrrabelø gøbrain gúi møra, yandø namui manrrømeran Tiuswei merrab chi isumø tøga bønrramig kønrrun.
62003020	Namui manrrøguen namun chiwan gøben kalø gøn chib kebachib pasrøbene, Tiusbe namui manrrø lataitøguen gømø, purø nuig kui køppe, nøbe chiwandøgucha kerrigu ashibig køn.
62003021	Undaarailø, namui manrrø chiyu gøben ‘kalø gøn’ chib namun kebachimubene, nambe Tiuswei merrab chi isumø pønrramig tøgaguer.
62003022	Incha katø nam chigøben nun miawabe, nun utønrrun, kaguende marmø gømø, nui maig maramigwan martrai pønsrailan nambe møra marøb, katø chiwan gøben nui merrab marøppe, nun kasrag kømdiig marøbelø gúikkurri.
62003023	Inchen martrai tru nø karua bønsraibe iig køn: nui Nusrkai Jesucristoi munchiyu køreb, katø kangurrin gangurri nø maig karuig køben treeg undaarab indamig.
62003024	Nui maig maramigwan martrain bønsrailan møra marøbeløbe Tiusweinuutø pønrrabig bønrrøben, katø treetøwei Tiusbe nømuinug pasrabig basran. Øyeekkurri Tiusbe namuinug pasrai asha guer, tru Espíritu Santon namun tranig truikkurri.
62004001	Nai undaarailø ‘nambe Tiuswei Espíritutøga waminchibelø guer’ chibelan mundøgucha ke chi tain gúindø køreb pønrrømøtay. Treeg kømøtø, nøm espíritu tøgagúigwan maig køtashchab ashibmerrig asamig køn, Tiuswei Espíritu gúin gúi, kabe peg espíritu gúin gúi. Kaguende yu piraube webambin gøn ka isatø ‘Tius maig karuigwan eshkabelø guer’ chibelø.
62004002	Ñimbe Tiuswei Espíritun øyeegu ashchun: chi espíritutøgucha ‘Jesucristobe møg misra arrig køn’ chibiibe si, truibe Tiusweinukkurri arrubig kuin gúi.
62004003	Inchen chi espíritutøgucha ‘Jesucristobe møg misra arrumuig køn’ chibiibe, truibe Tiusweinukkurri arrubig kømøtø gøn. Truibe tru Jesucriston ashig kømui inchib tsalø inchibigwei espíritu gøn, tru attrab gøn daigwan ñim wammøra gúig. Incha møimbe yandø chabguen yu pirau pasrabguen indan.
62004004	Nai ureezheelø, ñimbe Tiusweyelø gua, tru isa waminchipteelan ñimbe chinchamamø, kanawa puraambin gøn. Kaguende ñimuinug pasrabiibe, pirau pasrabig lataig kømø, mas purø nuig køn.
62004005	Nømbe yu piraueløtø gua, yu pirau chi købigwan nøm waminchen, yu piraueløbe nømune ke tru gúindø møran.
62004006	Inchen nambe Tiusweyelø guer. Inchawei mutøgucha Tiuswan nebua ashibiibe namune møren, Tiuswan ashmíibe namune mørmøn. Øyeegu nambe aser, tru newan cierton Espíritunba, katø tru isa peløsrkøptø espíritunba.
62004007	Nai undaarailø, kangurrin gangurri undaarayagun. Kaguende undag købiibe Tiusweinukkurri arrubig køn. Inchen mutøgucha undaguibe Tiusweinug kal-laweig køb, katø Tiuswan nebua ashib inchibig køn.
62004008	Undag købigwan chigaibe Tiuswan nebua ashmíig køn, kaguende Tiusbe tru undag købig køben.
62004009	Tius nui undag købigwan namun kenamarøppe, øyamay kenamarig køn: tru nui kandø Nusrkawan yu piraumay øra, nøgurri nam srøig øsig kømigwan tøgagønrrai.
62004010	Tru undag købiibe øyeeg marigu basran: Tiuswan nam undaguelø gúig kuimba gømøtø, nø namun undaarawa, nui Nusrkawan nam kaig mariilaimburø Tiuswei namig købigwan nø utab namuyasig kwanrrai ørigu.
62004011	Nai undaarailø, Tiusma namune øyamay undaaraig købene, namgucha treetøwei kangurrin gangurri undaarayamig køn.
62004012	Mugucha Tiuswane managuen asiibe kaagøn. Inchendø nam kangurrin gangurri undaarayabene, Tiusbe namuinug pasrabig basrøben, nui undag købiibe namuinug kerrigu newan tabig pasramisrin gøn.
62004013	Nambe nuinug nøba pønrrabig bønrrab, katø nøbe namba pasrabig basranmab asamig kønrraimbe, nø namun nui Espíritun tranikkurrin gøn.
62004014	Incha nambe namashib asha, maig kuigwan eshker, Tius Møskai nui Nusrkawan yu pirau misagwan Kaigyugurri Wesrabig kønrrai ørigwan.
62004015	Møikkøben ‘Jesúsbe Tiuswei Nusrkain gøn’ chibiibe Tiusweinuutø pasrabig basrøben, katø Tiusbe nuinug pasrabig basran.
62004016	Tius nui undag købigwan namuimburab tøga basraigwan nambe nebua ashib, køreb inder. Tiusbe tru undag købig køn. Inchen møikkøben undag købigwan tøga basrabiibe Tiusweinug basrøben, katø Tiusbe nuinug basran.
62004017	Øyamaybe Tiuswei undag købiibe namuinug kerrigu newan tabig kørrømisran, Tius tru maig kuigwan asha marøb gwaløm nambe nun chi kørmø pønrramig kønrrai. Kaguende Jesucristo maig køben, nambe yu pirau treelø guer.
62004018	Inchawei undag købig pasrøbene, kørig købiibe chigagøn. Masken treeg kømøtø, undag købig kerrigu newan tabiibe kørig købigwane kerrigu tarømaran. Kaguende kørig købiibe tru purø rrømbøig attrabigwan utam gønrrab gúimba køriiran. Møikkøben kørig købigwan tøgaibe katøgucha tru undag købigwan kerrigu newan tøgagømø, palab pasran.
62004019	Nambe undaarabelø guer, kaguende Tius nømerrig namun undaaraig kua.
62004020	Møikkøben: “Nabe Tiuswan undaguig kur” chibendø, nui nunewan tsalø ashibiibe, truibe treeg kømubendø, isaptiig køn. Kaguende nui nunewan nui kaptøga asigwanguen undaaramíibe mas Tiuswan kaptøga mana asiimíigwane ¿chincha undaaranrrab gø?
62004021	Katø tru martrai Tius nø karua basrig iigwan tøgaguer: Tiuswan undaguibe katø nui nunewangucha undaarau taigwan.
62005001	Mutøgucha Jesúsbe Cristo gúitamab kørebiibe Tiusweinug kal-laweig køn. Incha mutøgucha Møskawan undaarabiibe katø truigwei uregwangucha undaaran.
62005002	Nambe øyamay tru Tiuswei ureemeran undaguelø guermab wetøgørrer, Tiuswan nam undaaraikkurrimba, katø nui tru maig maramigwan martrai pønsrailan møra marikkurrimba.
62005003	Tiuswan nam undaaraibe nui tru maig maramigwan martrai pønsrailan nam møra marig, truig køn. Inchen tru martrai nø karua pønsrailøbe ke martrab gaimamdiibe gømøn.
62005004	Mutøgucha Tiusweinug srøig kal-lawaibe yu pirau chine pureb arrubigu kebeñmø, purayan. Tru namun pirau treegu kebeñmø, kanawa purainrrai marøbiibe tru namui isubigwan Jesucristoinuutø pasra tøgagúig, truig køn.
62005005	¿Yu pirau chine pureb arrubigu kebeñmø, kanawa puraibiibe mu gøh? Jesúsbe tru Tiuswei Nusrkain gúitamab kørebig, truitøwein gøn.
62005006	Tru pitøgaba, anindøgaba arrubiibe, tru i Jesucristo gøn, pitøgatø gømøtø, pitøgaba, anindøgaba arrubig. Tru treeg arrigwane Espíritu Santo eshkan, kaguende tru Espíritube tru newan ciertonig kua.
62005007	Inchawei pøn gøn, tru ‘treeg køn’ cha eshkabeløbe.
62005008	Truiløbe Espíritu Santoba, piba, animba gøn. Inchen tru pønbe chi pegwan waminchimøtø, trunundøwei wamindan.
62005009	Møguelø ‘treeg køn’ cha, eshkaigwanguen nam ka utiibe, Tius namun ‘treeg køn’ cha, eshkawa pasriibe treetøguen gømø, purø nuikken gøn. Kaguende Tius ‘treeg køn’ cha, nø eshkawa pasrøppe, nui Nusrkaweimburab wamindig køn.
62005010	Tiuswei Nusrkawan kørebiibe, Tius nui Nusrkaweimburab ‘treeg køn’ cha, eshkaigwane nøasiitø nui manrrau tøga basran. Trune Tius maig taigwan køremíibe Tiuswane ka isaptiig kui lataig maran, kaguende Tius tru nui Nusrkaweimburab ‘treeg køn’ cha, wamindigwane treeg kuitamab køremuikkurri.
62005011	Inchen Tius tru ‘treeg køn’ cha, wamindiibe iig køn: ‘Tru managatig øsig kømigwan Tius nø namun tranen, tru øsig kømibe nui Nusrkaweinug pasran’ daig.
62005012	Inchawei Nusrkawan tøgaibe tru øsig kømigwan tøgagøben, Tiuswei Nusrkawan chigaibe tru øsig kømigwan chigaig køn.
62005013	Ñim Tiuswei Nusrkawei munchiyu kørewa bønrrabelan nabe ñimun iigwan pørar, managatig øsig kømigwan ñim tøgar gúi ashchai.
62005014	Inchawei nambe Tiuswane chi kørmø kemalla miamdiig kui aser, kaguende nam nun chigøben miappe, nø maig kønrrain gøben nam trumay miabene, nøbe namune mørøbig kuimba.
62005015	Trube, nam chigøben miailan nø mørøbig kui ashibelø gúig køppe, namun chigøben paløtan cha, nam miawa pønsrailane, trube, utabguen indermab isumig køn.
62005016	Møikkøben ñui nunewan kaig marøb pasrai asig, tru managatig møra pasramsrømay srua inrrabgaig købene, nuyasig Tiuswan ‘purugurra’ cha miamig køn. Inchen truigwane Tiusbe nui øsig kuigwan tøgagønrrai tranrrun. Iibe kalø marig ke kwamigugatig srua inrrabgaigwan marøbelayasig køn. Kaig marig kwamigugatig srua inrrai marøbikkucha køn. Truigweimburappe, Tiuswan ‘purugurra’ cha, nabe miay chimur.
62005017	Chigurrimbunø sølgandø tabig mariimíibe kaig marig kørrømisran. Inchendøgucha tru kaig mariilø møiløbe tru managatig møra pasramsrømay srua inrrabgailø gøn.
62005018	Mutøgucha Tiusweinug kal-lawaibe kaig maramigwan marøbig marøb uñmuin gúi aser. Kaguende tru Tiuswei Nusrkai nune ashib tøga basrøben, tru kwaimandzig, larrø gaibe nune chinchab gaiman.
62005019	Nambe Tiusweyelø guermab asha bønrrer. Inchen yu pirauigwane kerrigu mayamba tru kwaimandzig, larrø gaibe nø merrarrawa, nø ashib karub pasran.
62005020	Katø Tiuswei Nusrkaimbe arrua, namune chigúi møramigwan tranin gúi aser, tru newan ciertonigwan nebua ashchai. Incha nambe kanbalatø bønrrer tru newan ciertoniguba, tru nui Nusrkai Jesucristoinuuba. Truibe tru cierton Tius køb, katø managatig øsiguig køb gøn.
62005021	Nai ureezheelø, tru taska mari tiusmerane mendamisray.
63001001	Na, Tiusweimburabelan pera marøb pasrabig i kilgawan pørar, Tius lawa wesrua tøgagúig ishuumisagwan nui ureemeranba, tru na newan ciertonigu undaarailan. Katø natø gømøtø, mayeeløba tru newan ciertonigwan nebua ashibeløbe truiløgucha ñimune undaaran.
63001002	Nambe ñimun undaarappe, tru newan ciertonig namui manrrau pasraikkurrin gøn. Inchen tru ciertoniibe namba managatig pasrønrrun.
63001003	Tius Møskaweimba, katø Señor Jesucristo, tru Møskawei Nusrkaweimba, nui ka yandø tab indig køben, namun lastima asig køben, chi isumgaig tab gøbig køben namuim bala pønrrønrrun, tru newan ciertoniguba, undag købiguba.
63001004	Nabe truba rruba kasraarar ñimui ureemerai utu møiløgøben Tiuswei newan ciertonigu amønain gúimba, Tius Møskai namun maig karua basrig køben, treekke.
63001005	Ñi, ishug misagwan, na møi ñun pørigwan, martrai kan srøig karua basra pørig kuig lataig inchimørrunrrig chinrrainchar. Treeg kømøtø, tru srøsrøgurri namun maig karua basrigwan trunundøweim børar, tru kangurrin gangurri undaarayagun daigwan.
63001006	Iig køn nam tru undag købigwan tøga bønrramibe, Tius tru maig maramigwan martrai pønsrailan trunun møra marøb amønamig. Inchen tru martrai karua basrigwan ñim srøsrøgurri møriibe undag købigu amøñinrrain daig, truig kuig køn.
63001007	Pøs yu piraube isa may wamincha kegørrøsrkøbelø truba rruba webambin gøn ‘Jesucristobe yu piraumay møg lataig misra arrumuig køn’ chibelø. Øyeeg inchibiibe tru may wamincha kegørrøsrkøbig, tru Criston ashig kømui inchib tsalø ashibig, truig kønrrun.
63001008	Ñimasiitøwei tab asha melay, ñim chigøben tabig marøb melailan kaptøasha bønrrømønrrappe. Treeg kømøtø, ñimui utamigwan kerrigu newan utamig kønrrai melay.
63001009	Møikkøben Cristo kusrenanigutø pasrønrrab inchimøtø, nuinetø nemarøb purab gusrennrrab inchibiibe, Tiuswane chigaig køn. Trune Cristo maig kusrenanigutø pasrabig basrabiibe, truibe si, Møskawanba, Nusrkawanba tøgaig køn.
63001010	Møikkøben ñimuinug arrua, tru treeg kusrenanigwan gømø gusrenanene, ñimui yau ‘amø’ cha, kebermøwei, ni gatø ‘manguen arrin gøn’ damig kømøwein gøn.
63001011	Kaguende ‘manguen arrin gøn’ chibiibe tru nø kaig mariiløyu nøgucha tøgatø marøb pasran.
63001012	Nabe ñimun truba rruba pøramig tøgagøbendø, kilgayu tintatøga børmøtø, nabe ñimuimay attrab isur, malaugue ñimba waminchab namui kasrag købigwan newan tøgagønrrab.
63001013	Tru ñui lawa wesruig numøsrawei ureemerabe ñun ‘tab ka uñguh’ chib wam øran.
64001001	Na, Tiusweimburabelan pera marøb pasrabig, nai tab linchibig Gayon pørar, newan ciertonigu na undaaraigwan.
64001002	Nai undaaraig, nabe ñuyasig Tiuswan miappe, ñui møsig Tiusweimburab tab gøb lataitøwei, chiyutøgucha tab pub attraimba, katø ñui asrugucha kwanrrø gømø, tab unamig kønrraimba miabig kur.
64001003	Nabe truba rruba kasraarar møiløgøsrøn namui nunelø amrrua, tru newan ciertonig maig køben ñibe truyutø pasrab, katø treegutø ñi maig unigwan nan eshkaben.
64001004	Tru newan ciertonig maig køben, nai ureemera treeg amønan daig wammøramibe, katøgan chi peg wammøri lataitøguen gømø, purø nu tab gøtan.
64001005	Nai undaaraig, namui nunelan ñi tabig purugub pasraibe, ñi purø tabig marig køn, ñuimbe asiimeelø gúingucha gatøguchinguen tabig marøb.
64001006	Truiløbe iglesiayuelai merrab ñi treeg undaguig køn cha wamindan. Ñi nømui ambamigwan ambub amrrai puruguabe, Tiuswan kasrag kømdiig kønrrai, tabig martrabguen.
64001007	Kaguende nømbe Jesucristoi munchin undag køb webambamig køn, Tiuswan ashmø misaamerane chigucha chi purugúig utømø.
64001008	Inchawei treekkurri nambe treeg marøb møguelane purugub asamig nebunrrun, Tiuswei tru newan ciertonigweimburab namgucha purugúig kørrømisrtrai.
64001009	Nabe iglesian kan kilga pørig kuig køn. Inchendø Diótrefesbe na karuilan mørmíig køn, kaguende nømui utu chiyutøgucha ke nø garub pasrønrrab inchibig kua.
64001010	Inchawei treekkurri nabe ippe, nø chi mariilan ñim isunrrai wamindamønrrun, tru nø namun isa wamincha wam gusruigwan. Incha trutø gømøtø, nøbe nunelan utømøwei, katø utønrrab inchibelan meramba, iglesiayugurri webetamba inchibig køn.
64001011	Nai undaaraig, kaig mariilan asha marmøtø, tabigwan asha mar. Tabig marøbiibe Tiuswein gøn. Inchen kaig marøbiibe Tiuswane ashmíig køn.
64001012	Mayeeløba Demetrioimburappe tabig waminchibelø gøn. Tiuswei tru newan ciertoniitøweinguen nune treeg marøbig køn cha eshkan. Inchen namgucha truigweimburappe ‘treegwein gøn’ chib eshkab waminder. Inchen nam ‘treeg køn’ cha wamindiibe, isa gømø rrendaig kuig ñibe ashibig køn.
64001013	Nabe ñun eshkamig truba rruba tøgagøbendø kilgayu tintatøga børøg kømøtan.
64001014	Nabe maya yanayutø ñun ashchab attrab isur malaugue waminchab. Chi isumgaig tab gøbiibe ñiba basrønrrai isur. Tru tab lincha amøñibeløbe ñune ‘ka uñgu’ tan. Katø ñigucha namui asiilan kanun ganun nømunashib treetøweih chirrunrrig.
65001001	Na Judas, Santiagoi nuneg, Jesucristoi marøb megabiibe Tius Møskai wamiilø undaarailan, Jesucristobe chi kømønrrai ashib tøga basrailan na pørar.
65001002	Purø lastima asigwanba, chi isumgaig tab gøbigwanba, undag købigwanba ñim uncha tøgagønrraimab isur.
65001003	Nai undaarailø, ñim lata, na lata kanguelarrøtø tru nam kaigyugurri wesraig pønrraigweimburab ñimun pørtrab truba rruba isuig kuig køn. Inchendø truburab pørmøtø, ‘øyeeg, øyeeg melay’ chib waminchib pøramig truba palai ashar, tru Tiuswei misaameran Tiuswei tru tabig srø wamwan Jesucristoimburab managatigweyasig treetø gønrrai kanmaytø tranig købigwane mur tranrrab pønrrai chinrrab.
65001004	Kaguende møiløgøben mu ashmøwatø ñimui utu nilø kebambin gøn. Truiløbe kaigyu pønrramig kønrrai manasrøwei treeg mariilø gøbig køn. Tru Tiuswan ashmeelø kaig møgueløbe namui Tiuswei ka yandø tab indigwane nømun maig marøg køben maramigweyasig merrarrawa tøgagøn. Katø, tru nøtø kandø Mayeelaim Bala Pasrabig, namui Señor Jesucristone nømbe ‘ashmeelø guer’ chibelø gøn.
65001005	Ñimbe yandø ashibelø gúindøgucha, nabe gatø isungarunrrab inchar, Israel misaameranma Egipto biraugurri Señorbe wesrappe, wesrabendø, wendøsrømbe nun tru køremeelane pinisaig købigwan.
65001006	Katø ángelesmeran chigucha nømune srøsrø chiyu pønrrønrrai pønsrøben, truyutø bønrrømøtø, trunun elachippa, tarømisrøbelane purø rrømbø løstiigu pønrrønrrai Tiusbe managatig cadenastøga merrarrawa pønsraig køn, tru maig maramigwan asha maramig purø nu gwalømweyasig.
65001007	Katø Sodoma misaameraba, Gomorra misaameraba, tru buluwan ciudameraba rreetøwei, ishumburba, møgueløba trømbøig kaig marøb, katø møgueløbe nøm møgueløasiyaitø trømbøig marøb gømig, trutø srua ambiilan managuen kwamø nagu møra melønrrai kebeta, pønsraig køn, trunun gatøganelø isua asha gømig kønrrai.
65001008	Katø øyeeg købenguen tru møguelø piaig lataigutø amøñibeløbe nømui asrwan kaig kønrrai marøb, katø ashib karub purrabelane mørmø, kaashib, katø tru srømbalasreelø truba nørreelanguen tsalø wamab inchibelø gøn.
65001009	Trune tru arcángel Miguel gøbenguen, tru nugwaimandziiba Moiséswei asr cha aleguiab gua, truikken tsalø wamab kaig nebubash chinrrab inchimøtø: “Øyeebe maramig kømøn chib, Señor ñun namubash” cha. Trutøh taig købig køn.
65001010	Trune tru i møgueløbe nøm chigúinguen mørmubendø, tsalø wamabelø gøn. Nømun tre lataig asønaigutø nøm chigúi mørigwane, animalmera chugúi mørmeelø lataig trømbøig marøbelø gøn, nømasiitø minchib treramig.
65001011	¡Ay, nømuimbe maig kønrrerah! Kaguende nømbe Caínwei maywan merrarrawa amban. Nømbe an ganag købiitø Balaam kebeninuutøwei kegørra, katø mørmuikkurri Coréwan pinisailø lataitøwei pinisailø gøn.
65001012	Ñim Tiuswei undag købigwan tøga kasraatø lincha mab waramig tøgagúiløyube, nømbe ke ka trømbøig mindishibelø treelø gøn. Nømbe chigucha kørikkar ka nømuimburab øska mab, øska muchibashtø inchibelø. Nømbe wañimera chi pigarwan ambumay imay isig srua ambig latailø gøn. Katø mamig nigamig puben, niimø tusrmera latailø, srølbañau kitiilø, pamay kwailø gøn.
65001013	Nømbe maryu pi welarmera namig latøgushib kurrab arrubigu, kan pichall weguchib latailø gøn, tru nømui trømbøig ashikken gønrrabgaig mariiløbe. Estrellasmera nømui ambamwan gømø, pella ambub latailø gøn. Truilaimbe purø rrømbøig løstøyu managatig pønrrønrrai pønsramig tamariilø pønrran.
65001014	Adánweinukkurrimbunø misaamera srøig, srøig kurrab arrubig siete nemisren arrubig tru Enockucha, tru i kaig misagweimburab manawei trencha eshkawa pasrig købig køn: “Au, Señorbe nui tarømari ángelesmeran purø nørrø søtø beraig arrun cha,
65001015	maya misaameran maig kønrrabigwan asha marøb, nøm chu bønrramigwan pønrrønrrai pønsrønrrab, tru larrø gailane nøm kailø gúimaytø larrø kaig mariilan mundøgucha treeg martrab. Katø tru larrø gailø chigurrimbunø mørøbguen møram gaig wamindi wammeratøga nun waminchibelan treeg kørrømartrappa arrun taig køn.”
65001016	Nømbe chiwandøgucha kaig køtangøba chib, chiwandøgucha søl marmø, kalø marangøba chib waminchibelø gøn, nømui kaig isuilø maig køben, nømbe treeg amøñibelø gua. Katø nømui triitøgabe nømasiitø purø nørreelø misrøb wamindamba, katøganelane truba tabzhig misrøb wamindamba inchibelø gøn, nømuyasig chigøben tøgagug købiitø.
65001017	Trune ñim, nai undaarailøbe, namui Señor Jesucristo nøashib karua øriilø merrabsrøwei wamindigwan isua guy.
65001018	Kaguende truiløbe ñimune øyeeg taig købig køn: “Yandø srabe gwalømmerawane misaamera tabigwane ke ka indzatø mørøbelø, nømun maig amøñig køben treeg trømbøig marøb amøñibelø kønrrun” daigwan.
65001019	Iiløwein gøn, tru misaameran ka nøørøtø marøb pirisha bønsrøbelø. Nømbe nømui asr maig palai inchen, treeg marøbelø, Tiuswei Espíritune chigar gøn.
65001020	Trune ñim, nai undaarailøbe, ñimui isubig newan chishchig Tiusweinuutø tøga bønrraigu gatøguchinguen nørrørab ambay, Espíritu Santo maig wamindingaruben trumay Tiusba waminchib.
65001021	Ñimbe Tiuswei undag købigutø amøñippe, truyutø amønay, namui Señor Jesucristoi lastima asiitøga managatig øsig kømigwan tranrraitamab isua muniirab.
65001022	Møiløgøben treeg kuitamab isumba, katø treeg kømuitamab isumba inchibelane ñimbe lastima tøgaguy.
65001023	Katøganelane nagugurri wesruy, trumay kaigyugurri wesrub. Inchen gatøganelane lastima tøgagømig køn. Inchendø purø ashiptø maray, trømbøig marøg købigu nøm trømbøig mariiløtøga chillig inchib kewa llirab pønrrailanguen ashikken gømui inchib.
65001024	Tru ñim kaigyu kørrømønrrai asamig maramburab maramig tøgaig, katø truba rruba kasrag nui tørguegwalmabiisrø chigucha chi tamgailø chishchig ñim kemalla pønrramig kønrrai tøga basrabig,
65001025	Tius kandø wabig, namun Kaigyugurri Wesrabigwan namui Señor Jesucristogurri tørguegwalmabiiba, purø nuig muguen nebua isumgaiba, mayeelaim bala asamburab ashib pasraiba, mugucha manchinrraingaig karuiba, iilan nuin gønrrai inder, manasrøngurri, møiya lata, katø managatig. Treeg kønrrun.
66001001	Iibe Jesucriston Tius tørgandø kenamarig køn, nø nui karuig melabelan kenamartrai, tru maya yanayutø purainrrabigwan. Jesucristobe nui marøb megabig Juanwan kan ángelwan øra, kenamarig køn.
66001002	Inchen Juanbe nø maig asigwan kerrigu isa gømø, maig kuigwan wamindan, Tiuswei wamwanba, Jesucristo maig eshkaigwanba.
66001003	Mayanguen tab gúig køn, tru chinetø pub attrabig pørigwan lebigweimbe. Katø trunun leben møra, tru maig taigwan marøbelø chigucha maya nuguen tab gúilø gøn. Kaguende yandø tru pub attrabiibe pub pasran.
66001004	Na, Juanbe, Asia birau siete iglesiameran pørar. Ka yandø tab indigwanba, katø tru chi isumgaig tab gøbigwanba ñimuin gønrraimab isur, Tius tru møi ya køb, merrabsrø køb, attrabig køb, truigweinukkurrimba, katø siete espíritumera, tru Tius wamisra karub waigwei merrab pønrrabelainukkurrimba,
66001005	katø Jesucristoinukkurrimba arrubigwan. Nøbe waminchippe, maig kuigwan eshkabig køb, katø tru maya kwabelai utu nømerrig øsiirabig køb, katø nøbe pirau maya reymeraim bala nø garub pasrabig køb indan. Truibe namune undaarab, nambe kaig mariiløyu lusri latailø gúigwan nui anindøga elatsøsrka,
66001006	katø namune reymera latawei ashib karub pønrrønrrai mara pønsraig køn, sacerdotesmera Tius nui Møskaweyasig. ¡Tørguegwalmabiiba, maramburab mariibabe nuin gønrrai managatig! Treeg kønrrai.
66001007	¡Au! Cristobe wañiyu arrun. Inchen mayeelø ashen, katø nun tru kelarrab kwanøbeløguen ashchun. Inchen pirau maya misaamerabe truba rruba isui inchib kishchun nun ashippe. Øø, øyeeg kønrrun.
66001008	Tru Señor Tius, Newan Maramburab Marøbiibe trendan: “Srøsriiba, Srabeibabe na gur cha, Aba, Zetaba latawei, tru møi ya køb, merrabsrø køb, katø attrabig.”
66001009	Na Juan, ñimui nuneg, chigøben purø rrømbøig puben isumdiigu lata, katø Tius nø ashib karub wainug lata, chigúindøgucha ñimba, Jesucristoba kanbalatø pasrabig basrabig kur. Nan kan pi tøbøtag pirø basrabig, Patmos tainug wanrrai kegutsig wabig kur, Tiuswei wamgurrimba, katø Jesucristoimburabigwan eshkaikkurrimba.
66001010	Kan isrin gwaløm Espíritu nan tøga basramisren, nai wendaube kan wam kan trompeta wanrrøb lataig nan truba mur trenchibig køn:
66001011	—Ñi chi asigwan kan kilgayu pøra, tru siete iglesiameran ør cha, Efesomayba, Esmirnamayba, Pergamomayba, Tiatiramayba, Sardismayba, Filadelfiamayba, katø Laodiceamayba.—
66001012	Inchen tru wam nan waminchibiibe muin gøtashchab keesha ashene, truyube oro gandilerumera siete nørreelø pønrraptinchibig køn.
66001013	Inchene tru siete kandilerumerai tøbøtaabe kan mugøsrøn møg lataig pasraptinchibig køn, nui kewagúibe katsig søchi gørriig keweikke. Inchen nui pechoyu pørønaibe oro gøbig køn.
66001014	Turyu pusruube kan pulø isig lataig, wañi lataig puløzhig, nui kabmerabe kan nagurø lataig køben,
66001015	nui srøbmerabe broncen nagu pill-llanen tørbilabig lataig pilabig køben, nui wambe kan nu bi mullib wanrrøb lataig købig køn.
66001016	Nui kusrmay taskube estrellamera siete sruaig, nui trigugurrimbe kan espada pinrrøba purø rrøsrig tøgaig webarrubig køn; nui maløbe nøsig tør gøptø pilamburab pilab lataikke.
66001017	Inchen nabe nun ashippe, nui katsigu kwaig lataig beninabig køn. Inchen nøbe nui kusrmay tasiitøga nan trenchib estsarøbig køn: —Chi kørig kui inchimøta cha. Nabe Srøsriiba, Srabeiba,
66001018	tru Øsig Wabig kur cha, kwain tsubig kua. Inchendø ash, chibig køn, øsiguig war cha, managatig. Nabe kwamigwei llavimeranba, katø tru kwabelø pønrrainug llavimeranba tøgagur cha.
66001019	'Inchawei ñi chi asigwane pør chibig køn, møi ya maig kuigwanba, katø wendøsrø maig kønrrabigwanba.
66001020	Inchen tru estrellamera siete nai kusrmay tasigu ñi asigweimburappa, katø tru siete oro gandilerumeraimburappa tru mu asiimíig pasrabiibe øyeegwan eshkabig køn: tru siete estrellamerabe siete iglesiamerayu ángelesmera gøben, tru siete kandilerumerabe tru siete iglesiameran eshkabig køn.
66002001	'Efeso iglesiai ángelwan iigwan pør: Tru siete estrellameran kusrmay tasigu srua basrab, katø tru siete oro gandilerumerai utu uñib inchibiibe øyah tan cha:
66002002	Nabe ñui chi mariilan ashar cha, ñui maramelan mur tranrrab megaigwanba, megabig megaigwanba. Katø ñibe kaig marøbelane ka tøgagømig awentanrrab gaimab, katø truilø gømubendø, ‘Cristo nøashib karua øriilø guer’ chibelan, nøm treeløwein gúitashchab ñi asha, ka isapteelø gúin gúi merrarrab indi ashar.
66002003	Katø maya kaig nebuindøgucha ñibe megabig megab, nagurrindø treegu kørrømisrmø megain gúi ashar.
66002004	Inchendø nabe ñun chiyu gøsrøn kalø gøn damig tøgagur: ñibe srøsrøbe truba undaguig kuig, møimbe trunun elatsin gøn.
66002005	Inchawei mandøgurri peñibrermab isu, tru srøsrø undag købigwan, ñui kaig mariilan isua møra, Tiusweimay llirawa, srøsrø marigwan mar. Treeg inchimuisruandøbe, nabe ñuimay arrua, ñui kandilerune pasrainukkurri kusramønrrun, ñi isua mørmubene.
66002006	Treeg kuindøgucha, ñibe ñuimburappe iigwan tøgagøn: Nicolaítasmera marigwane tsaliig køben, nagucha truilø marigwane tsaliig kur.
66002007	Kalubaibe mør Espíritu iglesiameran wamindigwan. Maig kuindøgucha truyu pureb ibigwane tru øsig køm tusryu mamigwan manrrai nabe tranamønrrun, Tius nø waisrø purø tabzhiisrø tru tøbøtag pasrabigwan.
66002008	'Esmirna iglesiai ángelwan iigwan pør: Tru Srøsriig køb katø Srabeig køb, tru kwawa, katøyug øsiirab inchibiibe øyah tan cha:
66002009	Nabe ñi truba rruba chigøben kaig nebuinab megaigwanba, ñi waacha gúigwanba ashar cha. Inchendø ñibe waacha gømøtø, puaig køn. Katø tru ‘judíos ker’ chibelø ñuimburab truba rruba chigøben kaig waminchen ashar cha. Inchendø nømbe treelø gømøn, nømui tulundzuni yaueløbe mayamba nømbe Satanáswein gøn.
66002010	Ñimbe kørig kui inchimøtay, maya yana gømøwatø chigøben nebuinab pønrramigwan. Au, nugwaimandziibe møilan gøben ñimui utugurri kailan keeri yau kebetønrrun, maig inchibelø gøtashchab ashchab. Inchen ñimbe kwalømmera diez nemisramne truba kaig indinab melamig nebunrrun. Kwamnegatig megabig megau, nabe øsig køm coronan tranamønrrun cha.
66002011	Kalubaibe mør Espíritu iglesiameran wamindigwan. Maig kuindøgucha truyu pureb ibiibe katøle kwangarunrrabig mindisaig kønrraamøn cha.
66002012	'Pergamo iglesiai ángelwan iigwan pør: Tru espada pinrrøba purø rrøsrigwan srua basrabiibe øyah tan cha:
66002013	Satanás nø wamisra merrarrawa karub wainug ñibe truyu pasrabig kui nabe ashar cha. Inchendø ñibe nai munchiwan pesannamø, tøgagøbig tøgagøb, ñui isubigwan nainuutø pasra tøgagúigwan elachib ‘trugatiig kømur’ chib pasrømøwei indig køn, tru Antipas nan elachimø pasrabig naimburab waminchibigwan kweechib gwalømmerawanguen Satanás nø marøb uninug.
66002014	Inchendø kan chigøsrøndø ñun kalø gøn damig tøgagur: møiløgøsrøn tru Balaam gusrenanigwan marøbelan ñibe truyu tøgagøn cha. Tru Balaambe Balacwan øyamay martrai kusrenanig køn, Israelwei misaameran srurrengwangarub taska mari tiusmerayasig kweetsi mamimeran mangarumba, katø møgueløba, ishumburmeraba trømbøig martrai karumba inchib.
66002015	Katø treetøwei ñigucha ñuinug tøgagøn møiløgøsrøn Nicolaítasmerai kusrenaniilan elachig kømui inchibelan.
66002016	Treeg købene, ñui kaig mariilan isua møra, Tiusweimay llirau. Treeg marmøwabe, nabe petø ñuimay arrua, nai trigu espadatøga truiløba kwayamønrrun.
66002017	Kalubaibe mør Espíritu iglesiameran wamindigwan. Maig kuindøgucha truyu pureb ibigwane nabe tru mamig maná taig sørig basrabigwan manrrai tranøb, katø kan pulø sruuzhig tranøb indamønrrun. Incha tru sruuzhigube kan munchi srøig pørig pasrønrrun, truigwane mugucha asiimíig tru utabiitøwei nebua ashchun.
66002018	'Katø Tiatira iglesiai ángelwan iigwan pør: Tiuswei Nusrkai, tru nui kabmerabe kan nagurø latailø tøgaig, katø nui srøbmerabe kan broncen chishtø pinømøren, tørbilabig lataig tøgaibe øyah tan cha:
66002019	Nabe ñui chi mariilan ashar cha, ñui undag købigwan gøben, ñui isubigwan nainuutø pasra tøgagúigwan gøben, ñi marøb megaigwan gøben, katø chigúingucha tammay megaigwan gøbengue. Incha gatø møimbe srøsrø lata gømø, katøguchinguen marøb megai ashar.
66002020	Inchendø kan chigøsrøn ñun kalø gøn damig tøgagur: isatø ‘Tius maig karuigwan eshkabig kur’ chibig, tru ishug Jezabelwan ñibe tøgagømgaig kuingucha ka tøgagøn cha, nøbe kusrenniitøgaba, katø chull asøska trømbøig isungaruitøgaba, tru nai marøb melabelan ishumburmeranba, møguelanba trømbøig maringarub, katø taska mari tiusmerayasig kweetsi mamimeran mangarub inchibigwan.
66002021	Nabe nune maya yana gøsrøn muniiraig køn, nui kaig mariilan isua møra, Tiusweimay lliranrrai. Inchen nøbe nui trømbøig maramigwane treeg marmønrrab katøyug isua mørøg kømuindan.
66002022	Au, nabe nune camayu tsunrrai kwanrrø gutsamønrrun. Katø nøba itøluløpteelane nabe truba rruba trømbøig nebuilø gønrrai maramønrrun, tru ishuubamisra nømui kaig mariilan nøm isua mørmuisruandøbe.
66002023	Incha gatø tru mendig amøñib ureemerane nabe purø isumdiig mara, kweetsamønrrun. Nabe isuigwan lata, manrrøwan lata nabe tørguelarrab ashibig kuin gúi maya iglesiamera nebua ashchun. Incha nabe ñimun møigwandøgucha ñimui mariilø maig køben, kanun ganun treeg tranamønrrun.
66002024	Trune ñim katøgan søtø Tiatirasrø warabelø tru kaig kusrenaniilan marmøwei, Satanáskurri purø nørrø kusreb chib tøgagúilan nebua ashmøwei inchibelane nabe ñimune trenchar: Katøgan chi peg maramibe maskucha negwanmumønrrun cha.
66002025	Inchendø ñim tøgagøbguen indigwane na arrumnegatig elachimø, isua møra tøgaguy.
66002026	Maig kuindøgucha truyu pureb ibiibe, na maig martrai karuig køben trunun srabegatig marøbigwane chu birausrøn gøben misag nørrø pønrrabelan truilaim bala mugucha mandamgaig karumigwan tøgagønrrai tranamønrrun,
66002027	nan nai Møskai martrai tranøb lataitøwei. 'Inchen tru treeg karumigwan utabiibe tru misag nørrø pønrrabelane kan tsandzøn børøtsiitøga mu kurraasamgaig karub martrun, nømune kan pirø gøtsømeran lataitø pusha betab.'
66002028	Incha gatø tru tør-rrab arruben webarrub estrellan tranamønrrun.
66002029	Espíritu iglesiameran wamindigwan, kalubaibe mør.
66003001	'Katø Sardis iglesiai ángelwan iigwan pør: Tru Tiuswei siete espíritumeranba, siete estrellameranba tøgaibe øyah tan cha: Nabe ñui mariilan ashar cha. Ñibe øsiguig køn chib waminabig købendø, kwaig køn.
66003002	¡Kiagasrø! Chiwan gøben ke pinamitø balab pønrrabelane tamar. Kaguende nai Tiuswein gabyu ñui mariiløbe newan tabig kømui ashar.
66003003	Inchawei kusrenaniilan ñi møra utigwane møra marøb, ñui kaig mariilan isua møra, Tiusweimay llirab inchi. Ñi kiagasrømuisruandøbe, kan niliig lataig nabe ñuimay arrumønrrun, ñi chu ura attrab gúinguen mørmøwatø.
66003004	Inchen gøben misaamera Sardissrø kan mamdø køn nømui kewagúilan chillig incha gømeelø. Truiløbe naba amøñinrrun puløzheelan kewar, kaguende nømbe øyeegwanwei kenrrabelø gøn.
66003005	Maig kuindøgucha truyu pureb ibiibe puløzheelø kenanig kønrrun. Incha nabe managatig øsig purrønrrabelai munchimeran pørig libroyugurri nui munchiwan kerramumønrrun. Incha nabe nai Møskawei merrappa, nui ángelesmerai merrappa, øibe nain gøn cha, nui munchiwan eshkamønrrun.
66003006	Kalubaibe mør Espíritu iglesiameran wamindigwan.
66003007	'Katø Filadelfia iglesiai ángelwan iigwan pør: Tru Newan Tabig, Newan Ciertonig, tru rey Davidwei llaviwan sruaig, tru nø kurene, mugucha kasrønrrab gaimab, katø nø kasrøbene, mugucha kurtrab gaimab inchai marøbiibe, øyah tan cha:
66003008	Ñi chi mariilan kerrigu nabe ashar cha. Au, nabe ñui merrab kan yaskab kura pasrar, truigwane mugucha kasramgaig. Ke trengatig nebua marøppe, marmubendø, nai wamwan møra marøb, ñibe nai munchiwan ‘ashmíig kur’ chib isømøn.
66003009	Au, nabe Satanáswei tulundzuni yauelø ‘Judíosmera guer’ chibendø, judíos kømeelø, ka isatø inchibelan, ñui merrab tømbønsrønrrai indamønrrun. Incha nabe ñune undaguig kui nebua ashchun.
66003010	Kaguende na karuilan tammay marøbig marøb megaikkurri nagucha ñun asamønrrun chi kømønrrai pirau muba kuimburab warab misaameran maig inchibelø gøtashchab asamig pirau ørøba yandø purø rrømbøig puben.
66003011	Nabe petø arrumønrrun. Ñi tabig tøgagúigwane elachimøta, ñui coronan mu katøgan merrarramønrraimbe.
66003012	Maig kuindøgucha truyu pureb ibigwane nai Tiuswei yau kan pilar lataig maramønrrun. Inchen managuen nøbe truyugurrimbe webinrraamøn. Inchen nabe nuinuube nai Tiuswei munchiwan pørøb, nai Tiuswei ciuda, tru srø Jerusalén, nai Tiuswei srømbalasrøngurri kørraarrubigwei munchiwan pørøb, nai srø munchin pørøb indamønrrun.
66003013	Kalubaibe mør Espíritu iglesiameran wamindigwan.
66003014	'Katø Laodicea iglesiai ángelwan iigwan pør: Tru Amen, tru treeg køppe treeg, tru newan ciertonigwan eshkabig, tru Tius chiwandøgucha pølbasra maren, nømerrig trendø pasrabiibe iilan øyah tan cha:
66003015	Ñui chi mariilan ashar cha. Ñibe pishin gømøwei, pachibig kømøwein gøn. Pishin gúi, kabe pachibig kui, treeg kuikken søl gøbsruinrrun.
66003016	Inchawei pishin gømøwei, pachibig kømøwei, mørøtø gurag kuikkurri, nabe nai trigugurri wennamønrrun.
66003017	Ñibe trendan: “Nabe puaig, truba tøga misraig, chigucha yandø palaimíig kur” cha. Inchendø ñibe uñmuinguen uñib waacha, ñiguen øyeezhig misrin gønmab asamdiig, katø waacha chiguchagaig, ashchab gaimabig, køsatiig, øyeeg købendø, ñibe ashmøn.
66003018	Inchawei nabe ñun øyeeg mar tamønrrun. Nagu parra purøørig oro chishchigwan naiwan penø cha, trutøgabe puaig kønrrig cha. Katø kemeløgucha naiwan puløzheelø penø cha, ñui asr køsatiig kørig kømdiigwan kasrønrrappe. Katø ñi ashibig misramig kabyu srølamig møgucha naiwan penø.
66003019	Mayeelan na undaarailane øyeeg marmøta chib nabe namab, katø ichaguchib inchibig kur, søl martrai. Maig isuppe, treegwan martrab kandø isua, ñui kaig mariilan isua møra, Tiusweimay llirau.
66003020	Au, nabe yaskabu wamab pasrar. Møikkøben nai wamwan møra, yaskabwan kurene, nuinug kebya, nabe nøba maben, nøbe naba manrrun.
66003021	Maig kuindøgucha truyu pureb ibigwane na wamisra karub wainug naba wanrrai tranamønrrun, maig kuindøgucha na truyu puraarrub arrua, nai Møskaimba nø wainug wamisrøb lataitøwei wamig kønrrai.
66003022	Kalubaibe mør Espíritu iglesiameran wamindigwan.—
66004001	Øyeelø chab puraiben, na ashene, kan yaskab srømbalasrø kurig pasraptinchibig køn. Inchen kan wam trompeta wanrrøb lataig srøtø tru na møriibe nan øyah waminchib trenchibig køn: —Yusrø nebamø cha; iilai wendau purainrrabigwan na ñun kenamartrumøn— cha.
66004002	Inchen tru urastø Espíritu nø nan tøga basramisren, srømbalasrømbe tru karub wamisra wamig kan pasrig pasrai nabe ashibig kur. Inchen truyube kan mugøsrøn wabig køn.
66004003	Inchen truyu wabiibe kan jaspe sruuba, cornalina sruuba lataig købig køn. Inchen tru nø waim bøtøgatanbe kan køshømbøtø kan esmeralda srug latazhig pasrabig køn.
66004004	Tru wamisra karub waim bøtøgatanbe wamisra karub purrailø katøgan veinticuatro pønrrai ashibig kur. Truiløyube kølli misaamera veinticuatro purrabelø gøn, puløzheelø kewar, nømui turyube corona orotøga mariilø petsargue.
66004005	Inchen tru nø wamisra karub wainug truyugurrimbe sre bilabelø gøben, wammera gøben, palaig rrashibelø gøben webambubig køn. Katø tru karub waig merrappe lámparamera nag bilabelø siete pilab pønrrabig køn, truiløbe tru Tiuswei siete espíritumera gøn.
66004006	Inchen tru karub waig merrappe kan mar wabig køn, bigriu tørguelarrøzhig lataig. Tru karub wainug pøtøgatanbe merrabmayba, wendaumayba, pinrrø mendamayba pibgatø øsiguelø pønrrabelø gøn, truiløbe merrabmayba, wendaumayba kabmeratø netseelø.
66004007	Inchen tru øsiguig srøsriibe kan león lataig køben, tru wendauibe kan toro lataig køben, katø tru wendauibe kan møwei malø lataig køben, tru pib gønrrabyuibe kan wasrø pala uñib lataig købig køn.
66004008	Inchen tru pibgatø øsigueløbe møitøgucha kwaldzariimera seisbatø tøgar, truiløbe wambiimay, umbumay kabmeratø netseelø, yem gwaløm øyah tamigwane pinømø, trenchibelø gøn: “Newan tabig, newan tabig, newan tabig Señor Tius Newan Maramburab Marøbig; tru købig, møi ya wabig, tru attrabig” chib.
66004009	Tru managatig øsig wanrrabig, tru karub wainug wabigwan, tru pibgatø øsiguelø maya nuguen tab gønrrun chib, tabig kui asha tab inchib, ungwa, ungwa chibelø gøn.
66004010	Incha trendaimørig tru kølli misaamera veinticuatroeløbe nui merrab tømbønsrøb sraløptø sraløbelø gøn køriibala tabig waminchab tru managatig øsig wabigwan. Incha nømui coronameran tru nø karub wainug merrab trenchib petabelø gøn:
66004011	“Señor namui Tius, ñibe maya nuguen tabigwanba, tabig kui asha tab indigwanba, maramburab maramigwanba utambuawei utønrrabiibe ñi gøn chib, kaguende chiwandøgucha kerrigu ñi marig kuimba, Ñi treeg kønrrai isuikkurri treeg mariilø, treeg pønrran” chib.
66005001	Incha tru wamisra karub wainug wabigwei kusrmay taskube kan libro palamay umbumay pørigwan nabe srua wai ashibig kur, truibe siete sellostøga melsra kasraig.
66005002	Inchen kan ángel maramburab maramig tøgaig truba mur trenchib payibig køn: —Sellomeran kølsrøb, kilgawan kurøb, ¿treegwan martraptiig tabiibe mu guerah?— cha.
66005003	Inchendø ni srømbalasrø lata, pirau lata, pirø umbu lata tru libron kurtraptiibe mu gawei, katø tru umbu pørigwan maig køtashchab trawashchaptiibe mu gawein gøbig køn.
66005004	Inchen nabe truba kishibig kur, kaguende tru libron kurtraptiibe mu gawei, katø tru umbumay pørigwan maig køtashchab trawashchaptiibe mu gawein gøben.
66005005	Inchen møikkøsrøn tru utuig kan kølli misaabe nane trenchibig køn: —¡Kishmøta! cha. ¡Ash! cha. Tru León Judáwei misag søtøyugurriig, tru Davidwei misagugurri arrubiibe nun tru ashig kømui inchibelan nømun kerriguwan chi inchaingaig kanawa gørrømarøb pureb yaig køn cha, sellomeran kølsrøb, kilgawan kurøb inchabig.—
66005006	Inchen tru karub wainuube kan ubisha-unø kweetsig købig lataig asønabendø, katøle kurra pasrai ashibig kur, tru pibgatø øsiguelaimba, kølli misaameraimba tøbøtaabe. Tru Ubisha-unøbe siete kigulmeraba, siete kabmeraba tøgaig købig køn. Inchen tru kabmerabe tru Tiuswei siete espíritumera gøbig køn, tru pirau ørøba truørø øriilø.
66005007	Inchen nøbe arrua, tru karub wainug wabigwei kusrmay taskugurri libron utabig køn.
66005008	Inchen nø libron utøbene, tru pibgatø øsigueløba, tru veinticuatro kølli misaamerababe tru Ubisha-unai merrab tømbønsrøb sraløptinchibelø gøn. Møitøgucha arpa sruartø, katø oro copamera may irrabzhiitø netsig sruar gøbig køn. Tru may irrabzhiibe Tiuswei misaamera Tiusba wamindiilø truig købig køn.
66005009	Katø kan cantaig srøig øyeeg cantabelø gøn trenchib: “Libron uta, sellomeran kølsrøb inchabiibe ñitøwein gøn chib. Kaguende ñibe kweetsig kua, ñui anindøga namune Tiusweyasig ñi penig køn chib, chi misaamerandøgucha, chi wam waminchibelandøgucha, chi misag søtømerandøgucha, misaamera nørrø pønrrabelø chu birausreelandøgucha.
66005010	Incha ñibe nømune namui Tiusweyasig reymera latawei karub purrabelø gønrraimba, sacerdotesmera gønrraimba mara purrønnen, nømbe pirau karumburab karunrrun” chib.
66005011	Incha gatø na ashene, tru karub waim bøtøgatanbe ángelesmera truba nørrø pasrabigwei wamwanba, tru øsiguelai wamwanba, tru kølli misaamerai wamwanba mørøbig kur. Truiløbe purø nørrø gøptø, milliones y milliones købig køn.
66005012	Incha truba rruba mur trenchibelø gøn: “Tru Ubisha-unø kweetsig købiibe tru maramburab maramigwan gøben, chiwandøgucha palømø, tøgagúigwan gøben, muguen nebua kusremgaigwan gøben, maramburab maramigwan gøben, tabig kui asha tab indigwan gøben, tørguegwalmabigwan gøben, purø tabig wamindigwan gøben, utambuawei utønrrabiibe ñitøwein gøn” cha.
66005013	Incha gatø tru srømbalasrø lata, pirau lata, pirø umbu lata, maryu lata tru chigurrimbunø Tius marig øsiguig pønrrabeløbe øyah taig mørøbig kur: “Tru wamisra karub wainug wabigwanba, katø tru Ubisha-unanbabe, tru purø tabig wamindiiba, tabig kui asha tab indiiba, tørbilabiiba, maramburab maramibabe, managatig patsømíig nuin kønrrain” chib.
66005014	Inchen tru pibgatø øsigueløbe trenchibelø gøn: “¡Treeg kønrrun!” chib. Inchen tru kølli misaamerabe tømbønsrøb srala, køriibala Tiuswan tabig waminchibelø gøn.
66006001	Inchen tru srøsrø sellon Ubisha-unø kølsra, kuren, na ashene, tru pibgatø øsiguelai utuig, møikkøsrøn kan wam palaig rrashib lataig truba mur trendaig mørøbig kur: —¡Amø!— chib.
66006002	Inchen na ashene, kan pulø gaulli pasraptinchibig køn. Inchen truigwan itøgwana wabiibe nui taskube kan arco sruaig købig køn. Inchen nune petsamig kan corona tranen, nun ashig kømui inchibelan kerriguwan chinchaingaig kanawa kørrømarøb pureb yaig køn, katø kanabig kananrrab.
66006003	Inchen Ubisha-unø tru pamay gønrrabyu sellon kølsra, kurene, tru øsiguig srøsriigwei wendauibe nane: —¡Amø!— chibig køn.
66006004	Inchen gatøgan gaulli webiptinchibig køn, piguiig. Inchen truyu itøgwana wabigwane pirau muba kuimburab ambumay, imay tab waramigwan kerranrrai nune mu katønrraingaig treegwan martrai tranig køn, kangurrin gangurri kwetchai. Katø nune kan truba nu espadagucha tranig køn.
66006005	Inchen Ubisha-unø tru pøn gønrrabyu sellon kølsra, kurene, tru pøn gønrrabyu øsiguiibe trendaig mørøbig kur: —¡Amø!— cha. Inchen na ashene, kan yalø gaulli pasraptinchibig køn. Inchen truyu itøgwana wabiibe tasigube palansa sruaig købig køn.
66006006	Inchene tru øsiguelai utube kan wam øyah taig nabe mørøbig kur: “Mawa, mawa marøb megaig anbe tirigu pa libra benam netø gøben, katø mawa, mawa marøb megaig anbe cebada seis libras penam netø gønrrun cha. Inchendø aceitenba, vinonbabe mindishinrrab gømø” cha.
66006007	Inchen Ubisha-unø tru pib gønrrabyu sellon kølsra, kurene, tru pib gønrrabyu øsiguiibe trendaig mørøbig kur: —¡Amø!— cha.
66006008	Inchen na ashene, kan pulø øskø gaulli pasraptinchibig køn. Inchen truyu itøgwana wabiibe, “Kwamig” cha wamig køben, tru wendaube, tru kwabelø pønrraig, “Hades” cha wamig, truig arrubig køn. Inchen tru i parwane maramburab marøb kweechib martrai traniilø gøbig køn espadatøga gøben, parøtøga gøben, kaig kwanrrømeratøga gøben, kau umbu namig animalmeratøga gøben pirø muba kuimburab pib millonesyube millonbatø, pib milyube milbatø, kwetchai.
66006009	Inchen Ubisha-unø tru trattrøgatø gønrrabyu sellon kølsra kuren, na ashene, tru Tiuswei wamgurrimba, Tiusweimburab eshkaikkurrimba kweetsiilai møsiimerane altar umbu ashibig kur.
66006010	Inchen truiløbe mur trashib trenchibelø gøn: “Señor, Mayeelaim Bala Pasrabig, newan tabig, newan ciertonig, ¿tru pirau warab misaameran maig maramigwan asha marøb, namui ani lusigwan ulø bayib indamigwane, chu uraskatig munugunrrab?” cha.
66006011	Inchen nømune kanun ganun kemig puløzheelø tranabe: “Maya yanatø gatøguchi ka israb munuguy chibig køn, ñimui nunelø Cristoiwan ñim lataitøwei marøb melabelan treetøwei kweetsiilø nemisramnegatig.”
66006012	Inchen Ubisha-unø tru seis kønrrabyu sellon kølsra kuren, na ashene, purø rrømbøig mur pirø gønøben, pørrbe ¡gatø! yaliig misrøbig køn, kan yalø llensu lataikke. Inchen pølbe kerriguba ani lataig misrøbig køn.
66006013	Inchen estrellamerabe srømbalasrøngurri pirausrø kørrabelø gøn, kan higuera tusr nui srabe higos niguiizheelan mur isig icha kørrøsrkøb lataitøweingue.
66006014	Inchen srømbalabe kan kilga guirrøb lataitø pinøben, nørrø tunmeraba, katø pi tøbøtag pønrrab pirømeraba truiløbe mayamba nøm pønrrainukkurri nøørøsrø malsrailø gøbig køn.
66006015	Inchen pirau reymera gøben, nørrø gusreb møguelø gøben, maya suldaumeraim bala ashib karub pønrrabelø gøben, puarmera gøben, mas nørriig marøbelø gøben, karuindiig melabelø gøben, karuindiig melømeelø gøben, søteeløba pirø rrabmerayuba, nørrø tunmerayu tru nørrø srug utuwanba trubabelø gøn.
66006016	Incha tunmeranba, peñameranba trenchib trashibelø gøn: —¡Namuim bala itøgørrørray! cha. Tru karub wainug wamisra wabigwei maløwanba, tru Ubisha-unai purø rrømbøig namig købigwanba ashmønrrab sørørray chib.
66006017	Kaguende tru purø rrømbøig kørig kømdiig nø namig wam gwaløm puin gøn cha. ¿Kan treegube mu gúim basramisra pasramdiig kønrrab gø?— chibelø gøn.
66007001	Øyeeg chab puraiben, nabe pibgatø ángelesmera pørr gal-labgatømay gøben, pørr guebibgatømay gøben, kandarøgatømaysrøn gøben, imaygatømaysrøn gøben, pirau pib palø pønrrai ashibig kur, tru pib paløyugurri isig ichib webarrubigwan pirau lata, maryu lata, chi tusrmerandøgucha isig ichimønrrai katab.
66007002	Inchen gatøgan ángel, pørr gal-labgatøsrøngurri nebarri ashibig kur. Truibe Øsig Wab Tiuswei marcan sruaig tru pibgatø ángelesmera pirøwanba, marwanba mindishinrrab maramburab maramigwan utabelan mur trashib trenchibig køn:
66007003	—Pirøwan lata, marwan lata, tusrmeran lata mindishimøtay cha, namui Tius tru marøb melabelan nuielø gúi asamdiig kønrrai nømui kappalømerayu chab marcamnegatig.—
66007004	Inchen tru marcailø mam gøn chitamørtrab na mørene, 144.000 mil gøn, chibig køn, tru doce nusrkalø Israelweinukkurri nørrø karrab misaamera,
66007005	Judáweinukkurri karrab misaamera 12.000 gøben, Rubénweinukkurri karrab misaamera 12.000 gøben, Gadweinukkurri karrab misaamera 12.000 gøben,
66007006	Aserweinukkurri karrab misaamera 12.000 gøben, Neftaliweinukkurri karrab misaamera 12.000 gøben, Manasésweinukkurri karrab misaamera 12.000 gøben,
66007007	Simeónweinukkurri karrab misaamera 12.000 gøben, Levíweinukkurri karrab misaamera 12.000 gøben, Isacarweinukkurri karrab misaamera 12.000 gøben,
66007008	Zabulónweinukkurri karrab misaamera 12.000 gøben, Joséweinukkurri karrab misaamera 12.000 gøben, Benjaminweinukkurri karrab misaamera 12.000 gøn daig mørøbig kur.
66007009	Øyeeg chab puraiben, na ashene, møimbe tru wamisra karub waigwei merrappa, tru Ubisha-unai merrappabe misag purø nu, muguen mundzamgaig pønrrabelø gøn, misaamera nørrø pønrrabig chu birausreelø gøben, nørrø kanbalatø warabelø chi misaamera gøben, peg peg misag søtømera gøben, peg peg wam waminchib misaamera gøbengue. Truiløbe puløzheelø kewar, tasigube palma ishiimera sruar,
66007010	mayeeløba trenchib mur trashibelø gøn: “Kaigyugurri wesraibe namui Tius, tru wamisra karub wainug wabigweinukkurrimba, tru Ubisha-unainukkurrimba arrubig køn” chib.
66007011	Inchen maya ángelesmerabe tru karub wainuuba, kølli misaameraimba, tru pibgatø øsiguelaimba, truilaim bøtøgatan pønrrøwa, tru karub waigwei merrab piraugatig tømbønsrøb srala, Tiuswan køriibala tabig waminchib,
66007012	trenchibelø gøn: “¡Treeg kønrrun! cha. Purø tabig wamindiiba, tørguegwalmabiiba, muguen nebua kusremgaiba, maya nuguen ungwa, ungwa taiba, tabig kui asha tab indiiba, maramburab mariiba, mugucha chindamgaiba, iiløbe managatig namui Tiuswein gønrrain chibelø gøn. Treeg kønrrun.”
66007013	Inchene møikkøsrøn kan kølli misag nan payibig køn: —¿I puløzhig kewarbe mumera gøh? cha. ¿Chugurri amrruh?— cha.
66007014	Inchene nabe: —Nai Señor, ñibe asha basrainrrabguen— chibene, nøbe nan trenchibig køn: —Iiløbe tru purø rrømbøig isumdiigugurri purørruwar gøn cha. Nømbe nømui keilan tsarar, Ubisha-unai anindøga puløzhig marar gøn cha.
66007015	Treekkurri nømbe Tius tru wamisra karub wainug merrab pønrran cha. Yem, gwaløm nui tab yau nuyasig marøb pønrran cha. Inchen tru karub wainug wabiibe, nømuim bala nø søtø basraitøga nømun chinchimønrrai ashchun cha.
66007016	Yandø nømbe parøgwai mørmøwei, pimulgwai mørmøwei, pørr bati mørmøwei, kabe gatøgan pekkurri pachig kui mørmøwei inchun cha.
66007017	Kaguende tru wamisra karub wain døbøtag Ubisha-unø pasrabiibe nømune kan ubishameran lataig ashib pera basrøwa, tru øsig kømigwan tranøb pigabmerasrømay pera inrrun cha. Inchen Tiusbe nømui kabmerayu kappiwan pinømørtrun— cha, trenchibig køn.
66008001	Ubisha-unø tru siete gønrrabyu sellon kølsra kurene, srømbalasrømbe kan media ura wasrønzhig kørrømisrøbig køn.
66008002	Inchene ángelesmera sieteelø Tiuswei merrab pønrrai ashibig kur. Inchen nømune siete trompetas tranøbig køn.
66008003	Inchen gatøgan ángel arruabe, tru altar gueta pasramisrøbig køn, truibe may irrabzheelø pusramig, orotøga marigwan mutaig. Inchen nune may irrabzheelø truba nu rranøbig køn, tru mayeelø Tiuswei misaamera Tiusba wamindiilan tru may irrabzhiibamara, tru wamisra karub waigwei merrab tru altar orotøga marig pasrabiibala trannrrai.
66008004	Inchen tru may irrabig patig naguishba, Tiuswei misaamera tru nøba wamindiiløbabe Tiuswei merrab nebibig køn tru ángelwei tasigugurri.
66008005	Inchen tru ángelbe tru may irrabzhig pusrigwan muta, tru altaryugurri trøsr naarrøsrwan netsøgana, pirausrø pinøguchene, palaig rrasamba, chi wanrringuen møramgaig wanrramba, sre bilamba, pirø gønamba inchibig køn.
66008006	Inchen tru ángelesmera sieteelø tru siete trompetameran sruarbe urrønrrab yandø tamara pønrramisrøbelø gøn.
66008007	Inchen tru srøsrø ángel nui trompetan urrøbene, sre srug naaba, animba lindisaig arruben, pirau trunun kørrøbetig købig køn. Inchen truørø pirøbe muba kuimburab tøbøtag lutau pachen, katø tusrmera treetøwei pirø muba kuimburab tøbøtag lutau pachen, katø mayam bumera pillizheelø chigucha chishtø bachibig køn.
66008008	Inchen tru ángel pagatø gønrrabyuig nui trompetan urrøbene, kan purø nu tun ørøba naarab lataigwan maryu keguchene, marbe tøbøtag lutau ani misren,
66008009	truyu øsig purrabeløbe tøbøtag lutau chab gwaben, katø tru maryu barcomera maya købiibe tøbøtag lutau chab pinabig køn.
66008010	Inchen tru ángel pøn gønrrabyuig nui trompetan urrøbene, kan truba nu estrella srømbalasrøngurri nu nag tulu lataig naarab peñippe, pimera kuimørig nørrø bimeran gøben, katø kølømø bi gal-labzheelan gøben, mayamba pøngatøyu partø, partø ka gørrømisren, kane itøbenig kørrømisrøbig køn.
66008011	Tru estrellabe Ajenjo munchi gøbig køn. Inchen pimera tru pønyu kanun itøbenimburappe, larrø rrømbø møbgølig misren, misaamerabe tru møb pimeragurri truba rruba nørrø gwabelø gøn.
66008012	Inchen tru ángel pib gønrrabyuig nui trompetan urrøbene, nøsig lata, katø pøl lata tøbøtag lutau mindisailø kørrømisren, katø estrellamera chigucha maya købig tøbøtag lutau mindisaig pilømeelø gørrømisrøbig køn, yem lata, kwaløm lata pib urabatø purø løstiig kønrrai.
66008013	Inchen na møimbe ashene, kan wasrø srømbalawan llirab arri mørøbig kur, mur trashib, øyah chib: “¡Ay karrengucha gúita! ¡Ay karrengucha gúita! ¡Ay karrengucha gúita! ¡Pirau warab misag waachameran maig kønrrer! chib, tru gatøgan pøngatø ángelesmera trompetan urrøbene.”
66009001	Inchen tru ángel trattrøgatø gønrrabyuig nui trompetan urrøbene, kan estrella srømbalasrøngurri pirausrø peni ashibig kur. Inchen tru estrellane tru purø rrømbø umbu rrabyu llaviwan tranig køn.
66009002	Tru purø rrømbø umbu trabwan kurene, truyugurrimbe naguish kan nu hornoyugurri lataig nebarrubig køn. Inchen nøsiiba, pala srønzhig chishchig pasrabiibabe tru trabyu naguishkurri løstørabig køn.
66009003	Inchen tru naguishyugurrimbe chapullmera piraumay werruben, truilane pirau alacránmera lataitøwei mu chindamgaig martrai tranig køn.
66009004	Incha truilane pirau puwan lata, kauwan lata, chi tusrwandøgucha mindishimønrrain garuig køn, tru Tiuswei sellon kappaløyu chiga misaamerandø mindishinrraingue.
66009005	Inchendø kweechippe, kweechimøtø, trattrø bøl ørøba purø rrømbøig pusrkwaig melønrrain gøbig køn. Inchen tru pusrkwabiibe misagwan kan alacrán gwanen busrkwabig lataig købig køn.
66009006	Inchen tru gwalømmerawane misaamerabe kwamigwane labendø, chinchagucha kwanrrab gaimanrrun. Kwag kuimbe inchendø, kwamibe nømuinukkurrimbe tarømisrtrun.
66009007	Tru chapullmerabe kaullimera guerrayu kwayamig tamariilø lataig asønabelø gøbig køn. Nømui turyube orotøga marig latailø corona betsar gøbig køn. Inchen nømui maløbe kan misag malø latailøgue.
66009008	Inchen nømui pusruube ishuwei lataig køben, nømui trugulmerabe kan leónwein rrugul lataig tøgar gøbig køn.
66009009	Nømui asrwan merrammay chinchimønrrai katabig kan tsandzøn lataig tøgar, katø nømui kwaldzarig ichen wanrrøbiibe, kan guerrayu kwayanrrab carretillameran kaulli søtø srua lulen wanrrab lataig trømbøig wanrrabig køn.
66009010	Inchen tru mørrmerabe kan alacránwei lataig køben, katø kalmera kwanøbig tøgar gøbig køn. Inchen nømui mørrmerayube misaameran trattrø bøl ørøba maramburab marøb mindisamig tøgar gøbig køn.
66009011	Inchen nømun ashib karub pera basrabiibe, tru purø rrømbø umbu rrabyu ángel gøbig køn, hebreomaybe Abadon munchi gøben, griegomaybe Apolión munchi.
66009012	Tru i trømbøig kørig kømdiig srøsriibe chab puraiben, katøgucha trømbøig kørig kømdiig attrabig par balabig køn.
66009013	Inchen tru ángel seis kønrrabyuig nui trompetan urrabig køn. Inchen Tiuswei merrab pasrabig orotøga mari altaryu, tru pibgatø kigulmerayugurrimbe kan wam webarri mørøbig kur,
66009014	tru seis kønrrabyuig trompeta srua ángelwane trenchib: —Tru pibgatø ángelesmera Eufrates nu bi menda lusrig pønrrabelan lelachi— cha.
66009015	Inchen tru pibgatø ángelesmeran ke yandø treeg pumweimba, tru gwalømweimba, tru bølweimba, tru bilaweimba treeg martrai tamariilø pønrrabelan pirau muba kuimburab maya misag basrabigwan tres milyu milbatø kwetchai, tru ángelesmerane elatsiilø gøbelø gøn.
66009016	Inchen tru suldaumera kaulli balartø doscientos millones køn daig mørøbig kur.
66009017	Pøs øyamay nan piab lataigu øyeeg kenamisren kaullimeran øyeeg ashar: tru itøgwanarbe nømui asrwan merrammay chinchimønrrai katabiibe, nag lata biguig køben, pillizhig køben, øskøig azufre lataig køben tøgar gøbig køn. Tru kaullimerai turmerabe leónmerain dur latailø gøben, nømui trigugurrimbe naaba, naguishba, azufreba webarrubig køn.
66009018	Inchen pirau muba kuimburab misaamera pøn millonyube millonbatø gwaben, pøn milyube milbatø kwabig gøn, tru i pøngatø trømbøig naaba, naguishba, azufreba kaullimerai trigugurri webarruben.
66009019	Pøs tru kaullimera mu chindamgaig maramig tøgagúibe nømui triguba, mørryuba basrabig køn. Kaguende nømui mørrmerabe ulmera latailø turmera tøgar gøbig køn, truiløtøga misaameran mindishibelø.
66009020	Inchen misaamera tru i øyeeg trømbøig chab puraiben, kwamø kørrømisrøbeløbe øyeeg puraibenguen nømui taska mariilan treeg marmønrrab isua mørøb elachimeelø gøn, tru kwaimandziimeran køriibala tabig wamindamigwan lata, nømui taska mari tiusmeran lata, tru nøm orotøga mariilan lata, tsandzøn andøga mariilan lata, broncetøga mariilan lata, sruutøga mariilan lata, tsiitøga mariilan lata, truilan elachig kømub, truiløbe ashmøwei, mørmøwei, ammøwei inchibelan.
66009021	Katø kweetsamigwan lata, misag wanna trømbø maramelan lata, møgueløba, ishumburmeraba trømbøig maramigwan lata, nilamigwan lata treeg marmønrrab isua møra, Tiusweimay llirameelø gøn.
66010001	Inchen gatøgan ángel maramburab marøbig srømbalasrøngurri kørraarrubig køn. Truibe wañindøga pinøgasraig, tur balabe kan køshømbøtø tøgaig, nui maløbe kan nøsig lataig pilabig køben, nui srøbmerabe ølneb kan nag bilabig lataig købig køn.
66010002	Taskube kan libro-unan kura sruaig basrabig køn. Incha kusrmay srøbwane mar bala bunappe, atsimay srøbwane pirau buna basramisrøbig køn.
66010003	Inchabe truba mur trashibig køn, kan león rrashib lataikke. Inchen tru trashibene, siete palaig rrashibeløbe tru trasaigwan treetøweih trashib løtabelø gøn.
66010004	Inchen tru siete palaig rrashibelø chab waminchen, nabe pørtrab inchene, srømbalasrøngurri nane kan wam treeg mørø waminchibig køn: —Tru siete palaig rrashibelø wamindigwane pørmøtø, ñuinetø esegau— cha.
66010005	Inchen tru ángel mar balaba, pirø balaba na pasrai asiibe kusrmay tasigwan srømbalaneb kusrawabe, trenchibig køn:
66010006	“Srømbalawan lata, truyu pønrrabelan lata, pirøwan lata, tru pirau pønrrabelan lata, marwan lata, truyu chine purrabelan lata marøbig, tru managatig øsig wabikken ashen, truigwei merrab trendamønrrun cha: Yandø mas srarrønrraamøn cha.
66010007	Pøs tru ángel siete gønrrabyuig trompetan urram gwalømmera puben, urrab pølbasrene, Tiuswei chigøben maramig søriilø pønrrabeløbe yandø marig kørrømistrun cha, tru nui marøb melabelø tru nø maig karuigwan eshkabelø maig eshkaig, treeg.”
66010008	Tru srømbalasrø wam na møriibe nan katøyug waminchib trenchibig køn: —Inrrø cha. Incha tru ángel mar balaba, pirø balaba puna basrabig tasku libro-unø kura srua basraigwan utø— cha.
66010009	Inchen nabe ángelweimay ya, tru libro-unan trannrra chibene: —¡Cha! chibig køn. Inchabe, ¡Ma! chibig køn. Ñui trigube kuizhig miel lataig kua, ñui patsaube møbig misrtrun— cha.
66010010	Inchen nabe tru libro-unan ángelwan uta, mabene, nai trigube kan miel lataig kuizhig købendø, na chab mabene, nai patsaube larrø møbgølig misrøbig køn.
66010011	Inchabe nane trenchibelø gøn: —Ñibe misaamera nørrø kanbalatø warabelanba, misag nørrø pønrrabelanba, peg peg wam waminchib misaameranba, reymeranba Tius maig eshkanrrai karuigwan treeg kønrrun chib katøyug eshkamig nebunrrun— cha.
66011001	Incha nane kan caña, unaasin tsig lataig tranabe, trenchibig køn: —Kurra, Tiuswei yawanba, tru altarwanba unaasha, katø truyu Tiuswan køriibala tabig waminchibelan munchi cha.
66011002	Inchendø Tiuswei yau, tru yawambigwane unashmøta cha. Kaguende judíos kømø misaamera Tiuswan ashmeelan tranig basran cha. Truiløbe tru Tiusweindø tarømari ciudawane pøn bila y tøbø bilaba itølulrrab gøn cha.
66011003	Inchen nabe pailø naimburab maig kuigwan waminchibelan øramønrrun cha, eshkanrrab amrrai. Truiløbe yaliig trøsrkøleelø kewar kwalømmera mil doscientos sesenta nemisramne naimburab eshkab waminchun— cha.
66011004	I tru pailø naimburab maig kuigwan waminchibeløbe, tru pagatø olivo tusrmera gøb, tru pagatø kandilerumera køb gøn, Tius pirøwan nø ashib karub pasrabigwei merrab pønrrabelø.
66011005	Møikkøben chigøben nømun kaig martrab inchene, nømui trigugurrimbe nag webarringarua, nømune kerrigu chishtø barrøbelø gøn. Møikkøben nømun mindishinrrab inchibeløbe øyeeg kwamig nebunrrun.
66011006	Tru Tiusweimburabigwan eshkabeløbe srømbalawan kasramig maramburab martrabelø gøn, nøm Tiusweimburabigwan eshkab amøñib gwalømmerawan sre bumønrrai. Katø treetøwei pimerangucha anim bimera misrtrai marøg købene, anim bimera martrabelø gøn. Katø pirøwangucha kaig nebunrrai, kaig kwanrrømera gøben, kaig bølømmera mindishinrrabelø ørtrun, nømun mammay mindishig køben mindishinrrai.
66011007	Yandø tru Tiusweimburabigwan maig kuigwan nøm chab eshkabene, tru purø rrømbø umbu rrabyugurri animal purø rrømbøgølig nebarrua nømba kwayam lawa, nø kanawa, truilane kwetchun.
66011008	Inchen kwailai asrmerabe ciudayu mayeelø llirai mayu waramisrtrun tru nømui Señorwan kurusyu mesraig nu ciudayu, truibe Sodomaba, Egiptoba lataig asønabig køn cha waminug.
66011009	Inchen misag nørrø kanbalatø warabeløba, peg peg misag søtømeraba, peg peg wam waminchibeløba, chu birausreelø gøben misag nørrø pønrrabeløba, truiløbe pøn gwaløm menrra tru kwailai asrmerane ashib gønrrun. Incha truilai asrmerane sørinrrabmerayu sørøbashmønrrun.
66011010	Inchen misaamera pirau warabeløbe tru kwaig warabelaimburab truba rruba kasraarawa, kasrag købiitø kangurrin gangurri ketiilø ørtrun, kaguende tru pailø Tius maig karuigwan eshkabeløbe tru nømune mumaygucha gømíig ¡gatø! isua møra melønrrai marøbelø gúikkurri.
66011011	Indiibe pøn gwaløm menrrayube øsig kømig Tiusweinukkurri arrubig nømuinug kebiben øsiiranrrai Tius nømun urrøben, katø kurra, pønrramisrøptinchen, mayeelø ashibelane purø rrømbøig kørig købig arrubig køn.
66011012	Inchene tru pailøbe srømbalasrøngurri kan wam truba mur wamindi mørøbelø gøn, trenchibig: “Yusrø nerruy” cha. Inchen nømun ashig kømui inchibeløbe ashibelø gøn, nømbe kan wañiyu srømbalasrømay nebamben.
66011013	Inchen treeg puraibendø, kan truba mur pirø gønabig arruben, tru pirø gønabikkurri ciudayu yamerabe milmørig cienbatø kegørrabig køn. Inchen treegu misaamera siete mil gwabelø gøn. Inchen kwamø kørrømisrøbeløbe truba rrømbøig kørig kuilø, Tius srømbalasrø wabigwan truba rruba tabig waminchibelø gøn.
66011014	Srøsriigwei wendauig trømbøig chab puraibendø, tru kørig kømdiig pøn gønrrabyuibe petø attrun.
66011015	Inchen tru ángel siete gønrrabyuig nui trompetan urrøbene, srømbalasrømbe wammera purø mur trenchibelø gøn: “Pirau reymera nøm ashib karub tøgagúiløbe namui Señorweimba, nui Cristoimba misran cha. Inchen nøbe managatig ashib karub wanrrun” cha.
66011016	Inchen tru kølli misaamera veinticuatroelø tru nøm karub purrainug Tiuswei merrab purrabeløbe pirau tømbønsrøb srala, Tiuswan køriibala tabig waminchib,
66011017	trenchibelø gøn: “Mayanguen ungwa, ungwa, Señor Tius Newan Maramburab Marøbig, møi ya pasrabig, katø manawei købig. Kaguende ñui purø nuig maramburab mariitøga ñibe ashib karub pølbasran cha.
66011018	Misaamera nørrø pønrrabeløbe truba rruba namig kurrig køn cha. Inchendø ñui purø rrømbøig namig købig pub, katø tru kwabelan maig kønrrabigwan asha maramikkucha yandø pub indin gøn cha. Inchen ñui marøb melabelø tru ñi maig karuigwan eshkabelanba, katø tru ñui misaameranba, ñui munchiwan kaig kui lataig maramigwan køriguelanba, nørrø gusrebelanba, treeg kømeelanba, truilan truburø ketamikkucha puin gøn cha. Trugurri pirøwan mindishib pinishibelangucha pinisamig puin gøn” cha, trenchibelø gøn.
66011019	Inchen Tiuswei ya tru srømbalasrø pasrabig kurene, tru israelitasmeraba Tius acuerdo marig, tru arcabe, truyu kena basrabig køn. Inchen palaig bilabelø gøben, wammera gøben, palaig rrashibelø gøben, katø kan truba mur pirø gønabig køben, purø rrømbøig sre srug pubig køben arrubig køn.
66012001	Inchene srømbalasrømbe kan truba nuig chigøben kønrrab gúitamab asha gømig kenamisrøbig køn. Kan ishug nui asrwan pøsrtøga pinøbuli lataig, srøb umbube pølwan tøgaig, turyu corona estrellamera doce tøgaig petsaig købig køn.
66012002	Tru ishuube kwanrriig kua, yandø unø tammisrtrab trømbøig pusrkwai inchib, truba trashibig køn.
66012003	Inchene srømbalasrømbe gatøgan chigøben kønrrab gúitamab asha gømig kenamisrøbig køn. Kan dragon piguiig purø nuig, turmerabe siete tøgaig, katø kigulmera diez tøgaig, turmørig tabzheelø petsartø gøbig køn.
66012004	Incha srømbalasrø estrellamerane kanbalø ørøba nui mørrtøga srua, tøbøtag lutau pirau pinøbetabig køn. Incha tru dragonbe tru unø tammisrtrab ishuweim binrrøgue pasramisrøbig køn, tammisren latatø unan manrrab.
66012005	Inchen tru ishuube kan møg-unø tammisren, truibe misag nørrø pønrrabelan chuelandøgucha ashib karuppe, kan tsandzøn børøtsigwan srua basramisra mu kurraasamgaig karub martrabig købig køn. Inchendø nui nusrkawane kerrappa, Tiusweimayba, nø wamisra karub wainuumayba nune srua yaig køn.
66012006	Inchen ishuube mu misag warab waraimøsrømay luløbig køn, tru ishug tsumig Tius tamara basriisrømay, kwalømmera mil doscientos sesenta nemisramne trusrø mannøb tøgagønrrai.
66012007	Inchen trugurrimbe srømbalasrømbe Miguel nui ángelesmeraba purø rrømbøig kwayabelø gøn tru dragonba. Inchen dragonbe nui kaig ángelesmeraba kwayabendø,
66012008	chinchaguen kanab gwayanrrab gaimaben, yandø trugurri srømbalasrømbe nømuimbe yandø chu pønrramikkaig patsabig køn.
66012009	Inchen tru purø nu dragon, tru merrabsrø ulwane pinøgutsig køn, truigwane nugwaimandzig cha wamamba, Satanás cha wamamba indigwan, tru pirau maya misagwan kegørrøsrkøbigwan. Truigwane nui kaig ángelesmeranbañau pirau pinøbusrig køn.
66012010	Inchen nabe srømbalasrø kan wam truba mur trendaig mørøbig kur: “Møimbe yandø kaigyugurri wesraiba, katø maramburab maramiba, namui Tius nø ashib karub wamiba, katø nui Cristo mu mandamgaig karub marøb wamiba puin gøn cha. Kaguende Satanás Tiuswei merrab yem, gwaløm namui nunelan ‘yeeg kailø gøn’ chib, ‘øyeeg marøbelø gøn’ chib pasrabigwane pinøgutsin gøn cha.
66012011	Namui nuneløbe tru Ubisha-unai aningurrimba, nøm Tiuswei wamwan wamindikkurrimba kanawa pønrramisran cha. Kwamig nebubene, kwanrraptø bønrraig køn cha, nømbe øsig kømigwangøba isumøtø.
66012012	Inchawei treekkurri, srømbalameraba, gatø kerrigu truyu pønrrabelø chigucha truba kasraaray cha. Inchendø ¡nusiamus, pirau chi øsig købelø lata, marmerayu lata øsigueløbe chincher! cha. Kaguende nugwaimandzig ñimuimay ke ne namig kuin gørrayan cha, nui llirab unamibe yana unamig kømønrrab gúimba.”
66012013	Inchen dragon nune pirausrø pinøgutsi mørabe, tru ishug møg-unø tøgagøbigwane pasraarøb mendøben,
66012014	tru ishuwane purø nu wasrøwei pagatø kwaldzariimeran tranig køn, ulweim bulugurri purø yabsrø nø tsumsrømay pala kurra inrrai tru mu misag warab waraimøsrømay. Tru pøn bila y tøbø bilaba nun mannøb tøgagømsrømay.
66012015	Inchen ulbe ishuwan pasraarøb ya, nui triimay pi weguchibig køn, kan nu biiburabig, tru ishuwan pi srua yaig kønrrai.
66012016	Inchendø pirøbe tru dragon trigugurri nu bi wegutsigwane anchippa kerrigu piñiptinchibig køn, tru ishuwan purugunrrab.
66012017	Treenchene, dragonbe ishuwan purø rrømbøig namaptø, tru ishuweinukkurri katøburø amrrub misaameraba kwayam lanrrab ibig køn, Tius tru maig maramigwan martrai karuigwan møra marøbelø, Jesucristoimburabigwan tabigwan elachimø marøb tøga pønrrabig bønrrabeløba. Incha tru dragonbe tru mar menda pisrumyu pasramisrøbig køn.
66013001	Inchen maryugurrimbe kan animal purø rrømbøgølig webarrubig køn, turmera siete, kigulmera diez tøgaig, kigulmørig purø tabzhig petsargue. Inchen turmørig munchi pøriibe Tiuswan purø rrømbøig wamabig pørig tøgar gøbig køn.
66013002	Inchen tru trømbøgøligwan na asiibe kan tiiri lataig købig køn, srøbmerabe wig srøb lataig køben, nui triibe leónwein rrig lataikke. Trunun tru dragonbe nui maramburab maramigwanba, nø wamisra karub waigwanba, mu mandamgaig mayangatikkucha karug køben karub martrai tru animal trømbøgøligwan tranøbig køn.
66013003	Inchen tru trømbøgøligwei turmerabe, mø tur gøsrønbe purø rrømbøig kørriindig kwanrraptiig lataig købendø, tru treeg kørriindiibe tammisrin gøben, mayeelø yu piraueløbe truba kwaara ashib, tru wendautø ambubelø gøn.
66013004	Incha misaamerabe tru dragonwan køriibala tabig waminchibelø gøn, kaguende dragonbe tru trømbøgøligwan nui karumburab karumigwan martrai tranikkurri. Katø tru trømbøgøligwangucha treetøwei køriibala tabig waminchib trenchibelø gøn: —¿Kan i trømbøgølig lataibe katøgane mu gúin gønrrab gø? chib. ¿Kan nøbabe mu gúin gwayam lanrrautah?— chib.
66013005	Incha tru animal trømbøgøligwane katø kan trig tranig køn purab nuig misrøb wamindamba, purø rrømbøig wamamba inchai, katø pøn bila y tøbø bilaba mu mandamgaig martraimba.
66013006	Inchen tru animal trømbøgøliibe nui trigwan kurøbig køn, Tiuswan purø rrømbøig waminchab. Incha Tiuswei munchiwanba, nø pasraigwanba, srømbalasrø purrabelanba purø rrømbøig wamabig køn.
66013007	Incha tru Tiuswei misaameraba kwayabasha, nø ka ganabasig køn. Incha chi misag søtømeran gøben, kanbalatø warabelø chi misaameran gøben, peg peg wam waminchib misaameran gøben, nørrø misag pønrrabig chu birausreelan gøben, truilaim bala mu manchinrraingaig karumigwan tøgagønrraingucha tranig køn.
66013008	Tru animal trømbøgøligwane tru maya misag pirau warabeløbe køriibala tabig waminchibelø gøn, tru chiwangurrimbunø marøb urassrøwei Ubisha-unø kweetsig kønrrabigwei libroyu tru managatig øsig purrønrrabelan pørigu nømui munchimeran truyu chigarbe.
66013009	Møikkøben kalubaibe mør.
66013010	Merrarrawa srua ambinanrrabelane, merrarrawa srua amben, espadatøga kweetsinanrrabelane, espadatøga kwetchun. Øyeelø pubene, tru Tiuswei misaamerabe chi arringucha ka melaptø melamiguba, katø isubigwan Jesucristoinuutø pasra tøga bønrramiguba masken treegutø melabig melamitøwein gønrrun.
66013011	Inchen gatøgan animal trømbøgølig piraugurri nebarri ashar. Truibe pagatø kigulmera ubisha-unai lataig asønabig tøgaig købendø, waminchippe, dragon lataig waminchibig køn.
66013012	Truibe tru animal trømbøgølig srøsriigwei mu manchinrraingaig marøb karuigwan nø tøga basramisra, nui merrab treetøweih marøb karubig køn. Incha pirøwanba, pirau warab misaameranbabe tru animal trømbøgølig srøtiig tru purø rrømbøig kørriindig tøgaig købig, chi øsig kønrrabgaig kua, tammisraigwan køriibala tabig waminchai inchibig køn.
66013013	Incha gatø nøgucha misaamera nui maramburab marigwan asha gønrrai chigøben truba nørreelø marøbig køn, misaamera ashen srømbalasrøngurringuen piraumay nag kørraarringarub.
66013014	Tru treeg asha gømig tru animal trømbøgølig srøsriigwei merrab marbasikkurri, nøbe pirau warabelan peløsrka chab guegørrøsrkøbig køn. Incha tru trømbøgølig srøsriibe tru espadatøga truba kørrø gørriindig købendø, kwamø, øsig købigwan tab inchab, trunun asha, treetøwei mara basrtrai pirau misaameran karubig køn.
66013015	Incha tru trømbøgølig srøtiigwan treetøwei mara pasrigwane øsig kømigwan nøbe tranøbig køn, tru mara pasriibe waminchibig misra, nun køriibala tabig waminchimeelane mayeelan kwanrrai martrai.
66013016	Incha trutø gømøtø, nørrø gusreb møguelan gøben, treeg kømeelan gøben, puarmeran gøben, waachameran gøben, karuindiig melabelan gøben, karuindiig melømeelan gøben mayeelanba kusrmay tasigu gúi, kappaløyu gúi marcangarubig køn,
66013017	tru trømbøgøligwei munchin gúi, numeron gúi marcaig chigaibe mugucha yanmøwei, penømøwei inchai.
66013018	Yubesi chigúi ashchappe, purø nu isumig basran. Tab chigúi mørøbiibe, tru trømbøgøligwei numeron maya rrandashchab ash. Kaguende kan møwei numero gøn. Tru numerobe 666 køn.
66014001	Inchen na ashene, Ubisha-unøbe Sión daig Tun bala pasrai ashibig kur. Inchen 144.000 tru nøba pønrrabeløbe Ubisha-unai munchiwanba, Møskawei munchiwanba nømui kappaløyu pørig tøgar pønrrabelø gøn.
66014002	Inchen srømbalasrøngurrimbe kan wanrrøbig mørøbig kur, kan truba rruba nu bi wanrrøb lataig, kabe kan palaig mur trashib mullib lataig, truba yamelø arpas kønabelø kønøben wanrrøb lataig wanrrøbig køn, truibe.
66014003	Incha tru wamisra karub waigwei merrappa, tru pibgatø øsiguelai merrappa, kølli misaamerai merrappa tru 144.000-eløbe kerrigu srøig mana møriimøzhig cantabelø gøn. Tru cantaigwane mugucha cantam gusrenrrab gaimaben, pirau tru misaamerai utugurri 144.000 tru Tiuswein gønrrai wesruiløtøwei cantabelø gøn, trunune.
66014004	Iiløbe ishumburmeraba trømbøig marmøwar, nømui asrwan trømbøig marøb mun katørameelø, chishelø gøn. Iiløbe Ubisha-unø chu iben, chu uragucha elachimø, mendig amøñibelø gøn. Iiløbe maya misagwei utugurri nømune nuin gønrrai wesruilø gøn, Tiusweyasiiba, Ubisha-unayasiiba nømunmerrig pølbasra traniilø.
66014005	Nømui trigube chigucha isa wamindiibe chigar gøbig køn, mu mandamgaig chishelø.
66014006	Inchen gatøgan ángel srømbalawan pala arri ashibig kur, Tiuswei tabig srø wam mana patsømíigwan pirau warabelan eshkanrrab: chu birausrøn gøben misag nørrø pønrrabelanba, chi misag søtømera gøben warabelanba, peg peg waminchib misaameranba, kanbalatø warabelø chi misaameran gøben truilanba.
66014007	Inchabe truba mur waminchib øyah chibig køn: “Tiuswane køriibala marøb, truba rruba tabig wamindamig køn chib. Kaguende tru maig kønrrabigwan asha maramig yandø pun chib. Srømbalawanba, pirøwanba, marwanba, kølømø bimeranba marøbigwane køriibala tabig waminday” chib.
66014008	Inchen gatøgan ángel tru wendau øyah chib, ibig køn: “¡Babilonia truba rruba nuibe yandø penan, yandø penan! chib, truørø tru misag nørrø pønrrabelan kerriguba nui trømbøig marøg købiitø keerøba chinchimmørø indi vinon mutsamne incha, mutsiiranøbig.”
66014009	Inchen tru wendau katøgan ángel tru pøn gønrrabyuibe truba mur øyah trenchib ibig køn: “Møikkøben tru trømbøgøligwanba, tru nø maig kuig treetøwei asha marigwanba køriibala tabig waminchib, katø nui marcan kappaløyu gúi, tasku gúi utab inchibiibe
66014010	nøgucha tru mumaygucha gømui møra melønrrai mari vinon Tiusweinukkurri arrubigwan mutchun cha, Tiuswei namig købigwan truigwandø tamara copayu usrigwan. Katø Tiusweindø tarømari ángelesmerai merrappa, Ubisha-unai merrappa naaba, azufrebaigu mumaygucha gømui purø rrømbøig kui meganrrun.
66014011	Tru purø rrømbøig kui melønrrai marøb naguishbe managatig nebarrub pasrøben, nømuimbe yem gwaløm pishindø tab purramibe managuen kaagøn, tru trømbøgøligwanba, katø nundøwei asha treezhigwei marigwanba køriibala tabig waminchibelaimba, katø tru nui munchitøga marcarramabelaimba.”
66014012	Incha øyeekkurriwei melabig melamig balan, tru Tiuswei misaamera Tius tru maig maramigwan martrai karuigwan møra marøb, Jesúswan tarømisrmø trag bulu melabelaimbe.
66014013	Inchen nabe srømbalasrøngurri kan wam trendaig mørøbig kur: —Iigwan pør cha: “Møingurrimbunøbe mayanguen tab gúilø gøn cha, Señorwan kørewa kwabelaimbe.”— “Øø, treegwein gøn dan, Espíritu Santobe. Nømbe nømui muraara, muraara marøb melailøyugurri isrønrrun. Kaguende nømui mariiløbe nømba lincha pasrabig basrønrrun” cha.
66014014	Inchen, na ashene, kan pulø wañi kenamisren, tru wañim balabe Møg Misra Arrubig lataig wamisra wabig køn, turyube orotøga marig kan corona betsaig, tasigube kan uses purø rrøsrig sruaig.
66014015	Inchen gatøgan ángel Tiuswei yaugurri webarrua, truba mur trashib, tru wañim bala wabigwane trenchibig køn: “Ñui usestøga parøb tulishi cha. Kaguende piraube paramig yandø srønø gøben, parøb tulisamig nebun” cha.
66014016	Trenchibene, tru wañim bala wabiibe pirau ellmarigu nui usestøga parøb puraibene, tru pirau ellmariibe tulisaig kørrømisrøbig køn.
66014017	Inchen gatøgan ángel srømbalasrø Tiuswei yaugurri webarruppe, truikkucha kan uses truba trøsrig sruaig købig køn.
66014018	Inchen gatøgan ángel webarrubig køn, altaryugurri truibe nag biløgamigwan nø ashibig. Incha tru trøsr uses sruaigwane truba mur trenchib wamabig køn: “Ñui trøsr useswan srua, pirau uvas tramerayu, uvas lusrømeran parøb tulishi cha. Kaguende uvasmerabe yandø srønø gøn” cha.
66014019	Inchen ángelbe useswan pirø balawan parøb, puraya, pirau tru uvas tusryu uvas lusrømeran parabe, tru uvas kwaramig marig pasrabigu kebusrøbig køn, uvas piwan wesraig kønrrai. Truibe Tiuswei tru purø rrømbøig kørig kømdiig namig købigwan eshkabig køn.
66014020	Tru uvas pi wesraibe ciudayu gømøtø, wambig nøørøsrøn basrøben truyu piwan wesraben, truyugurri ani webarruppe, kaullimeran frenossrøngatig neguchibig webarrubig køn, trescientos kilómetros ørøba ani luløbikke.
66015001	Srømbalasrømbe katøgan chigøben kønrrab gúitamab asha gømig truba nuig ashibig kur kwaara asamdiig, siete ángelesmera siete chine kaig nebunrrai marøb amrrunrrabelø yandø srabeelan tøgar. Truiløtøga yandø tru Tiuswei namig købiibe truyu yandø newan patsøgaig kørrømisrøbig køn.
66015002	Katø kan mar bigriu lataig naaba lindisaig ashibig kur. Tru animal trømbøgøligwanba, nundøwei tru treetøwei asha marigwanba, nui munchi numeronba utømø, treegu chinchamamø webambarbe tru mar tørguelarrøzhig bala Tius arpas traniilan srua bønrrabelø gøn.
66015003	Nømbe tru Moisés Tiuswei marøb megabig cantaigwanba, katø Ubisha-unø cantaigwanba trenchib cantabelø gøn: “Señor, purø nørreelø ñi chigøben mariiløbe, kwaara asamdeelø mariilø gøn chib, Señor Tius Newan Maramburab Marøbig. Ñui maymerabe tabig sølgandeelø, newan ciertonelø gøn chib. ¡Chusrøn gøben misag purø nørrø pønrrabelai ñi Rey gøn! chib.
66015004	¡Ay Señor! ¿Ñun kørmíibe mu guaasamø? chib. ¿Ñui munchiwan tabig waminchimíibe mu gua asamø? chib. Newan tabig chishiibe ñitøwein gøben, truørø tru misag nørrø pønrrabelø kerriguba ñui merrab amrrua køriibala tabig waminchun chib. Kaguende mumaytøgucha ñui sølgandø tabig mariilø kenamisran” chib cantabelø gøn.
66015005	Øyeelø chab puraiben, na ashene, srømbalasrø Tiuswei yaambusrø tru Tius nø pasramig nuyasiitø tarømarig pasrabiibe kuri ashibig kur.
66015006	Inchen truyugurrimbe tru siete ángelesmera tru siete chine kaig nebunrrai marøb amrrunrrabelan sruar werrui ashibig kur. Truiløbe linotøga marig chishcheelø, tørbilabzheelø kewar, pørønaig orotøga marig pechoburab pørønawar gøbig køn.
66015007	Inchen møikkøsrøn tru pibgatø øsiguelai utuibe tru siete ángelesmeran oro copamera siete tranøbig køn, Tius tru managatig øsig wabig, nui namig købigwan truyu netsøganiilan.
66015008	Inchen Tiuswei tru tab yaube Tiuswei tørguegwalmabikkurrimba, maramburab marig pasraikkurrimba naguishtø tinbuløben, mugucha kebamrrab gaimabelø gøn truyube, tru ángelesmera siete tru chine kaig nebunrrai marøb amrrunrrabelan ángelesmera kan gan srua ambiilø maig punrrabig chab purayamnegatig.
66016001	Inchen kan wam truba mur wamindi mørøbig kur, Tiuswei purø tab yaugurri tru siete ángelesmeran trenchib: “Ambay cha. Incha tru siete copas Tiusweinukkurri purø rrømbøig kørig kømdiig namig købig tøgaig arrubigwan pirau lushchigay” cha.
66016002	Inchen tru srøsrø ángelbe ya, nui copan pirø balawan lushene, tru animal trømbøgøligwei marcan tøgarwanba, nun tru treetøwei asha marigwan køriibala tabig waminchibelanba kan pisrø purø rrømbøig pusrkwab pill-llabig webarrubig køn.
66016003	Inchen tru ángel par gønrrabyuig nui copan mar bala lushene, maryu pibe kan kwaigwei ani lataig misrøbig køn. Inchen maryu chine øsiguig purrabeløbe mayamba chab gwabig køn.
66016004	Inchen tru ángel pøn gønrrabyuig nui copan nørrø bimerayuba, pigabmerayuba lushene, kerriguba anindø misrøbig køn.
66016005	Inchen tru pimeran ani misrtrai marøb pasrab ángelbe trendaig mørøbig kur: “Ñi, Señor, tabig sølgandø marøbig, møi ya køb, katø manasrøngurri købig, Tius Newan Tabig ñibe treeg køn cha. Kaguende ñibe iilan maig kønrrabigwan asha maran cha.
66016006	Pøs tru pirau misaamerabe tru ñui misaameranba, Tius maig karuigwan eshkabelanba kweecha aniwan lusikkurri, møimbe nømungucha ñibe ani mutsøsrain gøn cha. Kaguende nømune øyeeg maramigweim balaig kuig køn” cha.
66016007	Inchen tru altaryugurri trendaig mørøbig kur: “¡Øø, treegwein gøn cha, kan ñi Señor Tius Newan Maramburab Marøbig. Ñui maig maramigwan ñi asha mariibe, ciertonig, sølgandø tabig mariilø gøn!” chib.
66016008	Inchen tru ángel pib gønrrabyuig nui copan nøsig bala itølushene, tru nøsiibe nui pachibiitøga misagwan parrøbig køn.
66016009	Inchen misaamerabe tru purø rrømbøig pachibiitøga parrig kørrømisra, Tiuswei munchiwan tsalø wamabelø gøn, tru øyeeg chine kaig nebub attrai arringarub maram burab marøbigwan. Treeg kuindøgucha nømbe isua møra, Tiusweimay llirameelø gøn, nun truba tabig waminchab.
66016010	Inchen tru ángel trattrøgatø gønrrabyuig nui copan tru animal trømbøgølig wamisra karub waigwan itølushene, nø ashib karub tøga waibe kerriguba løstiig kørrømisrøbig køn. Inchen misaamerabe pusrkwabiitø nilømeran ke tsachatø mørøbelø gøn.
66016011	Incha tru srømbalasrø wab Tiuswan tsalø wamabelø gøn, tru chine nømun pusrkwabeløgurrimba, katø trømbøig pill-llab pisrømeragurrimba. Treeg indingucha, nømui kaig mariilan isua møra Tiusweimay llirameelø gøn.
66016012	Inchen tru ángel seis kønrrabyuig nui copan tru Eufrates purø nu bi bala kelushene, tru pimerabe kølaptinchibig køn, pørr gal-labsrøngurri amrrub reymera puraambamig kønrrai may gura kørrømartrab.
66016013	Inchen dragonwei trigugurrimba, tru animal trømbøgøligwei trigugurrimba, tru ka isatø ‘Tius maig karuigwan eshkabig kur’ chibigwei trigugurrimba pøngatø trømbøig marøb kwaimandziimera urututuumera lataig asønabelø werrubelø gøn.
66016014	Iiløbe kwaimandziimerai møsiimera gøbig køn, nui maramburab marigwan kenamarøbelø. Truiløbe pirø ørøba maya reymeraisrømay webambubelø gøn, kwayamig truilan tulundzuningarunrrab, Tius Newan Maramburab Marøbigwei tru purø nu gwaløm kwayamig.
66016015	“Au, nabe kan niliig lataig arrumønrrun. Mayanguen tab gúig køn pesannamø, ashiptø megabigweimbe, nui keigwan tab asha tøgagøb, katø ñi køsaatiig uñen, ñui køsagwan misagasinab, kørig buraimønrrappe.”
66016016	Incha truiløbe tru reymeran tru hebreomaybe Armagedón dainug tulundzuningarubelø gøn.
66016017	Inchen tru ángel siete gønrrabyuig nui copan tru chiguchagayu srønzhig bala lushene, srømbalasrø tru Tiuswei yau tru wamisra karub wainukkurrimbe kan wam truba mur trenchibig webarrubig køn: —Yandø chab patsøgaig kørrømisran— cha.
66016018	Inchen palaig bilabelø gøben, sre mullibelø gøben, palaig rrashibelø gøben arruben, pirøbe purø rrømbøig kønabig køn, misaamera yu pirau srøtø warab urassrøngurri øyeeg lataibe managuen kønømuinrrunikke.
66016019	Inchen tru purø nu ciudabe pønbaliig misrøb lanrra, pirisaig kørrømisren, yu pirau ciudamera pønrrabeløbe kerrigu tuin bitis kegørrabelø gøn. Inchen Tiusbe tru Babilonia purø nu ciudawan isua, tru nui copayu purø rrømbøig namig købig tøgaigwan mutsøsrøbig køn.
66016020	Inchen tru pirø pi tøbøtag bønrrabeløbe mayamba trubab chab lulen, katø nørrø tunmera chigucha chab rrubabelø gøn.
66016021	Inchen srømbalasrøngurrimbe misaameraim bala sre srug ibig køn, truba nørreelø, pib arroba lutau guatsiguelø. Inchen møgueløbe tru treeg trømbøig srug kørrøben, Tiuswan tsalø wamabelø gøn. Kaguende tru treeg kaig nebub arrubiibe ¡gatø! purø rrømbøig købig køn.
66017001	Inchen tru siete ángelesmera tru copas siete srua pønrrabelai utuig kan ángel arruabe, nan trenchibig køn: —Amø cha. Tru nørrø bi balamerawan wabig tru nui asrwan møguelan anwei yanøb ishuwan nun chu pasrønrrai pasramigwan eshkarrumøn cha.
66017002	Pirau reymerabe tru ishuuba purø rrømbøig maren, katø pirau warab misaamerabe mutsiirain gøn cha, nø tru treeg trømbøig mariibe vino lataig køben trunun mucha.—
66017003	Inchen Espíritu nø nan tøga basramisren, tru ángelbe mu misag warab waraimøsrømay nan srua iben, trusrømbe kan ishug kan animal piguiig trømbøgøligu itøgwana wai ashibig kur. Tru animalbe Tiuswan purø rrømbøig wamabig munchimera pøriitø netsaig, truibe turmera siete, kigulmera diez tøgaig købig køn.
66017004	Tru ishuube piguiiba, yalø biguiiba keweig købig køn, orotøgagøben, tab sruuzheeløtøgagøben, perlastøgagøben tabzhig tamaraig. Tasigube kan oro copa mutaig købig køn, tru møgueløba trømbøig marøptø køsøngømdiig mariiba, ashikken gønrrabgaig mariibatø netsiigwan.
66017005	Katø nui kappaløyube kan munchi øyeebe mandø termab muguen nebua isumgaig pørig tøgaig købig køn: Babilonia purø nuig, møgueløba kaig marøptø warab ishumburweimba, pirau trømbøig køsøngønrraptiig mariilaimba usrin gøn.
66017006	Tru ishuwane mutsiguig wai ashibig kur, Tiuswei misaamera kweetsiilai aniwanba, katø Jesúsweimburab waminchibelan kweetsiilai aniwanba mucha. Inchen nabe ashippe, truba gørrø gwaarig kørrømisrinaben,
66017007	tru ángelbe nan trenchibig køn: —¿Chindimbarre kwargu? cha. Nabe ñune tru ishuweimburappa, tru animal trømbøgølig ishuwan niga basrabig turmera siete, kigulmera diez tøgaigweimburappa, øyeebe mandø chibig kermab mu nebua isumgaigwan chi chibig kui eshkarrumøn cha.
66017008	Tru animal trømbøgølig ñi asiibe merrabsrømbe øsig købig yandø treeg kømøn cha. Inchendø tru purø rrømbø umbu rrabyugurri nebattrun cha, tru managatig møra basramnuumay inrrab. Inchen chiwangurrimbunø marøb urassrøwei yu pirau warab misaamera nømui munchimeran tru managatig øsig purrønrrabelai pørig libroyu pørig chigarbe, tru animal trømbøgøligwan ke kwaara ashchun cha, srøtøbe øsig kua, møi yambe pinig mu gaagua, katøyug attrabig kui ashippe.
66017009	'Iigwan tab maig køtashchab ashchappe, yube purø may isubig kømig palønrrun: Tru siete turmerabe tru siete tunmera gøn, tru ishug pøtø waig. Katø tru turmeratøwei siete reymerangucha eshkabig køn.
66017010	Tru siete reymerai utu trattrøgatøbe chab gørrabguen inchen, kan møikkøsrøn truiløyuibe møin gwaløm ashib karub pasrøben, kane katøgucha arrumø, srø gøn cha. Inchendø yandø truig arruabe, nune maya yanatø kørrømisramig nebunrrun.
66017011	Tru animal trømbøgølig, merrabsrømbe øsig pasrabig købig, møi yambe øsig pasrømíibe, tru ocho gønrrabyu rey gøn, tru sieteelai utugurri webarrub reytøwei, truibe tru managatig møra basramnuumay inrrabig.
66017012	'Tru diez kigulmera ñi asiibe ashib karub purramigwan utømø srø bønrrab reymera gøn cha. Inchendø tru animal trømbøgøliiba kegøtø, truiløbe reymera lataitøwei mugucha manchinrraingaig karumigwan kan uratø tøgagømig utønrrun cha.
66017013	I tru reymera diezeløbe ke kandø isua bønrramisra, nømui maramburab maramig tøgagúigwanba, mugucha manchinrraingaig karumig tøgagúigwanba tru animal trømbøgøligwan tranrrun cha.
66017014	Inchen nømbe Ubisha-unøba kwayaben, Ubisha-unøbe nømune kananrrun. Kaguende nøbe Maya Misagwan Karub Ashib Pønrrabelaim Bala Nø Garub Ashib Pasrabig, katø Maya Reymerai Nø Rey gua. Inchen nøba pønrrabeløbe Tius wamiilø, lawa wesruilø, nun elachimø melabelø gøbig køn— cha.
66017015	Katø ángelbe nane trenchibig køn: —Møgueløba kaig marøptø tsub ishug wamisra wainug, tru pimera ñi asiibe, tru chi misaamera gøben, misaamera purø nørrø pønrrabelø gøben, misag nørrø pønrrabig gøben, peg peg wam waminchibelø gøben, truilø gøn cha.
66017016	Inchen diez tru kigulmera ñi asiiba, tru animal trømbøgølibabe tru ishug nui asrwan møguelan anwei yanøbigwane ashig kømui inchib tsalø asha, nundø mu keesha asiimíig tsunrrai mara, køsaatiig yandiig kørrømarabe, tru ishuwei yauwane ma, naatøga pattrun chibig køn.
66017017	Kaguende Tiusbe nø maig martrab isuigwan trunun nøm isua martrai nømui manrrømerayu pasrin gøn cha. Treeg punrraimbe nømbe kandø isua bønrramisra, tru animal trømbøgøligwan nømui ashib karub purraigwan tranøb inchai, Tius nø mandø wamindig treeg nebumnegatig.
66017018	Tru ishug ñi asiibe tru purø nu ciuda gøn cha, pirau reymeran nø merrarrawa karumburab karub tøga basrabig.—
66018001	Øyeeg chab puraibene, katøgan ángel srømbalasrøngurri kørraarri ashibig kur, mu mandamgaig karub maramigwan purø nuig tøgaig. Inchen pirøbe tru ángelwei tørguegwalmabiitøga tørgwaløm gørrømisrøbig køn.
66018002	Incha truba mur wamab trashib trenchibig køn: “¡Tru purø nu ciuda Babiloniabe yandø penan, yandø penan! chib. Møimbe kwaimandziimera yandø nøm waramig nømui misrøb, chigurrimbunø kaig møsiimerai warain rrab misrøb, kaig illimera køsøngømdiig asamguengailai kanbalatø waraig le misrøb indin gøn chib.
66018003	Kaguende misaamera nørrø pønrrabelø mayamba, nø ke chinchimmørø inchib, møgueløba trømbøig maringarub vinon mucha, mutsiirain gøn cha. Inchen pirau reymerabe tru ishuuba trømbøig maren, pirau yanøb, penab inchibeløbe puarmera misrin gøn cha, tru nun maig marøg køben trømbøig marøb pasrai anmeratøga.”
66018004	Inchen srømbalasrøngurri katøgan wam trendaig mørøbig kur: —Ñim nai misaamerabe tru ciudayugurri webambay cha, nø kaig mariiløyu ñimgucha treetøwei tøgatø marøb melømøwei, katø chine kaig nebunrrai marøb arrubig nebumøwei inchain chib.
66018005	Kaguende nui kaig mariiløtø srømbalasrøngatig tunbasrig pasrøben, Tiusbe tru ishug sølgandø tabig marmuilan isua basran cha.
66018006	Nø kanelan maig tranig, nungucha truburø treetøwei pamay rranay chib. Mutsamig nø gatøganelai tamarin copayutøwei nuimbe pamay mutsamigwan kandiig lindisha tamaray chib.
66018007	Nøbe maya nuguen tabigu wag køben wab, katø nø maig isuigwan maig købash tsuig købene, møimbe treetøwei mandøguen gømui møra meganrraimba, kishib meganrraimba maray chib. Kaguende nøbe nui manrraube trenchibig køn: “Nabe yube kan reina lataig wamisra war cha. Nabe keg kucha gwaitøguen gømøwei, katø managuen isub kisamig chigawein gømønrrun” cha.
66018008	Inchawei treekkurri ke kan gwalømyutø chine kaig nebunrrai marøb amrrunrrabeløbe itømaytø attrun cha: kwamig køben, kisamig køben, parø arrubig købengue. Nun naatøga pattrun. Kaguende Señor Tius Newan Maramburab Marøbiibe maig maramigwan truig nø asha maran cha, nune.
66018009	'Inchen pirau reymera tru ishuuba larrø rrømbøig marøb, chull gøtanmaptø chine palømíig purø tabigu nøba warabeløbe nun isub, truba rruba wamab kishchun nun tru parrig naguishwan ashippe.
66018010	Nun øyeekkatig nebui meganrrai maren, nømbe trunun kørig køb yabsrøndøø bønrrabelø gøn trenchib: “¡Karrengucha gúita! ¡Karrengucha gúita! ¡Babilonia, kan yeeg purø nu ciuda, chigøben nørriig marøbig! ¡Ke kagøppa, ke kan urayutø ñune øyeeg pinisainab pasramig nebuita!” chib.
66018011	'Inchen pirau yanøb, penab inchibeløbe nun isub wamab kisan, kaguende yandø nømui yanamelan mugucha penønrrabig kaaben.
66018012	Nømui chine nørrø yanamelø, oro gøben, an gøben, tab sruuzheelø gøben, perlas køben, linotøga marig purø tab llensuzheelø gøben, yalø bigøzheelø gøben, seda llensumera gøben, pigø llensuzheelø gøben, chine tsiimera may irrabzheelø gøben, marfildøga mariilø gøben, tab tsiizheeløtøga mariilø gøben, broncetøga mariilø gøben, hierrotøga gøben, marmoldøga mariilø gøben,
66018013	canela gøben, chigøben may irrabzheelø gøben, incienso gøben, mirra gøben, asru srøliilø may irrabzheelø gøben, vino gøben, aceite gøben, purø tab harina gøben, tirigu gøben, niisrai animalmera gøben, ubishamera gøben, kaullimera gøben, kaulli sruig carromera gøben, karuindiig melabelan gøben, misaameran gøben, øyeelan yandø mu penønrrabig kaaben.
66018014	'Incha ciudawane trenchinrrun cha: “¡Ñi purø chull inchib lurra maig mamimerabe ñuyasiibe kaanrrai chab pinøben, katø ñi chull inchib mailø mayzheelø trurrigu tabzheeløbe ñuyasiibe kaanrrai chab pinin gøn chib, yandø managuen katøbe asamikkaikke!”
66018015	Inchen penab, yanøb inchibelø tru ciudayugurri pua misra gøbeløbe, ciudawan øyeekkatig trømbøig nebunrrai maren, kørig købiitø yabsrøndøø bønrrønrrun cha, truba rruba wamab, kishib,
66018016	trenchib: “¡Karrengucha gúita! ¡Karrengucha gúita! ¡Kan yeeg purø nu ciuda, kemig lino llensu purø tabiitøga marig, yalø bigøzheelø gøben, pigøzheelø gøben, orotøgaba, tab sruuzheeløtøgaba, perlastøgaba tabzhig tamarigwan keweig købig!
66018017	¡Ke kagøppa, kan urayutø chigurrimbunø nørrø købig yeekkucha chab pinita!” chib. 'Inchen mayeelø tru barcomeran srubeløba, mayeelø maryu amburab iburab misag llirabeløba, barcon ashib truyu purugub llirabeløba, tru maryu llirab an marøbeløba, truilø kerriguelø yabsrøndøø bønrrabelø gøn cha.
66018018	Incha tru Babilonia ciuda parrig naguishwan ashabe, trenchib trashibelø gøn cha: “¡Øyeeg nu ciudatøweimbe katøgane chuguen kaagúig køn!” chib.
66018019	Incha nømui tur bala usrø busrøb, trenchib wamab kishibelø gøn cha: “¡Karrengucha gúita! ¡Karrengucha gúita! ¡kan yeeg purø nu ciuda chib, mayeelø maryu barcos tøgarmerabe truyu yeeg chine købiitøga puarmera misrig! ¡Møimbe ke kan urayutø chab pinisaig kørrømisrin gøn! chib.
66018020	¡Inchen ñi, srømbalabe, tru ciuda øyeeg pinøben kasraarau! chib. ¡Ñim Tiuswei misaameraba, katø Cristo nøashib karua øriiløba, Tius maig karuigwan eshkabeløba kasraaray! chib. Kaguende Tiusbe ciudawan øyeeg nebunrrai marøppe, ñimgurri øyeeg maramigwan asha mara basrin gøn.”—
66018021	Inchen kan ángel purø murig, kan tirigu guichib srug lataig, purø nuigwan kusrawa, muta, maryu trenchib keguchibig køn: “Babilonia nu ciudawane øyeetøwei tsakkandø tranrra gueguchen, katøbe managuen asamig kaanrrun cha.
66018022	Yandø ñuinuube arpas kønabelø kønøben møramig kawei, chigøben kønabelan tabzhig køni møramig kawei, lus urrabelø urri møramig kawei, trompetas urrabelø urri møramig kawei, katø taska chigøben tabzhig marøbelø mu gawei, tirigu guichib srug tirigun kichen katøbe managuen wanrri møramig kawein gønrrun chib.
66018023	Katøbe managuen ñuinuube lámpara biløben, tru tørwan asamig kawei, katø kasharabyu keg misrtrabiiba, srai misrtrabiiba kasrag waminchen, trunun møramig kawein gønrrun cha. Kaguende ñuinug penab, yanøb inchibeløbe yu pirau purø nørreelø gøbig køn chib. Katø ñibe trømbø marøb piimailøtøga pirau misag nørrø pønrrabelan mayamba chab guegørrøsrkaig køn cha.
66018024	Babilonia ciudayube Tius maig karuigwan eshkabelan kweetsiilai aniwanba, Tiuswei misaameran kweetsiilai aniwanba, katø yu pirau mayeelan kweetsiilai aniwanba wetørraig køn.”
66019001	Øyeelø chab puraiben, srømbalasrømbe kan wam purø nu søteelai lataig øyah chib gúi mørøbig kur: “¡Kan øyeebe maya nuguen tab gøn! chib. ¡Kaigyugurri wesraiba, tørguegwalmabiiba, maramburab maramibabe namui Tiuswein gøn! chib.
66019002	Kaguende maig maramigwan nø asha mariibe, ciertonig, sølgandø tabig mariilø gøn chib. Kaguen nøbe tru møgueløba purø rrømbøig marøb ishug tru nui trømbøig mariiløtøga pirau mindishibigwan møra basrønrrai pasrin gøn chib. Katø Tiuswei karuindiig melabelan nø ani lusingaruigwan nungucha ulø bayib treetøwei maran” chib.
66019003	Incha gatøyug trenchibelø gøn: “¡Kan øyeebe maya nuguen tab gøn! chib. Tru ishuwei parrig naguishbe managatig nebib pasrabig pasrønrrun” chib.
66019004	Inchen tru veinticuatro kølli misaameraba, tru pibgatø øsig purrabeløbabe pirausrøngatig tømbønsrøb srala, tru wamisra karub wainug wabig, Tiuswan køriibala tabig waminchib trenchibelø gøn: “¡Treeg kønrrun! chib. ¡Kan øyeebe maya nuguen tab gøn!” chib.
66019005	Inchen tru wamisra karub wainukkurrimbe kan wam mørø trenchibig køn: —¡Ñim Tiusweiwan marøb melabelø mayeeløba, katø Tiuswan køriibala pønrrabeløba, tru nørreelø kusrebelø gøben, katø treeg kømeelø gøben, namui Tiuswane purø tabig waminday!— chib.
66019006	Inchen kan truba nu søteelai wammera lataig, kabe kan truba nu bi wanrrøb lataig, kabe kan palaig rrashibelø lataig trendaig mørøbig kur: —¡Kan øyeebe maya nuguen tab gøn! chib. Kaguende namui Tius Newan Maramburab Marøbiibe nø ashib karub pasran chib.
66019007	Kasraarab, katø truba tab gúi mørøb, katø nune maya nuguen tabig waminchigun chib. Kaguende møimbe Ubisha-unø kasharab kasraaramig pun cha. Nui srain gønrrabiibe tamara basran cha.
66019008	Incha srain gønrrabigwane lino llensu, chishig tørbilabigwan kenrrai tranig køn— chib. (Pøs tru lino purø tab llensuzhiibe tru Tiuswei misaamera nøm sølgandø tabig mariilan eshkabig køn.)
66019009	Inchen ángelbe nan trenchibig køn: —Iigwan pør cha: “Tru Ubisha-unai kasharab yaumay manrrab linchab amrrunrrai eshkailøbe mayanguen tab gúilø gøn”— cha. Inchabe nane treekkucha chibig køn: —Iiløbe Tius nø newan cierton wamindiilø gøn— chib.
66019010	Inchen nabe ángelwei merrab tømbønsra køriibala tabig waminchab inchene, ángelbe nane trenchiptinchibig køn: —¡Au, øyeeg marmøta! cha. Ñiba, ñui nuneløba tru ciertonigwan Jesús kenamarigwan treetøwei elachimø, pønrrabelø lataitøwei, nagucha Tiuswei marøb megabiitøwein gur cha. ¡Tiuswane køriibala tabig waminchi! cha. Kaguende tru ciertonigwan Jesús kenamariibe Tius maig karuigwan eshkabelan Tius maig tamigwan isungarub pasrabig, truitøwein gøn— cha.
66019011	Inchen srømbalabe kurig basrai ashiptindinaben, truyube kan kaulli puliig kenamisrøbig køn. Inchen truyu tru itøgwana wabigwane trencha wamig købig køn: “Nø maig køppe, Managucha Treetø Tabig, katø Newan Ciertonig” cha, treeg wamig, kaguende nøbe sølgandø tabig mariitøga maig maramigwan asha marøb, katø kwayab inchibig køn.
66019012	Nui kabmerabe kan nagurø bilab lataig pilabelø gøben, nui turyube coronamera truba yam betsaig, kan munchi pørig tøgaig købig køn, trunune chi chibig kuigwane nøtøwei asha gøbig køn.
66019013	Nui kewagúibe anindøga pisig keweig købig køn. Inchen nui munchibe “Tiuswei Wam” cha wamig købig køn.
66019014	Inchen tru nørrø søtø srømbalasreelø mayamba pasrabiibe lino llensuzheelø puløzhig chishcheelø kewar, pulø gaulli itøgwanar nui wendautø amrrubelø gøn.
66019015	Inchen nui trigugurrimbe kan trøsr espada webarrubig køn, trutøga misaamera nørrø pønrrabelan kørrinchab. “Incha nøbe ashib karuppe, kan tsandzøn børøtsiitøga karub lataig ashib karunrrun.” Incha gatø nøbe tru uvaswan pi wesrunrrab kwarainug kebusra, Tius Newan Maramburab Marøbigwei purø rrømbøig namig købiitøga tru uvas piwan wesrunrrab pusøbunønrrun.
66019016	Incha nui kewagúiguba, srøptsimburappa øyeeg munchi pørig tøgaig købig køn: Maya Reymeraim Bala Nø Rey; Maya Misagwan Ashib Karub Pønrrabelaim Bala Nø Garub Ashib Pasrabig, chibig.
66019017	Inchen kan ángel nøsigu pasramisrabe, maya illimera srømbalawan llirab amøñibelan mur wamab trendai ashibig kur: “Amrrua, tulundzunay cha, mamig purø nørrø, Tius tamarigwan manrrab.
66019018	Reymerai yauwan gøben, maya suldaumeran ashib pønrrabelai yauwan gøben, chiwangucha kørmø gwayam møguelai yauwan gøben, kaullimerai yauwan gøben, tru itøgwanabelai yauwan gøben, mayeelai yauwan, tru karuindiig melabelai yauwan gøben, karuindiig melømeelai yauwan gøben, kusreb møguelai yauwan gøben, katø treeg kømeelaiwan gøbengue.”
66019019	Inchen tru animal trømbøgøligwanba, pirau reymeranba, nømui suldau søtømeranba tulundzunin gúi ashibig kur, truiløbe tru pulø gaulli itøgwanaiba, truigwei suldaumeraba kwayanrrab.
66019020	Inchen tru animal trømbøgøligwane merrarraig købig køn, tru isatø ‘Tius maig karuigwan eshabig kur’ chibigwanbañau. Truibe tru trømbøgøligwei merrab tru maramburab mariilan asha gønrrai marøbig købig køn. Tru treeg mariitøga peløsrka chab guegørrøsrkaig købig køn, tru trømbøgøligwei marcatøga marcarramabelanba, katø tru trømbøgøligwan treezhigwei asha marigwan køriibala tabig waminchibelanba. Inchen tru animal trømbøgøligwanba, tru Tiusweinukkurri arrubig lataig marendø, peemaytø marøbgøligwanba tru nag pisu lataig azufreba, naarabigu øsiiba kebusriilø gøbig køn.
66019021	Inchen tru gatøganelø kørrømisrøbelane tru kaulli balaigwei trigugurri espada webarrubig chab gweechen, maya illimerabe truilai yaumeran ke kaasha mabelø gøn.
66020001	Inchen kan ángel tru purø rrømbø umbu trabyu llaviwanba, truba nu cadenanba tasku sruaig srømbalasrøngurri kørraarri ashibig kur.
66020002	Incha tru ángelbe tru dragon trømbøgølig, tru ul merrabsriig, tru nugwaimandzig, Satanás taigwane cadenatøga mil añoswei merrarrawa, lusra basrøbig køn.
66020003	Incha tru purø rrømbø umbu rrabyu kegucha, yaskabwane muguen kurtraingaig kasra basrøbig køn, misaamera nørrø pønrrabelan peløsrkøb kegørrøsrkømønrrai tru mil años nebumnegatig. Yandø treeg chab puraiben, katø kan maya yanatø picha, elatsamig kømig palønrrun.
66020004	Katø purramisra karub purrailø ashibig kur. Inchen truyube maig maramigwan asha marøb purramigwan utabeløbe purramisrøbelø gøn. Katø Jesúsweimburabigwan eshkaikkurrimba, Tiuswei wamgurrimba nømui turmeran pariilø gøbelai møsiimerangucha ashibig kur. Truiløbe tru trømbøgøligwanba, tru nun treetøwei asha marigwanba køriibala tabig waminchimøwei, katø kappaløyu lata, tasigu lata, marcarramamøwei inchar gøbig køn. Incha truiløbe katøle øsiirawa, Cristoba mil años ashib karub purrabelø gøn.
66020005	Inchen tru kwabelø gatøganeløbe tru mil años purayamnegatig øsiirameelø gøn. Iig køn, tru kwawa katøyug srøsrø øsiiraibe.
66020006	Mayanguen tab gúilø gøn trurrigu Tiusweindø tarømariilø, tru kwawa katøyug srøsrø øsiirabelai utu øsiirabelaimbe. Yandø tru kwab gwanrrai gatøle kwangarub arrubiibe nømune chigucha chi martrab gaimanrrun, nømbe masken Tiusweimba, Cristoimba sacerdotesmera gua, nøba mil años ashib karub purrønrrun.
66020007	Incha yandø tru mil años nebuben, tru Satanáswane tru merrarrawa keera wanninukkurri elachen,
66020008	nøbe pirau misaamera nørrø pønrrabelan kegørrøsrkønrrab webinrrun, yu pirau walligurri, wagurri, ambugurri, igurri misag warabelan —tru Gog taigwanba, Magog taigwanba— kwayamig tulundzunønrrab. Inchen tru kwayanrrabeløbe nu gøptø mar mendawan kan pisrum lataig købig køn.
66020009	Incha Tiuswei misaamera warainug tru bøtøgatanba, Tiuswei undaaraig ciuda bøtøgatanba pirau ørøba nømbe algønab amrrua tulsruben, nag srømbalasrøngurri kørraarruppe, chishtø barrøbig køn.
66020010	Inchen tru nugwaimandzig chine mara peløsrka nømun kegørrøsrkøbigwane tru nag pisu lataig azufreba naarabigu kegutsig købig køn, tru animal trømbøgøligwanba, tru isatø ‘Tius maig karuigwan eshkabig kur’ chibigwanba kebetinug. Inchen truyube nømune yem, gwaløm managatig purø rrømbøig kui møra melønrrai martrun.
66020011	Inchen kan wamisra karub waig puliig purø nuig pasrai ashibig kur, truyu wabigwanba. Inchen nui merrabgurrimbe pirøba, srømbalababe yandø kerrigu trubab chab lulen, nømuimbe chuguen pønrramig kaabig køn.
66020012	Katø truyube tru kwabelø nørrø gusreb misaamera gøben, treeg kømø misaamera gøben, Tiuswei merrab pønrrai ashibig kur. Inchen libromeran kuren, katøgan libro, tru managatig øsig purrønrrabelai munchimeran pøri librongucha kurøbig køn. Inchen tru kwabelane tru libromerayu maig pørig bønrrøben truyu asha, maig maramigwan treeg asha marøbig køn, nøm maig mariilø gøben treekke.
66020013	Inchen marbe tru piyu kwaig purrabelø gøbelan tranen, katø tru kwangarubig taiba, tru kwabelø pønrraig “Hades” taiba, truilø chigucha nømuinug tru kwabelø pønrrabelan tranen, nømune møigwandøgucha maig maramigwan treeg asha mariilø gøbig køn, nøm maig mariilø gøben treekke.
66020014	Inchen tru kwangarubigwanba, tru kwabelø pønrraigwanbabe tru nag pisu lataigu kebetiilø gøbig køn. Inchen tru nag pisu lataibe tru srøsrø gwaig kømnetø katøyug kwamig, truig køn.
66020015	Inchen tru managatig øsig purrønrrabelai munchimeran pøri libroyu nømui munchimeran truyu wetørramuinabeløbe mutøgucha tru nag pisu lataigu kebetiilø gøbig køn.
66021001	Incha gatø kan srømbala srøiba, srø birøba ashibig kur. Kaguende yandø srømbalaba, pirøba srøteelø gøbeløbe yandø chab pinøben, yandø mar chigucha pinin gøbig køn.
66021002	Inchen nabe tru ciuda Tiusweindø tarømarig, tru Jerusalén srøigwane srømbalasrøngurri kørraarri ashibig kur, Tiuswei merrabgurri. Tru ciudabe kan srai misrtrabig tabzhig keweig tamara pasrab lataig pasrabig køn nui keg kønrrabigweyasig.
66021003	Inchen tru wamisra karub wainukkurrimbe kan wam truba mur waminchib øyah taig mørøbig kur: “¡Au! møimbe Tius nø pasraig yabe yandø misaameraba pasran cha. Tiusbe nømba pasrønrrab pasrøben, nømgurrimbe nui misaamera gønrrun cha. Inchen Tiustøwei nøashib truyu nømba pasrøwa, nømui Tius kønrrun chib.
66021004	Incha nøbe nømui kappimeran kerrigu pinømørtrun cha. Inchen yandø kwamig kawei, kisamig kawei, wamab trasamig kawei, pusrkwabig kawein gønrrun chib. Kaguende merrab chi købiibe chab purayan” cha.
66021005	Inchen tru wamisra karub wainug wabiibe trenchibig køn: “Nabe chiwangurrimbunø srøitø maramønrrun” cha. Inchabe katø nane trenchibig køn: —Pør cha. Kaguende i wambe maig taibe treeg køb, katø ciertonig køb gøn— cha.
66021006	Inchabe katø nan trenchibig køn: —Yandø chab marig kørrømisran cha. Nabe Aba, Zetaba latawei, Srøsriiba, Srabeiba gur cha. Møikkøben pimulgwaigwane øsig kønrrai tranøb pi, tru kølømø bigabyu piwan, ka yandø ketig mutchai tranamønrrun cha.
66021007	Møikkøben chine nebuingucha truyu pureb ibiibe iilan keta tranamig tøgagúigwan ketig utønrrun chibig køn. Inchen nabe nui Tius køben, nøgurrimbe nai nusrkain gønrrun cha.
66021008	Inchen chigøben kaig puben kørab llirawa ambubeløba, chiweingucha køremeeløba, ashikken gønrrabgaig trømbøig marøbeløba, kweechipteeløba, møguelø ishumburba trømbøig marøbeløba, kwaimandzigweimburabelan marøb, trømbø marøb piimabeløba, chiwangøben kan tius kui lataig inchibeløba, mayeelø isapteeløba, mayamba iiløbe nømuimburappe tru nag pisu lataig azufreba naarabigumay ambamig kønrrun cha. Truibe tru srøsrø kwaig kømnetø tru katøyug kwamig truig køn— cha.
66021009	Inchen kan ángel tru sieteelai utuig tru srabeig chine kaig nebunrrai marøb amrrunrrabelan tru siete copas netsiig mutarwei utuig arruabe, nan trenchibig køn: —Yusrø amø cha. Ubisha-unai srai misrtrabig, tru srawan eshkarrumøn— cha.
66021010	Inchen Espíritu nø nan tøga basramisren ángelbe kan truba nu tun trurrigu pala tunsrømay pera ya, nane Jerusalén, tru ciuda Tiusweindø tarømarigwan kenamarøbig køn, srømbalasrøngurri, Tiusweinukkurri kørraarrubigwan.
66021011	Tru ciudabe Tiuswei tørguegwalmabigwan tøgaig tørbilabig kørraarrubig køn, kan purø tab sruuzhig, kan jaspe srug tørbilabzhig lataig, kabe kan bigriu tørguelarrøzhig lataikke.
66021012	Tru ciuda bøtøgatanbe srug busrig lendiig trurrigu palaig kusraig købig køn, yaskabmera doce tøgaig. Tru yaskabmørig kan ángel pønrrøben, tru yaskabmerayube munchimera pøriilø pønrrabig køn, Israelweinukkurri karrab misaamerai tru doceelai munchimeran.
66021013	Ciudayu tru yaskabmerabe pørr gal-labgatømay pøn, kandarøgatømay pøn, katøgandarøgatømaysrø pøn, pørr binebgatømay pøn gøbig køn.
66021014	Inchen tru ciudayu pøtøgatan tru srug busrig palaig kusruigwan niga basrønrrabig pølsrugu pøtøburab doce warig tøgaig købig køn. Inchen trumørig tru Ubisha-unai tru doce nøashib karua øriilai munchimeran pøriilø gøbig køn.
66021015	Incha tru naba waminchibiibe ciudawan gøben, truyu yaskabmeran gøben, tru sruutøga pusrig palaig marigwan gøben unaasamig kan oro caña tsig sruaig købig køn.
66021016	Tru ciudabe mumaytøgucha atsi gømíig latazhig købig køn, lendømay lata, yammay lata. Angelbe tru ciudawan cañatøga unaashene, 2.200 kilómetros købig køn. Yammay lata, lendømay lata, mumaytøgucha latazhig købig køn.
66021017	Incha tru pøtøburab palaig marigwan palamay mayan gøtashchab unaashene, 75 metrosig købig køn, tru ángel misag unaasimay unaashen.
66021018	Tru pøtøburab palaig kusrub mariibe jaspe sruutøga marig køben, ciudabe orotøgatø marig kan bigriu tørguelarrøzhig lataig købig køn.
66021019	Inchen tru ciudayu palaig marigwan niga basrønrrabig katsigwan pusriiløbe chi sruutøgagøben tabzheeløtøga purø tabzhig kønrrai marig købig køn: Srøsriibe jaspetøga marig køben, tru wendauibe zafirotøga marig køben, pøn gønrrabyuibe ágatatøga marig køben, pib gønrrabyuibe esmeraldatøga marig køben,
66021020	trattrøgatø gønrrabyuibe ónicetøga marig købig køn. Inchen seis kønrrabyuibe cornalinatøga marig køben, siete gønrrabyuibe crisólitotøga marig køben, ocho gønrrabyuibe berilotøga marig køben, nueve gønrrabyuibe topasiotøga marig køben, diez gønrrabyuibe crisoprasatøga marig køben, once gønrrabyuibe jacinto taig sruutøga marig køben, srabeig doce gønrrabyuibe amatistatøga. Øyeeg sruumeratøga marig købig køn.
66021021	Tru doce yaskabmerabe doce perlas købig køn, yaskabmørig kan perlatøgatø marig kandiig kemesraimøzhikke. Inchen tru ciudayu mas lendiig llirainuube orotøgatø marig købig køn, ¡gatø! kan bigriu tørguelarrøzhig lataikke.
66021022	Tru ciudayube Tiuswei yawane ashmur; kaguende Señor Tius Newan Maramburab Marøbiiba, Ubisha-unøba, nømashib tru ya gøbig køn.
66021023	Tru ciudabe tør gønrrai pørr bilamig balain gømøwei, pøl bilamig balain gømøwein gøn; kaguende Tiuswei tørguegwalmabiibe tru ciudawan kebiløben, tru ciudayu pilab pasrabiibe Ubisha-unø gøn.
66021024	Inchen misaamera purø nørrø pønrrabelø tru kaigyugurri wesrailøbe tru ciudawei tøryu amøñiben, pirau reymerabe nømui chigurrimbunø purø tabzheelø tøgagúilane srua amba, tranrrun.
66021025	Kwalømbe chu uraskucha yaskabmerabe kurindø bønrrønrrun. Kaguende truyube yem misrøbiibe kaanrrun.
66021026	Misag nørrø pønrrabelø nømui chigurrimbunø purø tabzheelø tøgagúigwanba, maya nuguen tab indigwanba ciudayumay srua amrrunrrun.
66021027	Truyube chishig kømíig kaiba, katø ashikken gønrrabgaig marøbeløba, katø isapteeløbabe managuen kebamrraamøn. Truyu kebambuppe, tru Ubisha-unai libroyu managatig øsig purrønrrabelai munchimeran pørig tøgartøwei kebamrrun.
66022001	Incha ángelbe kan nu bi chishchig, tru øsig kømig tranøb piwan nan eshkabig køn. Truibe tørguegwalmabzhig kan bigriu lataig, tru Tiusweimba, Ubisha-unaimba wamisra karub wainukkurri webarrubig køn.
66022002	Tru ciuda tøbøtagwan mas lendiig llirainuube, tru nu bi mendabe øsig kømigwan tranøb tusr ambumay imay pinøgasrøbig pasrabig køn, truibe mamimera peg, peezhig doce nigabig køn, pølmørig, pølmørig lurramig. Inchen tru tusryu ishiimerabe misag nørrø pønrrabelai kwanrrømeran tamaramigweyasig købig køn.
66022003	Tru ciudayube Tius kaig nebui warønrrun dainamig kaanrrun. Inchen Tiusweimba, Ubisha-unaimba wamisra karub waibe tru ciudayu pasrøben, nuiwan marøb melabeløbe truyu køriibala tabig waminchun.
66022004	Malaugue nun ashib, nui munchiwan nømui kappalømerayu pørig tøgagøb inchun.
66022005	Truyube yandø yem misrtrabig kawei, truyube tør gønrrai piløgamig palain gømøwei, nøsig pilam balain gømøweim burrønrrun. Kaguende Tius Señorbe nømune nø bilønrrun. Inchen nømbe managatig ashib karub purrønrrun.
66022006	Angelbe katø nan trenchibig køn: —I wamindiiløbe maig taibe treeg køb, katø ciertonig køb gøn cha. Señor, tru nø maig karuigwan eshkabelan nø maig tamigwan isungarub pasrab Tiusbe, nui ángelwan ørin gøn cha, tru petø chigøben pureb attrabigwan nuiwan marøb melabelan eshkanrrai.—
66022007	“¡Au! Nabe petø arrumønrrun dan. Chi pureb attrabigwan i libroyu pøriilan møra marøbigweimbe mayanguen tab gúig køn” dan.
66022008	Iigwan ashib, mørøb inchibiibe, Juan, na gur. Incha yandø tru chab ashib, chab mørabe, tru ángel nan kenamarøbigwei merrab nun køriibala tabig waminchab tømbønsrøb sralene,
66022009	nøbe nane trenchiptinchibig køn: —¡Øyeeg marmøta! cha. Nagucha Tiuswei marøb megabiitøwein gur cha, ñiba, ñui nunelø, tru Tius maig karuigwan eshkabeløba, katø mayeelø i libroyu wamindiilan møra marøbeløba, truilø lataitøweingue. ¡Tiuswane køriibala tabig waminchi!— chibig køn.
66022010	Inchabe katø nane trenchibig køn: —Chi pureb attrabigwan i kilgayu wamindig pønrrabelane kasrøppa, esegamøta cha. Kaguende tru treeg nebunrrabiibe yandø lutau basran cha.
66022011	Sølgandø tabig marmíibe, trube, katøgucha treegwan ka marøb uñ cha. Trømbøig ashikken gønrrabgaig marøbiibe, trube, katøgucha treeg ka marøb uñ cha. Inchen sølgandø tabig marøbig kuabe, trube, katøgucha treeg marøbig marøb uñ cha. Inchen Tiusweyasiitø tarømarig kuabe, treetø pasrabig basrau— cha.
66022012	“Au, na, Jesúsbe, petø arrumønrrun cha, nøm møitøgucha maig marig køben, truburø na tranamig tøgagúigwan trannrrab srua.
66022013	Nabe Aba, Zetaba lataig, Srøsriiba, Srabeiba, katø Pølbasrøbiiba, Patsabiiba, truibe na gur cha.
66022014	'Mayanguen tab gúilø gøn, nømui keilan tsarøbeløbe, tru øsig kømig tranøb tusryuigwan mu merønrraingaig mamig tøgagøb, tru ciudayu yaskabmerawan kebambub indamig.
66022015	Trune tru wera lataig inchibeløba, trømbø marøb piimabeløba, møgueløba, ishumburba trømbøig marøbeløba, kweechipteeløba, chiwangøben kan tius kui lataig inchibeløba, mutøgucha isa wamindamigwane larrø chullelø ke chi tabig kui lataig isa waminchibeløba, iiløbe wambig kørrømisrtrun.
66022016	'Na, Jesúsbe, nai ángelwan iigwan ñimun eshkanrrai ørar tru iglesiamerayasig. David kønrrai tru srøl namerrig pasrabig kua, katø nabe Davidweinukkurrindøwei larrøbicha arrubig kur, tru løtsø tør-rram uras tørguegwalmab estrella.”
66022017	Inchen Espíritu Santoba, Ubisha-unai Sraimbabe: “¡Amø!” tan. Iigwan mørøbikkucha: “¡Amø!” chi. Inchen møikkøben pimulgwaibe, amø. Katø møikkøben mutchappe, tru øsig kømig tranøb piwan, ka yandø ketig, muchi.
66022018	Maig pub attrabigwan i libroyu pørigwan wamindi mørøbelane mundøgucha, isuptø martrai, nabe eshkar: Møikkøben iilan ka yandø nemarøbigwane chine kaig nebub amrrunrrabigwan nune Tiusbe nemartrun tru i libroyu pørig pønrrabelan.
66022019	Katø møikkøben i libroyu maig pub attrabigwan wamindiilan kerrabigwane tru øsig kømigwan tranøb tusrwanba, tru Tius nuindø tarømari ciudawanba, Tiusbe nungucha kerranrrun, i libroyu truilaimburab chi pørig pønrrabigwan.
66022020	Iilan maig kønrrabigwan waminchib eshkabiibe trendan: “Arrumø gømø, nabe petø arrumønrrun” cha. Treeg kønrrun. Amø bøs, Señor Jesús.
66022021	Namui Señor Jesucristoi tru ka yandø tab indiibe mayeeløba pasrønrrun. Treeg kønrrun.
