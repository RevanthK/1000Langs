40001001	Aceasta este genealogia lui Isus Cristos, din familia lui David și a lui Avraam.
40001002	Avraam a fost tatăl lui Isaac; Isaac, tatăl lui Iacov. Iacov a fost tatăl lui Iuda și al fraților acestuia.
40001003	Iuda a fost tatăl lui Fares și Zara, a căror mamă a fost Tamar. Fares a fost tatăl lui Esrom, iar Esrom, tatăl lui Aram.
40001004	Aram a fost tatăl lui Aminadab; Aminadab, tatăl lui Naason, iar Naason, tatăl lui Salmon.
40001005	Salmon a fost tatăl lui Boaz, iar Rahab a fost mama sa. Boaz a fost tatăl lui Obed, iar Rut a fost mama sa. Obed a fost tatăl lui Iese.
40001006	Iese a fost tatăl împăratului David. David a fost tatăl lui Solomon, iar mama sa a fost fosta soție a lui Urie.
40001007	Solomon a fost tatăl lui Roboam, iar Roboam, tatăl lui Abia. Abia a fost tatăl lui Asa.
40001008	Asa a fost tatăl lui Iosafat; Iosafat, tatăl lui Ioram, iar Ioram a fost tatăl lui Ozia.
40001009	Ozia a fost tatăl lui Ioatam; Ioatam, tatăl lui Ahaz, iar Ahaz a fost tatăl lui Ezechia.
40001010	Ezechia a fost tatăl lui Manase; Manase, tatăl lui Amon, iar Amon a fost tatăl lui Iosia.
40001011	Iosia a fost tatăl lui Iehonia și al fraților săi. (Aceasta pe vremea când evreii au fost duși în Babilon ca sclavi.)
40001012	După aducerea lor în Babilon, Iehonia a avut un fiu, pe Salatiel, iar Salatiel, pe Zorobabel.
40001013	Zorobabel a fost tatăl lui Abiud; Abiud, tatăl lui Eliachim, iar Eliachim a fost tatăl lui Azor.
40001014	Azor a fost tatăl lui Sadoc; Sadoc, tatăl lui Achim, iar Achim a fost tatăl lui Eliud.
40001015	Eliud a fost tatăl lui Eleazar; Eleazar, tatăl lui Matan, iar Matan a fost tatăl lui Iacov.
40001016	Iacov a fost tatăl lui Iosif, soțul Mariei din care S-a născut Isus, numit și Mesia.
40001017	Deci, de la Avraam până la David, au fost paisprezece generații, iar de la David până la deportarea evreilor în Babilon au fost paisprezece generații. Au fost tot paisprezece generații și de la deportarea în Babilon până la nașterea lui Cristos.
40001018	Nașterea lui Isus Cristos a avut loc în felul următor: mama Sa, Maria, era logodită cu Iosif. Dar înainte de căsătoria lor Maria a aflat că era însărcinată. Era însărcinată de la Duhul Sfânt.
40001019	Iosif, viitorul ei soț, fiind un om drept și nevrând s-o facă de rușine pe Maria în fața celorlalți oameni, a hotărât să rupă logodna în secret.
40001020	Dar, în timp ce el se gândea la aceste lucruri, un înger al Domnului i-a apărut într-un vis și i-a spus: „Iosife, fiul lui David, nu te teme să o iei pe Maria de soție, căci copilul care este în ea este de la Duhul Sfânt.
40001021	Ea va naște un Fiu, pe care-L vei numi Isus, pentru că El va mântui poporul Său de păcatele lor.“
40001022	Toate acestea s-au întâmplat pentru a se împlini ceea ce spusese Domnul prin profet:
40001023	„Iată! Fecioara va fi însărcinată, va naște un fiu și-L vor numi «Emanuel» (care înseamnă: „Dumnezeu este cu noi“)“.
40001024	După ce s-a trezit, Iosif a făcut ce îi poruncise îngerul Domnului, luând-o acasă pe Maria ca soție.
40001025	Dar nu a avut relații intime cu ea până când ea a născut un fiu. Iosif i-a pus fiului numele Isus.
40002001	Isus S-a născut la Betleem, în Iudeea, pe vremea când era rege Irod. După nașterea Sa, au venit la Ierusalim niște înțelepți de la răsărit.
40002002	Ei au întrebat: „Unde este nou-născutul Împărat al iudeilor? I-am văzut steaua răsărind și am venit să ne închinăm Lui.“
40002003	Când a auzit regele Irod aceste lucruri, s-a tulburat; și toți oamenii din Ierusalim împreună cu el.
40002004	Adunând la el toți conducătorii preoților și învățătorii Legii, i-a întrebat unde trebuia să se nască Cristosul.
40002005	Ei i-au răspuns: „În Betleemul din Iudeea, pentru că așa a fost scris de către profet:
40002006	«Iar tu, Betleeme, ținut al lui Iuda, nu ești nicidecum cea mai neînsemnată dintre căpeteniile lui Iuda, căci din tine va ieși un conducător. El va fi Păstorul poporului Israel.»“
40002007	Atunci Irod i-a chemat în secret pe înțelepți și a aflat de la ei cu exactitate când a apărut steaua.
40002008	Apoi i-a trimis la Betleem, spunându-le: „Duceți-vă și căutați copilul cu mare atenție, iar când Îl veți găsi, veniți să-mi spuneți, ca să vin și eu să mă închin Lui.“
40002009	Înțelepții l-au ascultat pe rege și au plecat. Iar steaua pe care o văzuseră răsărind i-a condus până au ajuns în dreptul locului unde se afla copilul.
40002010	Când au văzut steaua, ei s-au bucurat foarte mult.
40002011	Au intrat în casă, unde au văzut copilul și pe mama Sa, Maria. Au îngenuncheat și I s-au închinat. Deschizându-și cuferele, I-au oferit daruri: aur, tămâie și smirnă.
40002012	Fiind avertizați de Dumnezeu, într-un vis, să nu se întoarcă la Irod, înțelepții au plecat spre țara lor pe un alt drum.
40002013	După plecarea înțelepților, un înger al Domnului i-a apărut în vis lui Iosif și i-a spus: „Trezește-te, ia copilul și pe mama Lui și pleacă în Egipt. Stai acolo până îți voi spune eu, căci Irod va căuta să omoare copilul.“
40002014	Iosif s-a sculat, a luat copilul și pe mama lui și a plecat în Egipt în timpul nopții.
40002015	A rămas acolo până la moartea lui Irod. Acestea s-au întâmplat pentru ca să se împlinească cele spuse de Domnul prin profet: „L-am chemat pe Fiul Meu din Egipt“.
40002016	Când a văzut Irod că a fost înșelat de înțelepți, s-a înfuriat și a poruncit ca toți băieții din Betleem, care aveau de la doi ani în jos, să fie omorâți.
40002017	Așa s-a împlinit ceea ce spusese Dumnezeu prin profetul Ieremia:
40002018	„Un glas s-a auzit în Rama, plânsete și sfâșietoare gemete. Rahela își plânge copiii și nu vrea să fie mângâiată, căci ei nu mai sunt.“
40002019	După moartea lui Irod, un înger al Domnului i-a apărut lui Iosif în vis, când încă mai era în Egipt.
40002020	Îngerul i-a spus: „Ridică-te, ia copilul și pe mama Lui și duceți-vă în ținutul lui Israel, pentru că cei ce încercau să ia viața copilului au murit.“
40002021	Iosif s-a ridicat, a luat copilul și pe mama copilului și au plecat spre Israel.
40002022	Dar când a auzit că Arhelau era acum regele Iudeii, în locul tatălui său, Irod, i-a fost teamă să meargă acolo. Fiind însă avertizat de Dumnezeu în vis, a plecat în Galileea.
40002023	Astfel s-au stabilit într-un oraș numit Nazaret, pentru ca ceea ce fusese vestit de către profeți să se împlinească: „El va fi numit Nazarinean.“
40003001	În zilele acelea, a venit Ioan Botezătorul și predica oamenilor în deșertul Iudeii.
40003002	El spunea: „Schimbați-vă inima și viața, căci Împărăția cerurilor este aproape.“
40003003	El este cel despre care vorbea profetul Isaia, când spunea: „Iată glasul celui care strigă în pustie: «Pregătiți calea Domnului, neteziți-I cărările»“.
40003004	Hainele lui Ioan erau făcute din păr de cămilă și purta o curea de piele în jurul taliei. El mânca lăcuste și miere sălbatică.
40003005	Toți oamenii din Ierusalim, din Iudeea și din împrejurimile râului Iordan veneau să-l asculte.
40003006	Ei își recunoșteau păcatele și erau botezați de Ioan în râul Iordan.
40003007	Când a văzut Ioan că mulți farisei și saduchei veneau la el pentru a fi botezați, le-a spus: „Pui de șerpi! Cine v-a înștiințat să fugiți de mânia lui Dumnezeu care vine?
40003008	Dovediți prin faptele voastre că v-ați schimbat cu adevărat modul de a gândi și viața!
40003009	Și să nu credeți că este suficient să spuneți: «Tatăl nostru este Avraam», căci vă spun că Dumnezeu poate să facă fii pentru Avraam și din aceste pietre.
40003010	Toporul este gata să taie copacii și orice copac ce nu dă roade bune va fi tăiat și aruncat în foc.
40003011	Cât despre mine, eu vă botez cu apă, ca dovadă că v-ați schimbat inima și viața. Însă Cel care vine după mine este mai puternic decât mine. Eu nu sunt vrednic nici să-I scot sandalele. El vă va boteza cu Duh Sfânt și cu foc.
40003012	El ține lopata în mână și este gata să curețe aria de treierat. El va aduna grânele în hambar și va arde pleava în focul ce nu poate fi stins.“
40003013	Atunci a venit Isus din Galileea la râul Iordan, unde era Ioan, pentru a fi botezat de el.
40003014	Ioan a încercat să-L oprească, spunându-I: „De ce vii să fii botezat de mine? Eu sunt cel care ar trebui să fie botezat de Tine.“
40003015	Isus a răspuns: „Lasă acum, căci se cuvine să facem tot ce este drept.“ Așa că Ioan a fost de acord să-L boteze pe Isus.
40003016	Isus a fost botezat și imediat cum a ieșit din apă cerurile s-au deschis și a văzut Duhul lui Dumnezeu coborând ca un porumbel și venind peste El.
40003017	Și o voce din ceruri a spus: „Acesta este Fiul Meu preaiubit în care Îmi găsesc plăcerea.“
40004001	După aceea, Duhul l-a dus pe Isus în pustie pentru a fi ispitit de Diavolul.
40004002	După ce a postit patruzeci de zile și patruzeci de nopți, lui Isus I S-a făcut foame.
40004003	Diavolul a venit la El și I-a spus: „Dacă ești Fiul lui Dumnezeu, spune acestor pietre să se transforme în pâini.“
40004004	Dar Isus i-a răspuns: „Scriptura spune: «Oamenii nu vor trăi numai cu pâine, ci și cu orice cuvânt spus de Dumnezeu.»“
40004005	Atunci Diavolul L-a dus pe Isus în cetatea sfântă, Ierusalim și L-a așezat pe locul cel mai înalt al Templului,
40004006	spunându-I: „Dacă ești Fiul lui Dumnezeu, aruncă-Te jos, căci Scriptura spune: «El va porunci îngerilor Săi să aibă grijă de tine. Ei te vor purta pe mâinile lor, astfel încât să nu-ți lovești piciorul de vreo piatră.»“
40004007	Isus a răspuns: „Dar Scriptura mai spune și acestea: «Să nu pui la încercare pe Domnul, Dumnezeul tău!»“
40004008	Atunci, Diavolul L-a dus pe Isus pe un munte foarte înalt și I-a arătat toate împărățiile lumii și splendoarea lor,
40004009	spunându-I: „Îți voi da toate aceste lucruri, dacă vei îngenunchea și Te vei închina mie.“
40004010	Isus a spus: „Pleacă, Satan! Căci Scriptura spune: «Trebuie să te închini Domnului, Dumnezeului tău, și numai Lui să-I slujești!»“
40004011	Atunci Diavolul L-a părăsit, iar îngerii au venit și I-au slujit.
40004012	Când a aflat Isus că Ioan fusese arestat, S-a întors în Galileea.
40004013	Totuși nu a rămas în Nazaret, ci a plecat să locuiască în Capernaum, care se află aproape de mare în regiunea lui Zabulon și a lui Neftali.
40004014	Astfel s-a împlinit ce spusese Dumnezeu prin profetul Isaia:
40004015	„Ținutul Zabulon și ținutul Neftali, spre mare, pe malul vestic al Iordanului, Galileea națiunilor!
40004016	Poporul care trăiește în întuneric a văzut o lumină mare, iar pentru cei care trăiesc în ținutul întunecat al umbrei morții, a răsărit o lumină.“
40004017	Din acel moment, Isus a început să predice și să spună oamenilor: „Schimbați-vă inima și viața, căci Împărăția cerurilor este aproape.“
40004018	Pe când mergea Isus de-a lungul mării Galileii, a văzut doi frați. Simon (zis Petru) și Andrei, fratele său, aruncau plasa de pescuit în mare pentru că erau pescari.
40004019	Isus le-a zis: „Urmați-Mă, și am să vă fac pescari de oameni.“
40004020	Ei și-au lăsat, chiar în acel moment, plasele și L-au urmat.
40004021	Isus a mers mai departe și a văzut alți doi frați: Iacov, fiul lui Zebedei și Ioan, fratele său. Ei erau în barcă împreună cu tatăl lor, Zebedei, reparându-și plasele de pescuit. Isus i-a chemat
40004022	și imediat ei au lăsat barca și pe tatăl lor și L-au urmat.
40004023	Isus a mers prin toată Galileea, învățând oamenii în sinagogile lor, spunând oamenilor Vestea Bună despre Împărăția cerurilor și vindecând orice fel de boală.
40004024	Vestea despre El s-a răspândit în toată Siria, așa că oamenii aduceau la El toți bolnavii care sufereau de diferite boli și dureri puternice, pe cei posedați de duhuri rele, pe cei epileptici și pe cei paralizați, iar El îi vindeca.
40004025	Mari mulțimi de oameni Îl urmau, venind din Galileea, Decapole, Ierusalim, Iudeea și de dincolo de Iordan.
40005001	Când a văzut mulțimile, Isus a urcat pe munte și după ce S-a așezat, ucenicii Săi au venit la El.
40005002	El a început să-i învețe pe oameni, vorbindu-le astfel:
40005003	„Binecuvântați sunt cei săraci în duh, căci a lor este Împărăția cerurilor!
40005004	Binecuvântați sunt cei cu inima frântă, căci ei vor fi mângâiați de Dumnezeu.
40005005	Binecuvântați sunt cei umili, căci ei vor moșteni Țara promisă de Dumnezeu.
40005006	Binecuvântați sunt cei înfometați și însetați după dreptate, căci ei vor fi pe deplin săturați.
40005007	Binecuvântați sunt cei miloși, căci lor li se va arăta milă.
40005008	Binecuvântați sunt cei cu inimile curate, căci ei Îl vor vedea pe Dumnezeu.
40005009	Binecuvântați sunt cei ce fac pace, căci ei vor fi numiți copii ai lui Dumnezeu.
40005010	Binecuvântați sunt cei tratați rău pentru binele pe care-l fac, căci a lor este Împărăția cerurilor.“
40005011	Binecuvântați sunteți voi, cei insultați, persecutați și vorbiți de rău pentru că faceți ce este drept.
40005012	Bucurați-vă, căci răsplata voastră va fi mare în ceruri. Așa au fost persecutați și profeții care au trăit înaintea voastră.
40005013	Voi sunteți sarea lumii, dar dacă sarea își pierde gustul, cum va putea fi sărată din nou? Nu mai este bună decât s-o arunci pe jos, să fie călcată în picioare de oameni.
40005014	Voi sunteți lumina lumii. O cetate așezată pe un deal nu poate fi ascunsă.
40005015	Oamenii nu aprind lampa pentru a o acoperi cu un vas, ci o pun pe un suport pentru lampă, astfel ca ea să lumineze pentru toți cei din casă.
40005016	Tot așa să lumineze și lumina voastră pentru ca oamenii să vadă faptele voastre bune și să-L slăvească pe Tatăl vostru care este în ceruri.
40005017	Să nu credeți că am venit să desființez Legea sau scrierile profeților. Nu am venit să distrug, ci să împlinesc.
40005018	Căci vă spun adevărul: atâta timp cât vor exista cerul și pământul, nici o literă, nici măcar punctul de pe vreun „i“ nu vor dispărea din Lege, până nu se vor împlini toate lucrurile scrise în ea.
40005019	Așa că, oricine încalcă și cea mai puțin importantă poruncă și-i învață pe oameni să facă la fel, va fi considerat cel mai mic în Împărăția cerurilor. Dar cine se supune poruncilor și-i învață și pe alții, va fi considerat mare în Împărăția cerurilor.
40005020	Căci vă spun: dacă nu-i întreceți pe învățătorii Legii și pe farisei în devotamentul față de Dumnezeu, nu veți intra în Împărăția cerurilor!
40005021	Ați auzit că străbunilor noștri li s-a spus: «Să nu ucizi!» și «Oricine comite o crimă să fie judecat.»
40005022	Dar Eu vă spun că oricine se mânie pe cineva, va fi judecat. Și oricine insultă pe cineva va fi judecat înaintea curții Sinedriului. Oricine spune cuiva: «Prostule!», va da socoteală în focul iadului.
40005023	Deci, dacă îți aduci darul la altar și-ți amintești că o persoană are ceva împotriva ta,
40005024	lasă darul în fața altarului. Întâi, du-te și împacă-te cu acea persoană; și apoi, întoarce-te să oferi darul.
40005025	Împacă-te repede cu acuzatorul tău, cât timp vă mai aflați pe drumul spre curtea de justiție. Altfel, s-ar putea ca acuzatorul tău să te dea judecătorului, judecătorul să te dea ofițerului și să fii aruncat în închisoare.
40005026	Îți spun adevărul: nu vei ieși de acolo până nu vei plăti și ultimul ban.
40005027	Ați auzit că s-a spus: «Să nu comiți adulter.»
40005028	Dar Eu vă spun că oricine se uită la o femeie și dorește să păcătuiască cu ea, a comis deja adulter în inima sa.
40005029	Și dacă ochiul tău drept te face să păcătuiești, scoate-l și aruncă-l, căci este mai bine pentru tine să-ți pierzi un singur mădular al corpului, decât să-ți fie aruncat în iad întregul trup.
40005030	Iar dacă mâna ta dreaptă te face să păcătuiești, tai-o și arunc-o. Căci este mai bine să-ți pierzi un mădular al corpului, decât să-ți fie aruncat în iad întregul trup.
40005031	Ați auzit că s-a spus: «Oricine divorțează de soția sa, trebuie să-i dea un act de divorț.»
40005032	Dar Eu vă spun că oricine divorțează de soția sa din alt motiv decât cel al infidelității, o face să comită adulter, iar cel ce se căsătorește cu ea, comite și el adulter.
40005033	Ați auzit că străbunilor noștri li s-a spus: «Să nu juri fals, ci să împlinești jurămintele făcute Domnului.»
40005034	Dar Eu vă spun: nu jurați deloc. Nu jurați nici pe cer, pentru că este tronul lui Dumnezeu,
40005035	nici pe pământ, pentru că pământul este al lui Dumnezeu. Nu jurați nici pe Ierusalim, pentru că este cetatea Marelui Împărat.
40005036	Și nu jurați pe capul vostru, pentru că nu puteți face un singur fir de păr alb sau negru.
40005037	Dacă vrei să spui: «Da», ar trebui să spui: «Da», iar dacă vrei să spui: «Nu», spune: «Nu». Tot ce trece dincolo de acestea vine de la Cel Rău.
40005038	Ați auzit că s-a spus: «Ochi pentru ochi și dinte pentru dinte.»
40005039	Dar Eu vă spun: nu vă împotriviți răufăcătorului. Ci, dacă îți dă cineva o palmă peste obrazul drept, întoarce-i și celălalt obraz.
40005040	Și oricui încearcă să te dea în judecată și să-ți ia cămașa, lasă-i și haina.
40005041	Dacă cineva te obligă să mergi cu el un kilometru, mergi cu el doi kilometri.
40005042	Dacă cineva îți cere un lucru, dă-i. Nu-l refuza pe cel care vrea să împrumute de la tine.
40005043	Ați auzit că s-a spus: «Iubește-ți aproapele, dar urăște-ți dușmanii.»
40005044	Însă Eu vă spun: Iubiți-vă dușmanii și rugați-vă pentru cei ce vă persecută,
40005045	ca să fiți copiii Tatălui vostru din ceruri. El face să răsară soarele și peste oamenii buni și peste cei răi și trimite ploaia peste cei drepți și peste cei nedrepți.
40005046	Dacă-i iubiți pe cei ce vă iubesc, ce răsplată aveți? Chiar și vameșii fac acest lucru, nu-i așa?
40005047	Iar dacă-i salutați numai pe frații voștri, ce faceți în plus față de alții? Până și păgânii fac același lucru, nu-i așa?
40005048	De aceea, fiți desăvârșiți, așa cum și Tatăl vostru ceresc este desăvârșit.
40006001	Aveți grijă să nu faceți lucruri drepte în fața oamenilor numai pentru a fi văzuți de aceștia. Dacă faceți așa, nu veți fi răsplătiți de Tatăl vostru care este în ceruri.
40006002	Deci, când dai săracilor, nu anunța dinainte fapta ta în public, în sinagogi sau pe stradă, așa cum fac ipocriții, ca să fie lăudați de oameni. Eu vă spun adevărul: ei și-au primit răsplata din plin.
40006003	Ci tu, când dai săracilor, nu lăsa mâna ta stângă să știe ce face mâna ta dreaptă,
40006004	pentru ca dărnicia ta să fie făcută în secret. Apoi Tatăl tău, care vede ce este făcut în secret, îți va răsplăti.
40006005	Iar când te rogi, să nu fii ca ipocriții, cărora le place să stea și să se roage în sinagogi și la colț de stradă, pentru ca să fie văzuți de oameni. Vă spun adevărul: și-au primit răsplata din plin.
40006006	Când te rogi, intră în camera ta, încuie ușa și roagă-te Tatălui tău în secret. Atunci Tatăl tău, care vede ce faci tu în secret, îți va răsplăti.
40006007	Când vă rugați, nu folosiți repetiții fără sens, așa cum fac oamenii care nu-L cunosc pe Dumnezeu. Ei cred că vor fi auziți pentru cuvintele multe pe care le spun.
40006008	Așa că, să nu faceți ca ei, pentru că Tatăl vostru știe de ce aveți nevoie înainte de a-I cere voi ceva.
40006009	Voi deci așa să vă rugați: «Tatăl nostru care ești în ceruri, Sfințit fie Numele Tău.
40006010	Vie Împărăția Ta. Facă-se voia Ta, precum în cer, așa și pe pământ.
40006011	Pâinea noastră cea de toate zilele, dă-ne-o nouă astăzi.
40006012	Și ne iartă păcatele noastre, așa cum și noi iertăm celor ce au păcătuit față de noi.
40006013	Și nu ne duce în ispită, ci scapă-ne de Cel Rău.»
40006014	Căci, dacă iertați păcatele altora, și Tatăl vostru ceresc va ierta păcatele voastre.
40006015	Dar dacă nu iertați păcatele altor oameni, nici Tatăl vostru nu vă va ierta păcatele.
40006016	Când postiți, nu vă luați o înfățișare tristă, cum fac ipocriții, pentru că ei își urâțesc fețele pentru ca oamenii să vadă că postesc. Vă spun adevărul: și-au primit răsplata din plin.
40006017	Iar tu, când postești, aranjează-te frumos și spală-te pe față,
40006018	pentru ca nu oamenii să te vadă că postești, ci numai Tatăl tău, care este nevăzut. Atunci, Tatăl tău care vede tot ce se face în secret, îți va răsplăti.
40006019	Nu vă strângeți comori pe pământ, unde le pot distruge moliile și rugina și unde pot intra hoții să le fure.
40006020	Mai bine strângeți-vă comori în ceruri, unde nici moliile, nici rugina nu le pot distruge și unde hoții nu pot intra să le fure.
40006021	Căci unde îți este comoara, acolo-ți este și inima.
40006022	Ochiul este lumina trupului. Dacă ochiul tău este bun, tot trupul îți va fi plin de lumină.
40006023	Dar dacă ochiul îți este rău, atunci tot trupul îți va fi întunecat. Căci, dacă singura lumină pe care o ai este întunericul, cât de mare trebuie să fie acest întuneric!
40006024	Nimeni nu poate sluji la doi stăpâni, pentru că fie îl va urî pe unul și îl va iubi pe celălalt, fie îi va fi devotat unuia și îl va disprețui pe celălalt. Nu puteți sluji și lui Dumnezeu, și lui Mamona.
40006025	De aceea vă spun: Nu vă îngrijorați pentru mâncarea și băutura de fiecare zi sau pentru îmbrăcăminte. Cu siguranță, viața înseamnă mai mult decât mâncare, iar trupul înseamnă mai mult decât îmbrăcăminte.
40006026	Priviți păsările cerului! Ele nu seamănă, nu seceră și nici nu strâng grânele în hambare; și totuși, Tatăl vostru ceresc le hrănește. Nu sunteți voi, oare, mult mai de preț decât ele?
40006027	Care dintre voi își poate prelungi viața cu un ceas, îngrijorându-se?
40006028	Atunci de ce vă îngrijorați pentru haine? Gândiți-vă la florile de pe câmp. Vedeți cum cresc! Ele nici nu muncesc și nici nu țes.
40006029	Dar eu vă spun că însuși Solomon, cu toată splendoarea sa, nu s-a îmbrăcat ca ele.
40006030	Și dacă astfel îmbracă Dumnezeu iarba de pe câmp, care astăzi este, dar mâine va fi aruncată în cuptor, nu vă va îmbrăca El cu mult mai mult pe voi, oameni a căror credință este atât de mică?
40006031	Așa că nu vă îngrijorați spunând: «Ce vom mânca?» sau: «Ce vom bea?» sau: «Cu ce ne vom îmbrăca?»
40006032	Doar cei care nu-L cunosc pe Dumnezeu își fac griji pentru asemenea lucruri. Tatăl vostru ceresc știe că aveți nevoie de toate aceste lucruri.
40006033	Deci preocupați-vă mai întâi de Împărăția lui Dumnezeu și de dreptatea pe care-o cere El, și toate acestea vă vor fi date pe deasupra.
40006034	Nu vă îngrijorați pentru ziua de mâine, căci ea va avea grijile ei. Fiecare zi cu grijile ei.
40007001	Nu-i judecați pe alții, pentru a nu fi judecați, la rândul vostru, de Dumnezeu.
40007002	Căci veți fi judecați în același fel în care îi judecați voi pe alții, iar cu măsura cu care măsurați veți fi, la rândul vostru, măsurați.
40007003	De ce vezi paiul din ochiul fratelui tău și nu vezi bârna din ochiul tău?
40007004	Cum poți să-i spui fratelui tău: «Lasă-mă să-ți scot paiul din ochi!», când tu ai o bârnă în ochi?
40007005	Ipocritule, scoate-ți întâi bârna din ochiul tău pentru a vedea clar să scoți paiul din ochiul fratelui tău.
40007006	Nu dați câinilor ce e sfânt și nu aruncați perlele voastre la porci. Pentru că porcii le vor călca în picioare, iar câinii se vor întoarce și vă vor sfâșia.
40007007	Cereți, și vi se va da; căutați, și veți găsi; bateți, și vi se va deschide.
40007008	Căci oricine cere primește. Cine caută găsește și celui ce bate i se va deschide.
40007009	Dacă fiul vostru ar cere o bucată de pâine, nici unul dintre voi, care sunteți tați, nu i-ați da o piatră, nu-i așa?
40007010	Iar dacă ar cere un pește, nu i-ați da un șarpe, nu-i așa?
40007011	Deci dacă voi înșivă, care sunteți răi, știți să dați daruri bune copiilor voștri, cu atât mai mult Tatăl vostru din ceruri va da lucruri bune celor ce I le cer.
40007012	De aceea, faceți pentru alții tot ce ați vrea să facă ei pentru voi. Acesta este înțelesul Legii și al învățăturilor profeților.
40007013	Intrați pe poarta îngustă, pentru că largă este poarta și lată este calea care duce la pieire și mulți sunt cei ce intră pe ea.
40007014	Dar îngustă este poarta și plină de greutăți este calea care duce spre viață și puțini sunt cei ce o găsesc.
40007015	Feriți-vă de falșii profeți. Ei vin la voi în chip de oi, dar pe dinăuntru sunt lupi nemiloși.
40007016	Îi veți recunoaște după ceea ce fac. Pot culege oamenii struguri din spini sau smochine din mărăcini?
40007017	Tot astfel, orice pom bun face roade bune, însă pomul rău face roade rele.
40007018	Un pom bun nu poate face fructe rele și nici un pom rău nu poate face fructe bune.
40007019	Fiecare pom care nu face roade bune este tăiat și aruncat în foc.
40007020	Deci vă spun că-i veți recunoaște după ceea ce fac.
40007021	Nu oricine-Mi va zice: «Doamne, Doamne!» va intra în Împărăția cerurilor, ci doar cel ce va face voia Tatălui Meu din ceruri.
40007022	Mulți Îmi vor spune în ziua aceea: «Doamne, Doamne, n-am vorbit noi în Numele Tău? Nu am scos noi demoni în Numele Tău? Și nu am făcut noi minuni în Numele Tău?»
40007023	Atunci le voi spune deschis: «Niciodată nu v-am cunoscut. Plecați de lângă Mine, nelegiuiților!»
40007024	Așa că, oricine aude aceste cuvinte ale Mele și ascultă de ele este ca un om prevăzător care și-a zidit casa pe stâncă.
40007025	A venit ploaia, apele s-au ridicat, vântul a suflat, izbind în casă. Dar casa nu s-a prăbușit pentru că avea temelia pe stâncă.
40007026	Însă oricine aude cuvintele Mele și nu ascultă de ele este ca un om fără minte care și-a zidit casa pe nisip.
40007027	A venit ploaia, apele s-au ridicat, vântul a suflat și a izbit casa. Și aceasta s-a prăbușit cu zgomot mare.“
40007028	Când a terminat Isus de spus aceste cuvinte, mulțimile au rămas uimite de învățătura Lui,
40007029	căci El îi învăța ca o persoană cu autoritate, nu cum îi învățau învățătorii Legii.
40008001	Când a coborât Isus de pe munte, o mare mulțime de oameni L-a urmat.
40008002	Atunci a venit la Isus un lepros, a îngenuncheat în fața Lui și a spus: „Doamne, dacă vrei, poți să mă vindeci.“
40008003	Atunci Isus a întins mâna și l-a atins, spunându-i: „Da, vreau. Fii vindecat!“ Și el s-a vindecat imediat de lepră.
40008004	Apoi Isus i-a zis: „Nu spune nimănui ce ți s-a întâmplat. Mai bine du-te și arată-te preotului. Apoi adu darul pe care l-a poruncit Moise drept mărturie a vindecării voastre înaintea oamenilor.“
40008005	În timp ce Isus intra în Capernaum, un centurion roman s-a apropiat și L-a implorat să-l ajute.
40008006	I-a spus: „Doamne, slujitorul meu este acasă, în pat. Este paralizat și are dureri mari.“
40008007	Atunci Isus i-a spus centurionului: „Voi veni și-l voi vindeca.“
40008008	Centurionul I-a răspuns: „Doamne, nu merit să vii în casa mea. Poruncește doar și slujitorul meu va fi vindecat.
40008009	Știu asta pentru că sunt un om sub autoritate și am soldați sub comanda mea. Îi spun unui soldat: «Du-te!» și se duce. Îi spun altuia: «Vino!» și vine. Și sclavului meu îi spun: «Fă lucrul acesta!» și el îl face.“
40008010	Când a auzit Isus aceste lucruri, a rămas uimit și le-a spus celor care-L urmau: „Vă spun adevărul: nu am găsit nicăieri în Israel o credință atât de mare.
40008011	Și vă mai spun că mulți vor veni de la răsărit și de la apus și vor sta la masă cu Avraam, Isaac și Iacov în Împărăția cerurilor.
40008012	Iar cei pentru care a fost pregătită Împărăția vor fi aruncați afară în întuneric, unde sunt plânsete și scrâșnet de dinți.“
40008013	Apoi Isus i-a spus centurionului: „Du-te și să ți se împlinească după credința ta.“ Iar slujitorul său s-a vindecat chiar în acel moment.
40008014	Când a ajuns Isus acasă la Petru, a găsit-o pe soacra acestuia întinsă pe pat, cu febră mare.
40008015	El i-a atins mâna, iar febra a lăsat-o. Apoi ea s-a ridicat și a început să-I slujească.
40008016	Seara, I-au adus lui Isus mulți oameni posedați de duhuri rele. Și, cu o poruncă, Isus a alungat duhurile rele și i-a vindecat pe toți cei bolnavi.
40008017	Acestea s-au întâmplat pentru a se împlini tot ce fusese spus de către Dumnezeu prin profetul Isaia: „Și a luat asupra Lui suferințele noastre și a purtat bolile noastre.“
40008018	Când a văzut Isus mulțimea din jurul Lui, a poruncit ucenicilor să treacă de cealaltă parte a mării.
40008019	Un învățător al Legii s-a apropiat de El și i-a spus: „Învățătorule, Te voi urma oriunde vei merge.“
40008020	Atunci Isus i-a răspuns: „Vulpile au vizuini și păsările au cuiburi, dar Fiul omului nu are unde să-Și așeze capul.“
40008021	Alt ucenic i-a spus: „Doamne, dă-mi voie mai întâi să mă duc și să-mi îngrop tatăl.“
40008022	Însă Isus i-a spus: „Urmează-Mă și lasă-i pe morți să-și îngroape morții.“
40008023	Isus S-a urcat într-o barcă, iar ucenicii Săi L-au însoțit.
40008024	Atunci a început pe mare o furtună atât de puternică, încât barca era acoperită de valuri. Isus dormea.
40008025	Ucenicii s-au apropiat de El și L-au trezit, spunându-I: „Doamne, salvează-ne, fiindcă pierim!“
40008026	El le-a spus: „De ce sunteți atât de fricoși, oameni cu credință puțină?“ Apoi S-a sculat, a mustrat vânturile și marea, și s-a lăsat o liniște adâncă.
40008027	Oamenii erau uimiți și spuneau: „Ce fel de om este acesta, de-L ascultă până și vânturile și marea?“
40008028	Când a ajuns Isus de partea cealaltă a mării, în ținutul gadarenilor, L-au întâmpinat doi oameni posedați de demoni care ieșiseră dintre morminte. Erau așa de periculoși, încât nimeni nu putea să treacă pe drumul acela.
40008029	Ei strigau: „Ce vrei de la noi, Fiul lui Dumnezeu? Ai venit să ne chinuiești înainte de vreme?“
40008030	Departe de ei era o turmă mare de porci care pășteau.
40008031	Așa că duhurile rele L-au rugat: „Dacă ne scoți afară din acești oameni, lasă-ne să ne ducem în turma de porci!“
40008032	Și Isus le-a spus: „Duceți-vă!“ Și au ieșit afară și s-au dus în turma de porci. Apoi întreaga turmă s-a repezit în jos, de pe malul prăpăstios, și s-a înecat în mare.
40008033	Cei ce îi păzeau au fugit în cetate și au spus tot ceea ce se întâmplase cu porcii și cu oamenii posedați de demoni.
40008034	Astfel, toată cetatea a venit să-L întâlnească pe Isus. Și când L-au văzut, L-au rugat să plece din ținutul lor.
40009001	Isus S-a urcat într-o barcă, a trecut marea și a ajuns în cetatea Sa.
40009002	Acolo I-au adus un om paralizat, care era întins pe un pat. Când le-a văzut Isus credința, i-a spus celui paralizat: „Curaj, copilul Meu! Păcatele îți sunt iertate.“
40009003	Atunci, unii dintre învățătorii Legii și-au zis: „Acest om Îl insultă pe Dumnezeu prin cuvintele sale.“
40009004	De vreme ce Isus le cunoștea gândurile, le-a spus: „De ce aveți gânduri rele în inimile voastre?
40009005	Ce este mai ușor? Să spui: «Păcatele îți sunt iertate» sau să spui: «Ridică-te și mergi»?
40009006	Vă voi arăta că Fiul omului are putere pe pământ să ierte păcatele.“ Apoi i-a spus celui paralizat: „Ridică-te, ia-ți patul și du-te acasă.“
40009007	Cel paralizat s-a sculat și s-a dus acasă.
40009008	Când au văzut mulțimile aceste lucruri, s-au înspăimântat și L-au slăvit pe Dumnezeu pentru că a dat oamenilor o astfel de putere.
40009009	Plecând de acolo, Isus a văzut un om, pe nume Matei, care stătea în locul unde se strângeau taxele și i-a spus: „Urmează-Mă!“ Matei s-a ridicat și L-a urmat.
40009010	Pe când Isus lua masa acasă la Matei, au mai venit mulți alți vameși și păcătoși, care au stat la masă cu El și cu ucenicii Săi.
40009011	Când au văzut fariseii acest lucru, au început să-i întrebe pe ucenici: „De ce mănâncă Învățătorul vostru împreună cu vameșii și păcătoșii?“
40009012	Când a auzit Isus aceste cuvinte, le-a spus: „Nu oamenii sănătoși au nevoie de doctor, ci oamenii bolnavi.
40009013	Așa că duceți-vă și învățați ce înseamnă: «Milă voiesc, și nu jertfă!» Căci nu am venit să-i chem pe cei drepți, ci pe cei păcătoși.“
40009014	Atunci ucenicii lui Ioan s-au apropiat și L-au întrebat: „De ce noi și fariseii postim adesea, iar ucenicii Tăi nu postesc?“
40009015	Isus le-a spus: „Nuntașii nu se pot întrista când mirele este cu ei, nu-i așa? Dar vor veni zile când mirele nu va mai fi cu ei și atunci ei vor posti.
40009016	Nimeni nu coase un petic de stofă nouă la o haină veche, căci peticul ar trage din haină și ruptura s-ar mări.
40009017	Și nici nu se pune vin nou în burdufuri vechi, căci dacă se va face așa, burdufurile vor plesni, vinul se va vărsa, iar burdufurile vor fi distruse. De aceea, oamenii pun vinul nou în burdufuri noi și se păstrează amândouă.“
40009018	În timp ce Isus spunea aceste lucruri, un conducător al sinagogii a venit la El, a îngenuncheat înaintea Sa și I-a spus: „Fiica mea tocmai a murit. Dar vino și pune-Ți mâna peste ea și va trăi din nou.“
40009019	Isus S-a ridicat și a plecat cu el, împreună cu ucenicii Săi.
40009020	Acolo era o femeie care suferea de doisprezece ani de o hemoragie puternică. Venind din spate, ea I-a atins tivul hainei,
40009021	pentru că își spunea încontinuu: „De-aș putea doar să-I ating haina, mă voi vindeca!“
40009022	Isus S-a întors și văzând-o, i-a spus: „Curaj, femeie! Credința ta te-a vindecat.“ Iar femeia s-a vindecat chiar în clipa aceea.
40009023	Când Isus a ajuns acasă la conducătorul sinagogii, i-a găsit acolo pe cântăreții din fluier care urmau să cânte la înmormântare. Și mai erau și mulți alți oameni care făceau mult zgomot.
40009024	Isus a spus: „Plecați de aici! Căci fata nu este moartă, ci doarme!“ Însă ei au început să râdă de El.
40009025	După ce a fost scoasă afară mulțimea, Isus a intrat, a luat-o pe fată de mână și ea s-a ridicat.
40009026	Iar vestea s-a răspândit în tot ținutul acela.
40009027	După ce Isus a plecat de acolo, doi orbi L-au urmat strigând: „Ai milă de noi, Fiul lui David!“
40009028	Când a intrat în casă, orbii s-au apropiat de El și Isus le-a spus: „Credeți că pot să vă vindec?“ Ei au răspuns: „Da, Doamne!“
40009029	Atingându-le ochii, Isus le-a spus: „Să vi se facă după credința voastră.“
40009030	Și vederea le-a revenit. Apoi Isus le-a poruncit: „Să nu spuneți nimănui nimic!“
40009031	Dar ei au plecat și au răspândit vestea în tot ținutul acela.
40009032	Pe când cei doi plecau, niște oameni I-au adus un mut posedat de demon.
40009033	După ce a fost scos demonul din el, mutul a început să vorbească. Mulțimile au rămas uimite și spuneau: „Nu s-a mai văzut niciodată așa ceva în Israel!“
40009034	Dar fariseii ziceau: „Prin puterea prințului demonilor scoate El demoni!.“
40009035	Isus străbătea toate cetățile și satele, învățând oamenii în sinagogile lor, aducându-le Vestea Bună despre Împărăția lui Dumnezeu și vindecând orice fel de boală și suferință.
40009036	Când Isus a văzut mulțimile de oameni, I s-a făcut milă de ei, pentru că erau istoviți și neajutorați, ca oile fără păstor.
40009037	Atunci le-a spus ucenicilor Săi: „Secerișul este mare, însă lucrătorii sunt puțini;
40009038	așa că rugați pe Domnul secerișului să trimită lucrători la secerișul Său.“
40010001	Isus i-a chemat la El pe cei doisprezece ucenici ai Săi și le-a dat putere să scoată duhurile rele și să vindece orice fel de dureri și de boli.
40010002	Acestea erau numele celor doisprezece apostoli: cel dintâi, Simon (zis Petru) și fratele său, Andrei; Iacov, fiul lui Zebedei și fratele lui, Ioan;
40010003	Filip și Bartolomeu; Toma și Matei, vameșul; Iacov, fiul lui Alfeu și Tadeu;
40010004	Simon Zelotul și Iuda Iscarioteanul, care L-a trădat.
40010005	Pe aceștia doisprezece i-a trimis Isus, poruncindu-le: „Nu mergeți în ținuturile locuite de neevrei și nu intrați în vreo cetate samariteană.
40010006	Ci duceți-vă mai degrabă la oile pierdute ale Israelului
40010007	și predicați spunând: «Împărăția cerurilor este aproape.»
40010008	Vindecați-i pe cei bolnavi, înviați-i pe cei morți, vindecați-i pe leproși și scoateți demonii. Fără plată ați primit aceste binecuvântări, fără plată să dați.
40010009	Nu luați nici aur, nici argint, nici aramă în brâiele voastre.
40010010	Nu luați cu voi traistă pentru drum, nici haine de schimb, nici sandale în plus, nici toiag. Vă spun acest lucru pentru că lucrătorul merită să primească lucrurile de care are nevoie.
40010011	Când intrați într-o cetate sau într-un sat, aflați cine este vrednic să vă primească și stați la el până la plecare.
40010012	Când intrați în casa aceea, salutați-i pe cei ce locuiesc acolo.
40010013	Dacă acea casă este vrednică, pacea voastră să rămână cu ea, iar dacă nu este vrednică, luați-vă înapoi salutul de pace.
40010014	Dacă cineva nu vă primește sau nu vă ascultă cuvintele, plecați din casa sau din cetatea aceea și scuturați-vă praful de pe picioare.
40010015	Vă spun adevărul: în Ziua judecății, va fi mai ușor de îndurat pentru locuitorii Sodomei și Gomorei, decât pentru cetatea aceea.
40010016	Vă trimit ca pe niște oi în mijlocul lupilor. Așa că, fiți prudenți ca șerpii și inocenți ca porumbeii.
40010017	Aveți grijă, căci oamenii vă vor da să fiți judecați și vă vor biciui în sinagogile lor.
40010018	Din cauza Mea, veți fi duși în fața guvernatorilor și împăraților, ca să depuneți mărturie înaintea lor și înaintea neevreilor.
40010019	Iar când vă vor prinde, să nu vă îngrijorați de ceea ce veți spune sau cum veți spune, pentru că vi se vor da chiar în acel moment cuvintele potrivite.
40010020	Amintiți-vă că nu voi veți vorbi, ci Duhul Tatălui vostru va vorbi în voi.
40010021	Fratele își va trimite la moarte fratele, iar părinții, pe copiii lor. Copiii se vor ridica împotriva părinților și-i vor omorî.
40010022	Toți vă vor urî din cauza Numelui Meu. Însă cine îndură până la sfârșit va fi mântuit.
40010023	Când sunteți persecutați într-o cetate, fugiți în alta. Adevărat vă spun că nu veți fi străbătut toate cetățile lui Israel până la venirea Fiului omului.
40010024	Un ucenic nu este mai presus de învățătorul său, nici un sclav mai presus de stăpânul său.
40010025	Ucenicul să fie mulțumit dacă ajunge ca învățătorul său, iar sclavul, ca stăpânul său. Dacă L-au numit Beelzebul pe Stăpânul casei, cu atât mai mult îi vor trata așa pe cei din casa Lui.
40010026	Așa că nu vă temeți de ei. Căci tot ce este acoperit va fi descoperit și tot ce este ascuns va fi făcut cunoscut.
40010027	Ce vă spun Eu la întuneric, voi să spuneți la lumină; și ce vă șoptesc la ureche, voi să strigați de pe acoperișurile caselor.
40010028	Nu vă temeți de cei ce ucid trupul, dar nu pot ucide sufletul. Ci mai degrabă temeți-vă de cel ce poate distruge și sufletul și trupul în iad.
40010029	Nu se pot oare cumpăra două vrăbii cu un ban? Și totuși nici una din ele nu cade la pământ fără voia Tatălui vostru!
40010030	Cât despre voi, până și firele de păr de pe cap vă sunt numărate!
40010031	Deci să nu vă fie teamă, căci voi sunteți mai valoroși decât multe vrăbii!
40010032	Oricine își recunoaște credința în fața oamenilor, va fi recunoscut de Mine în fața Tatălui Meu din ceruri.
40010033	Dar în cazul celui ce neagă în fața oamenilor că Mă cunoaște, voi nega și Eu în fața Tatălui Meu ceresc faptul că-l cunosc.
40010034	Să nu credeți că am venit să aduc pace pe pământ. Nu am venit să aduc pace, ci sabie.
40010035	-
40010036	Am venit să împlinesc aceste cuvinte: «Fiul se va ridica împotriva tatălui, fiica împotriva mamei și nora împotriva soacrei. Iar dușmanii omului vor fi chiar cei din familia sa.»
40010037	Cel ce își iubește tatăl sau mama mai mult decât pe Mine, nu este vrednic de Mine. Nici cel ce își iubește fiul sau fiica mai mult decât pe Mine, nu este vrednic de Mine.
40010038	Cel ce nu-și ia crucea și nu Mă urmează, nu este vrednic de Mine.
40010039	Cel ce încearcă să-și păstreze viața, o va pierde, dar cel ce-și pierde viața din cauza Mea, o va păstra.
40010040	Cel ce vă primește pe voi, Mă primește pe Mine, iar cel ce Mă primește pe Mine, Îl primește pe Cel ce M-a trimis.
40010041	Cel ce primește un profet pentru că acela este profet, va primi răsplata unui profet, și cel ce primește un om bun pentru că acela este un om bun, va primi răsplata unui om bun.
40010042	Oricine va da un pahar cu apă rece unuia dintre acești neînsemnați ucenici ai Mei, pentru că este ucenicul Meu, adevărat vă spun că-și va primi răsplata.“
40011001	După ce a terminat Isus de dat porunci celor doisprezece apostoli, a plecat de acolo pentru a-i învăța pe oameni și pentru a predica în cetățile Galileii.
40011002	Când Ioan, care era în închisoare, a auzit ce făcea Cristos, a trimis vorbă prin ucenicii săi
40011003	să-L întrebe: „Tu ești Acela care vine sau să așteptăm pe altul?“
40011004	Isus le-a răspuns: „Duceți-vă și spuneți-i lui Ioan ceea ce auziți și vedeți:
40011005	orbii văd, șchiopii pot să meargă, leproșii sunt vindecați, surzii aud, morții sunt înviați, iar săracilor li se spune Vestea Bună.
40011006	Fericit este cel pentru care Eu nu sunt o piatră de poticnire!“
40011007	În timp ce ei plecau, Isus a început să vorbească mulțimilor despre Ioan: „Ce-ați ieșit să vedeți în pustie? O trestie îndoindu-se în vânt?
40011008	Atunci ce-ați ieșit să vedeți? Un om îmbrăcat în haine frumoase? Ascultați! Cei ce poartă haine frumoase se află în palatele împăraților.
40011009	Deci, ce-ați ieșit să vedeți? Un profet? Da, vă spun, chiar mai mult decât un profet!
40011010	El este cel despre care vorbește Scriptura când spune: «Iată! Îl trimit pe mesagerul Meu înaintea Ta, El Îți va pregăti calea.»
40011011	Adevărat vă spun că, dintre toți oamenii născuți pe acest pământ, nu a fost niciodată vreunul mai mare decât Ioan Botezătorul. Și totuși, cel mai mic din Împărăția cerurilor este mai mare decât el.
40011012	Din zilele lui Ioan Botezătorul până acum, Împărăția cerurilor a suferit atacuri puternice, oamenii răi au încercat să intre în ea cu forța.
40011013	Căci toți profeții și Legea au profețit, înainte de Ioan, despre Împărăție.
40011014	Și dacă vreți să acceptați ce spun acestea, el este Ilie, cel a cărui venire a fost vestită.
40011015	Cine are urechi de auzit, să audă!
40011016	Cu cine voi asemăna această generație? Seamănă cu niște copii care stau în piețe, strigând unii către ceilalți,
40011017	și spunând: «V-am cântat din fluier, dar n-ați dansat. V-am cântat cântece de jale, dar n-ați bocit.»
40011018	Când a venit Ioan, care nici nu mânca, nici nu bea, au spus: «E posedat de un duh rău!»
40011019	A venit Fiul omului, care mănâncă și bea, iar ei spun: «Uitați-vă la El! Este un mâncăcios și un bețiv! E prieten cu vameșii și cu păcătoșii!» Dar înțelepciunea își dovedește dreptatea prin faptele sale!“
40011020	Apoi Isus a început să mustre cetățile în care fuseseră făcute cele mai multe din minunile Lui, pentru că locuitorii lor nu-și schimbaseră viața și nu încetaseră să păcătuiască.
40011021	„Vai de tine, Horazine! Vai de tine, Betsaida! Pentru că, dacă minunile făcute în voi ar fi avut loc în Tir și Sidon, locuitorii lor de mult și-ar fi schimbat viața. Oamenii aceia ar fi purtat pânză de sac și ar fi turnat cenușă pe ei ca să arate că regretă păcatele pe care le-au comis.
40011022	Dar vă spun că în Ziua judecății va fi mai ușor de îndurat pentru Tir și Sidon decât pentru voi!
40011023	Iar tu, Capernaume, crezi că vei fi înălțat până la cer? Nu, ci vei fi aruncat în iad! Căci dacă minunile făcute în tine ar fi fost făcute în Sodoma, cetatea aceea ar fi dăinuit până în ziua de azi.
40011024	Dar vă spun că în Ziua judecății va fi mai ușor de îndurat pentru cei din Sodoma decât pentru tine.“
40011025	Atunci Isus a spus: „Te laud, Tată, Domn al cerurilor și al pământului, pentru că ai ascuns aceste lucruri de cei înțelepți și pricepuți și le-ai dezvăluit celor simpli.
40011026	Da, Tată, căci aceasta a fost voia Ta.
40011027	Toate Mi-au fost date de către Tatăl Meu; și nimeni nu-L cunoaște pe Fiul, în afară de Tatăl. Și nimeni nu-L cunoaște pe Tatăl, în afară de Fiul și de cel căruia vrea Fiul să i-L descopere.
40011028	Veniți la Mine, toți cei care sunteți obosiți și cărați poveri grele. Eu vă voi da odihnă.
40011029	Luați jugul Meu asupra voastră și învățați de la Mine, pentru că Eu sunt blând și smerit; și veți găsi odihnă pentru sufletele voastre.
40011030	Pentru că jugul pe care vă cer Eu să-l acceptați este ușor, iar povara pe care v-o dau Eu s-o purtați nu este grea.“
40012001	Cam în aceeași vreme, Isus mergea prin lanurile de grâu, într-o zi de sabat. Ucenicilor li s-a făcut foame și au început să smulgă spice de grâu ca să le mănânce.
40012002	Când au văzut fariseii acest lucru, I-au spus: „Iată, ucenicii Tăi fac un lucru care nu este permis de Lege într-o zi de sabat!“
40012003	Atunci Isus le-a răspuns: „Nu ați citit oare ce-au făcut David și cei care erau cu el, atunci când le-a fost foame?
40012004	El a intrat în Casa Domnului și a mâncat pâinea sfântă, dăruită lui Dumnezeu, deși Legea nu le permitea, lui și celor care erau cu el, să o mănânce, ea fiind rezervată preoților.
40012005	Sau n-ați citit în Lege că, în ziua de sabat, preoții încalcă sabatul în Templu și nu sunt considerați vinovați?
40012006	Dar vă spun că aici e cineva mai important decât Templul.
40012007	Dacă ați fi știut ce înseamnă: «Milă vreau, și nu jertfe», nu i-ați fi condamnat pe cei nevinovați!
40012008	Pentru că Fiul omului este Domn al sabatului.“
40012009	Apoi Isus a plecat de acolo și a intrat în sinagoga lor.
40012010	Era acolo un om cu mâna paralizată. Pentru a-L putea acuza, ei L-au întrebat: „Este permis să vindeci în ziua de sabat?“
40012011	Isus a răspuns: „Dacă unul dintre voi are o oaie și în ziua de sabat oaia cade într-o groapă, nu o apucați și o ridicați afară din groapă?
40012012	Cu siguranță, un om este mai important decât o oaie! Deci este permis să faci bine în ziua de sabat!“
40012013	Apoi Isus i-a spus omului cu mâna paralizată: „Întinde-ți mâna!“, iar omul a întins-o și mâna s-a însănătoșit, făcându-se la fel ca mâna cealaltă.
40012014	Fariseii au ieșit afară și au început să facă planuri pentru a-L ucide.
40012015	Isus a aflat și a plecat de acolo. L-au urmat mari mulțimi de oameni, iar El i-a vindecat pe toți
40012016	și le-a poruncit să nu spună și altora cine era El,
40012017	pentru a se împlini ceea ce fusese spus prin profetul Isaia:
40012018	„Acesta este Slujitorul Meu, pe care L-am ales, Fiul Meu iubit în care Îmi găsesc plăcerea! Voi pune Duhul Meu peste El și va vesti popoarelor judecata.
40012019	El nu Se va certa și nu va striga, iar oamenii nu-I vor auzi glasul pe străzi.
40012020	El nu va rupe o trestie îndoită, nici nu va stinge o lampă care pâlpâie, până la victoria judecății.
40012021	Toate popoarele își vor pune speranța în El.“
40012022	Atunci I-au adus un om orb și mut, posedat de un demon, iar Isus l-a vindecat. Și omul a început să vorbească și să vadă.
40012023	Mulțimile, uimite, au început să spună: „Ar putea fi acesta Fiul lui David?“
40012024	Când au auzit fariseii acest lucru, au zis: „El scoate demonii prin puterea lui Beelzebul, prințul demonilor.“
40012025	Isus, știindu-le gândurile, le-a spus: „Orice împărăție dezbinată va fi distrusă. Și nici o cetate sau casă dezbinată nu va dăinui.
40012026	Și dacă Satan îi scoate pe demonii lui, este dezbinat împotriva lui însuși. Atunci cum va dăinui împărăția lui?
40012027	Dacă Eu scot demonii prin puterea lui Beelzebul, ucenicii voștri prin a cui putere îi scot? Chiar ei vă vor dovedi că greșiți.
40012028	Pe de altă parte, dacă Eu scot demoni prin puterea Duhului lui Dumnezeu, atunci Împărăția lui Dumnezeu a venit deja peste voi.
40012029	Cum poate intra cineva în casa unui om puternic și să-l jefuiască, fără să-l lege mai întâi? Numai atunci va putea să-i fure din casă.
40012030	Cine nu este cu Mine este împotriva Mea, iar cine nu strânge cu Mine risipește.
40012031	De aceea, vă spun că orice păcat și orice fel de cuvinte defăimătoare pot fi iertate oamenilor; numai cele împotriva Duhului nu pot fi iertate.
40012032	Oricine vorbește împotriva Fiului omului poate fi iertat, dar nici o blasfemie împotriva Sfântului Duh nu poate fi iertată, nici în lumea aceasta, nici în cea viitoare.
40012033	Vă trebuie un pom bun ca să dea rod bun. Dacă aveți un pom rău, va da roade rele. Căci pomul se cunoaște după rodul său.
40012034	Pui de șerpi! Cum puteți să spuneți lucruri bune, când voi sunteți răi? Cuvintele omului vin din ceea ce este în inima lui.
40012035	Un om bun scoate lucrurile bune adunate în el, pe când un om rău scoate lucrurile rele adunate în el.
40012036	Dar vă spun că, în Ziua judecății, oamenii vor da socoteală pentru fiecare cuvânt fără rost pe care l-au spus.
40012037	Cuvintele tale sunt cele care te vor găsi nevinovat sau te vor condamna.“
40012038	Atunci niște învățători ai Legii și niște farisei I-au zis: „Învățătorule, vrem să vedem un semn făcut de Tine!“
40012039	Dar El le-a răspuns: „Această generație rea și necredincioasă caută un semn. Dar nu i se va da nici un semn, în afară de semnul profetului Iona.
40012040	Așa cum Iona a stat în pântecele acelui pește uriaș timp de trei zile și trei nopți, așa va sta și Fiul omului în inima pământului trei zile și trei nopți.
40012041	În Ziua judecății, locuitorii Ninivei se vor ridica o dată cu această generație și o vor acuza, pentru că ei și-au schimbat inima și viața în urma celor predicate de Iona. Și iată că aici este Cineva mai important decât Iona!
40012042	În Ziua judecății, împărăteasa din sud se va ridica alături de această generație ca să o acuze, pentru că ea a venit de la marginile pământului să audă înțelepciunea lui Solomon. Dar aici este Cineva mai important decât Solomon.
40012043	Când un duh rău iese din trupul unui om, umblă prin locuri secetoase, căutând odihnă, dar n-o poate găsi.
40012044	Și atunci spune: «Mă voi întoarce în casa din care am plecat». Se întoarce și o găsește goală, măturată și în ordine.
40012045	Apoi se duce și mai aduce cu el alte șapte duhuri, care sunt și mai rele. Și intră toate și locuiesc acolo, iar starea omului ajunge și mai rea decât era înainte.“
40012046	În timp ce Isus vorbea mulțimilor, au venit mama și frații Lui și stăteau afară pentru că vroiau să-I vorbească.
40012047	Cineva i-a spus: „Mama Ta și frații Tăi stau afară și vor să-Ți vorbească!“
40012048	Isus i-a răspuns celui care vorbise: „Cine este mama Mea și cine sunt frații Mei?“
40012049	Apoi, arătând spre ucenicii Săi, a spus: „Iată-i pe mama Mea și pe frații Mei!
40012050	Căci oricine face voia Tatălui Meu din ceruri este fratele, sora și mama Mea!“
40013001	În aceeași zi, Isus a ieșit din casă și S-a așezat pe țărmul mării.
40013002	Mulțimi mari de oameni s-au strâns în jurul Lui, așa că S-a suit într-o barcă și a stat jos, în timp ce mulțimea stătea pe țărm.
40013003	Le-a vorbit despre multe lucruri, folosind pilde. El a spus: „Un fermier a ieșit să semene.
40013004	În timp ce semăna, niște semințe au căzut lângă drum și păsările au venit și le-au mâncat.
40013005	Alte semințe au căzut pe locuri stâncoase, unde nu era mult pământ. Au răsărit imediat pentru că pământul nu era destul de adânc.
40013006	Dar când a răsărit soarele, s-au veștejit și, pentru că nu aveau rădăcini, s-au uscat.
40013007	Alte semințe au căzut între spini, care au crescut și le-au înăbușit.
40013008	Iar altele au căzut pe pământ bun și au dat o recoltă de o sută, de șaizeci sau de treizeci de ori mai mare decât ceea ce fusese semănat.
40013009	Cine are urechi de auzit, să audă!“
40013010	Ucenicii Săi s-au apropiat și L-au întrebat: „De ce le vorbești în pilde?“
40013011	Isus le-a răspuns: „Numai vouă vi s-a dat dreptul de a cunoaște tainele Împărăției cerurilor, nu și celorlalți.
40013012	Celui ce are, i se va da și va avea mai mult decât are nevoie. Dar celui ce nu are, i se va lua până și puținul pe care-l are.
40013013	De aceea le vorbesc în pilde: căci ei, cu toate că văd, nu văd cu adevărat, și, cu toate că aud, nu aud sau nu înțeleg cu adevărat.
40013014	Pentru ca în ei să se împlinească profeția lui Isaia: «Veți tot asculta, dar nu veți înțelege. Vă veți tot uita și nu veți vedea.
40013015	Căci inima acestor oameni este împietrită. Și-au acoperit urechile, și-au închis ochii, ca nu cumva să vadă și să audă, să înțeleagă și să se întoarcă la Mine, iar Eu să-i vindec.»
40013016	Fericiți sunteți voi, pentru că ochii voștri văd și urechile voastre aud!
40013017	Vă spun adevărul: mulți profeți și oameni drepți au vrut să vadă lucrurile pe care le vedeți voi, dar nu le-au văzut; și au vrut să audă ce auziți voi, dar nu au auzit.
40013018	Ascultați deci înțelesul pildei semănătorului.
40013019	Sămânța căzută lângă drum este cel ce aude vestea despre Împărăție și nu o înțelege: Cel Rău vine și ia ce a fost sădit în inima sa.
40013020	Sămânța care a căzut pe locuri stâncoase este cel ce aude cuvântul și-l primește imediat și cu bucurie.
40013021	Dar nu rămâne mult, pentru că nu îl lasă să pătrundă adânc în inima sa. Iar când vin necazurile și persecuțiile din cauza cuvântului, imediat renunță.
40013022	Sămânța căzută între spini este cel ce aude cuvântul, dar vin grijile acestei vieți și falsa strălucire a bogăției și înăbușă cuvântul, care nu dă roade.
40013023	Sămânța care a căzut pe pământ bun este cel ce aude și înțelege cuvântul și dă o recoltă de o sută, de șaizeci sau de treizeci de ori mai mare.“
40013024	Isus le-a spus altă pildă: „Împărăția cerurilor este ca omul care a semănat sămânța bună pe ogorul său.
40013025	Dar în timp ce toți dormeau, a venit dușmanul său, a semănat neghină între grâu și a plecat.
40013026	Când grâul a înmugurit și a crescut, a apărut și neghina o dată cu el.
40013027	Slujitorii au venit la stăpânul lor și i-au spus: «Stăpâne, ai semănat sămânță bună pe ogorul tău, nu-i așa? Atunci de unde are și neghină?»
40013028	El le-a răspuns: «Un dușman a făcut asta!» Iar slujitorii l-au întrebat: «Vrei să mergem pe câmp să smulgem neghina?»
40013029	Stăpânul le-a zis: «Nu, pentru că atunci când smulgeți neghina s-ar putea să smulgeți și grâul o dată cu ea.
40013030	Lăsați-le să crească până la seceriș, iar la timpul recoltei le voi spune secerătorilor: «Strângeți mai întâi neghina, legați-o în snopi ca s-o ardem, iar grâul strângeți-l în grânarul meu.»“
40013031	Isus le-a spus o altă pildă: „Împărăția cerurilor este ca un bob de muștar pe care cineva l-a însămânțat în ogorul său.
40013032	Este cea mai mică dintre toate semințele, dar când crește ajunge cea mai mare dintre toate plantele. Devine un copac, unde vin păsările și-și fac cuiburi pe ramurile sale!“
40013033	Le-a spus încă o pildă: „Împărăția cerurilor este precum drojdia pe care o femeie a amestecat-o cu trei măsuri de făină, lăsând apoi întreg aluatul să crească.“
40013034	Isus a spus mulțimilor toate aceste lucruri în pilde. De fapt, nu le vorbea decât în pilde,
40013035	pentru ca să se împlinească ceea ce fusese spus prin profet: „Îmi voi deschide gura și voi vorbi în pilde, spunând lucruri ascunse încă de la crearea lumii!“
40013036	Apoi Isus a dat drumul mulțimilor și S-a dus în casă. Ucenicii Săi s-au apropiat și I-au zis: „Spune-ne: ce înțeles are pilda neghinei?“
40013037	Isus le-a răspuns: „Cel ce seamănă sămânța cea bună este Fiul omului.
40013038	Ogorul este lumea. Iar sămânța cea bună sunt cei care aparțin Împărăției. Neghina sunt cei care aparțin Celui Rău.
40013039	Dușmanul care a semănat neghina este Diavolul, recoltatul este sfârșitul lumii, iar secerătorii sunt îngerii.
40013040	Căci după cum neghina a fost strânsă și aruncată în foc, așa va fi și la sfârșitul lumii.
40013041	Fiul omului Își va trimite îngerii și ei îi vor strânge în afara Împărăției Sale pe toți cei care i-au făcut pe oameni să păcătuiască și pe cei care fac ce este rău
40013042	și îi vor arunca în cuptorul încins. Acolo vor fi plânsete și scrâșnet de dinți.
40013043	Iar cei drepți vor străluci ca soarele în Împărăția Tatălui lor. Cine are urechi de auzit, să audă!
40013044	Împărăția cerurilor este ca o comoară îngropată pe câmp. Un om a găsit-o și a îngropat-o la loc. A fost atât de fericit încât s-a dus, a vândut tot ce avea și a cumpărat acel ogor.
40013045	Tot așa, Împărăția cerurilor este ca un negustor care caută perle fine.
40013046	Când a găsit o perlă foarte scumpă, s-a dus, a vândut tot ce avea și a cumpărat-o.
40013047	Împărăția cerurilor este asemenea unui năvod aruncat în mare și care a prins tot felul de pești.
40013048	Când s-a umplut, pescarii l-au tras la țărm, s-au așezat și au ales peștii buni și i-au pus în coșuri, iar pe cei răi i-au aruncat.
40013049	Așa va fi și la sfârșitul lumii. Îngerii vor veni, îi vor despărți pe cei răi de cei drepți,
40013050	și-i vor arunca în cuptorul încins. Acolo vor fi plânsete și scrâșnet de dinți.“
40013051	Isus i-a întrebat pe ucenici: „Ați înțeles voi toate aceste lucruri?“ Ei au răspuns: „Da, le-am înțeles.“
40013052	El le-a zis: „De aceea, orice învățător al Legii care a fost învățat despre Împărăția cerurilor este ca un gospodar care scoate lucruri noi, dar și lucruri vechi, din cămara sa.“
40013053	După ce a terminat de spus aceste pilde, Isus a plecat de acolo
40013054	și S-a dus în cetatea Sa natală. A început să-i învețe pe oameni în sinagoga lor. Toți erau uimiți și întrebau: „De unde are El toată înțelepciunea și minunile acestea?
40013055	Nu este El fiul tâmplarului? Nu este Maria mama Lui și nu sunt frații Săi Iacov, Iosif, Simon și Iuda?
40013056	Și nu sunt toate surorile Lui cu noi? Atunci de unde are El toate acestea?“
40013057	Și din această cauză, le era greu să creadă în El. Isus le-a spus: „Nici un profet nu este prețuit în cetatea sau în casa lui.“
40013058	Așa că nu a făcut multe minuni acolo, pentru că ei nu credeau.
40014001	În acest timp, Irod, guvernatorul Galileii, a auzit veștile despre Isus.
40014002	El le-a spus slujitorilor săi: „Acest om este Ioan Botezătorul; s-a sculat din morți și de aceea poate face toate aceste minuni!“
40014003	Cu ceva timp în urmă, Irod îl arestase pe Ioan, punându-l în lanțuri și aruncându-l în închisoare, la cererea Irodiadei, soția fratelui său, Filip.
40014004	Ioan îi spusese de mai multe ori: „Nu-ți este permis să te căsătorești cu ea.“
40014005	De aceea ar fi vrut să-l omoare, însă îi era teamă de mulțimea care-l considera pe Ioan un profet.
40014006	De ziua lui Irod, fata Irodiadei a dansat pentru el și oaspeții săi. Lui Irod i-a plăcut atât de mult,
40014007	încât a promis prin jurământ că-i va da orice va cere.
40014008	Îndemnată de mama sa, ea i-a spus: „Dă-mi capul lui Ioan Botezătorul pe o tavă!“
40014009	Cu toate că s-a întristat foarte mult, a poruncit ca dorința să-i fie îndeplinită, din cauza jurământului său și a oaspeților.
40014010	A trimis niște oameni în închisoare să-i taie capul lui Ioan.
40014011	Capul a fost adus pe o tavă și dat fetei, care l-a dus mamei sale.
40014012	Ucenicii lui Ioan au venit, i-au luat trupul și l-au îngropat; apoi s-au dus și I-au spus lui Isus.
40014013	Când a aflat Isus, a plecat de acolo singur, într-o barcă, spre un ținut pustiu. Mulțimile au auzit aceasta și L-au urmat pe jos din cetățile lor.
40014014	Când a ajuns pe țărm și a văzut o mare mulțime de oameni, lui Isus I s-a făcut milă și i-a vindecat pe cei care erau bolnavi.
40014015	Cum s-a înserat, ucenicii au venit la El și I-au spus: „Locul acesta este pustiu și e târziu.
40014016	Dă drumul mulțimilor să meargă în sate, să-și cumpere mâncare!“ Dar Isus le-a zis: „Nu trebuie să plece. Dați-le voi să mănânce!“
40014017	Ucenicii I-au spus: „Nu avem decât cinci pâini și doi pești!“
40014018	Atunci Isus a zis: „Aduceți-Mi-le aici!“
40014019	A poruncit mulțimilor să se așeze pe iarbă. Și ținând în mână cele cinci pâini și cei doi pești, Și-a ridicat privirea spre cer și I-a mulțumit lui Dumnezeu pentru mâncare. Apoi, a rupt pâinea și a dat-o ucenicilor Săi, iar ucenicii au dat-o oamenilor.
40014020	Toți au mâncat și s-au săturat. Când au terminat, ucenicii au umplut douăsprezece coșuri cu resturile rămase.
40014021	Erau cinci mii de bărbați care au mâncat, fără să mai fie numărate femeile și copiii.
40014022	Îndată după aceea, Isus i-a pus pe ucenici să urce în barcă și să treacă de cealaltă parte a mării, înaintea Lui, în timp ce El dădea drumul mulțimilor.
40014023	După ce a dat drumul mulțimilor, a mers pe munte, la o parte, să Se roage. La venirea serii, El era acolo singur.
40014024	Barca era deja la mare depărtare de țărm, fiind clătinată de valuri, pentru că plutea contra vântului.
40014025	Între orele trei și șase dimineața, Isus a venit către ei, mergând pe mare.
40014026	Ucenicii Săi, văzându-L mergând pe mare, s-au îngrozit și au zis: „Este o stafie!“ Și au țipat de frică.
40014027	Imediat, Isus le-a vorbit: „Curaj, Eu sunt! Nu vă temeți!“
40014028	Petru I-a răspuns: „Doamne, dacă ești Tu, poruncește-mi să vin către Tine pe apă!“
40014029	Isus i-a spus: „Vino!“ Petru s-a dat jos din barcă și a mers pe apă, către Isus.
40014030	Dar când a văzut ce puternic era vântul, i s-a făcut frică. A început să se scufunde și a strigat: „Doamne, salvează-mă!“
40014031	Imediat, Isus a întins mâna și l-a prins, spunându-i: „Puțin credinciosule, de ce te-ai îndoit?“
40014032	Când s-au urcat în barcă, vântul s-a oprit.
40014033	Și cei din barcă I s-au închinat, spunând: „Ești cu adevărat Fiul lui Dumnezeu!“
40014034	Au trecut marea și au ajuns pe țărmul Ghenezaretului.
40014035	Când locuitorii acelui ținut L-au recunoscut pe Isus, au trimis vorbă către tot ținutul înconjurător. Așa că I-au adus toți bolnavii
40014036	și L-au implorat să le dea voie numai să-I atingă marginea hainei. Și toți cei care au atins-o s-au vindecat.
40015001	Apoi niște farisei și învățători ai Legii din Ierusalim s-au apropiat de Isus și L-au întrebat:
40015002	„De ce încalcă ucenicii Tăi legile moștenite de la strămoșii noștri și nu-și spală mâinile înainte de masă?“
40015003	Drept răspuns, Isus i-a întrebat: „Dar voi de ce încălcați porunca lui Dumnezeu, de dragul regulilor voastre?
40015004	Căci Dumnezeu a spus: «Respectă-i pe tatăl tău și pe mama ta!» și «Oricine își vorbește de rău tatăl sau mama trebuie să fie pedepsit cu moartea!»
40015005	Dar voi ziceți: Oricine spune tatălui sau mamei sale: «Nu te pot ajuta, căci tot ce am și cu ce v-aș fi putut ajuta este pus deoparte pentru Dumnezeu»,
40015006	nu trebuie să-și respecte tatăl.“ Așa că ați desființat porunca lui Dumnezeu, de dragul acestor reguli pe care le aveți.
40015007	Ipocriților! Bine a zis Isaia când a profețit despre voi, spunând:
40015008	«Poporul acesta Mă onorează doar cu buzele, dar departe de Mine le sunt inimile.
40015009	Închinarea lor este lipsită de rost, pentru că învățătura dată de ei oamenilor constă în reguli făcute de om!»“
40015010	Isus a chemat mulțimea la El și a spus: „Ascultați și înțelegeți!
40015011	Nu ceea ce intră în gura omului îl face necurat, ci mai degrabă ceea ce iese din gura sa.“
40015012	Apoi ucenicii Lui s-au apropiat și I-au zis: „Știi că fariseii s-au simțit jigniți când au auzit ce-ai spus?“
40015013	Isus le-a răspuns: „Orice plantă care nu a fost sădită de Tatăl Meu ceresc va fi smulsă.
40015014	Așa că, lăsați-i! Sunt orbi care-i conduc pe ceilalți orbi. Iar dacă un orb conduce un alt orb, amândoi vor cădea într-un șanț.“
40015015	„Spune-ne înțelesul acelei pilde!“, a zis Petru.
40015016	Isus a răspuns: „Nici voi nu înțelegeți?
40015017	Nu pricepeți că orice intră pe gură, în stomac, este dat apoi afară?
40015018	Ce iese din gură vine din inimă. Și ce vine din inimă îl face pe om să nu fie acceptat de Dumnezeu.
40015019	Căci din inimă vin toate relele: gândurile rele, adulterul, uciderea, desfrânarea, furtul, mărturia mincinoasă și defăimarea.
40015020	Acestea îl fac pe om să nu fie acceptat de Dumnezeu. Dar mâncatul cu mâinile nespălate nu îl face pe om inacceptabil înaintea lui Dumnezeu.“
40015021	Isus a plecat de acolo și s-a dus în ținutul Tirului și al Sidonului.
40015022	O femeie canaanită din acel ținut a ieșit afară și a început să strige: „Ai milă de mine, Doamne, Fiu al lui David! Fiica mea este posedată de un demon și suferă mult!“
40015023	Isus nu i-a dat nici un răspuns, așa că ucenicii au venit la El și au început să-L roage, spunând: „Trimite-o de aici! Vine după noi și strigă.“
40015024	Isus a răspuns: „Sunt trimis doar pentru oile pierdute ale poporului lui Israel!“
40015025	Atunci femeia a venit, I s-a închinat și a spus: „Doamne, ajută-mă!“
40015026	Isus i-a spus: „Nu este bine să iei mâncarea copiilor și s-o dai la câini!“
40015027	„Așa este, Doamne!“, spuse ea. „Dar până și câinii mănâncă firimiturile care cad de la masa stăpânilor lor!“
40015028	Isus i-a zis: „Femeie, mare este credința ta! Fie ca dorința să ți se îndeplinească!“ Chiar atunci fiica ei a fost vindecată.
40015029	Isus a plecat de acolo și S-a dus pe țărmul mării Galileii. S-a urcat pe un deal și a stat jos.
40015030	Mari mulțimi de oameni au venit la Isus, aducând cu ei șchiopi, orbi, infirmi, surdo-muți și alți bolnavi, pe care i-au așezat la picioarele Sale. Și Isus i-a vindecat.
40015031	Mulțimea a rămas uimită văzând muți care vorbeau, infirmi care erau din nou sănătoși, șchiopi care mergeau bine și orbi care vedeau. Și oamenii L-au lăudat pe Dumnezeul lui Israel.
40015032	Isus i-a chemat pe ucenici și le-a spus: „Mi-e milă de acești oameni. Sunt cu Mine de trei zile și nu au nimic să mănânce. Nu vreau să le dau drumul înfometați pentru că s-ar putea să leșine pe drum.“
40015033	Ucenicii I-au zis: „De unde să luăm destulă pâine să hrănim această mare mulțime, într-un loc pustiu ca acesta?“
40015034	Isus i-a întrebat: „Câte pâini aveți?“ „Șapte pâini și câțiva peștișori“, au răspuns ei.
40015035	Isus a poruncit mulțimii să stea jos, pe pământ.
40015036	Apoi, a luat cele șapte pâini și peștii și I-a mulțumit lui Dumnezeu. Le-a împărțit și a început să le dea ucenicilor, iar ucenicii le-au dat oamenilor.
40015037	Toți au mâncat până s-au săturat. Apoi ucenicii au strâns resturile în șapte coșuri.
40015038	Erau acolo patru mii de bărbați care au mâncat, fără a se mai pune la socoteală femeile și copiii.
40015039	După ce a dat drumul mulțimilor, Isus S-a urcat într-o barcă și a trecut în ținutul Magdalei.
40016001	Fariseii și saducheii au venit să-L pună la încercare pe Isus și I-au cerut să le arate un semn din cer.
40016002	Isus le-a spus: „La apusul soarelui spuneți: «Cerul este roșu, deci va fi vreme frumoasă.»
40016003	Iar la răsărit spuneți: «Cerul este roșu-întunecat, deci astăzi va ploua.» Puteți deosebi semnele de pe cer, dar nu și pe cele ale vremurilor în care trăim.
40016004	O generație rea și necredincioasă cere un semn. Dar nu i se va da decât semnul lui Iona.“ Apoi Isus i-a lăsat și a plecat.
40016005	Ucenicii Lui au trecut pe țărmul celălalt al mării, uitând să ia pâine.
40016006	Isus le-a zis: „Fiți atenți și păziți-vă de aluatul fariseilor și al saducheilor.“
40016007	Ucenicii au început să vorbească între ei: „Spune asta pentru că am uitat să luăm pâine.“
40016008	Isus, știind ce gândeau, le-a spus: „Oameni cu credința mică, de ce vorbiți între voi despre faptul că nu aveți pâine?
40016009	Tot nu înțelegeți? Sau nu vă mai amintiți de cele cinci pâini, pentru cei cinci mii de oameni și câte coșuri ați umplut cu resturile?
40016010	Și nu mai țineți minte cele șapte pâini pentru hrănirea celor patru mii de oameni și câte coșuri ați umplut cu resturile?
40016011	De ce nu înțelegeți că nu vorbeam despre pâine? Am spus să vă păziți de aluatul fariseilor și al saducheilor.“
40016012	Atunci au înțeles ce vroia El să spună: să se păzească de învățăturile fariseilor și ale saducheilor, și nu de aluatul pentru pâine.
40016013	Când a ajuns în ținutul Cezareii lui Filip, Isus i-a întrebat pe ucenici: „Cine spun oamenii că sunt Eu, Fiul omului?“
40016014	Ei au zis: „Unii spun că ești Ioan Botezătorul, alții că ești Ilie, iar alții spun că ești Ieremia sau unul dintre profeți.“
40016015	„Dar voi cine ziceți că sunt?“, i-a întrebat Isus.
40016016	„Tu ești Cristosul, Fiul lui Dumnezeu cel viu“, i-a răspuns Petru.
40016017	Isus i-a zis: „Fericit ești tu, Simone, fiul lui Iona, pentru că nu o ființă omenească ți-a descoperit acest lucru, ci Tatăl Meu din ceruri.
40016018	Îți spun că tu ești Petru și pe această piatră Îmi voi clădi Biserica, iar porțile iadului nu o vor învinge.
40016019	Îți voi da cheile Împărăției cerurilor, iar orice vei lega pe pământ, Dumnezeu va lega în ceruri și orice vei dezlega pe pământ, Dumnezeu va dezlega în ceruri.“
40016020	Apoi le-a poruncit ucenicilor să nu spună nimănui că El este Cristosul.
40016021	Din momentul acela, Isus a început să le spună ucenicilor că El trebuie să meargă la Ierusalim și acolo trebuie să îndure multe lucruri din partea bătrânilor poporului, a conducătorilor preoților și a învățătorilor Legii. Le-a spus că va fi omorât și că a treia zi va învia dintre cei morți.
40016022	Petru L-a luat deoparte și a început să-L mustre: „Doamne, să Te ferească cerul! Asta nu trebuie să Ți se întâmple niciodată!“
40016023	Isus S-a întors spre el și i-a zis: „Dă-te la o parte, Satan! Ești o piedică pentru Mine. Căci nu gândești așa cum gândește Dumnezeu, ci gândești așa cum gândesc oamenii!“
40016024	Apoi Isus le-a spus ucenicilor: „Dacă vrea cineva să vină după Mine, va trebui să renunțe la dorințele sale, să-și poarte crucea și să Mă urmeze!
40016025	Oricine vrea să-și salveze viața o va pierde și oricine își pierde viața din cauza Mea o va găsi.
40016026	Ce folos ar avea cel ce ar cuceri lumea, dar și-ar pierde viața? Ce poate oferi un om în schimbul vieții sale, o dată ce-a pierdut-o?
40016027	Iar Fiul omului va veni în slava Tatălui Său, cu îngerii Săi și va răsplăti fiecărui om după faptele sale.
40016028	Adevărat vă spun că sunt aici câțiva care nu vor muri până nu-L vor vedea pe Fiul omului venind în Împărăția Sa“.
40017001	Șase zile mai târziu, Isus i-a luat pe Petru, pe Iacov și pe Ioan, fratele lui și i-a dus pe un munte înalt, ca să fie singuri.
40017002	Atunci, înfățișarea I s-a schimbat chiar în fața lor. Fața Îi strălucea ca soarele și hainele I s-au făcut albe ca lumina.
40017003	Deodată au apărut în fața lor Moise și Ilie și au început să stea de vorbă cu Isus.
40017004	Petru I-a spus lui Isus: „Doamne, este bine că suntem aici! Dacă vrei, voi face trei corturi aici: unul pentru Tine, unul pentru Moise și unul pentru Ilie!“
40017005	În timp ce Petru încă mai vorbea, un nor strălucitor i-a învăluit și o voce din nor a spus: „Acesta este Fiul Meu preaiubit în care Îmi găsesc plăcerea! De El să ascultați!“
40017006	Când au auzit ucenicii, s-au speriat atât de rău, încât au căzut cu fețele la pământ.
40017007	Apoi Isus a venit și i-a atins, spunându-le: „Ridicați-vă și să nu vă fie teamă!“
40017008	Când și-au ridicat privirea, n-au mai văzut pe nimeni altcineva, în afară de Isus.
40017009	În timp ce coborau de pe munte, Isus le-a poruncit: „Să nu spuneți nimănui ce-ați văzut, până la învierea Fiului omului dintre cei morți.“
40017010	„Atunci de ce spun învățătorii Legii că Ilie trebuie să vină primul?“, L-au întrebat ucenicii.
40017011	Isus le-a răspuns: „Ilie va veni și va pune totul în ordine.
40017012	Dar Eu vă spun că Ilie a și venit, însă ei nu l-au recunoscut și s-au purtat cu el după cum le-a plăcut. La fel va suferi și Fiul omului în mâinile lor.“
40017013	Și ucenicii au înțeles că le vorbea despre Ioan Botezătorul.
40017014	Când S-a întors la mulțime, un om a venit la Isus și a îngenuncheat în fața Lui.
40017015	Omul i-a zis: „Doamne, ai milă de fiul meu! Este epileptic și suferă mult. Adesea cade în foc sau în apă.
40017016	L-am adus ucenicilor Tăi, dar nu l-au putut vindeca.“
40017017	Isus a răspuns: „Oameni necredincioși, care umblați pe căi greșite! Cât trebuie să mai stau cu voi? Cât o să vă mai rabd? Aduceți băiatul la Mine!“
40017018	Și Isus a poruncit duhului rău, care a ieșit afară din el. Așa că băiatul s-a vindecat chiar în clipa aceea.
40017019	Apoi ucenicii au venit la Isus, L-au luat deoparte și L-au întrebat: „Noi de ce nu am putut să scoatem duhul rău?“
40017020	Isus le-a spus: „Pentru că aveți prea puțină credință. Vă spun adevărul: dacă ați avea credință cât un bob de muștar, ați putea spune acestui munte: «Mută-te de aici, acolo!» și s-ar muta. Și nimic nu ar fi imposibil pentru voi.“
40017021	-
40017022	Când s-au adunat în Galileea, Isus le-a spus: „Fiul omului va fi dat pe mâna oamenilor.
40017023	Ei Îl vor omorî, dar în a treia zi va învia.“ Ucenicii s-au întristat foarte mult.
40017024	Când au intrat în Capernaum, cei ce strângeau taxele pentru Templu s-au apropiat de Petru și l-au întrebat: „Învățătorul vostru nu plătește taxa pentru Templu?“
40017025	„Ba da“, i-a zis Petru. După ce a intrat în casă, Isus a vorbit primul și a spus: „Tu ce crezi, Simone? De la cine strâng împărații pământului taxe sau tribut? De la fiii lor sau de la străini?“
40017026	„De la străini!“, a răspuns Petru. Isus i-a spus: „Deci fiii lor sunt scutiți de taxe.
40017027	Dar, ca să nu provocăm necazuri, du-te la mare, aruncă-ți undița și scoate afară primul pește pe care-l vei prinde, deschide-i gura și vei găsi o monedă de patru drahme. Ia-o și dă-o din partea Mea și a ta!“
40018001	Atunci ucenicii au venit la Isus și I-au spus: „Cine este cel mai important în Împărăția cerurilor?“
40018002	Isus a chemat un copil la El, l-a pus să stea în fața lor
40018003	și a zis: „Vă spun adevărul: până nu vă veți schimba și nu veți fi asemenea unor copilași, nu veți intra în Împărăția cerurilor.
40018004	De aceea, oricine va fi umil ca acest copil, va fi cel mai important în Împărăția cerurilor.
40018005	Și oricine primește cu bucurie un astfel de copil în Numele Meu, pe Mine Mă primește.
40018006	Iar pentru cel care este o piedică în calea acestor oameni simpli care cred în Mine, va fi mai bine să i se lege de gât o piatră de moară și să fie înecat în adâncul mării.
40018007	Vai de oamenii din lume, din cauza lucrurilor care-i fac să păcătuiască! Întotdeauna vor fi ocazii de a păcătui. Dar vai de cel prin care vin aceste ocazii de a păcătui!
40018008	Dacă mâna ta sau piciorul tău te face să păcătuiești, taie-l și aruncă-l! Mai bine să intri în viața eternă fără o mână sau fără un picior, decât să ai amândouă mâinile și picioarele, dar să fii aruncat în focul etern.
40018009	Și dacă ochiul tău te face să păcătuiești, scoate-l și aruncă-l! Mai bine să intri în viața eternă doar cu un ochi, decât să ai amândoi ochii și să fii aruncat în focul iadului.
40018010	Aveți grijă să nu disprețuiți pe nici unul dintre acești micuți. Vă spun că ei au îngeri în cer, îngeri care Îl văd mereu pe Tatăl Meu din ceruri.
40018011	-
40018012	Spuneți-Mi: voi ce credeți? Dacă un om are o sută de oi și una dintre ele se rătăcește, nu le va lăsa el pe cele nouăzeci și nouă și se va duce să o găsească pe cea rătăcită?
40018013	Ba da! Vă spun adevărul: atunci când o găsește, va fi mai fericit pentru ea, decât pentru cele nouăzeci și nouă care nu s-au pierdut.
40018014	Tot așa, Tatăl vostru din ceruri nu vrea să se rătăcească nici una din aceste ființe aparent lipsite de importanță.
40018015	Dacă fratele tău păcătuiește împotriva ta, du-te și vorbește-i între patru ochi despre greșeala lui. Dacă te ascultă, ți-ai câștigat din nou fratele.
40018016	Dar dacă nu te ascultă, mai ia cu tine una sau două persoane, pentru ca orice se spune să poată fi susținut de spusele a doi sau trei martori.
40018017	Dacă fratele tău nu-i va asculta nici pe martori, atunci spune lucrul acesta Bisericii. Dacă nu ascultă nici de Biserică, atunci poartă-te cu el ca și cum ar fi un necredincios sau un vameș.
40018018	Vă spun adevărul: orice legați pe pământ este legat în ceruri și orice dezlegați pe pământ este dezlegat în ceruri.
40018019	Vă spun adevărul: dacă doi dintre voi se înțeleg aici, pe pământ, să se roage pentru un lucru, acesta le va fi dat de Tatăl Meu din ceruri.
40018020	Pentru că oriunde sunt doi sau trei oameni adunați în Numele Meu, acolo sunt și Eu în mijlocul lor.“
40018021	Petru a venit la Isus și I-a spus: „Doamne, dacă fratele meu păcătuiește împotriva mea, de câte ori să-l iert? Până la șapte ori?“
40018022	Isus i-a zis: „Nu-ți spun că de șapte ori, ci, mai degrabă, de șaptezeci de ori câte șapte!
40018023	Împărăția cerurilor se aseamănă cu un împărat care a hotărât să-și strângă datoriile de la slujitorii săi.
40018024	Când a început să facă socoteala, i-au adus un om care îi datora cincizeci de milioane de monede de argint.
40018025	De vreme ce omul nu avea ce să-i dea înapoi, stăpânul a hotărât ca acesta să fie vândut, împreună cu soția, copiii și tot ce avea și acei bani să fie dați stăpânului pentru ce datora omul.
40018026	Atunci slujitorul a căzut în genunchi înaintea stăpânului lui și l-a rugat: «Ai răbdare cu mine și-ți voi plăti toată datoria!»
40018027	Stăpânului i s-a făcut milă de el, așa că a șters datoria omului și l-a lăsat să plece.
40018028	După ce a plecat, acest slujitor l-a găsit pe unul dintre ceilalți slujitori, care-i datora lui o sută de monede. L-a apucat de gât și i-a spus: «Plătește-mi datoria!»
40018029	Celălalt slujitor a căzut în genunchi înaintea lui, implorându-l: «Ai răbdare cu mine și-ți voi plăti!»
40018030	Dar primul slujitor a refuzat. L-a luat și l-a aruncat pe datornic în închisoare până își va plăti datoria.
40018031	Când au văzut ce s-a întâmplat, ceilalți slujitori s-au întristat foarte tare. Așa că s-au dus să-i spună stăpânului lor tot ce s-a întâmplat.
40018032	Atunci stăpânul l-a chemat pe acel slujitor și i-a spus: «Slujitor rău! Ți-am șters toată datoria pe care o aveai la mine pentru că m-ai implorat să fac astfel.
40018033	N-ar fi trebuit să ai și tu îndurare față de cel care este slujitor ca tine, așa cum ți-am arătat și eu îndurare?»
40018034	Iar stăpânul s-a supărat foarte tare și l-a dat să fie pedepsit până-și va plăti datoria.
40018035	Așa vă va face și Tatăl Meu ceresc, dacă voi nu vă iertați fratele din toată inima.“
40019001	După ce a terminat Isus de spus aceste cuvinte, a plecat din Galileea și a intrat în ținutul Iudeii, de partea cealaltă a râului Iordan.
40019002	O mare mulțime de oameni L-a urmat și El i-a vindecat acolo.
40019003	Niște farisei au venit la El ca să-L pună la încercare. I-au zis: „Este îngăduit ca un bărbat să divorțeze de soția sa din orice motiv?“
40019004	Isus le-a răspuns: „Nu ați citit că, la început, Creatorul «i-a făcut bărbat și femeie?»
40019005	Apoi Dumnezeu a spus: «De aceea îi va lăsa bărbatul pe tatăl său și pe mama sa pentru a se uni cu soția sa și cei doi vor fi un singur trup.»
40019006	De aceea ei nu mai sunt doi, ci unul. Și nimeni nu ar trebui să despartă ce a unit Dumnezeu.“
40019007	„Atunci de ce a dat Moise o poruncă prin care îi este permis bărbatului să divorțeze de soția sa scriindu-i o scrisoare de despărțire?“, L-au întrebat fariseii.
40019008	Isus le-a răspuns: „Moise a îngăduit să divorțați de soțiile voastre, din cauza inimilor voastre împietrite, dar la început nu a fost așa.
40019009	Vă spun că, dacă un bărbat divorțează de soția lui — în afară de cazul când ea i-a fost necredincioasă — și se căsătorește cu alta, comite adulter.“
40019010	Atunci, ucenicii I-au zis: „Dacă așa stau lucrurile cu relația dintre bărbat și femeie, mai bine să nu te căsătorești!“
40019011	Isus le-a spus: „Nu oricine poate accepta această învățătură, ci doar aceia cărora le-a fost dat!
40019012	Sunt bărbați care nu se pot căsători: unii care din naștere sunt incapabili de procreere; alții care au ajuns ulterior în aceeași situație, fiind făcuți astfel de alți oameni; iar unii au renunțat la căsătorie pentru Împărăția cerurilor. Cine poate primi această învățătură, s-o primească.“
40019013	La Isus au fost aduși niște copii, pentru ca El să-Și pună mâinile peste ei și să Se roage pentru ei. Dar ucenicii i-au mustrat.
40019014	Isus le-a zis: „Lăsați copiii să vină la Mine și nu le stați în cale, pentru că Împărăția cerurilor este a unora ca ei.“
40019015	Isus Și-a pus mâinile peste ei, S-a rugat pentru ei și apoi a plecat de acolo.
40019016	Era acolo un om care s-a apropiat de Isus și L-a întrebat: „Învățătorule, ce bine să fac pentru ca să am viață eternă?“
40019017	Isus a răspuns: „De ce Mă întrebi: «Ce bine?» Binele este Unul singur! Dacă vrei să ai viață eternă, împlinește poruncile.“
40019018	Omul L-a întrebat: „Care?“ Isus i-a zis: „«Să nu ucizi, să nu comiți adulter, să nu furi, să nu minți,
40019019	să-i respecți pe tatăl tău și pe mama ta.» Și: «Să-ți iubești aproapele ca pe tine însuți.»“
40019020	Tânărul i-a spus: „Am respectat toate aceste porunci. Ce-mi lipsește?“
40019021	Isus i-a spus: „Dacă vrei să fii desăvârșit, du-te, vinde tot ce ai și dăruiește săracilor, ca să ai o comoară în ceruri. Apoi, vino și urmează-Mă!“
40019022	Dar când a auzit tânărul aceste lucruri, a plecat întristat, pentru că era foarte bogat.
40019023	Isus le-a spus ucenicilor: „Vă spun adevărul: va fi foarte greu pentru cel bogat să intre în Împărăția cerurilor!
40019024	Vă spun că este mai ușor pentru o cămilă să treacă prin gaura acului, decât pentru cel bogat să intre în Împărăția lui Dumnezeu!“
40019025	Când au auzit ucenicii aceste cuvinte, au rămas foarte mirați și au întrebat: „Atunci cine poate fi mântuit?“
40019026	Isus S-a uitat la ei și le-a zis: „Acesta este un lucru pe care oamenii nu-l pot face singuri, dar Dumnezeu poate face orice.“
40019027	Petru a spus: „Iată, noi am lăsat totul și Te-am urmat. Ce folos vom avea?“
40019028	Și Isus le-a răspuns: „În lumea cea nouă care va veni, când Fiul omului va sta pe tronul Său măreț, voi, cei care M-ați urmat, veți sta pe douăsprezece tronuri și veți judeca poporul lui Dumnezeu.
40019029	Și oricine a lăsat case sau frați și surori, tată și mamă sau copii sau ogoare pentru Mine, va primi de o sută de ori mai mult și va moșteni viața eternă.
40019030	Și mulți dintre cei care sunt acum cei dintâi vor fi cei din urmă, iar cei din urmă vor fi cei dintâi.
40020001	Împărăția cerurilor este ca un proprietar de pământ care s-a dus de dimineață să angajeze lucrători pentru via sa.
40020002	S-a înțeles cu lucrătorii să le plătească o monedă de argint pe zi și apoi i-a trimis la vie.
40020003	Pe la ora nouă dimineața, a plecat de acasă și a văzut niște oameni care stăteau în piață fără să facă nimic.
40020004	Și le-a spus: «Duceți-vă în via mea și vă voi plăti așa cum trebuie.»
40020005	Așa că au plecat să lucreze în vie. Încă o dată, pe la amiază și pe la ora trei, proprietarul a plecat de acasă și a făcut la fel.
40020006	Pe la ora cinci, a plecat iarăși de acasă și a găsit niște oameni stând în piață. I-a întrebat: «De ce stați aici toată ziua fără să faceți nimic?»
40020007	«Pentru că nu ne-a angajat nimeni la lucru», i-au zis ei. «Duceți-vă și voi în via mea!», le-a spus proprietarul.
40020008	La sfârșitul zilei, proprietarul viei i-a spus administratorului său: «Cheamă lucrătorii și plătește-i, începând cu ultimii angajați și terminând cu primii angajați.»
40020009	Cei care fuseseră angajați pe la cinci, au venit și au primit o monedă de argint.
40020010	Când au venit primii angajați, au crezut că vor primi mai mult, dar fiecare a primit câte o monedă de argint.
40020011	Au luat-o și au început să se plângă proprietarului viei,
40020012	zicând: «Aceștia din urmă au fost angajați numai pentru o oră și pe noi ne-ai plătit cât i-ai plătit și pe ei, chiar dacă noi am lucrat toată ziua sub soarele arzător.»
40020013	Proprietarul le-a spus: «Prietene, nu sunt nedrept cu tine. Nu ne-am înțeles să vă plătesc cu o monedă de argint?
40020014	Ia ce-i al tău și du-te acasă. Vreau să dau ultimului lucrător angajat cât v-am dat și vouă.
40020015	Nu am eu dreptul să fac ce vreau cu ce am? Sunteți invidioși pentru că sunt bun cu oamenii?»
40020016	Căci cei din urmă vor fi cei dintâi, iar cei dintâi vor fi cei din urmă!“
40020017	Isus era în drum spre Ierusalim. În timp ce mergea, i-a luat pe cei doisprezece ucenici deoparte și le-a zis:
40020018	„Ascultați! Mergem spre Ierusalim. Fiul omului va fi dat pe mâna conducătorilor preoților și a învățătorilor Legii și aceștia Îl vor condamna la moarte.
40020019	Apoi Îl vor da pe mâna neevreilor, ca să-și bată joc de El, să-L biciuiască și să-L răstignească, dar în a treia zi va învia.“
40020020	Atunci a venit la Isus mama fiilor lui Zebedei împreună cu fiii săi. S-a închinat în fața Lui și L-a rugat să facă ceva pentru ea.
40020021	El a întrebat-o: „Ce vrei?“ Și ea I-a zis: „Promite-mi că acești doi fii ai mei vor sta unul la dreapta și altul la stânga Ta, în Împărăția Ta!“
40020022	Isus i-a răspuns: „Nu știți ce cereți! Puteți voi să beți din paharul suferinței din care voi bea Eu?“ „Da, putem“, i-au zis ei.
40020023	Isus le-a zis: „O să beți, într-adevăr, din paharul suferinței Mele. Dar nu sunt Eu Acela care acordă privilegiul de a sta la dreapta sau la stânga Mea, ci Tatăl Meu îl va da celor pentru care au fost pregătite aceste locuri.“
40020024	Când au auzit ceilalți zece ucenici, s-au supărat pe cei doi frați.
40020025	Isus i-a chemat la El și le-a zis: „Știți că cei ce sunt conducători peste neevrei își arată puterea față de ei, iar conducătorii lor cei mai importanți își exercită autoritatea asupra lor.
40020026	Dar nu ar trebui să fie la fel cu voi. Oricine vrea să devină mare printre voi, trebuie să fie slujitorul vostru.
40020027	Și oricare dintre voi vrea să fie primul, acela să vă fie ca un sclav.
40020028	Trebuie să fiți asemenea Fiului omului, care nu a venit să fie slujit, ci El să slujească și să-Și dea viața ca preț de răscumpărare pentru ca mulți oameni să fie eliberați.“
40020029	Pe când plecau din Ierihon, o mare mulțime L-a urmat.
40020030	Erau acolo doi orbi care stăteau lângă drum. Când au auzit că trece Isus, au strigat: „Ai milă de noi, Doamne, Fiul lui David!“
40020031	Mulțimea i-a certat și le-a spus să tacă. Dar ei au început să strige și mai tare: „Doamne, Fiul lui David, ai milă de noi!“
40020032	Atunci Isus S-a oprit, i-a chemat și le-a zis: „Ce vreți să fac pentru voi?“
40020033	„Vrem să vedem, Doamne!“, I-au răspuns ei.
40020034	Lui Isus I s-a făcut milă de ei și le-a atins ochii. Chiar din clipa aceea au început să vadă din nou și L-au urmat.
40021001	Când s-au apropiat de Ierusalim și au ajuns la Betfaghe, înspre Muntele Măslinilor, Isus i-a trimis pe doi dintre ucenici,
40021002	spunându-le: „Duceți-vă în satul dinaintea voastră. Veți găsi acolo o măgăriță legată și cu ea, un măgăruș. Dezlegați-i și aduceți-i la Mine!
40021003	Dacă vă zice cineva ceva, spuneți-i: «Domnul are nevoie de ei și îi va trimite înapoi curând.»“
40021004	Acestea s-au întâmplat ca să se împlinească ceea ce fusese spus de către profet:
40021005	„Spuneți cetății Sionului: «Iată! Împăratul tău vine la tine! Este smerit și vine călare pe un măgar, pe un măgăruș, mânzul unui animal de povară.»“
40021006	Ucenicii s-au dus și au făcut așa cum le poruncise Isus.
40021007	Au adus măgărița și măgărușul. Apoi și-au pus hainele peste ei și Isus S-a așezat deasupra.
40021008	Cei mai mulți dintre oameni și-au așternut hainele pe drum, iar alții au rupt ramuri din copaci, pe care le-au așternut pe drum.
40021009	Mulțimea care mergea înaintea și în urma Lui striga: „Laudă Ție, Fiul lui David! Binecuvântat să fie Cel ce vine în Numele Domnului! Laudă lui Dumnezeu în ceruri!“
40021010	Când a intrat Isus în Ierusalim, cetatea întreagă era cuprinsă de agitație și oamenii întrebau: „Cine este acest om?“
40021011	Iar mulțimile răspundeau mereu: „Acesta este profetul Isus; vine din Nazaret, din ținutul Galileii.“
40021012	Isus a intrat în Templu și i-a alungat afară pe toți cei ce vindeau și cumpărau în Templu. A răsturnat mesele celor ce schimbau bani și scaunele celor ce vindeau porumbei.
40021013	Isus le-a zis: „Este scris în Scriptură: «Casa Mea va fi un loc pentru rugăciune» și voi ați făcut din ea «o peșteră pentru tâlhari!»“
40021014	Niște orbi și niște infirmi au venit la El în Templu și i-a vindecat.
40021015	Când conducătorii preoților și învățătorii Legii au văzut minunile pe care le făcuse Isus și pe copiii din Templu strigând: «Lăudat să fie Fiul lui David!», s-au supărat și L-au întrebat:
40021016	„Auzi ce spun acești copii?“ Și Isus le-a răspuns: „Da, aud. Oare n-ați citit în Scriptură: «Ai făcut astfel încât până și copiii și pruncii care sug cântă laude»?“
40021017	Apoi i-a lăsat și a plecat de la Ierusalim în Betania, unde Și-a petrecut noaptea.
40021018	Dimineața devreme, pe când venea spre cetate, lui Isus I s-a făcut foame.
40021019	A văzut un smochin lângă drum, S-a dus spre el, dar nu a găsit decât frunze. Așa că i-a zis: „Să nu mai dai roade niciodată!“ Iar smochinul s-a uscat pe loc.
40021020	Când au văzut ucenicii acest lucru, au rămas uimiți și au zis: „Cum de s-a uscat atât de repede smochinul?“
40021021	Isus le-a răspuns: „Adevărat vă spun că, dacă aveți credință și nu vă îndoiți, nu numai că veți putea face smochinului ce i-am făcut Eu, dar dacă spuneți acestui munte: «Ridică-te și aruncă-te în mare!», așa se va întâmpla.
40021022	Și orice veți cere în rugăciune, cu credință, veți primi.“
40021023	După ce a intrat Isus în Templu, conducătorii preoților și bătrânii poporului au venit la El, în timp ce îi învăța pe oameni și L-au întrebat: „Cu ce autoritate faci Tu aceste lucruri și cine Ți-a dat această autoritate?“
40021024	Isus le-a răspuns: „Am să vă pun și Eu doar o întrebare și, dacă Îmi răspundeți, vă voi spune și Eu cu ce autoritate fac acestea.
40021025	De unde venea botezul lui Ioan? De la Dumnezeu sau de la oameni?“ Au început să vorbească între ei și au zis: „Dacă spunem: «De la Dumnezeu», va zice: «Atunci de ce nu l-ați crezut?».
40021026	Iar dacă spunem: «De la oameni», ne temem de reacția oamenilor, pentru că mulțimea îl consideră pe Ioan un profet.»“
40021027	Așa că I-au răspuns: „Nu știm de unde venea!“ „Atunci nici Eu n-am să vă spun cu ce autoritate fac aceste lucruri“, le-a spus Isus.
40021028	„Spuneți-Mi, ce credeți? Un om avea doi fii. S-a dus la primul și i-a zis: «Fiule, du-te și lucrează astăzi la vie!», dar fiul i-a răspuns: «Nu mă duc!»
40021029	Dar mai târziu s-a răzgândit și s-a dus.
40021030	Apoi s-a dus la celălalt fiu și i-a spus același lucru. Iar el i-a zis: «Mă voi duce, domnule!» Dar nu s-a dus.
40021031	Care dintre ei a făcut ce i-a spus tatăl?“ Și ei au zis: „Primul.“ Isus le-a zis: „Vă spun adevărul: vameșii și prostituatele vor intra în Împărăția lui Dumnezeu înaintea voastră.
40021032	Căci Ioan a venit să vă arate cum să trăiți drept și nu l-ați crezut. Însă vameșii și prostituatele l-au crezut. Voi ați văzut că s-a întâmplat așa și tot ați refuzat să vă schimbați viața și să-l credeți.“
40021033	„Ascultați altă pildă. Era odată un proprietar care plantase o vie. A pus un gard în jurul ei, a săpat o groapă pentru teasc și a construit un turn de pază. Apoi a arendat-o unor viticultori și a plecat în călătorie.
40021034	Când a venit vremea recoltării strugurilor, proprietarul viei și-a trimis slujitorii la viticultori pentru a-și lua partea sa din struguri.
40021035	Dar viticultorii i-au prins pe slujitori. Pe unul l-au bătut, pe unul l-au omorât și pe celălalt l-au lovit cu pietre.
40021036	Proprietarul viei și-a trimis slujitorii încă o dată, mai mulți decât prima dată, dar viticultorii le-au făcut la fel.
40021037	Apoi l-a trimis pe fiul său, spunându-și: «Cu siguranță, îl vor respecta pe fiul meu!»
40021038	Dar când l-au văzut viticultorii pe fiu, și-au spus: «Acesta este moștenitorul! Haideți să-l omorâm și să-i luăm moștenirea.»
40021039	Așa că l-au prins, l-au scos afară din vie și l-au omorât.
40021040	Deci ce le va face proprietarul viei acelor viticultori când va veni?“
40021041	Ei I-au spus: „Îi va nimici fără milă pe acei viticultori răi și va da via pe mâna altor viticultori, care-i vor da partea sa din recoltă la timp.“
40021042	Isus le-a zis: „Cu siguranță ați citit în Scripturi: «Piatra pe care au aruncat-o zidarii a devenit piatra din capul unghiului. Domnul a făcut lucrul acesta și este minunat în ochii noștri.»
40021043	De aceea vă spun: Împărăția lui Dumnezeu va fi luată de la voi și va fi dată unui popor care va aduce roadele potrivite pentru Împărăție.
40021044	Cel ce va cădea peste piatra aceasta va fi făcut bucăți și dacă piatra va cădea peste cineva, îl va zdrobi.“
40021045	Când conducătorii preoților și fariseii au auzit pildele lui Isus, au înțeles că era vorba despre ei.
40021046	Ar fi încercat să-L aresteze, dar le era teamă de mulțime pentru că oamenii Îl considerau un profet.
40022001	Isus a început să vorbească din nou în pilde și a spus:
40022002	„Împărăția cerurilor este ca un împărat care a dat o petrecere de nuntă pentru fiul său.
40022003	A trimis slujitorii să-i cheme pe cei invitați la petrecere, dar ei n-au vrut să vină.
40022004	A trimis din nou alți slujitori și le-a zis: «Spuneți celor care au fost invitați: Iată, masa este gata. Boii și vitele cele îngrășate au fost tăiate și totul este pregătit. Veniți la petrecerea de nuntă!»
40022005	Dar cei invitați n-au vrut să asculte și au plecat. Unul a plecat să-și lucreze ogorul și altul la afacerile sale.
40022006	Iar ceilalți i-au prins pe slujitorii împăratului, i-au batjocorit și i-au omorât.
40022007	Împăratul s-a înfuriat. Și-a trimis soldații, care i-au omorât pe acei ucigași și le-au ars cetatea.
40022008	Apoi împăratul le-a spus slujitorilor săi: «Petrecerea de nuntă este gata, dar cei invitați nu au meritat această cinste.
40022009	Așa că duceți-vă la colțurile străzilor și invitați la petrecerea de nuntă pe oricine veți găsi.»
40022010	Slujitorii s-au dus pe străzi și au strâns pe câți au putut găsi, oameni buni și răi, iar sala unde avea loc petrecerea era plină de oaspeți.
40022011	Când a intrat împăratul să-și vadă oaspeții, a observat un om care nu era îmbrăcat în haine de nuntă.
40022012	El i-a spus: «Prietene, cum ai venit aici fără să ai haine de nuntă?» Dar omul nu a răspuns.
40022013	Atunci împăratul le-a zis slujitorilor: «Legați-l de mâini și de picioare și aruncați-l în întunericul de afară, unde vor fi plânsete și scrâșnet de dinți.
40022014	Căci mulți sunt chemați, dar puțini sunt aleși!»“
40022015	Apoi, fariseii au plecat și au pus la cale un plan prin care să-L prindă pe Isus spunând ceva greșit, ca să-L poată acuza.
40022016	Ei și-au trimis ucenicii la El, împreună cu irodienii și I-au spus: „Învățătorule, noi știm că spui adevărul, că-i înveți pe oameni adevărul despre calea lui Dumnezeu și că nu-Ți pasă ce cred ceilalți pentru că Tu nu dai atenție poziției sociale a oamenilor.
40022017	Așa că, spune-ne ce crezi: este bine să plătim taxele Cezarului sau nu?“
40022018	Isus le știa intențiile rele, așa că a spus: „Ipocriților! De ce încercați să Mă prindeți în cursă?
40022019	Arătați-Mi o monedă pentru plătirea taxelor.“ Așa că I-au adus o monedă de argint.
40022020	Apoi le-a spus: „Ale cui sunt chipul și inscripția de pe ea?“
40022021	Ei I-au răspuns: „Ale Cezarului.“ „Ei bine, dați Cezarului ce-i al Cezarului și dați lui Dumnezeu ce-i al lui Dumnezeu!“, le-a zis Isus.
40022022	Când au auzit acestea, ei au rămas foarte uimiți. Așa că L-au lăsat și au plecat.
40022023	În aceeași zi au venit la El niște saduchei. Ei sunt cei care spun că nu există înviere. Ei L-au întrebat:
40022024	„Învățătorule, Moise ne-a învățat astfel: «Dacă un om moare fără să aibă copii, fratele său s-o ia de nevastă pe văduvă și să aibă copii pentru fratele său mort.»
40022025	Erau șapte frați printre noi. Primul s-a însurat și după un timp a murit. Pentru că nu avea copii, fratele său a luat-o de nevastă pe văduvă.
40022026	Tot așa s-a întâmplat și cu al doilea și al treilea frate, până la cel de-al șaptelea.
40022027	La urmă, a murit și femeia.
40022028	Te întrebăm: la înviere, cu care dintre cei șapte va fi ea măritată, de vreme ce toți au avut-o de nevastă?“
40022029	Isus le-a răspuns: „Sunteți departe de adevăr, căci nu cunoașteți nici Scripturile, nici puterea lui Dumnezeu.
40022030	După înviere, oamenii nu se vor însura și nici nu se vor mărita. Ei vor fi ca îngerii în ceruri.
40022031	În ceea ce privește învierea morților, nu ați citit ce v-a spus Dumnezeu? El a spus:
40022032	«Eu sunt Dumnezeul lui Avraam, Dumnezeul lui Isaac și Dumnezeul lui Iacov.» Deci Dumnezeu este Dumnezeul celor vii, și nu al celor morți.“
40022033	Când au auzit aceste lucruri, oamenii au rămas foarte uimiți de învățătura Lui.
40022034	Când au auzit fariseii că Isus le-a închis gura saducheilor cu răspunsul Său, s-au adunat la un loc.
40022035	Unul din ei, un foarte bun cunoscător al Legii, încercând să-L prindă în capcană,
40022036	L-a întrebat: „Învățătorule, care este cea mai mare poruncă din Lege?“
40022037	Isus i-a spus: „«Iubește-L pe Dumnezeul tău cu toată inima ta, cu tot sufletul tău și cu toată mintea ta.»
40022038	Aceasta este prima și cea mai mare poruncă.
40022039	Iar cea de-a doua, care seamănă cu prima: «Iubește-ți aproapele ca pe tine însuți.»
40022040	Toată Legea și Profeții se bizuie pe aceste două porunci.“
40022041	Pe când fariseii erau adunați împreună, Isus i-a întrebat:
40022042	„Ce credeți despre Mesia? Al cui Fiu este?“ „Al lui David“, I-au răspuns ei.
40022043	El le-a zis: „Atunci cum se face că David, prin Duhul, L-a numit Domn pe Mesia, când a spus:
40022044	«Domnul Dumnezeu a spus Domnului Cristos meu: Stai la dreapta Mea, până când Ți-i voi pune la picioare pe toți dușmanii Tăi.»“?
40022045	Atunci, dacă David L-a numit «Domn», cum poate fi Mesia fiul lui David?“
40022046	Nimeni nu I-a putut răspunde și nimeni nu a mai îndrăznit să-L întrebe ceva din ziua aceea.
40023001	Apoi Isus a vorbit mulțimii și ucenicilor.
40023002	El le-a spus: „Învățătorii Legii și fariseii au autoritatea de a explica Legea lui Moise.
40023003	Așa că, fiți atenți și faceți tot ce vă spun ei să faceți, dar nu faceți ceea ce fac ei. Pentru că ei vorbesc, dar nu fac.
40023004	Ei dau legi severe, care sunt greu de urmat și îi silesc pe oameni să le împlinească. Dar ei nu mișcă nici măcar un deget ca să respecte aceste legi.
40023005	Ei fac toate faptele lor pentru a fi văzuți de oameni pentru că vor să arate cât de sfinți sunt și își tot măresc filacterele și-și lungesc ciucurii hainelor.
40023006	Le place să aibă locurile mai importante la petreceri și scaunele din față în sinagogi.
40023007	Le place să fie salutați cu respect în piețe și să fie numiți de oameni «învățători».
40023008	Dar voi să nu-i lăsați pe oameni să vă numească «învățători», pentru că aveți un singur Învățător, iar voi toți sunteți frați și surori.
40023009	Și nu numiți pe nimeni de pe acest pământ: «Tată», pentru că aveți un singur Tată: Cel care este în ceruri.
40023010	Nici să nu-i lăsați pe oameni să vă spună: «Stăpâne», pentru că aveți un singur Stăpân și Acela este Cristos.
40023011	Cel mai important dintre voi să fie slujitorul vostru.
40023012	Oricine se înalță va fi smerit, iar oricine se smerește va fi înălțat.
40023013	Vai de voi, învățători ai Legii și farisei ipocriți, căci voi le închideți oamenilor ușile Împărăției cerurilor. Nici voi nu intrați în Împărăție, nici celor ce încearcă să intre nu le dați voie.
40023014	-
40023015	Vai de voi, învățători ai Legii și farisei ipocriți! Vă faceți luntre și punte pentru a găsi pe cineva care să vă urmeze și când îl găsiți, îl faceți de două ori mai rău decât voi.
40023016	Vai de voi, călăuze oarbe care spuneți: «Dacă cineva jură pe Templu, nu este legat cu nimic să-și țină promisiunea, dar dacă cineva jură pe aurul din Templu, atunci trebuie să și-o țină.»
40023017	Orbi, nebuni ce sunteți! Ce este mai mare: aurul din Templu sau Templul, care a sfințit acel aur?
40023018	Voi spuneți: «Dacă cineva jură pe altar, jurământul acela nu-l leagă cu nimic, dar dacă cineva jură pe darul de pe altar, trebuie să-și țină jurământul.»
40023019	Orbilor! Ce este mai mare: darul sau altarul care sfințește acel dar?
40023020	Deci, dacă cineva jură pe altar, jură pe altar și pe tot ce este pe altar.
40023021	Și dacă cineva jură pe Templu, jură și pe Templu, și pe tot ce este în Templu.
40023022	Iar dacă cineva jură pe ceruri, atunci jură pe tronul lui Dumnezeu și pe Cel ce stă pe el.
40023023	Vai de voi, învățători ai Legii și farisei ipocriți! Voi dați o zecime din tot ce aveți: din izmă, din mărar și din chimen și ați lăsat deoparte lucrurile cele mai importante din învățătura Legii: dreptatea, mila și credința. Ar fi trebuit să le împliniți pe acestea din urmă, fără să le lăsați deoparte pe celelalte.
40023024	Sunteți călăuze oarbe, care strecoară țânțarul și înghit cămila!
40023025	Vai de voi, învățători ai Legii și farisei ipocriți! Voi spălați paharele și vasele pe dinafară, dar pe dinăuntru sunt pline de ce ați obținut prin jefuire și lăcomie.
40023026	Farisei orbi, întâi curățați paharul pe dinăuntru, pentru ca să poată fi curățat și pe dinafară!
40023027	Vai de voi, învățători și farisei ipocriți! Sunteți ca mormintele văruite, care arată bine pe dinafară, dar înăuntru sunt pline de oasele morților și de tot felul de necurății.
40023028	Tot așa și voi, pe dinafară păreți buni, dar pe dinăuntru sunteți plini de prefăcătorie și răutate.
40023029	Vai de voi, învățători și farisei ipocriți! Faceți morminte pentru profeți și decorați mormintele celor drepți.
40023030	Și ziceți: «Dacă am fi trăit pe vremea strămoșilor noștri, nu i-am fi ajutat să ucidă profeții.»
40023031	Deci recunoașteți că sunteți urmașii celor ce-au ucis profeții.
40023032	Și apoi vă duceți și terminați ce-au început strămoșii voștri!
40023033	Șerpi! Pui de vipere! Cum credeți că veți scăpa de pedeapsa iadului?
40023034	Așa că vă spun următorul lucru: Îmi voi trimite profeții, înțelepții și învățătorii. Îi veți ucide pe unii și-i veți răstigni pe alții. Pe unii îi veți biciui în sinagogile voastre și pe alții îi veți goni din cetate în cetate.
40023035	Astfel veți fi vinovați de uciderea fiecărui om drept de pe acest pământ, de la uciderea lui Abel, cel bun și neprihănit, până la uciderea lui Zaharia, fiul lui Barachia, pe care l-ați omorât între Templu și altar.
40023036	Vă spun adevărul, pedeapsa pentru toate acestea va cădea asupra acestei generații.“
40023037	„Ierusalime, Ierusalime, care ucizi profeții și omori cu pietre mesagerii trimiși la tine! De câte ori am vrut să-ți strâng copiii la un loc, așa cum găina își strânge puii sub aripile ei și voi n-ați vrut!
40023038	Acum casa voastră va rămâne pustie.
40023039	Într-adevăr, vă spun că nu Mă veți mai vedea până nu veți spune: «Binecuvântat fie Cel ce vine în Numele Domnului!»“
40024001	Isus tocmai părăsise Templul și mergea pe drum, când ucenicii au venit să-I arate clădirile Templului.
40024002	El le-a zis: „Vedeți toate acestea? Vă spun adevărul: nu va rămâne piatră peste piatră și totul va fi distrus.“
40024003	Pe când Isus stătea pe Muntele Măslinilor, ucenicii au venit singuri la El și I-au spus: „Spune-ne: când se vor întâmpla acestea? Care va fi semnul revenirii Tale și al sfârșitului lumii?“
40024004	Isus le-a spus: „Aveți grijă să nu vă înșele nimeni.
40024005	Căci mulți vor veni în Numele Meu și vor spune: «Eu sunt Cristosul!», înșelându-i pe mulți.
40024006	Veți auzi despre războaie și relatări despre războaie. Dar să nu vă neliniștiți. Astfel de lucruri trebuie să se întâmple, însă sfârșitul încă nu va veni.
40024007	Un popor se va ridica împotriva altui popor și o împărăție se va ridica împotriva altei împărății. Peste tot va fi foamete și vor fi cutremure.
40024008	Acestea sunt doar începutul, așa cum sunt primele dureri ale nașterii.
40024009	Vă vor da să fiți pedepsiți și uciși. Veți fi urâți de toate națiunile pentru că sunteți ucenicii Mei.
40024010	Atunci mulți vor renunța la credință. Se vor da unul pe altul pe mâna autorităților și se vor urî.
40024011	Vor fi mulți profeți falși care se vor ridica și-i vor înșela pe mulți.
40024012	Pentru că nelegiuirea oamenilor va crește, dragostea multor credincioși se va răci.
40024013	Însă cel ce va răbda până la sfârșit va fi mântuit.
40024014	Iar Vestea Bună a Împărăției va fi proclamată în întreaga lume, drept mărturie pentru toate națiunile. Apoi va veni sfârșitul.
40024015	Veți vedea «lucrul dezgustător care aduce distrugere», despre care a vorbit profetul Daniel, «așezat în Locul Sfânt» (cine citește să-nțeleagă!).
40024016	Cei ce vor fi în Iudeea să fugă în munți.
40024017	Cel ce este pe acoperiș să nu coboare pentru a-și lua lucrurile din casă.
40024018	Și nici cel de pe câmp să nu se întoarcă acasă ca să-și ia haina.
40024019	Vai de femeile însărcinate și de cele ce vor alăpta în zilele acelea!
40024020	Rugați-vă ca fuga voastră să nu fie iarna și nici într-o zi de sabat.
40024021	Căci atunci va fi un mare necaz, așa cum nu a fost niciodată de la începutul lumii până acum, și nu va mai fi altul la fel.
40024022	Numai că, Dumnezeu a hotărât ca acele zile să fie scurtate, pentru că altfel nimeni nu ar supraviețui. Însă datorită celor aleși, El va scurta acele zile.
40024023	Dacă atunci vă va spune cineva: «Iată-l pe Cristos!», sau «Iată-L aici!», să nu-l credeți.
40024024	Pentru că se vor ridica cristoși și profeți falși, care vor face semne mari și minuni, încercând să-i înșele, dacă s-ar putea, chiar și pe cei aleși.
40024025	Iată, v-am prevenit!
40024026	Așa că, dacă ei vă spun: «Iată, Mesia este în pustie!», să nu vă duceți acolo. Iar dacă vă zic: «Iată, este într-o cameră!», să nu-i credeți.
40024027	Căci venirea Fiului omului va fi ca fulgerul care vine de la răsărit și luminează cerul până la apus.
40024028	Oriunde este un cadavru, acolo se vor aduna și vulturii.
40024029	Îndată după acele zile de necaz, se vor întâmpla următoarele lucruri: «soarele se va întuneca, luna nu va mai lumina, stelele vor cădea din cer, iar corpurile cerești vor fi clătinate.»
40024030	Atunci, semnul venirii Fiului omului va apărea pe cer. Toate popoarele pământului vor jeli și-L vor vedea pe Fiul omului venind pe norii cerului cu putere și mare glorie.
40024031	El Își va trimite îngerii care, cu sunetul puternic al unei trâmbițe, îi vor aduna de peste tot pe cei aleși, de la un capăt la altul al cerului.
40024032	Învățați de la smochin pilda sa. Imediat după ce i se frăgezesc ramurile și-i dau frunzele știți că se apropie vara.
40024033	Tot așa, când veți vedea întâmplându-se toate aceste lucruri, veți ști că venirea Lui este aproape, chiar la ușă.
40024034	Vă spun adevărul: nu va trece această generație până nu se vor întâmpla toate acestea.
40024035	Cerurile și pământul vor trece, însă cuvintele Mele nu vor trece.
40024036	Dar nimeni nu știe despre ziua sau ora aceea, nici îngerii din cer, nici Fiul. Doar Tatăl știe.
40024037	Venirea Fiului omului va fi ca în zilele lui Noe.
40024038	În zilele dinaintea potopului, oamenii mâncau și beau, se însurau și se măritau, până în ziua când a intrat Noe în corabie.
40024039	Și nu știau ce se va întâmpla, până când a venit potopul și i-a măturat pe toți. La fel va fi la venirea Fiului omului.
40024040	Atunci, din doi oameni care vor lucra pe câmp, unul va fi luat, iar altul va fi lăsat în urmă.
40024041	Din două femei care vor fi la moară, măcinând grâne, una va fi luată și cealaltă lăsată în urmă.
40024042	Fiți pregătiți, pentru că nu știți când va veni Domnul vostru.
40024043	Amintiți-vă că, dacă ar fi știut stăpânul casei când avea să vină hoțul, ar fi stat treaz și nu ar fi lăsat să-i fie spartă casa.
40024044	De aceea, să fiți pregătiți, căci Fiul omului va veni pe neașteptate.
40024045	Cine este slujitorul demn de încredere și înțelept, care a fost pus de stăpân peste ceilalți slujitori, ca să le dea de mâncare la timp?
40024046	Ferice de slujitorul acesta pe care stăpânul său îl găsește făcându-și treaba la venirea sa!
40024047	Vă spun adevărul: îl va pune peste toate averile sale.
40024048	Gândiți-vă la slujitorul rău, care-și zice: «Stăpânul meu nu se va întoarce prea curând.»
40024049	Și începe să-i bată pe ceilalți slujitori și să mănânce și să bea cu bețivii.
40024050	Iar stăpânul acelui slujitor va veni pe neașteptate, la un ceas pe care el nu-l va ști.
40024051	Îl va pedepsi aspru și-l va da la un loc cu ipocriții, acolo unde vor fi plânsete și scrâșnet de dinți.
40025001	În acea zi, Împărăția cerurilor se va asemăna cu zece fecioare, care și-au luat lămpile cu ele și au ieșit să-l întâmpine pe mire.
40025002	Cinci dintre ele nu erau înțelepte și cinci erau înțelepte.
40025003	Cele neînțelepte au luat lămpile, dar nu au luat și ulei cu ele.
40025004	Pe când cele înțelepte, o dată cu lămpile lor, au luat și ulei de rezervă în vase.
40025005	Pentru că mirele întârzia, toate fecioarele au obosit și au adormit.
40025006	Însă pe la miezul nopții cineva a strigat «Iată, vine mirele! Ieșiți-i în întâmpinare!»
40025007	Toate fecioarele s-au sculat imediat și și-au pregătit lămpile.
40025008	Fecioarele neînțelepte le-au zis celor înțelepte: «Dați-ne din uleiul vostru, pentru că lămpile noastre se sting!»
40025009	Cele înțelepte le-au zis: «Nu putem să vă dăm, pentru că s-ar putea să nu mai fie destul nici pentru noi, nici pentru voi. Mai bine, duceți-vă la vânzătorii de ulei și cumpărați-vă!»
40025010	Pe când erau ele plecate să cumpere ulei, a sosit mirele. Iar fecioarele care erau gata au intrat cu el la nuntă. Apoi ușa a fost închisă.
40025011	Mai târziu, când au venit și celelalte fecioare, au spus: «Doamne! Doamne! Deschide-ne!»
40025012	El le-a răspuns: «Vă spun că, într-adevăr, nu vă cunosc.»
40025013	Așa că fiți pregătiți, căci nu știți ziua sau ora venirii Lui.
40025014	Împărăția cerurilor se aseamănă cu un om care urma să plece într-o călătorie. I-a chemat pe sclavii săi și le-a încredințat averea lui.
40025015	I-a dat unuia dintre ei treizeci de mii de monede, unuia douăsprezece mii de monede și altuia șase mii de monede. A dat fiecăruia după abilitățile sale. Apoi a plecat în călătorie.
40025016	Cel care primise treizeci de mii de monede a început imediat să facă negoț cu ei și a mai câștigat treizeci de mii de monede.
40025017	Tot așa, cel care primise douăsprezece mii de monede, a mai câștigat douăsprezece mii.
40025018	Însă cel ce primise șase mii de monede, s-a dus, a săpat o groapă în pământ și a ascuns banii stăpânului său.
40025019	După mult timp, stăpânul acelor sclavi a venit și a făcut socoteala cu ei.
40025020	Cel care primise treizeci de mii de monede a venit și i-a adus stăpânului alte treizeci de mii de monede. Și i-a spus: «Doamne, tu mi-ai dat treizeci de mii de monede; iată încă treizeci de mii pe care le-am câștigat!»
40025021	Stăpânul i-a spus: «Bine, sclav bun și credincios! Ai fost de încredere peste puține lucruri și-ți voi încredința multe altele. Intră și bucură-te cu stăpânul tău!»
40025022	Apoi s-a apropiat cel cu douăsprezece mii de monede și i-a spus: «Doamne, mi-ai dat douăsprezece mii de monede; iată încă douăsprezece mii pe care le-am câștigat.»
40025023	Stăpânul său i-a spus: «Bine, sclav bun și credincios! Ai fost de încredere peste puțin și-ți voi încredința multe alte lucruri. Intră și bucură-te cu stăpânul tău!»
40025024	Apoi a venit cel care primise șase mii de monede și i-a spus: «Doamne, știu că ești un om aspru. Seceri de unde n-ai semănat și strângi de unde n-ai vânturat.
40025025	M-am temut; de aceea, m-am dus și am ascuns banii în pământ. Iată, primește ce-i al tău!»
40025026	Stăpânul său i-a răspuns: «Sclav rău și leneș! Știi că secer de unde n-am semănat și că strâng de unde n-am vânturat.
40025027	Trebuia să-mi pui banii în bancă pentru ca, la venirea mea, să iau cu dobândă ceea ce este al meu.
40025028	De aceea, luați-i cele șase mii de monede și dați-le celui cu șaizeci de mii de monede.
40025029	Oricui va folosi ce are i se va da mai mult și va avea mai mult decât are nevoie. Dar oricui nu va folosi cu pricepere ce are, i se va lua până și ce are.
40025030	Iar pe sclavul nefolositor aruncați-l afară, în întuneric, unde vor fi plânsete și scrâșnet de dinți.»
40025031	Când va veni Fiul omului în slava Sa, cu toți îngerii Săi, va sta pe tronul Său slăvit.
40025032	Și toate națiunile se vor aduna înaintea Sa. El îi va despărți pe unii de alții, așa cum își desparte păstorul oile de capre.
40025033	Va pune oile la dreapta Sa și caprele la stânga Sa.
40025034	Apoi Împăratul va spune celor de la dreapta Sa: «Veniți, voi cei binecuvântați de Tatăl Meu, și moșteniți Împărăția care v-a fost pregătită de la crearea lumii.
40025035	Căci am fost flămând și Mi-ați dat să mănânc. Am fost însetat și Mi-ați dat să beau. Am fost străin și M-ați primit în casa voastră.
40025036	Am fost gol și M-ați îmbrăcat. Am fost bolnav și voi ați avut grijă de Mine. Am fost în închisoare și ați venit să Mă vedeți.»
40025037	Iar cei drepți Îi vor spune: «Doamne, când Te-am văzut noi flămând și Te-am hrănit? Sau când Te-am văzut noi însetat și Ți-am dat să bei?
40025038	Când Te-am văzut străin și Te-am primit sau când Te-am văzut gol și Te-am îmbrăcat?
40025039	Când Te-am văzut noi bolnav sau în închisoare și am venit pe la Tine?»
40025040	Împăratul le va răspunde: «Într-adevăr vă spun că, oricând ați făcut ceva pentru unul dintre cei mai neînsemnați frați ai Mei, pentru Mine ați făcut acel lucru!»
40025041	Apoi Împăratul le va spune celor de la stânga Sa: «Plecați de la Mine, voi, cei blestemați! Duceți-vă în focul etern, care este pregătit Diavolului și îngerilor săi.
40025042	Căci am fost înfometat și nu Mi-ați dat să mănânc. Am fost însetat și nu Mi-ați dat să beau.
40025043	Am fost străin și nu M-ați primit în casa voastră. Am fost gol și nu M-ați îmbrăcat. Am fost bolnav și în închisoare și nu ați avut grijă de Mine.»
40025044	Iar ei Îi vor răspunde: «Doamne, când Te-am văzut noi înfometat sau însetat, străin sau gol, bolnav sau în închisoare și nu Te-am ajutat?»
40025045	Atunci El le va răspunde: «Într-adevăr vă spun că, oricând nu ați făcut aceste lucruri unuia dintre cei mai neînsemnați frați ai Mei, Mie nu Mi le-ați făcut.»
40025046	Și aceștia vor merge în pedeapsa eternă, iar cei drepți în viață eternă.“
40026001	După ce a terminat Isus de spus aceste lucruri, le-a spus ucenicilor:
40026002	„Știți că peste două zile este Paștele, iar Fiul omului va fi dat pe mâna dușmanilor Lui ca să fie răstignit.“
40026003	Atunci conducătorii preoților și bătrânii poporului s-au adunat în curtea marelui preot, al cărui nume era Caiafa
40026004	și au făcut planuri pentru arestarea lui Isus prin viclenie și să-L omoare.
40026005	Ei spuneau: „Nu putem să-L arestăm în timpul sărbătorii, ca să nu se pornească vreo răscoală în popor.“
40026006	Pe când era Isus în Betania, în casa lui Simon leprosul,
40026007	a venit la El o femeie, care avea un vas de alabastru cu un parfum foarte scump. Ea a turnat acest parfum pe capul Său, în timp ce El stătea la masă.
40026008	Când au văzut ucenicii acest lucru, s-au supărat și au întrebat: „Pentru ce această risipă?
40026009	Acest parfum putea fi vândut pe mulți bani, care să fie dați săracilor.“
40026010	Isus a înțeles ce se întâmpla și i-a întrebat: „De ce supărați femeia? Ea a făcut o faptă bună pentru Mine.
40026011	Căci pe săraci îi aveți întotdeauna cu voi, dar pe Mine nu Mă veți avea întotdeauna.
40026012	Când a turnat acest parfum pe trupul Meu, ea a făcut-o ca să Mă pregătească de înmormântare.
40026013	Adevărat vă spun că, oriunde va fi proclamată Vestea Bună, în toată lumea, se va spune și despre fapta acestei femei, în amintirea ei.“
40026014	Atunci, unul din cei doisprezece (și anume Iuda Iscarioteanul) s-a dus la conducătorii preoților
40026015	și le-a spus: „Ce-mi dați, dacă vi-L dau pe Isus?“ Ei i-au dat treizeci de monede de argint.
40026016	De atunci, Iuda a început să caute un moment potrivit pentru ca să-L trădeze.
40026017	În prima zi a sărbătorii Azimilor, ucenicii au venit la Isus și L-au întrebat: „Unde vrei să-Ți pregătim să mănânci Paștele?“
40026018	El le-a spus: „Duceți-vă în cetate la această cunoștință și spuneți-i: Învățătorul zice: «Timpul Meu este aproape; voi sărbători Paștele cu ucenicii Mei în casa ta.»“
40026019	Ucenicii au făcut așa cum le poruncise Isus și au pregătit masa de Paște.
40026020	Când a venit seara, Isus S-a așezat la masă cu cei doisprezece ucenici.
40026021	În timp ce mâncau ei, El le-a zis: „Adevărat vă spun că unul dintre voi Mă va trăda.“
40026022	Ei s-au întristat mult și fiecare dintre ei L-a întrebat: „Doamne, doar nu sunt eu acela!“
40026023	Isus le-a răspuns: „Cel ce înmoaie pâinea în castron împreună cu Mine, acela Mă va trăda.
40026024	Fiul omului Se va duce după cum este scris despre El, dar vai de omul prin care este vândut Fiul omului! Ar fi fost mai bine pentru el să nu se fi născut!“
40026025	Iuda, care urma să-L trădeze, I-a vorbit: „Desigur nu sunt eu acela: nu-i așa, Învățătorule?“ „Da, tu ești!“, i-a răspuns Isus.
40026026	În timp ce mâncau, Isus a luat pâine, I-a mulțumit lui Dumnezeu pentru ea și a frânt-o. Apoi a dat-o ucenicilor Săi, zicând: „Luați și mâncați! Acesta este trupul Meu!“
40026027	Apoi a luat paharul cu vin și, după ce I-a mulțumit lui Dumnezeu, le-a dat ucenicilor să bea, spunând: „Beți toți din el!
40026028	Căci acesta este sângele Meu, al noului legământ, care se varsă pentru mulți, spre iertarea păcatelor.
40026029	Vă spun că nu voi mai bea din acest vin, până în ziua când voi bea cu voi vinul cel nou în Împărăția Tatălui Meu.“
40026030	Apoi au cântat un cântec de laudă și au ieșit spre Muntele Măslinilor.
40026031	Isus le-a spus: „Voi toți vă veți pierde credința din cauza Mea în această noapte, căci este scris: «Voi bate Păstorul și oile din turmă se vor împrăștia.»
40026032	Însă după ce voi învia, voi merge înaintea voastră în Galileea.“
40026033	Petru a răspuns: „Chiar dacă toți ceilalți își vor pierde credința din cauza Ta, eu niciodată nu mi-o voi pierde!“
40026034	Isus i-a răspuns: „Îți spun adevărul: chiar în această noapte, înainte de cântatul cocoșului, vei nega de trei ori faptul că Mă cunoști.“
40026035	Petru I-a zis: „Chiar dacă ar trebui să mor cu Tine, tot nu aș nega că Te cunosc.“ Și toți ucenicii au spus același lucru.
40026036	Apoi Isus a mers cu ei într-un loc numit „Ghetsimani“ și le-a zis ucenicilor: „Rămâneți aici cât Eu Mă duc mai încolo să Mă rog.“
40026037	I-a luat cu El pe Petru și pe cei doi fii ai lui Zebedei. A început să Se întristeze și inima I s-a tulburat.
40026038	Atunci le-a spus: „Sufletul Meu este cuprins de o tristețe de moarte. Stați aici și vegheați împreună cu Mine!“
40026039	A mers puțin mai înainte, a căzut la pământ și a început să Se roage, zicând: „Tată, dacă este cu putință, fie ca acest pahar al suferinței să treacă de la Mine! Totuși, facă-se voia Ta, și nu a Mea.“
40026040	Întorcându-Se la ucenici, i-a găsit dormind. Și i-a zis lui Petru: „Așa deci, n-ați putut să vegheați cu Mine o oră?
40026041	Vegheați și rugați-vă să aveți putere împotriva ispitei! Duhul vostru vrea să facă ce este drept, dar trupul e slab.“
40026042	A plecat încă o dată și S-a rugat, zicând: „Tată, dacă nu este cu putință ca acest pahar să treacă de la Mine fără să-l beau, facă-se voia Ta!“
40026043	Isus a venit la ucenici și i-a găsit din nou dormind, pentru că nu puteau să-și țină ochii deschiși.
40026044	Așa că i-a lăsat din nou și S-a rugat, pentru a treia oară, spunând aceleași cuvinte.
40026045	Apoi S-a dus la ucenici și i-a întrebat: „Încă mai dormiți și vă odihniți? Iată, a venit timpul ca Fiul omului să fie dat pe mâna păcătoșilor.
40026046	Sculați-vă, să mergem! Iată, cel ce Mă va trăda este aici!“
40026047	Pe când încă mai vorbea El, Iuda, unul dintre cei doisprezece ucenici, a venit însoțit de o mare mulțime de oameni înarmați cu săbii și ciomege, trimiși de conducătorii preoților și de bătrânii poporului.
40026048	Cel ce urma să-L trădeze le dăduse un semn: „Cel pe care-L voi săruta, Acela este. Arestați-l!“
40026049	Iuda s-a apropiat de Isus și I-a zis: „Te salut, Învățătorule!“ și L-a sărutat.
40026050	Isus i-a zis: „Prietene, fă ceea ce trebuie să faci!“ Ei s-au apropiat, L-au prins pe Isus și L-au arestat.
40026051	Atunci unul dintre cei care erau cu Isus a întins mâna, și-a scos sabia, l-a lovit pe sclavul marelui preot și i-a tăiat urechea.
40026052	Isus i-a spus: „Pune-ți sabia la loc! Căci toți cei ce scot sabia, de sabie vor muri.
40026053	Nu știți că aș putea să-L rog pe Tatăl Meu și El Mi-ar pune imediat la îndemână mai mult de douăsprezece legiuni de îngeri?
40026054	Dar cum s-ar mai împlini Scripturile, care spun că așa trebuie să fie?“
40026055	Apoi Isus a zis mulțimii de oameni: „Ați venit să Mă luați cu săbii și ciomege, ca pe un tâlhar? În fiecare zi stăteam în Templu și îi învățam pe oameni, și nu M-ați arestat.
40026056	Dar toate acestea s-au întâmplat ca să se împlinească ce a fost scris de profeți.“ Atunci toți ucenicii L-au lăsat și au fugit.
40026057	L-au arestat pe Isus și L-au dus la marele preot Caiafa, unde se adunaseră învățătorii Legii și bătrânii.
40026058	Petru Îl urma pe Isus de la distanță și a mers până în curtea marelui preot. A intrat și a stat cu slujitorii să vadă sfârșitul.
40026059	Conducătorii preoților și tot Sinedriul căutau mărturii false împotriva lui Isus, ca să-L poată omorî.
40026060	Dar n-au găsit nimic, chiar dacă au venit mulți martori mincinoși. La sfârșit au venit doi oameni
40026061	care au spus: „Acest om a spus: «Pot să dărâm Templul lui Dumnezeu și să-l zidesc la loc în trei zile.»“
40026062	Apoi marele preot s-a ridicat și I-a spus lui Isus: „Nu ai nimic de răspuns la acuzațiile aduse de acești oameni împotriva Ta?“
40026063	Isus rămânea tăcut. Atunci marele preot I-a zis: „Jură-te pe Dumnezeu cel viu și spune-ne dacă ești Cristosul, Fiul lui Dumnezeu!“
40026064	Isus i-a zis: „Sunt, așa cum ai spus! Dar vă mai spun că de acum încolo Îl veți vedea pe Fiul omului stând la dreapta lui Dumnezeu și venind pe norii cerului.“
40026065	Atunci marele preot și-a rupt hainele, spunând: „A spus o blasfemie la adresa lui Dumnezeu! La ce mai avem nevoie de martori? Iată! Tocmai I-ați auzit blasfemia!
40026066	Care este hotărârea voastră?“ „Este vinovat și trebuie să moară!“, i-au răspuns ei.
40026067	Apoi L-au scuipat în față și L-au lovit cu pumnii. Alții L-au pălmuit,
40026068	spunând: „Dacă ești profet, spune Cristoase! Cine Te-a lovit?“
40026069	În acest timp, Petru stătea afară, în curte, când o slujitoare a venit la el și i-a spus: „Și tu erai cu Isus din Galileea.“
40026070	Dar el a negat în fața tuturor, spunând: „Nu știu ce spui.“
40026071	Apoi a ieșit din curte, la poartă. O altă slujitoare l-a văzut și le-a spus celorlalți: „Acesta era cu Isus din Nazaret.“
40026072	Și încă o dată a negat, jurându-se: „Nu-L cunosc pe omul acesta!“
40026073	Puțin mai târziu, cei ce stăteau acolo s-au apropiat de Petru și i-au spus: „Tu chiar ești unul dintre ei. Felul în care vorbești te trădează.“
40026074	Și el a început să se jure mai tare și să spună: „Nu-L cunosc pe omul acesta!“ Chiar atunci a cântat cocoșul.
40026075	Și Petru și-a adus aminte de ceea ce-i spusese Isus: „Înainte de a cânta cocoșul vei nega de trei ori faptul că Mă cunoști!“ Și a ieșit afară și a plâns cu amărăciune.
40027001	Când s-a făcut dimineață, toți conducătorii preoților și bătrânii poporului s-au sfătuit cum să-L omoare pe Isus.
40027002	L-au legat și L-au dat pe mâna guvernatorului Pilat.
40027003	Când Iuda, care-L trădase, a văzut că Isus a fost condamnat, a regretat ce făcuse. Așa că a dus înapoi cele treizeci de monede de argint conducătorilor preoților și bătrânilor.
40027004	Și le-a spus: „Am păcătuit, dând un om drept pe mâna dușmanilor, ca să fie omorât.“ „Ce ne pasă nouă? Treaba ta!“, i-au spus ei.
40027005	Iuda a aruncat monedele de argint în Templu și a plecat. S-a dus afară și s-a spânzurat.
40027006	Iar conducătorii preoților au luat monedele de argint, zicând: „Legea nu îngăduie să punem acești bani în vistieria Templului din cauză au fost folosiți pentru uciderea cuiva.“
40027007	Așa că au hotărât să cumpere cu ei „Ogorul olarului“, pentru îngroparea străinilor care vizitau Ierusalimul.
40027008	De aceea, numele acelui loc a rămas până în ziua de azi: „Ogorul sângelui.“
40027009	Și s-a împlinit ce fusese spus prin profetul Ieremia: „Au luat treizeci de monede de argint. Atât cât au decis unii dintre fiii lui Israel să plătească pentru viața Lui.
40027010	Și cu ei au cumpărat «Ogorul Olarului», așa cum îmi poruncise Domnul.“
40027011	În acest timp, Isus a fost adus înaintea guvernatorului, care L-a întrebat: „Ești Tu regele iudeilor?“ „Da, sunt!“, i-a răspuns Isus.
40027012	Dar când a fost acuzat de conducătorii preoților și de bătrânii conducători iudei, n-a dat nici un răspuns.
40027013	Atunci Pilat L-a întrebat: „N-auzi câte acuzații aduc aceștia împotriva Ta?“
40027014	Dar Isus nu i-a dat nici un răspuns, nici măcar la o singură acuzație. Și Pilat a rămas foarte mirat.
40027015	De sărbătoarea Paștelui, guvernatorul avea obiceiul să elibereze pe unul dintre deținuți, care era cerut de mulțime.
40027016	Pe atunci, aveau un deținut foarte cunoscut, pe nume Baraba.
40027017	Așa că, atunci când mulțimea s-a adunat, Pilat a întrebat: „Pe care vreți să vi-l eliberez, pe Baraba sau pe Isus numit Cristosul?“
40027018	(Pilat știa că-L dăduseră pe mâna lui din invidie.)
40027019	Și pe când stătea el pe scaunul de judecată, soția lui i-a trimis vorbă: „Să nu ai nimic de-a face cu acel om drept, pentru că azi am fost tulburată mult de un vis pe care l-am avut despre El!“
40027020	Însă conducătorii preoților și bătrânii au convins mulțimea să-i ceară lui Pilat să-l elibereze pe Baraba și să-L omoare pe Isus.
40027021	Pilat le-a spus: „Pe care dintre cei doi vreți să vi-l eliberez?“ „Pe Baraba“, au răspuns ei.
40027022	Pilat i-a întrebat: „Și-atunci ce să fac cu Isus, numit Cristosul?“ „Răstignește-L!“
40027023	„De ce? Ce rău a făcut?“, a întrebat el. Însă ei continuau să strige și mai tare: „Răstignește-L!“
40027024	Pilat, văzând că nu este de nici un folos să insiste și că era pe punctul să izbucnească o răscoală, a luat apă și s-a spălat pe mâini în fața mulțimii, zicând: „Nu sunt vinovat de moartea acestui om. Treaba voastră.“
40027025	„Noi și copiii noștri să fim vinovați de moartea Lui!“, au răspuns toți oamenii.
40027026	Atunci Pilat l-a eliberat pe Baraba la cererea mulțimii. A poruncit ca Isus să fie biciuit și L-a dat să fie răstignit.
40027027	Apoi soldații guvernatorului L-au dus pe Isus în palat. Toți soldații s-au adunat în jurul Lui.
40027028	L-au dezbrăcat de haine și L-au îmbrăcat cu o haină roșie.
40027029	Au împletit o cunună de spini și I-au pus-o pe cap. În mâna dreaptă I-au pus o trestie, au îngenuncheat în fața Lui și râdeau de El, spunând: „Salutare, Împăratul iudeilor!“
40027030	Apoi L-au scuipat, I-au luat trestia și-L băteau peste cap.
40027031	După ce au râs de El, I-au scos haina, L-au îmbrăcat în hainele Lui și L-au dus să fie răstignit.
40027032	Pe când ieșeau, au găsit un om din Cirene, pe nume Simon și l-au obligat să-I ducă crucea lui Isus.
40027033	Când au ajuns la locul numit „Golgota“ (care înseamnă „Locul craniului“),
40027034	I-au dat să bea vin amestecat cu fiere, dar când L-a gustat, Isus n-a vrut să bea.
40027035	L-au răstignit și au împărțit hainele Lui între ei, trăgând la sorți.
40027036	Stăteau jos și-L păzeau.
40027037	Deasupra capului Său au pus o plăcuță cu acuzația ce-I era adusă: „ ACESTA ESTE ISUS, ÎMPĂRATUL IUDEILOR.“
40027038	Cu El au mai fost răstigniți doi tâlhari: unul la dreapta și altul la stânga Sa.
40027039	Oamenii care treceau pe acolo Îl jigneau, dădeau din cap
40027040	și spuneau: „Tu, care dărâmi Templul și-l zidești la loc în trei zile, salvează-Te pe Tine Însuți! Dacă ești Fiul lui Dumnezeu, atunci coboară de pe cruce!“
40027041	La fel, conducătorii preoților, împreună cu învățătorii Legii și cu bătrânii, Îl batjocoreau, spunând:
40027042	„I-a salvat pe alții, dar nu Se poate salva pe Sine! Este acesta Împăratul Israelului!? Atunci să coboare acum de pe cruce și vom crede în El!
40027043	Se încrede în Dumnezeu. Atunci, să-L scape Dumnezeu acum, dacă-L vrea! N-a spus El: «Sunt Fiul lui Dumnezeu!»?“
40027044	Tâlharii care erau răstigniți cu El Îl batjocoreau și ei.
40027045	De la amiază până la ora trei a fost întuneric peste toată țara.
40027046	Pe la ora trei, Isus a strigat tare: „Eli, Eli, lama sabactani?“, care înseamnă: „Dumnezeul Meu, Dumnezeul Meu, pentru ce M-ai părăsit?“
40027047	Unii dintre cei care stăteau acolo L-au auzit și au început să spună: „Îl cheamă pe Ilie!“
40027048	Imediat, unul dintre ei a alergat, a luat un burete și l-a înmuiat în oțet. Apoi l-a pus într-un băț și I l-a întins să bea.
40027049	Dar ceilalți oameni spuneau: „Lasă-L! Să vedem dacă va veni Ilie să-L salveze.“
40027050	Isus a strigat încă o dată cu glas tare și a murit.
40027051	Chiar atunci, perdeaua din Templu s-a rupt în două, de sus până jos, iar pământul s-a cutremurat. Stâncile s-au despicat.
40027052	Mormintele s-au deschis și mulți oameni ai lui Dumnezeu care muriseră, au înviat.
40027053	După învierea lui Isus, ei și-au părăsit mormintele, s-au dus în cetatea sfântă și s-au arătat multor oameni.
40027054	Centurionul și oamenii săi, care-L păzeau pe Isus, văzând cutremurul și cele întâmplate, s-au înfricoșat. „Cu adevărat, Acesta a fost Fiul lui Dumnezeu!“, au zis ei.
40027055	Erau acolo multe femei care priveau de la distanță. Ele Îl urmaseră pe Isus din Galileea, pentru a-I sluji.
40027056	Printre ele erau și Maria Magdalena, Maria, mama lui Iacov și Iosif și mama fiilor lui Zebedei.
40027057	Seara, a venit în Ierusalim un om bogat, pe nume Iosif, din Arimateea. Era și el un ucenic al lui Isus.
40027058	El s-a dus la Pilat și i-a cerut trupul lui Isus. Iar Pilat a poruncit să-i fie dat trupul.
40027059	Iosif a luat trupul și l-a înfășurat într-o pânză nouă de in.
40027060	Apoi l-a pus în mormântul său cel nou, pe care-l săpase în stâncă. A rostogolit o piatră mare la intrare și a plecat.
40027061	Maria Magdalena și cealaltă Marie stăteau în fața mormântului.
40027062	A doua zi, după Ziua Pregătirii, conducătorii preoților și fariseii s-au dus împreună la Pilat.
40027063	Și i-au zis: „Domnule, ne amintim că pe când mai trăia încă, acel înșelător a zis: «După trei zile voi învia.»
40027064	Așa că, poruncește să fie păzit mormântul trei zile. Ca nu cumva să vină ucenicii Săi, să fure trupul și să spună oamenilor: «A înviat dintre cei morți.» Căci această ultimă înșelătorie ar fi mai mare decât cea dintâi.“
40027065	Pilat le-a zis: „Aveți garda. Duceți-vă și păziți cât de bine știți.“
40027066	Ei s-au dus și au întărit mormântul și au pus sigiliu pe piatră și soldați de pază.
40028001	După sabat, în zorii primei zile a săptămânii, Maria Magdalena și cealaltă Marie au venit să vadă mormântul.
40028002	Atunci s-a produs un cutremur puternic. Un înger al Domnului a coborât din cer, a venit și a rostogolit piatra de la intrare și s-a așezat pe ea.
40028003	Înfățișarea lui era ca fulgerul și îmbrăcămintea lui era albă ca zăpada.
40028004	Când cei ce păzeau mormântul au văzut îngerul, au început să tremure de frică și au rămas ca morți.
40028005	Îngerul a vorbit și le-a spus femeilor: „Nu vă fie teamă! Știu că Îl căutați pe Isus cel răstignit.
40028006	Nu este aici. A înviat dintre cei morți, așa cum a spus. Veniți să vedeți locul unde a fost pus!
40028007	Apoi duceți-vă repede și spuneți ucenicilor Săi: «Isus a înviat dintre cei morți și acum Se duce înaintea voastră în Galileea. Acolo Îl veți vedea.» Asta am avut de spus!“
40028008	Atunci, femeile au plecat repede de la mormântul lui Isus, cu frică și cu mare bucurie. Și au alergat să le spună ucenicilor Săi ce se întâmplase.
40028009	Pe neașteptate, Isus a stat în fața lor și le-a spus: „Salutare!“ Și ele au venit la El, I-au cuprins picioarele și I s-au închinat.
40028010	Isus le-a zis: „Nu vă fie teamă! Duceți-vă și spuneți fraților Mei să plece în Galileea! Căci acolo Mă vor vedea.“
40028011	Pe când mergeau ele, niște soldați din gardă s-au dus în cetate și au spus conducătorilor preoților tot ce se întâmplase.
40028012	Aceștia s-au întâlnit cu bătrânii și au făcut un plan. Le-au dat mulți bani soldaților
40028013	și le-au spus: „Spuneți oamenilor: «Ucenicii Lui au venit în timpul nopții și I-au furat trupul pe când dormeam.»
40028014	Și dacă ajung aceste vești la urechile guvernatorului, îl vom convinge noi și vă vom scăpa din încurcătură.“
40028015	Soldații au luat banii și au făcut cum fuseseră învățați. Așa că această poveste s-a răspândit printre iudei până în ziua de azi.
40028016	Cei unsprezece s-au dus în Galileea, pe muntele unde le zisese Isus.
40028017	Când L-au văzut, I s-au închinat, dar unii se îndoiau.
40028018	Isus S-a apropiat de ei și le-a spus: „Mie Mi-a fost dată toată autoritatea în cer și pe pământ.
40028019	Duceți-vă și faceți ucenici oameni din toate popoarele, botezându-i în Numele Tatălui, al Fiului și al Sfântului Duh!
40028020	Învățați-i să împlinească tot ce v-am poruncit Eu! Și puteți fi siguri de acest fapt: Eu voi fi cu voi întotdeauna, până la sfârșitul vremurilor.“
41001001	Vestea Bună despre Isus Cristos, Fiul lui Dumnezeu, începe
41001002	cu ceea ce a spus profetul Isaia că se va întâmpla. Isaia a scris: „Iată, Eu îl trimit pe mesagerul Meu înaintea Ta. El Îți va pregăti calea.“
41001003	„Iată glasul celui care strigă în pustie: «Pregătiți calea Domnului, neteziți-I cărările.»“
41001004	Astfel, a venit Ioan Botezătorul și a botezat oameni în pustie. El le spunea oamenilor să se boteze ca să arate că vor să-și schimbe inima și viața, pentru ca păcatele să le fie iertate.
41001005	Toți oamenii care locuiau în Iudeea și Ierusalim s-au dus la Ioan. Acești oameni și-au mărturisit păcatele și au fost botezați de Ioan în râul Iordan.
41001006	Ioan purta haine din păr de cămilă, iar la mijloc avea o curea din piele. El mânca lăcuste și miere sălbatică.
41001007	El le spunea oamenilor: „După mine va veni cineva care este cu mult mai important decât mine. Eu nu sunt vrednic nici măcar să-I dezleg cureaua de la încălțăminte.
41001008	Eu vă botez cu apă, dar El vă va boteza cu Duhul Sfânt.“
41001009	În acele zile, Isus a venit din Nazaret, din Galileea și a fost botezat de Ioan în râul Iordan.
41001010	Cum a ieșit din apă, Isus a văzut cerurile deschise și Duhul coborând spre El ca un porumbel.
41001011	Și o voce s-a auzit din ceruri: „Tu ești Fiul Meu preaiubit, în Tine Îmi găsesc plăcerea.“
41001012	Imediat, Duhul L-a trimis pe Isus în pustie,
41001013	unde a stat patruzeci de zile și unde a fost ispitit de Satan. Acolo a stat printre animale sălbatice și îngerii au avut grijă de El.
41001014	După ce Ioan a fost închis, Isus S-a dus în Galileea și a început să predice Vestea Bună de la Dumnezeu.
41001015	Isus spunea: „Acum este momentul potrivit: Împărăția lui Dumnezeu este aproape. Schimbați-vă inima și viața și credeți Vestea Bună.“
41001016	În timp ce mergea pe malul mării Galileii, Isus i-a văzut pe Simon și pe fratele acestuia, Andrei, aruncând plasele în mare. Ei erau pescari.
41001017	Isus le-a spus: „Veniți după Mine și vă voi face pescari de oameni!“
41001018	Simon și Andrei și-au lăsat plasele de pescuit și L-au urmat.
41001019	A mai mers puțin și l-a văzut pe Iacov, fiul lui Zebedei și pe fratele lui, Ioan. El i-a văzut în timp ce-și pregăteau plasele în barcă.
41001020	Isus i-a chemat, iar ei L-au urmat, lăsându-l în barcă pe tatăl lor, Zebedei, împreună cu angajații acestuia.
41001021	Apoi Isus și ucenicii Săi s-au dus la Capernaum. În următoarea zi de sabat, Isus a intrat în sinagogă și a început să-i învețe pe oameni.
41001022	Ei erau uimiți de învățătura Lui, pentru că Isus îi învăța ca unul care are autoritate, și nu ca învățătorii Legii.
41001023	Deodată, un om care era posedat de un duh rău a început să țipe,
41001024	spunând: „Ce vrei Tu de la noi, Isuse din Nazaret? Ai venit să ne distrugi? Eu știu cine ești: Sfântul lui Dumnezeu.“
41001025	Dar Isus l-a certat și i-a spus: „Taci și ieși din el!“
41001026	Duhul rău l-a făcut pe acel om să tremure, apoi a început să urle și a ieșit afară din el.
41001027	Oamenii erau atât de uimiți, încât au început să se întrebe unii pe alții: „Ce este aceasta? Este o învățătură nouă, spusă cu autoritate! El poruncește chiar și duhurilor rele și ele Îl ascultă!“
41001028	Astfel, vestea despre Isus s-a răspândit foarte repede în tot ținutul Galileii.
41001029	Isus și cei ce-L urmau au ieșit imediat din sinagogă și au mers împreună cu Iacov și cu Ioan la casa lui Simon și Andrei.
41001030	Soacra lui Simon avea febră și stătea în pat. Oamenii de acolo I-au vorbit lui Isus despre ea.
41001031	Isus S-a dus la ea, a luat-o de mână și a ridicat-o. Febra a lăsat-o, iar ea a început să-I slujească.
41001032	Seara, după apusul soarelui, i-au adus la Isus pe toți bolnavii și pe cei posedați de demoni.
41001033	Toată cetatea se adunase la ușa acelei case.
41001034	Isus a vindecat mulți oameni care aveau diferite boli și a scos multe duhuri rele. Dar El nu-i lăsa pe acești demoni să vorbească, pentru că ei Îl cunoșteau.
41001035	Foarte devreme, când încă nu se luminase, Isus a plecat de acolo și S-a dus într-un loc pustiu să Se roage.
41001036	Simon și cei care erau cu El s-au dus să-L caute,
41001037	iar când L-au găsit, I-au spus: „Toată lumea Te caută.“
41001038	Dar Isus le-a spus: „Trebuie să mergem și în așezările învecinate, pentru ca să predic și acolo, deoarece pentru aceasta am venit.“
41001039	Așa că a mers prin Galileea, predicând în sinagogile lor și scoțând demoni.
41001040	Un lepros a venit la Isus, a îngenuncheat și L-a implorat să-l ajute. Leprosul I-a spus lui Isus: „Dacă Tu vrei, poți să mă vindeci.“
41001041	Lui Isus I s-a făcut milă de el. A întins mâna, l-a atins și i-a spus: „Vreau să te vindec! Fii vindecat!“
41001042	Imediat lepra a dispărut și a fost vindecat.
41001043	Isus i-a cerut să plece, dar înainte l-a avertizat,
41001044	spunându-i: „Să nu spui nimănui nimic despre ce ți s-a întâmplat. Dar du-te să te arăți preotului și să aduci jertfele rânduite de Moise pentru curățire. Să faci lucrul acesta pentru ca oamenii să știe că te-ai vindecat.“
41001045	Dar acel om a plecat și a început să spună tuturor ce i s-a întâmplat. Vestea despre El s-a răspândit. Așa că Isus nu mai putea intra într-o cetate în văzul lumii și stătea în afara lor, în locuri retrase. Dar și acolo veneau la El oameni din toate părțile.
41002001	Peste câteva zile, Isus S-a întors în Capernaum. Vestea că era acasă s-a răspândit.
41002002	Oamenii s-au strâns în număr atât de mare încât nu mai era loc nici afară. Pe când Isus îi învăța,
41002003	câțiva oameni au venit la El cu un om paralizat. Patru dintre ei îl transportau.
41002004	Pentru că, din cauza mulțimii, nu puteau să ajungă cu el la Isus, ei au făcut o gaură în acoperișul casei și de acolo l-au coborât cu targă cu tot.
41002005	Când a văzut Isus credința lor, i-a spus celui paralizat: „Fiule, păcatele îți sunt iertate!“
41002006	Câțiva dintre învățătorii Legii erau acolo. Ei au văzut ce făcuse Isus și și-au spus:
41002007	„De ce spune omul acesta așa ceva? El spune lucruri care sunt o insultă la adresa lui Dumnezeu. Cine poate ierta păcatele, în afară de Dumnezeu?“
41002008	Isus a știut imediat, în duhul Său, ce gândesc ei și le-a spus: „De ce gândiți astfel?
41002009	Ce este mai ușor: să zic acestui om paralizat: «Păcatele îți sunt iertate!» sau să-i spun: «Ridică-te! Ia-ți targa și mergi!»?
41002010	Dar Eu vă voi dovedi că Fiul omului are putere pe pământ să ierte păcatele.“ Așa că Isus i-a spus celui paralizat:
41002011	„Îți spun, ridică-te! Ia-ți targa și du-te acasă!“
41002012	Omul paralizat s-a ridicat. Și-a luat targa și a ieșit, în timp ce toți ceilalți se uitau la el uimiți. Ei Îl lăudau pe Dumnezeu și ziceau: „Nu am mai văzut niciodată așa ceva!“
41002013	Isus S-a dus din nou pe malul mării, mulțimea a venit la El, iar El i-a învățat.
41002014	Pe când mergea Isus de-a lungul țărmului, l-a văzut pe Levi, fiul lui Alfeu, stând la vamă, unde lucra și i-a spus: „Urmează-Mă!“ Levi s-a sculat și L-a urmat pe Isus.
41002015	Mai târziu, Isus S-a dus la casa lui Levi unde a mâncat cu ucenicii Săi. La masă, împreună cu ei, mai erau vameși și păcătoși. Mulți dintre ei Îl urmaseră pe Isus.
41002016	Când învățătorii Legii care erau farisei au văzut că Isus mânca împreună cu păcătoșii și cu vameșii, i-au întrebat pe ucenicii Săi: „De ce mănâncă Isus cu vameșii și cu păcătoșii?“
41002017	Isus a auzit și le-a spus: „Cei bolnavi au nevoie de doctor, nu cei sănătoși! Eu nu am venit să-i chem pe cei drepți, ci pe cei păcătoși.“
41002018	Ucenicii lui Ioan Botezătorul și fariseii posteau. Niște oameni au venit la Isus și L-au întrebat: „De ce ucenicii lui Ioan și ai fariseilor postesc, iar ai Tăi nu?“
41002019	Isus le-a răspuns: „Pot oare nuntașii să postească atunci când mirele este cu ei? Cât timp mirele este cu ei, nu pot posti.
41002020	Dar vor veni zilele în care mirele va fi luat de la ei. Atunci vor posti.
41002021	Nimeni nu coase la o haină veche un petic din material nou. Dacă ar face cineva așa, atunci peticul ar destrăma haina veche, iar ruptura ar fi mai mare.
41002022	Și nimeni nu pune vin nou în burdufuri vechi. Pentru că vinul ar sparge burdufurile și atunci și vinul, și burdufurile s-ar strica. Vinul nou se pune în burdufuri noi.“
41002023	Într-o zi de sabat, Isus trecea prin lanurile de grâu. Pe când mergeau prin lan, ucenicii Lui au început să smulgă spice.
41002024	Fariseii au văzut lucrul acesta și L-au întrebat pe Isus: „De ce fac ucenicii Tăi ceva ce nu este permis de Lege în ziua de sabat?“
41002025	Isus le-a răspuns: „Nu ați citit niciodată ce au făcut David și oamenii lui când li s-a făcut foame și nu aveau ce să mănânce?
41002026	N-ați citit cum a intrat el în Casa lui Dumnezeu, în timpul marelui preot Abiatar, cum a mâncat pâinea care Îi era oferită lui Dumnezeu și cum le-a dat pâine și celor care erau cu el? Ceea ce a făcut el nu era permis de Legea lui Moise decât preoților.“
41002027	Isus le-a mai spus: „Sabatul a fost făcut pentru om, și nu omul pentru sabat.
41002028	Așa că Fiul omului este Domn chiar și al sabatului.“
41003001	Isus a intrat din nou în sinagogă. Acolo era un om cu o mână paralizată.
41003002	Câțiva oameni se uitau la Isus să vadă dacă nu cumva îl va vindeca în ziua sabatului, pentru a-L putea acuza.
41003003	Isus i-a spus omului cu mâna paralizată: „Ridică-te!“
41003004	Isus le-a spus celor din sinagogă: „Este permis să faci bine sau rău într-o zi de sabat? Este bine să salvezi o viață sau să omori?“ Dar ei tăceau.
41003005	Isus Și-a rotit privirea peste ei mânios, întristat de împietrirea inimii lor. Isus i-a spus acelui om: „Întinde-ți mâna!“ Omul și-a întins mâna, care i s-a vindecat.
41003006	Imediat, fariseii au plecat și, împreună cu irodienii, au început să se gândească cum să-L omoare pe Isus.
41003007	Isus a plecat împreună cu ucenicii Săi la Marea Galileii. I-a urmat o mare mulțime ce s-a strâns din Galileea, din Iudeea,
41003008	din Ierusalim, din Idumeea, de dincolo de râul Iordan, din Tir și din Sidon. Ei au venit la Isus pentru că auziseră vorbindu-se despre toate lucrurile pe care le făcea El.
41003009	Din cauza mulțimii, El le-a spus ucenicilor să-I pregătească o barcă, pentru ca nu cumva să fie îmbulzit de mulțime.
41003010	El vindecase mulți oameni, așa că toți cei ce sufereau de vreo boală se împingeau ca să ajungă la El pentru a-L putea atinge.
41003011	De câte ori Îl vedeau, duhurile rele cădeau înaintea Lui și strigau: „Tu ești Fiul lui Dumnezeu!“
41003012	Isus însă le-a poruncit să nu spună oamenilor cine este El.
41003013	Apoi, El S-a urcat pe un deal și a chemat câțiva oameni, pe aceia pe care i-a vrut El. Ei au venit la El și El a ales doisprezece dintre ei,
41003014	pe care i-a numit apostoli. Isus i-a ales pentru a fi cu El și pentru a-i trimite să predice în alte părți.
41003015	El le-a dat puterea de a scoate duhuri rele.
41003016	Isus i-a chemat pe următorii doisprezece: Simon (pe care l-a numit Petru),
41003017	Iacov și Ioan, fiii lui Zebedei, cărora le-a pus numele Boanerghes, adică „fiii tunetului“;
41003018	Andrei, Filip, Bartolomeu, Matei, Toma, Iacov, fiul lui Alfeu, Tadeu, Simon Zelotul
41003019	și Iuda Iscarioteanul, care L-a și trădat.
41003020	Apoi Isus S-a dus acasă. Mulțimea s-a adunat din nou la El. Erau atât de mulți oameni, încât Isus și ucenicii Săi nici măcar nu puteau să mănânce.
41003021	Familia lui Isus a auzit că era în casă și s-au dus să-L ia pe Isus, pentru că lumea spunea că e nebun.
41003022	Învățătorii Legii care veniseră de la Ierusalim spuneau: „Îl are pe prințul demonilor în El și prin puterea prințului demonilor scoate El demonii!“
41003023	Isus i-a chemat și a început să le vorbească în pilde: „Cum poate Satan să îl scoată afară pe Satan?
41003024	Dacă o împărăție este dezbinată împotriva ei înseși, împărăția aceea nu va dăinui.
41003025	Și dacă o familie este dezbinată împotriva ei înseși, acea familie nu va dăinui.
41003026	Așa că dacă Satan se ridică împotriva lui însuși, el nu va putea dăinui și îi va veni sfârșitul.
41003027	Într-adevăr, nimeni nu poate intra să fure în casa unui om puternic, dacă nu-l leagă mai întâi pe stăpân. După ce-l va lega, îi va putea jefui casa.
41003028	Vă spun adevărul: Oamenilor li se pot ierta toate păcatele și toate lucrurile rele spuse de ei împotriva lui Dumnezeu.
41003029	Dar oricine spune lucruri rele împotriva Duhului Sfânt nu va fi iertat niciodată. Persoana aceea este vinovată de un păcat etern.“
41003030	Isus a spus lucrul acesta pentru că unii oameni ziceau: „Are un duh rău în El.“
41003031	Mama și frații lui Isus au venit la El. Ei au rămas afară și au trimis pe cineva să-L cheme.
41003032	Mulțimea stătea în jurul lui Isus. Și I-au spus: „Mama Ta, frații Tăi și surorile Tale sunt afară și Te cheamă.“
41003033	El le-a răspuns: „Cine este mama Mea și cine sunt frații Mei?“
41003034	Isus S-a uitat la cei care stăteau în jurul Său și a spus: „Aceștia sunt mama Mea și frații Mei!
41003035	Oricine face voia lui Dumnezeu Îmi este frate, soră și mamă.“
41004001	Isus a început din nou să-i învețe pe oameni lângă mare. În jurul Lui s-a adunat o mare mulțime, așa că El S-a urcat într-o barcă și S-a așezat în ea, iar oamenii stăteau pe malul mării.
41004002	El i-a învățat multe lucruri folosindu-Se de pilde. Iată una din ele:
41004003	„Ascultați! Un semănător a ieșit să semene.
41004004	Și pe când semăna, o parte din semințe au căzut pe drum, iar păsările au venit și le-au mâncat.
41004005	Alte semințe au căzut pe un loc stâncos, unde nu aveau prea mult pământ. Acestea au încolțit repede, pentru că pământul nu era adânc.
41004006	Și când a răsărit soarele, au fost dogorite; și pentru că nu aveau rădăcini, s-au uscat.
41004007	Alte semințe au căzut între spini. Spinii au crescut și le-au năpădit, și ele n-au dat roadă.
41004008	Alte semințe au căzut pe un pământ bun, au încolțit, au crescut și au adus roadă. Unele au dat de treizeci, de șaizeci și chiar de o sută de ori mai multă roadă.“
41004009	Apoi a spus: „Cine are urechi de auzit, să audă.“
41004010	Când era singur, cei ce erau în jurul Său cu cei doisprezece L-au întrebat care este rostul pildelor.
41004011	Și El le-a spus: „Vouă vi s-a îngăduit să cunoașteți taina Împărăției lui Dumnezeu. Dar pentru cei de afară totul este spus în pilde,
41004012	pentru ca: «Ei să privească, dar să nu vadă; să asculte, dar să nu înțeleagă; ca nu cumva să se întoarcă și să fie iertați.»“
41004013	Apoi Isus le-a spus ucenicilor: „Nu înțelegeți această pildă? Atunci cum le veți înțelege pe celelalte?
41004014	Semănătorul este cel care seamănă cuvântul lui Dumnezeu.
41004015	Unii oameni sunt asemenea semințelor căzute lângă drum. Cum aud învățătura lui Dumnezeu, vine Satan și ia cuvântul care a fost semănat în ei.
41004016	Alți oameni se aseamănă cu locul stâncos. Cum aud cuvântul, îl primesc cu bucurie.
41004017	Dar cuvântul nu prinde rădăcină în ei și nu ascultă de el decât pentru scurt timp. Când apar probleme sau când sunt persecutați din cauza cuvântului, renunță repede la credința lor.
41004018	Alți oameni sunt ca semințele semănate printre spini. Aceștia sunt cei ce aud cuvântul,
41004019	dar apar grijile acestei vieți, amăgirea bogățiilor și dorința de a avea tot felul de lucruri și toate acestea înăbușă cuvântul. Acești oameni nu aduc roadă.
41004020	Alții se aseamănă cu semințele semănate pe un pământ bun. Aceștia sunt cei ce aud cuvântul, îl acceptă și aduc roadă: unii de treizeci de ori, alții de șaizeci de ori și unii chiar de o sută de ori mai mult.“
41004021	Și El le-a spus: „Aduce oare vreunul dintre voi o lampă pentru a fi acoperită sau ascunsă sub pat? Nu este oare ea adusă pentru a lumina?
41004022	Tot ceea ce este ascuns va fi făcut cunoscut. Fiecare secret va fi scos la lumină.
41004023	Dacă are cineva urechi de auzit, să audă.“
41004024	Apoi El le-a spus: „Gândiți-vă bine la ceea ce auziți! Cu măsura cu care măsurați, vi se va măsura și vouă, și chiar vi se va da în plus.
41004025	Celui ce are i se va da și mai mult. Și celui ce nu are, i se va lua și puținul pe care-l are.“
41004026	Apoi Isus a spus: „Vă spun cu ce seamănă Împărăția lui Dumnezeu. Un om aruncă semințe pe pământ.
41004027	Fie că doarme, fie că este treaz, noapte și zi, sămânța încolțește și crește, fără ca omul să știe cum.
41004028	De la sine, pământul produce grâul: la început, apare un fir; apoi, un spic; după aceea, apar și boabele de grâu pe spic.
41004029	Când s-a copt grâul, omul intră cu secera în el, pentru că a venit timpul secerișului.“
41004030	Apoi Isus a spus: „Cum vom spune că arată Împărăția lui Dumnezeu? Sau prin ce pildă o vom explica?
41004031	Ea este ca o sămânță de muștar care, atunci când este semănată în pământ, este cea mai mică dintre semințe.
41004032	După ce este semănată, ea crește și devine una dintre cele mai mari plante din grădinile noastre. Ea are ramuri mari la umbra cărora își fac cuiburi păsările cerului.“
41004033	Isus i-a învățat folosind multe pilde ca acestea. El le-a spus lucrurile pe care le puteau ei înțelege.
41004034	El nu le-a spus nimic fără să folosească pilde, dar când rămânea singur cu ucenicii Săi, le explica totul.
41004035	În seara aceleiași zile, Isus le-a spus: „Haideți să trecem de partea cealaltă a mării.“
41004036	Isus și ucenicii Săi au lăsat mulțimea acolo. Ucenicii s-au urcat și ei în barca în care era El. Acolo mai erau și alte bărci care L-au urmat.
41004037	Un vânt puternic s-a abătut asupra mării, iar valurile loveau atât de tare barca, încât aproape că au umplut-o cu apă.
41004038	Isus era în partea din spate a bărcii și dormea cu capul sprijinit pe o pernă. Ucenicii L-au sculat și I-au spus: „Învățătorule, nu vezi că ne scufundăm?“
41004039	Isus S-a sculat, a certat vântul și a spus mării: „Liniște! Liniștește-te!“ Vântul s-a oprit și marea s-a liniștit de tot.
41004040	Apoi Isus le-a spus: „De ce vă este frică? Nici acum nu aveți credință?“
41004041	Ucenicilor le era foarte frică și își spuneau între ei: „Ce fel de om este Acesta? Chiar și marea și vântul Îl ascultă!“
41005001	Isus și ucenicii Săi au traversat marea și au ajuns în ținutul gadarenilor.
41005002	Cum s-au dat jos din barcă, un om posedat de un duh rău a ieșit dintr-un cimitir și s-a dus să-L întâlnească pe Isus.
41005003	Acest om trăia printre morminte și nimeni nu putea să-l lege, nici măcar cu lanțuri.
41005004	De multe ori îi fuseseră prinse în fiare picioarele și legate în lanțuri mâinile, dar de fiecare dată el rupsese lanțurile și sfărâmase fiarele. Astfel nu se găsea nimeni destul de puternic pentru a-l supune.
41005005	Zi și noapte el stătea printre morminte și pe dealuri; țipa și se tăia cu pietre.
41005006	Când L-a văzut pe Isus venind de la distanță, a alergat la El și I s-a închinat.
41005007	Apoi, cu o voce puternică, a spus: „Ce ai cu mine, Isuse, Fiul Dumnezeului Preaînalt? Te implor, în Numele lui Dumnezeu, nu mă chinui!“
41005008	(Duhul rău îi spunea toate acestea pentru că Isus îi poruncise: „Ieși afară din acest om, duh rău!“)
41005009	Isus l-a întrebat: „Cum te cheamă?“ Iar duhul I-a răspuns: „Numele meu este Legiune, pentru că suntem mai mulți.“
41005010	Duhurile din acel om Îl tot implorau pe Isus să nu le alunge din acel ținut.
41005011	Pe un deal din apropiere păștea o turmă mare de porci.
41005012	Duhurile rele L-au rugat pe Isus: „Trimite-ne în porcii aceia, ca să putem intra în ei.“
41005013	Isus le-a dat voie, așa că duhurile rele au ieșit și au intrat în porci. Porcii, care erau cam două mii, au luat-o la fugă și au căzut în mare, unde s-au înecat.
41005014	Cei care îngrijeau porcii au alergat în cetate și în împrejurimi să spună ce au văzut. Oamenii care au auzit, au venit să vadă ce se întâmplase.
41005015	Ei au venit la Isus. Acolo l-au văzut și pe cel ce fusese posedat de legiunea de duhuri rele. El stătea liniștit și era îmbrăcat, fiind în toate mințile. Oamenilor li s-a făcut frică.
41005016	Martorii celor petrecute le-au explicat și celorlalți ce se întâmplase cu omul posedat de duhuri rele și cu porcii.
41005017	Oamenii au început să-L roage pe Isus să plece din ținutul lor.
41005018	Pe când Se urca Isus în barcă, omul care fusese posedat de demoni L-a rugat să-l lase să meargă cu El.
41005019	Dar Isus nu i-a dat voie să meargă cu El, ci i-a spus: „Du-te acasă la ai tăi și spune-le tot ce a făcut Domnul pentru tine și cum a avut milă de tine.“
41005020	Așa că omul a plecat și a început să le spună oamenilor din Decapole tot ce făcuse Isus pentru el. Toți erau uimiți de ceea ce auzeau.
41005021	Isus a trecut din nou de partea cealaltă a mării și o mare mulțime s-a strâns în jurul Său. Isus Se afla pe țărm.
41005022	Iair, unul din conducătorii sinagogii, a venit acolo. Când L-a văzut pe Isus, Iair a căzut la picioarele Lui,
41005023	rugându-L fierbinte și spunând: „Fetiței mele i se apropie sfârșitul. Vino, Te rog, și pune-Ți mâinile peste ea, ca să se vindece și să trăiască.“
41005024	Isus S-a dus cu el. O mulțime mare Îl urma și mulți oameni se înghesuiau în jurul Său, gata să-L strivească.
41005025	În mulțime era o femeie care de doisprezece ani avea o hemoragie.
41005026	Ea suferise mult și trecuse pe la mulți doctori. Cheltuise tot ce avea, dar nu se făcea mai bine, ba îi era chiar mai rău.
41005027	Ea auzise de Isus. S-a apropiat de El pe la spate, prin mulțime și I-a atins haina,
41005028	pentru că își spunea: „Dacă voi putea atinge măcar hainele Lui, mă voi vindeca.“
41005029	Imediat hemoragia i s-a oprit și a simțit în trupul ei că s-a vindecat de suferința sa.
41005030	Isus a simțit cum a ieșit putere din El. S-a oprit, S-a întors și a întrebat: „Cine Mi-a atins hainele?“
41005031	Ucenicii Săi I-au spus: „Vezi că sunt atâția oameni care se împing în jurul Tău și Te îmbulzesc și mai întrebi: «Cine M-a atins?»“
41005032	Dar Isus a continuat să Se uite în jurul Său, ca să vadă cine L-a atins.
41005033	Atunci femeia, tremurând de frică și știind ce i se întâmplase, a venit și a căzut înaintea Lui; și I-a spus întregul adevăr.
41005034	Isus i-a spus „Fiică, credința ta te-a mântuit! Mergi în pace și fii vindecată!“
41005035	Pe când mai vorbea El încă, au venit câțiva oameni de la casa lui Iair. Ei i-au spus: „Fiica ta a murit. De ce-L mai deranjezi pe Învățător?“
41005036	Isus nu a dat atenție spuselor lor și i-a spus lui Iair: „Nu-ți fie teamă! Ai credință!“
41005037	Isus nu a dat voie nimănui să intre împreună cu El în casa lui Iair, în afară de Petru, Iacov și Ioan, fratele lui Iacov.
41005038	Ei au ajuns la casa conducătorului sinagogii, unde au văzut o agitație mare și mulți oameni plângând și tânguindu-se.
41005039	Isus a intrat și a spus: „Ce este cu toată această agitație și cu acest plâns? Copila nu este moartă, ea doarme.“
41005040	Dar ei au râs de El. Însă El i-a scos pe toți afară. Isus i-a luat pe tatăl și pe mama fetiței, pe cei trei care erau cu El și au intrat în camera în care se afla fata.
41005041	Isus a luat-o pe fetiță de mână și i-a spus: „Talita cumi!“ (ceea ce înseamnă: „Fetițo, îți spun să te ridici!“).
41005042	Fetița s-a sculat imediat și a început să meargă. (Ea avea doisprezece ani.) Ei au fost copleșiți de o mare uimire.
41005043	Isus le-a poruncit ca nimeni să nu afle nimic despre ce se întâmplase. Apoi le-a spus să-i dea fetiței ceva de mâncare.
41006001	Isus a plecat de acolo și S-a întors în cetatea Sa natală. Ucenicii Săi au mers cu El.
41006002	În ziua de sabat, Isus a început să-i învețe pe oameni în sinagogă, iar aceștia au rămas uimiți de ceea ce auzeau. Ei se întrebau: „De unde a învățat omul acesta tot ceea ce știe? De unde a primit această înțelepciune? Cine I-a dat-o? Și de unde are puterea de a face astfel de minuni?
41006003	Oare nu este El doar tâmplarul, fiul Mariei? Și nu este El fratele lui Iacov, al lui Iose, al lui Iuda și al lui Simon? Și nu sunt surorile Lui aici cu noi?“ Din acest motiv le era greu să creadă în El.
41006004	Iar Isus le-a spus: „Doar în țara lui este primit fără cinste un profet, acolo unde se află rudele și familia lui.“
41006005	În afară de faptul că Și-a pus mâinile peste câțiva oameni bolnavi și i-a vindecat, Isus nu a mai putut face nici o altă minune în cetatea aceea.
41006006	Și El a fost uimit de necredința lor. Apoi Isus S-a dus prin satele apropiate să-i învețe pe oameni.
41006007	Isus Și-a chemat cei doisprezece ucenici și i-a trimis doi câte doi. El le-a dat putere asupra duhurilor rele.
41006008	Isus le-a spus să nu ia nimic pentru drum, în afară de un toiag; să nu ia pâine, să nu ia traiste și nici bani.
41006009	Să poarte sandale și să nu aibă la ei haine de schimb.
41006010	Și Isus le-a spus: „Dacă, atunci când intrați într-o cetate, vă opriți să stați într-o casă, să rămâneți acolo până când veți pleca din acea cetate.
41006011	Dacă se întâmplă să nu fiți primiți într-o cetate sau dacă oamenii de acolo nu vă ascultă, plecați din acea cetate și scuturați-vă praful de pe picioare. Acesta va fi un avertisment pentru ei.“
41006012	Ucenicii au plecat și au mers în alte locuri. Ei vorbeau cu oamenii și le spuneau să-și schimbe inima și viața.
41006013	Ei au scos multe duhuri rele. Au uns mulți oameni bolnavi cu ulei de măsline și i-au vindecat.
41006014	Regele Irod a auzit ce se întâmpla, pentru că Isus ajunsese acum foarte cunoscut. Unii oameni ziceau: „Isus este Ioan Botezătorul înviat din morți și de aceea poate face aceste minuni.“
41006015	Alții ziceau: „Isus e Ilie.“ Iar alții ziceau: „Isus este un profet asemenea celor din trecut.“
41006016	Dar când a auzit Irod toate acestea, a spus: „Ioan, cel căruia i-am tăiat capul, a înviat.“
41006017	Irod însuși poruncise arestarea și închiderea lui Ioan pentru a-i face pe plac soției sale, Irodiada. Irodiada fusese soția lui Filip, fratele lui Irod.
41006018	Pentru că Ioan îi tot spunea lui Irod: „Legea nu-ți dă voie s-o ai pe soția fratelui tău!“,
41006019	Irodiada îl ura pe Ioan și dorea să-l omoare. Dar ea nu-l putea omorî,
41006020	deoarece Irod se temea de Ioan. Irod îl ocrotea pe Ioan, pentru că știa că acesta este un om bun și sfânt. Când îl auzea pe Ioan vorbind, rămânea uimit; și îi făcea plăcere să-l asculte.
41006021	Dar a sosit și ziua potrivită pentru ca Irodiada să obțină moartea lui Ioan. De ziua lui, Irod a dat o masă pentru conducătorii cei mai importanți, pentru comandanții armatei și pentru oamenii bogați ai Galileii.
41006022	Fiica Irodiadei a venit la petrecere și a dansat. Lui Irod și celor ce erau cu el le-a plăcut mult cum a dansat ea. Irod i-a spus fetei: „Cere-mi orice dorești și eu îți voi da!“
41006023	Irod i-a promis cu jurământ: „Îți voi da orice-mi vei cere, până la jumătate din împărăție!“
41006024	Ea a ieșit afară la mama sa și a întrebat-o: „Ce să-i cer?“ Și Irodiada i-a răspuns: „Cere-i capul lui Ioan Botezătorul.“
41006025	Fata s-a întors repede la rege și i-a spus: „Vreau să-mi dai, chiar acum, pe o farfurie, capul lui Ioan Botezătorul.“
41006026	Lui Irod i-a părut rău, dar din cauza jurământului său și din cauza celor ce stăteau la masă cu el, nu a vrut s-o refuze.
41006027	Irod a trimis pe unul din soldații lui să-i taie capul lui Ioan și să i-l aducă. Acesta s-a dus în închisoare și i-a tăiat capul lui Ioan,
41006028	după care l-a adus pe o farfurie. Soldatul i-a dat capul fetei, care i l-a dat mamei sale.
41006029	Când au auzit ucenicii lui Ioan ce se întâmplase, s-au dus, i-au luat trupul și l-au pus într-un mormânt.
41006030	Ucenicii trimiși de Isus s-au întors la El și I-au povestit tot ce făcuseră.
41006031	Apoi Isus le-a spus: „Veniți cu Mine într-un loc liniștit, unde să fim singuri și să vă odihniți puțin.“ În jurul lor erau mulți oameni și ei nici nu apucaseră să mănânce.
41006032	Așa că au plecat singuri cu barca spre un loc liniștit.
41006033	Însă mulți oameni i-au văzut plecând. Cei ce i-au văzut îi cunoșteau. De aceea, oameni din toate cetățile au alergat către locul spre care mergeau ei. Oamenii au ajuns acolo înaintea lor.
41006034	Când S-a dat jos din barcă, Isus a văzut mulțimea care se adunase și I s-a făcut milă de ei, pentru că erau ca niște oi fără păstor.
41006035	Se făcuse deja destul de târziu. Ucenicii au venit la Isus și I-au spus: „Aici este un loc izolat și este deja târziu.
41006036	Spune oamenilor să plece, să se ducă pe la gospodăriile din împrejurimi și în satele din jur să-și cumpere ceva de mâncare.“
41006037	Dar El le-a spus: „Dați-le voi ceva de mâncare.“ Ucenicii I-au spus: „Nu putem merge să cumpărăm destulă pâine pentru a fi hrăniți toți acești oameni! Ne-ar trebui banii câștigați într-o lună de muncă de noi toți, ca să putem cumpăra atâta pâine!“
41006038	Atunci Isus le-a spus: „Duceți-vă și vedeți câte pâini aveți.“ După ce s-au uitat, I-au spus: „Avem cinci pâini și doi pești.“
41006039	Apoi Isus le-a poruncit ucenicilor să le spună oamenilor să se așeze pe iarbă și să se împartă în grupuri.
41006040	Și oamenii s-au așezat în grupuri de câte o sută și de câte cincizeci.
41006041	Isus a luat cele cinci pâini și cei doi pești, și, privind către cer, I-a mulțumit lui Dumnezeu și a frânt pâinile. El le-a dat ucenicilor Săi pentru ca ei să-i servească pe oameni. Isus a împărțit și cei doi pești.
41006042	Toată lumea a mâncat și s-a săturat.
41006043	Și s-au strâns douăsprezece coșuri cu resturi de pâine și pește.
41006044	Bărbații care au mâncat au fost în număr de cinci mii.
41006045	După aceea, Isus i-a urcat în barcă pe ucenici și i-a trimis în Betsaida, pe malul celălalt al lacului. Isus a dat drumul mulțimii
41006046	și S-a dus pe munte să Se roage.
41006047	Când s-a înserat, barca ucenicilor era în mijlocul mării, iar Isus stătea singur pe mal.
41006048	Din cauza vântului care bătea împotriva lor, ucenicii se străduiau din greu să vâslească. Cândva, între ora trei noaptea și șase dimineața, Isus S-a dus la ei mergând pe mare. El S-a apropiat de ei,
41006049	dar când L-au văzut mergând pe mare, ucenicii Lui au crezut că văd o stafie și au început să țipe.
41006050	Cu toții Îl văzuseră și erau îngroziți. Isus le-a spus: „Curaj! Eu sunt! Să nu vă fie frică!“
41006051	El S-a urcat la ei în barcă, iar vântul s-a potolit. Ucenicii erau uimiți
41006052	pentru că nu înțeleseseră nici ce însemna minunea cu pâinile. Inimile le erau împietrite.
41006053	Ei au traversat marea și au ajuns în ținutul Ghenezaretului. Acolo și-au legat barca de mal.
41006054	Când s-au dat jos din barcă, oamenii L-au recunoscut pe Isus.
41006055	Și au început să alerge în tot ținutul acela, ca să aducă la El oameni bolnavi.
41006056	Isus S-a dus în satele, în cetățile și pe la fermele din acel ținut. Și oriunde ajungea, oamenii locului îi adunau pe cei bolnavi în piețe. Cu toții Îl rugau pe Isus să-i lase să atingă hainele Lui și toți cei care le atingeau erau vindecați.
41007001	Fariseii și câțiva dintre învățătorii Legii care veniseră de la Ierusalim s-au strâns în jurul lui Isus.
41007002	Ei îi văzuseră pe unii dintre ucenicii lui Isus mâncând cu mâinile nespălate.
41007003	(Fariseii și toți ceilalți evrei nu mănâncă dacă nu și-au spălat mâinile, așa cum le cere tradiția bătrânilor.
41007004	Și când se întorc din piață, nu mănâncă până nu se spală. Ei mai țin și alte tradiții, cum ar fi: spălarea paharelor, a ulcioarelor, a vaselor de aramă și a paturilor.)
41007005	Așa că fariseii și învățătorii Legii L-au întrebat: „De ce nu respectă ucenicii Tăi tradiția bătrânilor și mănâncă fără a-și spăla mâinile?“
41007006	Isus le-a răspuns: „Sunteți niște ipocriți! Isaia avea dreptate când a profețit despre voi, după cum este scris: «Acest popor Mă onorează cu buzele, dar departe de Mine le sunt inimile.
41007007	Închinarea lor este lipsită de rost, pentru că învățătura dată de ei oamenilor constă în reguli făcute de om.»
41007008	Voi ați încetat să ascultați poruncile lui Dumnezeu și acum respectați tradițiile omenești.“
41007009	Isus le-a mai spus: „Voi ignorați poruncile lui Dumnezeu pentru a respecta propriile voastre învățături.
41007010	Moise a spus: «Respectă-i pe tatăl tău și pe mama ta.» și «Cel ce își vorbește de rău mama și tatăl trebuie omorât.»
41007011	Dar voi spuneți că dacă cineva zice tatălui și mamei sale: «Orice ți-aș putea da este pus deoparte pentru Dumnezeu»,
41007012	atunci acelei persoane îi este permis să nu mai facă nimic pentru tatăl său și pentru mama sa.
41007013	Astfel, voi, cu tradiția pe care o transmiteți poporului, anulați Cuvântul lui Dumnezeu. Și faceți multe alte lucruri asemănătoare.“
41007014	Isus a chemat din nou mulțimea la El și le-a spus oamenilor: „Ascultați-Mă cu toții și înțelegeți!
41007015	Omul nu este întinat de ceea ce intră în el, ci de ceea ce iese din el.“
41007016	-
41007017	Apoi, Isus a lăsat mulțimea și a intrat într-o casă. Ucenicii L-au întrebat ce înseamnă această pildă.
41007018	Și El le-a spus: „Nici voi nu înțelegeți? Nu vedeți că nimic din ceea ce intră în om din afara lui nu-l întinează?
41007019	Pentru că nimic din acestea nu intră în inima lui, ci în stomac. De acolo, sunt date afară din nou.“ (Vorbind astfel, Isus a dat de înțeles că se poate mânca orice fel de mâncare.)
41007020	Isus le-a spus: „Ceea ce iese din om îl întinează.
41007021	Pentru că din interiorul omului, din inima lui, ies gândurile rele, păcatele sexuale, furturile, crimele,
41007022	adulterul, lăcomia, răutatea, înșelătoria, indecența, invidia, bârfa, aroganța și nebunia.
41007023	Toate aceste lucruri rele vin din interior și îl întinează pe om.“
41007024	Isus a plecat de acolo și S-a dus în ținutul Tirului. El a intrat într-o casă și dorea să nu se știe că este acolo. Dar Isus nu putea sta ascuns.
41007025	De fapt, o femeie a cărei fată era posedată de un duh rău, a auzit imediat vorbindu-se despre Isus. Ea s-a dus la El și a căzut la picioarele Lui.
41007026	Femeia era o grecoaică de origine siro-feniciană. Ea L-a implorat pe Isus să scoată demonul din fata ei.
41007027	Isus i-a spus: „Mai întâi, trebuie să se sature copiii, pentru că nu este bine să iei pâinea copilului și s-o arunci la câini.“
41007028	Dar ea I-a răspuns: „Doamne, dar chiar și câinii care stau sub masă mănâncă firimiturile care cad de la masa copiilor.“
41007029	Atunci Isus i-a spus: „Pentru acest răspuns poți să te duci liniștită acasă. Demonul a ieșit din fiica ta.“
41007030	Femeia s-a dus acasă și și-a găsit fata stând pe pat. Demonul ieșise din ea.
41007031	Isus a plecat din ținutul Tirului către Marea Galileii, trecând prin ținutul Sidonului și prin Decapole.
41007032	Acolo, I-a fost adus un surd care nici nu prea putea vorbi. Cei ce l-au adus L-au rugat pe Isus să-Și pună mâinile peste el.
41007033	Isus l-a luat deoparte de mulțime și a atins urechile acelui om. Apoi, a scuipat și i-a atins limba.
41007034	Isus a privit către cer, a suspinat și i-a spus: „Efata!“ (ceea ce înseamnă „Deschide-te!“).
41007035	Imediat urechile omului s-au deschis, limba i-a fost dezlegată și a început să vorbească.
41007036	Isus le-a poruncit să nu spună nimănui cele întâmplate. Dar cu cât le poruncea mai mult, cu atât mai mult vorbeau ei despre El.
41007037	Oamenii erau foarte uimiți și ziceau: „Tot ce a făcut El, a făcut bine. Chiar și pe surzi îi face să audă, și pe muți să vorbească.“
41008001	În zilele acelea, s-a adunat iarăși o mare mulțime. Nimeni nu avea ce să mănânce. Isus i-a chemat pe ucenici la El și le-a spus:
41008002	„Mi-e milă de acești oameni pentru că sunt cu Mine de trei zile și nu au ce mânca.
41008003	Dacă îi trimit acasă flămânzi, vor leșina pe drum; iar unii au venit de departe.“
41008004	Ucenicii L-au întrebat: „Unde s-ar putea găsi pâine, în această pustietate, pentru a-i sătura?“
41008005	Iar Isus i-a întrebat: „Câte pâini aveți?“ „Șapte“, I-au răspuns ei.
41008006	Apoi Isus le-a cerut oamenilor să se așeze pe jos. A luat cele șapte pâini, I-a mulțumit lui Dumnezeu și le-a frânt, dându-le ucenicilor să le împartă. Aceștia le-au dat mulțimii.
41008007	De asemenea, mai aveau și câțiva peștișori. Isus I-a mulțumit lui Dumnezeu pentru ei și le-a spus ucenicilor să-i împartă.
41008008	Oamenii au mâncat până s-au săturat și s-au strâns șapte coșuri pline de resturi.
41008009	Acolo erau patru mii de oameni care au mâncat. Apoi, Isus le-a dat drumul să plece.
41008010	Imediat Isus S-a urcat într-o barcă împreună cu ucenicii Săi și s-au dus în ținutul Dalmanutei.
41008011	Fariseii au venit și au început să-I pună întrebări. Ca să-L încerce, ei I-au cerut un semn din ceruri.
41008012	Suspinând adânc în duhul Său, Isus a spus: „De ce-Mi cere această generație un semn? Vă spun adevărul: nu va fi dat nici un semn acestei generații.“
41008013	Apoi, Isus i-a lăsat, S-a urcat din nou în barcă și a trecut de partea cealaltă.
41008014	Ucenicii uitaseră să ia pâine, astfel că acum mai aveau una singură.
41008015	Isus le-a atras atenția și le-a spus: „Aveți grijă! Feriți-vă de aluatul fariseilor și de aluatul lui Irod!“
41008016	Ucenicii au început să se gândească la ce le spusese Isus și și-au zis: „A spus lucrul acesta pentru că nu avem pâine.“
41008017	Știind la ce se gândeau, Isus i-a întrebat: „De ce spuneți că nu aveți pâine? Încă nu știți și încă nu ați înțeles? Aveți cumva inimile împietrite?
41008018	Aveți ochi care nu văd și urechi care nu aud? Nu vă mai aduceți aminte?
41008019	Mai știți câte coșuri pline cu resturi ați strâns atunci când am împărțit cele cinci pâini la cei cinci mii de oameni?“ „Douăsprezece“, I-au răspuns ucenicii.
41008020	„Dar atunci când am împărțit șapte pâini la patru mii de oameni, câte coșuri pline cu resturi ați strâns?“ „Șapte“, I-au spus ucenicii.
41008021	Apoi, Isus le-a spus: „Încă nu înțelegeți?“
41008022	Când au ajuns în Betsaida, niște oameni I-au adus un orb și L-au rugat pe Isus să-l atingă.
41008023	Isus l-a luat de mână și au ieșit din sat. Apoi Isus a scuipat pe ochii orbului, Și-a pus mâinile peste el și l-a întrebat: „Vezi ceva?“
41008024	Orbul s-a uitat în sus și I-a spus: „Zăresc niște oameni, dar ei seamănă cu niște copaci care se mișcă.“
41008025	Isus a pus din nou mâinile pe ochii lui. Orbul și-a deschis ochii. Vederea îi fusese redată și acum vedea foarte bine.
41008026	Apoi Isus l-a trimis acasă, spunându-i: „Nu cumva să intri în sat și să spui cuiva ce ți s-a întâmplat!“
41008027	Isus și ucenicii Săi au plecat către satele din Cezareea lui Filip. Pe drum, Isus i-a întrebat pe ucenici: „Cine spun oamenii că sunt Eu?“
41008028	Ucenicii I-au răspuns: „Unii spun că ești Ioan Botezătorul. Alții zic că ești Ilie. Alții zic că ești unul din profeți.“
41008029	Apoi, i-a mai întrebat: „Dar voi cine ziceți că sunt Eu?“ Iar Petru I-a răspuns: „Tu ești Cristosul.“
41008030	Însă Isus i-a avertizat să nu spună nimănui cine este El.
41008031	Atunci a început să-i învețe: „Fiul omului trebuie să îndure multe suferințe. El nu va fi primit de bătrâni, de marii preoți și nici de învățătorii Legii. El va fi omorât și va învia în a treia zi.“
41008032	Isus le-a spus toate aceste lucruri foarte deschis. Petru însă L-a luat pe Isus deoparte și a început să-L certe.
41008033	Dar Isus S-a întors, S-a uitat la ucenici și l-a mustrat pe Petru: „Dă-te la o parte, Satan! Pe tine nu te interesează lucrurile lui Dumnezeu, ci mai degrabă cele ale oamenilor.“
41008034	Apoi Isus a chemat mulțimea la El. Ucenicii erau și ei acolo. Și le-a spus: „Dacă vrea cineva să vină după Mine, va trebui să renunțe la dorințele sale, să-și ia crucea și să Mă urmeze.
41008035	Pentru că oricine va dori să-și scape viața și-o va pierde, dar oricine își va pierde viața pentru Mine și pentru Vestea Bună și-o va salva.
41008036	Ce folos are un om care câștigă întreaga lume, dar își pierde viața?
41008037	Și ce ar putea da omul în schimb pentru viața sa?
41008038	Dacă cuiva din această generație necredincioasă și păcătoasă îi va fi rușine de Mine și de cuvintele Mele, atunci și Fiului omului Îi va fi rușine de acea persoană atunci când va veni în slava Tatălui Său, împreună cu îngerii.“
41009001	Apoi Isus le-a mai spus: „Vă spun adevărul: printre voi, cei care stați aici, sunt unii care nu vor muri până nu vor vedea Împărăția lui Dumnezeu venind cu putere.“
41009002	Șase zile mai târziu, Isus i-a luat cu El pe Petru, pe Iacov și pe Ioan. El i-a condus pe un munte înalt, unde au rămas singuri. Acolo, înfățișarea lui Isus S-a schimbat.
41009003	Hainele I-au devenit strălucitoare și foarte albe. Ele erau mai albe decât le-ar fi putut albi orice înălbitor de pe pământ.
41009004	Moise și Ilie au apărut înaintea lor, vorbind cu Isus.
41009005	Petru a început să vorbească și I-a spus lui Isus: „Învățătorule, este bine că suntem aici. Lasă-ne să facem trei colibe: una pentru Tine, una pentru Moise și una pentru Ilie.“
41009006	Petru vorbea astfel pentru că nu știa ce să spună, ei toți fiind cuprinși de spaimă.
41009007	Însă iată că a apărut un nor și i-a acoperit cu umbra lui. Apoi s-a auzit o voce din nor: „Acesta este Fiul Meu iubit. De El să ascultați!“
41009008	Când s-au uitat în jurul lor, nu au mai văzut pe nimeni, decât pe Isus singur.
41009009	Pe când coborau de pe munte, Isus le-a poruncit să nu spună nimănui ceea ce văzuseră până când va învia Fiul omului dintre cei morți.
41009010	Ei au păstrat aceste cuvinte în inima lor, dar s-au întrebat ce însemna: „va învia dintre cei morți“.
41009011	Și L-au întrebat pe Isus: „De ce spun învățătorii Legii că mai întâi trebuie să vină Ilie?“
41009012	Isus le-a spus: „Da, Ilie vine primul, pentru a pune toate lucrurile în ordine. Dar de ce spune Scriptura că Fiul omului trebuie să sufere mult și va fi disprețuit?
41009013	Eu vă spun: Ilie a venit, iar ei i-au făcut ce au vrut, așa cum este scris despre el.“
41009014	Când au ajuns la ceilalți ucenici, au văzut o mare mulțime în jurul lor și pe învățătorii Legii certându-se cu ei.
41009015	Când L-au văzut pe Isus, oamenii au fost foarte surprinși și au alergat să-L salute.
41009016	Isus i-a întrebat: „Despre ce vă certați cu ei?“
41009017	Un om din mulțime I-a răspuns: „Învățătorule, eu l-am adus pe fiul meu la Tine. El este posedat de un duh care-l împiedică să vorbească.
41009018	Duhul îl atacă pe fiul meu și îl aruncă pe jos. Apoi băiatul face spumă la gură, scrâșnește din dinți și rămâne țeapăn. Eu i-am rugat pe ucenicii Tăi să-i scoată duhul, dar n-au putut.“
41009019	Apoi Isus le-a spus: „O, generație necredincioasă! Cât voi mai fi cu voi? Cât va mai trebui să vă rabd? Aduceți băiatul la Mine!“
41009020	Și au adus băiatul la El. Când L-a văzut pe Isus, duhul i-a provocat băiatului convulsii. Acesta a căzut pe jos, s-a rostogolit și a început să facă spumă la gură.
41009021	Isus l-a întrebat pe tatăl lui: „De cât timp este așa?“ Tatăl I-a răspuns: „Din copilărie.
41009022	De multe ori duhul a încercat să-l arunce în foc sau în apă ca să-l omoare. Dar dacă poți face ceva, ai milă de noi și ajută-ne!“
41009023	Isus i-a spus: „Tu zici: «Dacă poți …». Toate lucrurile sunt posibile pentru cei ce cred.“
41009024	Imediat tatăl băiatului a strigat: „Cred! Ajută-mi necredința!“
41009025	Când a văzut Isus că se apropie mulțimea, a certat duhul rău, zicându-i: „Duhule care l-ai făcut pe acest băiat surd și mut, îți poruncesc să ieși afară din el și să nu mai intri niciodată în el!“
41009026	Duhul a țipat, l-a aruncat pe băiat în niște convulsii puternice și a ieșit din el. Băiatul arăta ca un cadavru. Mulți oameni au spus: „Este mort!“,
41009027	însă Isus l-a luat de mână și l-a ridicat. Băiatul a stat în picioare.
41009028	După ce Isus a intrat în casă, ucenicii L-au luat deoparte și L-au întrebat: „Noi de ce nu am putut să scoatem duhul acela?“
41009029	Isus le-a spus: „Un duh de acest fel poate fi scos numai prin rugăciune.“
41009030	Isus și ucenicii Săi au plecat de acolo și au trecut prin Galileea. El nu dorea să se știe unde este.
41009031	Isus îi învăța pe ucenici, spunându-le: „Fiul omului va fi dat pe mâna oamenilor, care-L vor omorî. Dar, a treia zi după ce va fi fost omorât, va învia.“
41009032	Însă ei nu au înțeles ce le spunea Isus și le-a fost teamă să-L întrebe ce-a vrut să zică.
41009033	Apoi au ajuns în Capernaum. Când era cu ucenicii în casă, Isus i-a întrebat: „Despre ce discutați pe drum?“
41009034	Dar ei au tăcut, pentru că discutaseră despre cine era cel mai important dintre ei.
41009035	Isus S-a așezat, i-a chemat pe cei doisprezece la El și le-a spus: „Dacă vrea cineva să fie cel mai important, trebuie să-i considere pe toți ceilalți mai importanți decât el și să fie slujitorul tuturor.“
41009036	Și luând un copilaș, l-a pus în fața lor. Luând copilul în brațe, Isus le-a spus:
41009037	„Oricine primește pe vreunul din acești copilași în Numele Meu, pe Mine Mă primește. Și cine Mă primește pe Mine, nu Mă primește numai pe Mine, ci și pe Cel ce M-a trimis pe Mine.“
41009038	Ioan I-a spus: „Învățătorule, am văzut pe cineva scoțând demoni în Numele Tău. Dar noi am încercat să-l oprim, pentru că nu ne urma.“
41009039	Însă Isus i-a spus: „Să nu-l opriți! Pentru că dacă cineva face minuni în Numele Meu, atunci el nu va putea spune lucruri rele despre Mine.
41009040	Cel care nu este împotriva noastră este pentru noi.
41009041	Oricine vă dă o cană cu apă pentru că sunteți ai lui Cristos, vă spun adevărul, nu-și va pierde răsplata.
41009042	Dacă cineva îl va face să păcătuiască pe vreunul din acești micuți care au credință în Mine, ar fi mai bine pentru el să fie aruncat în mare cu o piatră de moară legată de gât.
41009043	Și dacă mâna voastră vă face să păcătuiți, tăiați-o. Este mai bine să intrați ciungi în viață, decât să aveți două mâini și să mergeți în iad, în focul care nu se va stinge niciodată.
41009044	-
41009045	Și dacă piciorul tău te face să păcătuiești, taie-l! Este mai bine pentru tine să intri în viață șchiop, decât să ai două picioare și să fii aruncat în iad.
41009046	-
41009047	Și dacă ochiul tău te face să păcătuiești, scoate-l! Este mai bine pentru tine să intri în Împărăția lui Dumnezeu cu un singur ochi, decât să-i ai pe amândoi și să fii aruncat în iad,
41009048	unde viermele lor nu moare și focul nu se stinge.
41009049	Pentru că fiecare om va fi pedepsit cu foc.
41009050	Sarea este bună. Dar dacă sarea își pierde gustul, cum o veți face sărată din nou? Să aveți sare în voi înșivă și să trăiți în pace unii cu alții.“
41010001	Isus a plecat de acolo și S-a dus în ținutul Iudeii, de partea cealaltă a râului Iordan. Mulțimile au venit din nou la El și, așa cum Îi era obiceiul, Isus a început să-i învețe pe oameni.
41010002	Fariseii au venit la El și L-au întrebat: „Îi permite Legea unui bărbat să divorțeze de soția lui?“ Fariseii I-au pus această întrebare pentru a-L pune la încercare.
41010003	Isus le-a răspuns: „Ce v-a poruncit Moise?“
41010004	Ei I-au spus: „Moise a dat voie bărbatului să scrie o scrisoare de despărțire și prin aceasta să divorțeze.“
41010005	Isus le-a spus: „Moise v-a dat această poruncă din cauza încăpățânării voastre.
41010006	Dar, de la începutul lumii, Dumnezeu i-a creat pe oameni de sex masculin și de sex feminin.
41010007	«De aceea, bărbatul va lăsa pe tatăl său și pe mama sa și se va lipi de soția sa.
41010008	Și cei doi vor deveni un singur trup.» Așa că ei nu vor mai fi doi, ci vor fi un singur trup.
41010009	De aceea, nimeni nu trebuie să despartă ceea ce a unit Dumnezeu.“
41010010	Când au intrat din nou în casă, ucenicii I-au pus iarăși întrebări lui Isus cu privire la divorț.
41010011	Isus le-a spus: „Orice bărbat care divorțează de soția lui și se căsătorește cu altă femeie, comite adulter împotriva soției lui.
41010012	Și dacă femeia divorțează de bărbatul ei și se căsătorește cu altul, atunci ea comite adulter.“
41010013	Oamenii au adus niște copii la Isus pentru ca El să-Și pună mâinile peste ei. Dar ucenicii i-au certat.
41010014	Când a văzut Isus ce-au făcut, S-a supărat și le-a spus: „Lăsați copiii să vină la Mine! Nu-i opriți, pentru că Împărăția lui Dumnezeu aparține celor ca ei.
41010015	Vă spun adevărul: cine nu va primi Împărăția lui Dumnezeu ca un copilaș nu va intra niciodată în ea.“
41010016	Isus i-a luat pe copii în brațe, Și-a pus mâinile peste ei și i-a binecuvântat.
41010017	Pe când călătorea Isus, un om a venit la El alergând. A îngenuncheat înaintea Lui și L-a întrebat: „Bunule Învățător, ce ar trebui să fac pentru ca să moștenesc viața eternă?“
41010018	Și Isus i-a spus: „De ce Mă numești bun? Nimeni în afară de Dumnezeu nu este bun.
41010019	Știi poruncile: să nu ucizi, să nu comiți adulter, să nu furi, să nu depui mărturie mincinoasă, să nu înșeli, să-i respecți pe tatăl tău și pe mama ta.“
41010020	Omul I-a spus: „Învățătorule, am împlinit toate aceste porunci încă din tinerețea mea.“
41010021	Isus S-a uitat la el cu dragoste și i-a spus: „Îți lipsește un singur lucru: du-te și vinde tot ce ai. Apoi dă totul săracilor și vei avea o comoară în ceruri. După aceea, vino și urmează-Mă!“
41010022	Omul a fost dezamăgit de ceea ce a auzit și a plecat trist. El era foarte bogat.
41010023	Isus S-a uitat în jur și le-a spus ucenicilor: „Cât de greu este pentru cei bogați să intre în Împărăția lui Dumnezeu!“
41010024	Ucenicii au fost uimiți când au auzit aceste cuvinte. Dar Isus le-a mai spus: „Copiii Mei, ce greu este să intri în Împărăția lui Dumnezeu!
41010025	Este mai ușor pentru o cămilă să treacă prin urechea acului, decât să intre un om bogat în Împărăția lui Dumnezeu.“
41010026	Ei au fost și mai uimiți și au spus unii către alții: „Atunci cine poate fi mântuit?“
41010027	Uitându-Se la ei, Isus le-a spus: „Acest lucru este imposibil pentru oameni, dar nu și pentru Dumnezeu, căci toate lucrurile sunt posibile pentru Dumnezeu.“
41010028	Petru a început să spună: „Iată, noi am lăsat totul și Te-am urmat.“
41010029	Isus a spus: „Vă spun adevărul: oricine a lăsat casă, frați, surori, mamă, tată, copii sau avuții pentru Mine și pentru Vestea Bună,
41010030	va primi de o sută de ori mai mult, în zilele vieții lui: case, frați, surori, mame, copii și avuții, dar va fi și persecutat. Iar în lumea care va veni va primi și viață eternă.
41010031	Dar mulți care sunt acum primii vor fi ultimii, iar cei care sunt acum ultimii vor fi primii.“
41010032	Isus și oamenii care erau cu El și cu ucenicii Săi mergeau către Ierusalim. Isus mergea înaintea lor. Ucenicii erau uimiți, iar cei care-L urmau pe Isus erau înspăimântați. Și Isus i-a luat din nou pe cei doisprezece deoparte și a început să le spună ce urma să I se întâmple:
41010033	„Ascultați! Acum mergem spre Ierusalim. Acolo Fiul omului va fi dat pe mâna marilor preoți și a învățătorilor Legii. Ei Îl vor condamna la moarte și Îl vor da pe mâna neevreilor.
41010034	Ei își vor bate joc de El, Îl vor scuipa, Îl vor biciui și Îl vor omorî. Însă după trei zile El va învia.“
41010035	Iacov și Ioan, fiii lui Zebedei, au venit la Isus și I-au spus: „Învățătorule, am vrea să faci ceva pentru noi.“
41010036	Isus le-a spus: „Ce vreți să fac?“
41010037	Și ei I-au răspuns: „Dă-ne voie să stăm cu Tine, în slava Ta, unul la dreapta Ta și altul la stânga Ta!“
41010038	Isus le-a spus: „Nu știți ce-Mi cereți! Puteți voi oare să acceptați suferința prin care voi trece Eu sau puteți să fiți botezați cu botezul cu care sunt Eu botezat?“
41010039	Ei I-au răspuns: „Putem.“ Atunci Isus le-a spus: „Voi veți suferi la fel cum voi suferi Eu și veți fi botezați cu botezul cu care sunt botezat Eu,
41010040	dar nu Eu hotărăsc cine va sta la dreapta și la stânga Mea. Aceste locuri sunt ale celor pentru care au fost pregătite.“
41010041	Când ceilalți zece au auzit ce se întâmplase, s-au mâniat pe Iacov și pe Ioan.
41010042	Dar Isus i-a chemat la El și le-a spus: „Știți că cei care sunt recunoscuți drept conducători ai popoarelor își domină supușii. Mai-marii popoarelor își manifestă autoritatea asupra lor.
41010043	Voi să nu faceți la fel, pentru că cine vrea să fie mare între voi trebuie să fie slujitorul tuturor.
41010044	Și cine vrea să fie primul între voi trebuie să fie sclavul tuturor.
41010045	Și însuși Fiul omului nu a venit să fie slujit, ci a venit să slujească și să-Și dea viața pentru ca mulți oameni să poată fi mântuiți!“
41010046	Apoi au ajuns în Ierihon. Când Isus a plecat din Ierihon, împreună cu ucenicii și cu o mulțime mare, un om orb, pe nume Bartimeu, fiul lui Timeu, stătea pe marginea drumului și cerșea.
41010047	Când a auzit că Isus din Nazaret trece pe acolo, orbul a început să strige tare: „Isuse, Fiul lui David, ai milă de mine!“
41010048	Atunci mai mulți oameni l-au certat și i-au cerut să tacă. Dar el a strigat și mai tare: „Fiul lui David, ai milă de mine!“
41010049	Isus S-a oprit și a spus: „Chemați-l aici!“ Așa că ei l-au chemat pe orb și i-au spus: „Ai curaj! Ridică-te! Isus te cheamă.“
41010050	Orbul și-a aruncat haina, a sărit în sus și s-a dus la Isus.
41010051	Isus l-a întrebat: „Ce vrei să-ți fac?“ Orbul i-a răspuns: „Învățătorule, vreau să văd din nou!“
41010052	Isus i-a spus: „Du-te! Credința ta te-a mântuit.“ Imediat orbul și-a recăpătat vederea și a mers după Isus pe drum.
41011001	Când se apropiau de Ierusalim și au ajuns în Betfaghe și în Betania, înspre Muntele Măslinilor, Isus i-a trimis înainte pe doi dintre ucenicii Săi,
41011002	spunându-le: „Duceți-vă în satul din fața voastră. Când veți ajunge acolo, veți găsi un măgăruș legat și pe care nu a mai călărit nimeni. Dezlegați-l și aduceți-l aici.
41011003	Și dacă vă întreabă cineva pentru ce îl luați, să-i spuneți: «Domnul are nevoie de el și îl va trimite repede înapoi.»“
41011004	Cei doi au plecat și au găsit măgărușul legat afară, lângă o ușă.
41011005	Ei l-au dezlegat. Niște oameni care stăteau acolo i-au întrebat: „De ce dezlegați măgărușul?“
41011006	Ucenicii le-au spus ce le spusese Isus și oamenii i-au lăsat să-l ia.
41011007	Ei I-au adus măgărușul lui Isus și și-au pus hainele pe el. Apoi Isus a încălecat pe el.
41011008	Mulți oameni și-au aruncat hainele pe drumul pe care trecea Isus, în timp ce alții presărau ramuri pe care le rupseseră din copaci.
41011009	Cei care mergeau cu Isus, și cei care erau în fața Lui, și cei care erau în spate strigau: „«Laudă lui Dumnezeu!» «Binecuvântat este Cel ce vine în Numele Domnului!»
41011010	Binecuvântată este împărăția care vine, a tatălui nostru David! Laudă lui Dumnezeu în ceruri!“
41011011	Apoi Isus a intrat în Ierusalim. S-a dus la Templu și S-a uitat în jurul Său. Pentru că era deja târziu, S-a dus în Betania cu cei doisprezece ucenici.
41011012	A doua zi, pe când plecau din Betania, lui Isus I s-a făcut foame.
41011013	El a văzut în depărtare un smochin înfrunzit și S-a dus să vadă dacă poate găsi fructe în el. Dar nu a găsit nimic în afară de frunze, pentru că nu era vremea smochinelor.
41011014	Atunci i-a spus smochinului: „Fie ca nimeni să nu mai mănânce niciodată din fructele tale!“ Ucenicii au auzit ce a spus Isus.
41011015	Apoi s-au dus în Ierusalim. Când au intrat în Templu, Isus a început să-i scoată afară pe cei ce vindeau și cumpărau în Templu. Isus a răsturnat mesele celor ce schimbau bani și scaunele celor ce vindeau porumbei.
41011016	El nu lăsa pe nimeni să poarte lucruri prin Templu.
41011017	Apoi Isus a început să-i învețe spunându-le: „Oare nu este scris în Scriptură: «Casa Mea va fi numită o casă de rugăciune pentru toate popoarele»? Voi însă ați făcut din ea o ascunzătoare pentru hoți.“
41011018	Preoții cei mai impotanți și învățătorii Legii au auzit ce se întâmplase și au început să se gândească cum să-L omoare pe Isus. Ei se temeau de Isus pentru că întreaga mulțime era uimită de învățătura Lui.
41011019	Când s-a înserat, Isus și ucenicii au ieșit din cetate.
41011020	Dimineața, pe când mergeau, Isus și ucenicii Săi au văzut smochinul care se uscase din rădăcini.
41011021	Petru și-a amintit ce se întâmplase în urmă cu o zi și I-a spus lui Isus: „Învățătorule, uite că smochinul pe care l-ai blestemat s-a uscat!“
41011022	Isus i-a răspuns: „Ai credință în Dumnezeu!
41011023	Îți spun adevărul: oricui îi va zice acestui munte: «Ridică-te și aruncă-te în mare!» și nu se îndoiește în inima sa, ci crede că ce spune se va întâmpla, i se va face precum a cerut.
41011024	De aceea, vă spun că, orice veți cere în rugăciune, să credeți că ați și primit și acel lucru va fi al vostru.
41011025	Și când vă rugați, dacă aveți ceva împotriva cuiva, să iertați, pentru ca și Tatăl vostru din ceruri să vă ierte păcatele.“
41011026	-
41011027	Isus și ucenicii Săi s-au întors în Ierusalim. Isus Se plimba prin Templu când au venit la El conducătorii preoților, învățătorii Legii și bătrânii,
41011028	care L-au întrebat: „Cu ce autoritate faci aceste lucruri? Și cine Ți-a dat autoritatea să le faci?“
41011029	Isus le-a spus: „Vă voi pune o întrebare. Dacă Îmi veți răspunde, vă voi spune și Eu cu ce autoritate fac aceste lucruri.
41011030	Botezul lui Ioan venea de la Dumnezeu sau de la oameni? Răspundeți-Mi!“
41011031	Ei au discutat între ei și au spus: „Dacă vom răspunde: «A fost de la Dumnezeu», El va spune: «Atunci de ce nu l-ați crezut?»
41011032	Dar dacă vom zice: «A fost de la oameni», poporul se va mânia.“ Conducătorilor le era frică de mulțime, pentru că toți credeau că Ioan a fost un profet.
41011033	Atunci I-au răspuns lui Isus: „Nu știm.“ Așa că Isus le-a spus: „Nici Eu nu vă voi spune cu ce autoritate fac aceste lucruri.“
41012001	Isus a început să le vorbească în pilde: „Un om a plantat o vie. A construit un gard în jurul ei, a săpat o groapă pentru teasc și a zidit un turn. Apoi a închiriat-o unor viticultori și a plecat într-o călătorie.
41012002	Când a venit vremea culesului, omul și-a trimis un slujitor să-i aducă ceva din rodul viei.
41012003	Dar viticultorii l-au prins pe slujitor, l-au bătut și l-au trimis înapoi cu mâna goală.
41012004	Apoi, omul a trimis la ei un alt slujitor. Viticultorii l-au lovit în cap și și-au bătut joc de el.
41012005	El a mai trimis un slujitor. Viticultorii l-au ucis pe acesta. El a mai trimis și alți slujitori. Unii au fost bătuți, iar alții au fost omorâți.
41012006	Acum mai avea un singur om pe care-l putea trimite: pe fiul său iubit. Pe acesta l-a trimis ultimul. Omul și-a spus: «Sigur îl vor respecta pe fiul meu!»
41012007	Dar viticultorii aceia și-au spus: «Acesta este moștenitorul. Veniți să-l omorâm și moștenirea va fi a noastră.»
41012008	L-au omorât și l-au aruncat afară din vie.
41012009	Acum, ce va face proprietarul viei? Se va duce, îi va omorî pe viticultori și via o va da altora.
41012010	Nu ați citit Scriptura care spune: «Piatra aruncată de zidari a ajuns să fie pusă în capul unghiului.
41012011	Domnul a făcut lucrul acesta și este minunat în ochii noștri»?“
41012012	Conducătorii iudeilor au început să caute o cale de a-L aresta pe Isus pentru că știau că această pildă fusese spusă împotriva lor. Însă ei se temeau de mulțime, așa că L-au lăsat să plece.
41012013	Mai târziu, conducătorii iudeilor au trimis niște farisei și irodieni la Isus ca să-L prindă spunând ceva de care să-L poată acuza.
41012014	Fariseii și irodienii au venit la El și I-au spus: „Învățătorule, știm că ești un om cinstit și știm că nu-Ți pasă ce zic alții despre Tine, pentru că nu Te uiți la cum arată omul, ci îi înveți pe toți adevărul despre calea lui Dumnezeu. Spune-ne: este bine sau nu să plătim taxele către Cezar? Ar trebui să le plătim sau nu?“
41012015	Dar Isus, văzând ipocrizia lor, i-a întrebat: „De ce Mă încercați? Dați-Mi să văd o monedă de argint.“
41012016	Ei I-au dat o monedă și El i-a întrebat: „Chipul și inscripția cui sunt pe ea?“ Ei I-au răspuns: „Ale Cezarului.“
41012017	Atunci Isus le-a spus: „Dați Cezarului ce este al Cezarului și lui Dumnezeu ce este al lui Dumnezeu.“ Ei au fost uimiți de ceea ce spusese Isus.
41012018	Apoi au venit la Isus niște saduchei. Saducheii spun că nu există înviere. Ei L-au întrebat:
41012019	„Învățătorule, Moise ne-a scris în Lege că, dacă un bărbat căsătorit moare și lasă o soție, fără să aibă copii, atunci fratele său trebuie să se însoare cu ea și să aibă cu ea copii pentru fratele său.
41012020	Erau cândva șapte frați. Primul s-a căsătorit și a murit fără să aibă copii.
41012021	Al doilea s-a căsătorit cu văduva lui, după care a murit, dar fără să aibă copii. Cu al treilea s-a întâmplat la fel.
41012022	Nici unul din cei șapte frați nu a avut copii cu ea. Ultima a murit femeia.
41012023	La înviere, soția cui va fi ea? Pentru că toți șapte au avut-o de soție.“
41012024	Isus le-a spus: „Voi greșiți pentru că nu cunoașteți nici Scripturile, nici puterea lui Dumnezeu.
41012025	Pentru că atunci când învie din morți, oamenii nici nu se mai însoară, nici nu se mai mărită.
41012026	Iar cu privire la învierea morților, nu ați citit în cartea lui Moise pasajul despre rugul aprins? Acolo Dumnezeu i-a spus lui Moise: «Eu sunt Dumnezeul lui Avraam, Dumnezeul lui Isaac și Dumnezeul lui Iacov.»
41012027	Dacă Dumnezeu spune că este Dumnezeul acestor oameni, înseamnă că ei nu sunt morți, pentru că El nu este Dumnezeul celor morți, ci al celor vii. Voi, saducheii, greșiți.“
41012028	Unul din învățătorii Legii a venit la Isus și L-a auzit discutând cu saducheii și cu fariseii. Când a văzut cât de bine le răspundea El, L-a întrebat: „Care este cea mai importantă poruncă?“
41012029	Isus i-a răspuns: „Cea mai importantă poruncă este aceasta: «Ascultă, Israele: Domnul Dumnezeul nostru este singurul Domn.
41012030	Și trebuie să-L iubești pe Domnul, Dumnezeul tău, din toată inima ta, cu tot sufletul tău, cu toată mintea ta și cu toată puterea ta.»
41012031	A doua poruncă este aceasta: «Să-ți iubești aproapele ca pe tine însuți.» Nu este nici o poruncă mai importantă decât acestea.“
41012032	Învățătorul Legii I-a spus: „Bine ai spus, Învățătorule. Ai dreptate când spui că Dumnezeu este Unul și că nu există altul în afară de El.
41012033	Și a-L iubi din toată inima, cu toată priceperea, cu toată puterea și a ne iubi aproapele este mai important decât toate animalele arse pe altar și decât toate jertfele cerute de Lege.“
41012034	Când a văzut Isus că omul I-a răspuns cu înțelepciune, i-a spus: „Tu nu ești departe de Împărăția lui Dumnezeu.“ După aceea, nimeni nu a mai îndrăznit să-I pună întrebări.
41012035	În timp ce îi învăța pe oameni în Templu, Isus a spus: „Cum pot zice învățătorii Legii că Cristosul este Fiul lui David?
41012036	David însuși, inspirat de Duhul Sfânt, a spus: «Domnul Dumnezeu spune Domnului Meu: Stai la dreapta Mea, până când Ți-i voi pune la picioare pe toții dușmanii Tăi.»
41012037	David însuși Îl numește pe Cristos «Domn». Atunci cum poate fi El Fiul lui David?“ O mare mulțime Îl asculta cu bucurie.
41012038	Învățându-i pe oameni, Isus spunea: „Aveți grijă cu învățătorii Legii. Lor le face plăcere să se plimbe în hainele lor lungi, le place să fie salutați cu respect în piețe,
41012039	să aibă locurile cele mai importante din sinagogă și locurile cele mai bune de la petreceri.
41012040	Și în timp ce se poartă rău cu văduvele și le fură casele, încearcă să arate bine în ochii lumii și spun rugăciuni lungi. Acești oameni vor primi o pedeapsă și mai mare.“
41012041	Isus stătea în fața cutiei pentru daruri din fața Templului și Se uita la oamenii care puneau bani în cutie. Unii oameni bogați puneau mulți bani.
41012042	A venit și o văduvă săracă. Ea a pus doi bănuți.
41012043	Isus i-a chemat pe ucenici și le-a spus: „Vă spun adevărul: această văduvă săracă a dat mai mult decât toți ceilalți care au pus ceva în cutie.
41012044	Pentru că toți aceștia au dat din ceea ce aveau în plus. Dar ea, din sărăcia ei, a dat tot ce a avut. Ea a dat toți banii care îi mai rămăseseră să trăiască.“
41013001	În timp ce Isus ieșea din Templu, unul dintre ucenici I-a spus: „Învățătorule, iată ce clădiri frumoase și ce pietre mari are acest Templu!“
41013002	Dar Isus i-a răspuns: „Vezi tu aceste clădiri mari? Toate vor fi dărâmate. Nu vor rămâne două pietre una peste alta.“
41013003	Mai târziu, Isus stătea pe Muntele Măslinilor, cu fața către Templu împreună cu Petru, Iacov, Ioan și Andrei. Ei L-au întrebat:
41013004	„Spune-ne: când se vor întâmpla aceste lucruri? Și ce semn va arăta că a venit vremea ca ele să se întâmple?“
41013005	Atunci Isus a început să le spună: „Aveți grijă să nu fiți înșelați de nimeni!
41013006	Vor veni mulți în Numele Meu zicând: «Eu sunt Cristosul». Aceștia îi vor înșela pe mulți.
41013007	Voi veți auzi despre războaie și zvonuri despre războaie. Să nu vă fie frică! Aceste lucruri trebuie să se întâmple înainte de venirea sfârșitului.
41013008	Un popor se va lupta cu alt popor și o împărăție cu o altă împărăție. Vor fi cutremure și foamete. Dar acestea sunt doar începutul sfârșitului.
41013009	Aveți grijă de voi! Oamenii vă vor da pe mâna sinedriilor și veți fi bătuți în sinagogi. Veți sta înaintea conducătorilor și împăraților din cauza Mea. Și le veți spune despre Mine.
41013010	Iar înainte ca aceste lucruri să se întâmple, Vestea Bună trebuie proclamată tuturor popoarelor.
41013011	Voi veți fi arestați și judecați. Dar să nu vă faceți dinainte griji cu privire la ceea ce veți avea de spus, ci să spuneți ceea ce vă va fi dat atunci. Căci nu voi veți vorbi, ci Duhul Sfânt.
41013012	Un frate se va întoarce împotriva altui frate și îl va da să fie omorât. Și un tată va face la fel fiului său. Copiii se vor ridica împotriva părinților și îi vor omorî.
41013013	Toți oamenii vă vor urî din cauza Numelui Meu. Dar oricine va răbda până la sfârșit va fi mântuit.
41013014	Când veți vedea «lucrul dezgustător care aduce distrugere» stând unde nu trebuie (cine citește să înțeleagă!), atunci cei ce sunt în Iudeea să fugă în munți.
41013015	Cel ce se află pe acoperișul casei să nu coboare în casă și să nu intre să-și ia ceva din ea.
41013016	Iar cel ce se găsește pe câmp să nu se întoarcă să-și ia haina.
41013017	Va fi foarte rău pentru femeile care vor fi însărcinate sau care vor avea copii de alăptat în acele zile.
41013018	Rugați-vă ca aceste lucruri să nu se întâmple iarna.
41013019	Pentru că necazul din zilele acelea va fi mai mare decât oricare altul care s-a întâmplat de când a creat Dumnezeu lumea și până acum. Și nu se va mai întâmpla niciodată ceva atât de rău.
41013020	Și dacă Domnul nu ar fi scurtat acele zile, nimeni nu ar supraviețui. Dar El le-a scurtat de dragul celor pe care El i-a ales.
41013021	Și dacă atunci vă spune cineva: «Uitați-vă, aici este Cristosul!» sau: «Este acolo!», să nu-l credeți.
41013022	Pentru că vor apărea cristoși și profeți falși. Ei vor face semne și minuni pentru a-i înșela, dacă se poate, pe cei aleși.
41013023	Așa că, aveți grijă! V-am spus despre toate acestea înainte ca ele să se întâmple.
41013024	Dar în acele zile, după acel necaz, «soarele se va întuneca și luna nu va mai lumina.
41013025	Stelele vor cădea din cer, iar corpurile cerești vor fi clătinate.»
41013026	Apoi oamenii Îl vor vedea pe Fiul omului venind pe nori cu mare putere și slavă.
41013027	Și Fiul omului Își va trimite îngerii și va aduna poporul ales din toate colțurile lumii.
41013028	Smochinul ne învață o lecție: când ramurile înverzesc și se umplu cu frunze, știți că vara este aproape.
41013029	La fel, când veți vedea că se întâmplă aceste lucruri, veți ști că timpul este aproape.
41013030	Vă spun adevărul: această generație va trăi să vadă aceste lucruri întâmplându-se.
41013031	Cerul și pământul vor trece, dar cuvintele Mele nu vor trece niciodată.
41013032	Nimeni nu știe când va fi ziua sau ora aceea. Nici măcar îngerii sau Fiul, ci numai Tatăl.
41013033	Vegheați! Fiți treji! Pentru că nu știți când va veni timpul acela.
41013034	Ziua aceea se aseamănă cu un om care pleacă într-o călătorie. El își lasă casa pe mâna slujitorilor și atribuie fiecăruia anumite îndatoriri. El poruncește paznicului să vegheze.
41013035	Așa că, vegheați și voi, pentru că nu știți când va veni stăpânul casei. Nu știți dacă va veni seara, la miezul nopții, când va cânta cocoșul sau dimineața.
41013036	Dacă vine pe neașteptate, să nu vă găsească dormind.
41013037	Ce vă spun vouă, spun tuturor: Vegheați!“
41014001	Mai erau două zile până la Paște și până la Sărbătoarea Pâinilor Nedospite. Conducătorii preoților și învățătorii Legii căutau o ocazie să-L prindă pe Isus în secret și să-L omoare.
41014002	Ei spuneau: „Nu-L putem aresta pe Isus în timpul sărbătorii, pentru că oamenii ar putea provoca tulburări.“
41014003	În timp ce se afla în Betania, Isus a mâncat în casa lui Simon leprosul. Atunci a venit o femeie cu un vas de alabastru. În el avea un parfum foarte scump făcut numai din nard. Ea a spart vasul de alabastru și a turnat parfumul pe capul lui Isus.
41014004	Unii s-au indignat și și-au spus: „De ce trebuie să se risipească atâta parfum?
41014005	Acest parfum s-ar fi putut vinde cu trei sute de dinari și banii s-ar fi putut da săracilor.“ Și au criticat-o aspru.
41014006	Dar Isus a spus: „Lăsați-o în pace! De ce o necăjiți? Ea a făcut ceva frumos pentru Mine.
41014007	Pentru că pe săraci îi veți avea întotdeauna cu voi și îi puteți ajuta oricând doriți. Dar pe Mine nu Mă veți avea întotdeauna.
41014008	Ea a făcut ce a putut. A turnat parfum pe trupul Meu. Și ea a făcut aceasta, înainte ca Eu să mor, ca să Mă pregătească pentru înmormântare.
41014009	Vă spun adevărul: oriunde va fi proclamată Vestea Bună, în întreaga lume, se va spune și ceea ce a făcut femeia aceasta, în amintirea ei.“
41014010	Apoi, Iuda Iscarioteanul, unul din cei doisprezece, s-a dus la marii preoți pentru a-L da pe Isus pe mâna lor.
41014011	Ei au fost încântați să audă așa ceva și i-au promis niște bani. Așa că Iuda a început să caute momentul potrivit pentru a-L trăda pe Isus.
41014012	Era prima zi a Sărbătorii Pâinilor Nedospite, ziua în care era omorât mielul pentru Paște. Ucenicii au venit la Isus și I-au spus: „Unde vrei să ne ducem să facem pregătiri, ca să mănânci masa de Paște?“
41014013	Isus a trimis doi ucenici, spunându-le: „Duceți-vă în cetate! Vă veți întâlni cu un om care duce un vas cu apă. Urmați-l!
41014014	Spuneți stăpânului casei în care intră: Învățătorul zice: «Unde este camera în care pot să iau masa de Paște cu ucenicii Mei?»
41014015	El vă va arăta o cameră mare de la etaj, aranjată și pregătită. Faceți pregătirile pentru noi acolo.“
41014016	Ucenicii au plecat și, când au ajuns în cetate, au găsit totul așa cum le spusese Isus. Ei au pregătit masa de Paște.
41014017	Când s-a înserat, a venit Isus cu cei doisprezece.
41014018	În timp ce mâncau la masă, Isus a spus: „Vă spun adevărul: unul dintre voi Mă va trăda. Mă va trăda cel ce mănâncă la masă cu Mine!“
41014019	Ei s-au întristat și fiecare L-a întrebat: „Nu cumva eu sunt acela?“
41014020	Isus le-a răspuns: „Este unul din cei doisprezece. Este cel care își înmoaie pâinea în castron împreună cu Mine.
41014021	Fiul omului va muri așa cum s-a scris despre El. Dar vai de cel care Îl va trăda! Ar fi fost mai bine pentru acel om să nu se fi născut.“
41014022	În timp ce mâncau, Isus a luat pâine, I-a mulțumit lui Dumnezeu, a frânt-o și le-a dat-o ucenicilor, spunând: „Luați, acesta este trupul Meu!“
41014023	Apoi Isus a luat un pahar și I-a mulțumit lui Dumnezeu. El le-a dat paharul și ei au băut din el.
41014024	El le-a spus: „Acesta este sângele Meu, sângele legământului cel nou, care se varsă pentru mulți.
41014025	Vă spun adevărul: nu voi mai bea din rodul viței până în ziua în care îl voi bea nou în Împărăția lui Dumnezeu.“
41014026	Ucenicii au cântat un cântec de laudă. Apoi s-au dus pe Muntele Măslinilor.
41014027	Isus le-a spus: „Voi toți vă veți pierde credința. Pentru că este scris: «Voi bate păstorul, iar oile se vor împrăștia.»
41014028	Dar după ce voi învia, Mă voi duce în Galileea. Voi ajunge acolo înaintea voastră.“
41014029	Însă Petru I-a spus: „Chiar dacă toți își vor pierde credința, eu nu mi-o voi pierde.“
41014030	Atunci Isus i-a spus: „Îți spun adevărul: chiar în această noapte, înainte de a cânta cocoșul de două ori, vei nega de trei ori faptul că Mă cunoști.“
41014031	Dar Petru a spus din nou, cu și mai multă insistență: „Chiar dacă va trebui să mor cu Tine, niciodată nu voi nega faptul că Te cunosc.“ Și ceilalți ucenici au spus la fel.
41014032	Apoi Isus și ucenicii au ajuns la un loc numit Ghetsimani. Isus le-a spus ucenicilor: „Stați aici cât Mă rog.“
41014033	Și i-a luat cu El pe Petru, pe Iacov și pe Ioan. El a început să Se teamă și să Se tulbure.
41014034	El le-a spus: „Sufletul Meu este cuprins de o întristare de moarte. Stați aici și vegheați.“
41014035	Isus S-a dus puțin mai departe, a căzut cu fața la pământ și S-a rugat ca, dacă se poate, să nu treacă prin acest ceas al suferinței.
41014036	El a spus: „ Ava, Tată, Tu poți face absolut orice. Ia paharul acesta de la Mine! Dar să nu se facă voia Mea, ci voia Ta!“
41014037	Apoi Isus S-a întors și i-a găsit dormind. Și i-a spus lui Petru: „Simone, dormi? Nu ai putut veghea nici măcar un ceas?
41014038	Vegheați și rugați-vă să aveți putere împotriva ispitei! Duhul este plin de voință, dar trupul este slab.“
41014039	Isus S-a dus din nou și S-a rugat, spunând același lucru.
41014040	Când S-a întors, i-a găsit din nou dormind, pentru că erau obosiți. Și ei nu au știut ce să-I spună.
41014041	După ce S-a rugat a treia oară, Isus S-a întors la ucenici și le-a spus: „Încă dormiți și vă odihniți? Destul! A venit ceasul când Fiul omului este dat pe mâna păcătoșilor.
41014042	Sculați-vă! Să mergem! Iată, vine omul care M-a trădat.“
41014043	Imediat după aceea, în timp ce Isus încă mai vorbea, a apărut Iuda, unul dintre cei doisprezece. El era însoțit de mai mulți oameni înarmați cu săbii și ciomege, trimiși de marii preoți, de învățătorii Legii și de bătrâni.
41014044	Trădătorul stabilise cu ei un semn: „Cel pe care-L voi săruta, Acela este Isus. Arestați-L și păziți-L când ați pus mâna pe El!“
41014045	Cum a ajuns acolo, Iuda s-a dus la Isus și I-a spus: „Învățătorule!“ Apoi L-a sărutat.
41014046	Oamenii au pus mâna pe Isus și L-au arestat.
41014047	Unul din cei care erau aproape și-a scos sabia și l-a lovit pe slujitorul marelui preot, tăindu-i urechea.
41014048	Apoi Isus le-a spus: „Ați venit să Mă prindeți cu săbii și ciomege, de parcă aș fi un hoț.
41014049	Am fost în fiecare zi cu voi, învățându-i pe oameni în Templu și nu M-ați arestat. Dar trebuia să se întâmple așa, pentru ca să se împlinească Scriptura.“
41014050	Toți ucenicii L-au părăsit pe Isus și au fugit.
41014051	Un tânăr Îl urma pe Isus. El nu purta decât o haină de in. Au încercat să-l aresteze și pe el,
41014052	dar el și-a lăsat haina de in și a fugit dezbrăcat.
41014053	L-au dus pe Isus înaintea marelui preot. Toți marii preoți, bătrânii și învățătorii Legii au venit și ei.
41014054	Petru L-a urmat pe Isus până în curtea marelui preot. Petru a intrat în curte și stătea acolo cu slujitorii și se încălzea la foc.
41014055	Conducătorii preoților și întregul Sinedriu căutau dovezi împotriva lui Isus pentru a-L omorî. Dar nu au putut găsi nici una.
41014056	Pentru că mulți au depus mărturii false împotriva Lui, dar aceste mărturii nu se potriveau.
41014057	Apoi unii s-au ridicat și au depus mărturie împotriva lui Isus, mințind. Ei ziceau:
41014058	„L-am auzit spunând: «Voi dărâma acest Templu făcut de mâinile oamenilor și în trei zile voi construi altul, care nu va fi făcut de mâini omenești.»“
41014059	Dar ei nu se înțelegeau nici măcar asupra acestei mărturii.
41014060	Apoi marele preot s-a ridicat în fața lor și L-a întrebat pe Isus: „Nu răspunzi nimic? Ce ai de spus acestor oameni care Te acuză?“
41014061	Dar Isus tăcea. Marele preot L-a întrebat: „Ești Tu Cristosul, Fiul Dumnezeului binecuvântat?“
41014062	Isus a răspuns: „Sunt. Și Îl veți vedea pe Fiul omului stând la dreapta Celui Puternic și venind pe norii cerului.“
41014063	Marele preot și-a rupt hainele și a spus: „Ce nevoie mai avem de martori?
41014064	Ați auzit blasfemia! Ce credeți?“ Și ei au hotărât cu toții că Isus este vinovat și merită să moară.
41014065	Atunci unii au început să-L scuipe, să-I acopere fața, să-L lovească și să-I spună: „Vorbește! Spune cine Te-a lovit!“ Iar slujitorii L-au luat și L-au bătut.
41014066	Petru era tot în curte, când a venit o slujitoare a marelui preot.
41014067	Când l-a văzut pe Petru încălzindu-se, s-a uitat cu atenție la el și i-a spus: „Și tu erai cu acel Nazarinean, Isus.“
41014068	Dar Petru nu a recunoscut și a spus: „Nu știu ce vorbești și nu înțeleg ce spui!“ Apoi a ieșit de acolo și cocoșul a cântat.
41014069	Când l-a văzut slujitoarea, a început să le spună celor care stăteau acolo: „Acesta este unul dintre ei!“
41014070	Dar Petru a negat din nou. Puțin mai târziu, cei care stăteau acolo i-au spus lui Petru: „Cu siguranță că și tu ești unul dintre ei, pentru că ești galileean.“
41014071	Și Petru s-a jurat: „Nu-L cunosc pe acest om despre care vorbiți!“
41014072	Și chiar atunci cocoșul a cântat a doua oară, iar Petru și-a amintit cuvintele lui Isus: „Înainte de a cânta cocoșul de două ori, vei nega de trei ori faptul că Mă cunoști.“ Petru s-a întristat și a început să plângă.
41015001	Dimineața, marii preoți, cu bătrânii, cu învățătorii Legii și cu întregul Sinedriu, au pus la cale un plan. Ei L-au legat pe Isus, L-au dus și L-au dat predat lui Pilat.
41015002	Iar Pilat L-a întrebat: „Ești Tu Împăratul iudeilor?“ Isus i-a răspuns: „Este așa cum spui.“
41015003	Marii preoți L-au acuzat de multe lucruri.
41015004	Pilat L-a întrebat din nou: „Nu răspunzi? Nu vezi de câte lucruri Te acuză?“
41015005	Dar Isus nu răspundea. Pilat era uimit.
41015006	De Paște, Pilat avea obiceiul să elibereze un prizonier pe care-l vroiau oamenii.
41015007	În acele zile era în închisoare un bărbat, pe nume Baraba, împreună cu niște răsculați. Aceștia provocaseră o revoltă și erau vinovați de crimă.
41015008	Iudeii au venit la Pilat și l-au rugat să facă ce făcea de obicei.
41015009	Pilat i-a întrebat: „Vreți să-I dau drumul Împăratului iudeilor?“
41015010	Pilat a spus aceasta pentru că știa că marii preoți Îl dăduseră pe Isus în mâinile sale din invidie.
41015011	Însă marii preoți au agitat mulțimea pentru ca Pilat să-l elibereze pe Baraba în locul lui Isus.
41015012	Dar Pilat i-a întrebat din nou: „Ce vreți să fac cu Cel pe care-L numiți Împăratul iudeilor?“
41015013	Ei au strigat din nou: „Răstignește-L!“
41015014	Dar Pilat le-a spus: „De ce? Cu ce a greșit?“ Însă ei au început să strige și mai tare: „Răstignește-L!“
41015015	Pilat a dorit să facă pe plac mulțimii, așa că i-a dat drumul lui Baraba, iar pe Isus, după ce a pus să fie biciuit, L-a dat să fie răstignit.
41015016	Soldații L-au dus pe Isus în palatul guvernatorului, în pretoriu și au chemat întreaga companie de soldați.
41015017	Ei L-au îmbrăcat cu o mantie roșie. Au făcut o coroană din spini și I-au pus-o pe cap.
41015018	Apoi au început să-L salute, zicând: „Salutare, Împăratul iudeilor!“
41015019	Soldații L-au lovit în cap cu un băț și L-au scuipat. Apoi au căzut în genunchi și au început să I se închine.
41015020	După ce și-au bătut joc de El, I-au dat jos mantia roșie și I-au pus hainele Lui. Apoi L-au scos afară ca să-L răstignească.
41015021	Pe drum s-au întâlnit cu Simon din Cirena care se întorcea de la câmp. El era tatăl lui Alexandru și al lui Ruf. Soldații l-au obligat să care crucea lui Isus.
41015022	Ei L-au adus la un loc numit Golgota, care înseamnă „Locul craniului“.
41015023	I-au dat vin cu smirnă, dar El nu a băut.
41015024	Și L-au răstignit. Ei au împărțit hainele Lui și au tras la sorți ca să vadă ce va lua fiecare.
41015025	Era nouă dimineața când L-au răstignit.
41015026	Au scris pe cruce acuzația care I se adusese. Pe inscripție se putea citi: „ ÎMPĂRATUL IUDEILOR.“
41015027	Au mai răstignit doi tâlhari cu El: unul la stânga și unul la dreapta Lui.
41015028	-
41015029	Oamenii care treceau pe acolo Îl insultau. Ei dădeau din cap și ziceau: „Tu ai spus că poți să dărâmi Templul și să-l reconstruiești în trei zile.
41015030	Dă-Te jos de pe cruce și salvează-Te!“
41015031	La fel își băteau joc de Isus marii preoți și învățătorii Legii. Ei își spuneau unii altora: „Pe alții i-a salvat, dar pe Sine Însuși nu Se poate salva!
41015032	Să Se dea jos de pe cruce acest Mesia, Împăratul iudeilor, pentru ca să vedem și să credem în El.“
41015033	La amiază s-a făcut întuneric, până la ora trei.
41015034	La ora trei, Isus a strigat: „Eloi, Eloi, lama sabactani?“, care înseamnă: „Dumnezeul Meu, Dumnezeul Meu, pentru ce M-ai părăsit?“
41015035	Când au auzit unii din cei ce stăteau acolo aceste cuvinte, au spus: „Ascultați! Îl cheamă pe Ilie!“
41015036	Cineva a alergat și a îmbibat un burete în oțet. A pus apoi buretele pe un băț și i-a dat lui Isus să bea, spunând: „Stați să vedem dacă va veni Ilie să-L dea jos.“
41015037	Isus a scos un ultim strigăt și a murit.
41015038	Perdeaua Templului s-a rupt în două, de sus până jos.
41015039	Un centurion stătea în fața lui Isus. El L-a auzit cum a strigat și a văzut cum a murit. Atunci a spus: „Acest Om a fost într-adevăr Fiul lui Dumnezeu!“
41015040	Niște femei priveau de la distanță. Printre ele erau Maria Magdalena, Maria, mama lui Iacov cel tânăr și a lui Iose și Salome.
41015041	Acestea erau femeile care Îl urmaseră pe Isus în Galileea și Îl ajutaseră. Mai erau acolo multe alte femei care veniseră cu Isus la Ierusalim.
41015042	Era ziua Pregătirii (ziua dinaintea sabatului) și se apropia seara.
41015043	Atunci a venit Iosif din Arimateea, care era un membru respectat al Sinedriului și care aștepta să vină Împărăția lui Dumnezeu. El s-a dus cu îndrăzneală la Pilat și i-a cerut trupul lui Isus.
41015044	Pilat s-a mirat când a auzit că Isus a murit atât de repede. El l-a chemat pe centurion și l-a întrebat dacă Isus murise deja.
41015045	Când a auzit ce i-a spus centurionul, i-a dat lui Iosif trupul lui Isus.
41015046	Iosif a cumpărat niște pânză de in. L-a dat jos pe Isus de pe cruce, L-a înfășurat în in și L-a pus într-un mormânt făcut în stâncă. Au pus o piatră mare la intrarea mormântului.
41015047	Maria Magdalena și Maria, mama lui Iose, se uitau și au văzut unde L-au pus.
41016001	În prima zi după sabat, Maria Magdalena, Maria, mama lui Iacov și Salome au cumpărat balsamuri, ca să se ducă și să ungă trupul lui Isus.
41016002	Ele s-au dus la mormânt foarte devreme în acea zi, prima zi a săptămânii, chiar după răsăritul soarelui.
41016003	Femeile își ziceau una alteia: „Cine va da la o parte pentru noi piatra de la intrarea mormântului?“
41016004	Apoi, s-au uitat și au văzut că piatra fusese dată la o parte, deși era foarte mare.
41016005	Când au intrat în mormânt, au văzut un tânăr stând în partea dreaptă. El era îmbrăcat cu haine albe. Femeile s-au speriat.
41016006	El le-a spus: „Nu vă temeți! Voi Îl căutați pe Isus din Nazaret care a fost răstignit. El a înviat. Nu este aici. Uitați-vă la locul unde a fost așezat.
41016007	Dar duceți-vă și spuneți ucenicilor Lui și lui Petru că Isus merge înaintea voastră în Galileea. Voi Îl veți vedea acolo, așa cum v-a spus.“
41016008	Ele au ieșit și au plecat fugind de la mormânt pentru că erau înspăimântate și uimite. Și nu au spus nimănui nimic pentru că le era frică.
41016009	După ce a înviat, în dimineața primei zile a săptămânii, Isus i S-a arătat Mariei Magdalena, cea din care scosese șapte duhuri rele.
41016010	Maria s-a dus la ucenicii Lui și le-a spus că L-a văzut pe Isus. Ucenicii erau triști și plângeau.
41016011	Când au auzit că Isus era viu și că Maria Îl văzuse, nu au crezut-o.
41016012	Apoi Isus li S-a arătat, sub o altă înfățișare, altor doi ucenici care se duceau la țară.
41016013	Cei doi s-au întors și le-au spus și celorlalți, dar nu i-au crezut nici pe ei.
41016014	Mai târziu, Isus a apărut în fața celor unsprezece în timp ce ei mâncau. El i-a certat pentru lipsa lor de credință și pentru mințile lor închise, pentru că ei nu îi crezuseră pe cei care Îl văzuseră după ce înviase.
41016015	Isus le-a spus: „Duceți-vă în toată lumea și spuneți Vestea Bună fiecărui om.
41016016	Oricine crede și va fi botezat va fi mântuit. Dar cine nu crede va fi condamnat.
41016017	Iar cei ce cred vor putea face aceste minuni: în Numele Meu vor scoate duhuri rele și vor vorbi în limbi.
41016018	Ei vor lua șerpi în mână și, când vor bea otravă, nu vor păți nimic. Își vor pune mâinile peste oameni bolnavi și ei se vor face bine.“
41016019	După ce le-a vorbit, Domnul Isus a fost înălțat la ceruri. El S-a așezat la dreapta lui Dumnezeu.
41016020	Ucenicii s-au dus și au predicat peste tot. Și Domnul a lucrat cu ei, confirmând Cuvântul prin semnele care l-au însoțit.
42001001	Preaalesule Teofil, mulți oameni au încercat să alcătuiască o relatare a evenimentelor care s-au întâmplat printre noi. Și ei au scris aceleași lucruri care
42001002	ne-au fost transmise de oamenii care au fost martori oculari încă de la început și care I-au slujit lui Dumnezeu spunând și altora mesajul Său.
42001003	Și eu, după ce am cercetat totul cu grijă, de la început, m-am gândit că ar fi bine să le scriu în ordine, pentru tine, preaalesule Teofil,
42001004	pentru ca tu să știi că ceea ce ai fost învățat este adevărat.
42001005	Pe vremea lui Irod, regele Iudeii, trăia un preot, numit Zaharia. Zaharia făcea parte din ceata preoțească a lui Abia. Soția sa se trăgea din familia lui Aaron și se numea Elisabeta.
42001006	Amândoi erau oameni drepți înaintea lui Dumnezeu. Ei respectau fără greșeală toate legile și poruncile Domnului.
42001007	Dar ei nu aveau copii, deoarece Elisabeta era sterilă; și atât ea, cât și soțul ei erau foarte bătrâni.
42001008	Odată, pe când Zaharia slujea ca preot înaintea lui Dumnezeu, căci era rândul grupului lui să slujească în Templu,
42001009	el a fost ales prin tragere la sorți, potrivit obiceiului preoților, să intre în Templul Domnului și să ardă tămâie.
42001010	Când a venit vremea arderii tămâiei, toți oamenii se adunaseră afară și se rugau.
42001011	Atunci i s-a arătat lui Zaharia un înger al Domnului. Îngerul stătea la dreapta altarului tămâierii.
42001012	Când a văzut îngerul, Zaharia a fost tulburat și l-a cuprins frica.
42001013	Dar îngerul i-a spus: „Nu te teme, Zaharia! Rugăciunea ta a fost auzită și soția ta, Elisabeta, îți va naște un fiu. Îi vei pune numele Ioan.
42001014	El îți va aduce bucurie și fericire. Și mulți oameni se vor bucura la nașterea sa,
42001015	pentru că el va fi mare înaintea Domnului. El nu va bea niciodată vin sau alte băuturi alcoolice. El va fi plin de Duhul Sfânt încă din pântecele mamei sale.
42001016	Și îi va face pe mulți iudei să se întoarcă la Domnul, Dumnezeul lor.
42001017	Ioan va merge înaintea Lui în duhul și puterea lui Ilie. El va face pace între părinți și copii și pe cei neascultători îi va face să gândească la fel ca cei drepți, pentru ca să pregătească un popor potrivit pentru Domnul.“
42001018	Atunci Zaharia i-a spus îngerului: „Cum voi ști că aceste lucruri sunt adevărate? Eu sunt bătrân și soția mea este și ea în vârstă.“
42001019	Îngerul i-a răspuns: „Eu sunt Gabriel, cel care stă înaintea lui Dumnezeu. Am fost trimis să vorbesc cu tine și să-ți aduc aceste vești bune.
42001020	Dar tu vei rămâne mut și nu vei putea vorbi până în ziua în care se vor întâmpla aceste lucruri, pentru că nu ai crezut cuvintele mele. Ele se vor întâmpla când va veni timpul lor.“
42001021	Oamenii îl așteptau pe Zaharia și se întrebau de ce stătea atât de mult în Templu.
42001022	Când a ieșit, Zaharia nu putea să vorbească și ei și-au dat seama că avusese o viziune în Templu. El le făcea semne, dar nu putea vorbi.
42001023	Când s-a sfârșit timpul slujirii sale, s-a dus acasă.
42001024	Ceva mai târziu, Elisabeta, soția lui, a rămas însărcinată și a stat retrasă timp de cinci luni.
42001025	Ea a zis: „Iată ce lucruri minunate a făcut Domnul pentru mine! În sfârșit, El S-a gândit la mine și m-a scăpat de rușinea de a nu avea copii, pe care o simțeam înaintea oamenilor.“
42001026	În timpul celei de-a șasea luni de sarcină a Elisabetei, Dumnezeu l-a trimis pe îngerul Gabriel într-un oraș din Galileea, numit Nazaret,
42001027	la o fecioară logodită cu un bărbat pe nume Iosif, din familia lui David. Numele fecioarei era Maria.
42001028	Gabriel a venit la ea și i-a spus: „Salutări ție, care ai fost binecuvântată prin harul lui Dumnezeu; Domnul este cu tine!“
42001029	Dar aceste cuvinte au tulburat-o pe Maria și ea s-a întrebat ce înseamnă această urare.
42001030	Îngerul i-a spus: „Nu te teme, Maria, căci Dumnezeu vrea să te binecuvânteze.
42001031	Vei rămâne însărcinată și vei naște un Fiu și Îi vei pune numele Isus.
42001032	El va fi mare și va fi numit Fiul Celui Preaînalt. Domnul Dumnezeu Îi va da scaunul de domnie al strămoșului său David;
42001033	El va domni pentru totdeauna peste familia lui Iacov și împărăția Sa nu se va sfârși niciodată.“
42001034	Atunci Maria l-a întrebat pe înger: „Cum se poate întâmpla lucrul acesta, când eu nu sunt măritată?“
42001035	Îngerul i-a răspuns: „Duhul Sfânt va veni la tine și puterea Celui Preaînalt te va acoperi. Și Copilul sfânt care Se va naște va fi numit Fiul lui Dumnezeu.
42001036	De asemenea, ruda ta, Elisabeta, este și ea însărcinată și va avea un fiu, deși este bătrână. Femeia despre care oamenii spuneau că nu poate avea copii este în cea de-a șasea lună de sarcină.
42001037	Căci nimic nu este imposibil pentru Dumnezeu.“
42001038	Maria a spus: „Mă supun Domnului. Fie ca totul să mi se întâmple după cum ai spus.“ Apoi îngerul a plecat.
42001039	Puțin după aceea, Maria s-a pregătit și a plecat în grabă spre o cetate din ținutul deluros al Iudeii.
42001040	A intrat în casa lui Zaharia și a salutat-o pe Elisabeta.
42001041	Când Elisabeta a auzit salutul Mariei, copilul din ea a mișcat și Elisabeta a fost umplută de Duhul Sfânt.
42001042	Atunci ea a strigat: „Ești cea mai binecuvântată dintre toate femeile și binecuvântat este Copilul din pântecele tău!
42001043	Dar de ce mi se face onoarea ca mama Domnului meu să vină la mine?
42001044	În clipa în care am auzit salutul tău, copilul din mine a tresăltat de bucurie.
42001045	Tu ești binecuvântată pentru că ai crezut ceea ce ți-a spus Dumnezeu că se va întâmpla.“
42001046	Maria a spus:
42001047	„Sufletul meu Îl laudă pe Domnul și mi-e plină inima de bucurie, căci Dumnezeu este Mântuitorul meu.
42001048	El Și-a arătat grija față de mine, umila Sa supusă. De acum înainte, oamenii toți mă vor numi binecuvântată,
42001049	pentru că Cel Atotputernic a făcut lucruri minunate pentru mine. Numele Său este sfânt.
42001050	El are milă față de oamenii care se tem de El, generație după generație.
42001051	El Și-a arătat puterea: i-a împrăștiat pe cei îngâmfați și gândurile lor de mândrie.
42001052	El a răsturnat conducători de pe scaunele lor de domnie și i-a înălțat pe cei smeriți.
42001053	Pe cei flămânzi i-a săturat cu lucruri bune, iar pe bogați i-a alungat cu mâinile goale.
42001054	El a venit în ajutorul lui Israel, poporul pe care El l-a ales ca să-I slujească. El nu a uitat niciodată să-Și arate îndurarea
42001055	față de Avraam și urmașii lui din toate timpurile, după cum a promis strămoșilor noștri.“
42001056	Maria a stat cu Elisabeta aproape trei luni, apoi s-a întors acasă.
42001057	Când a venit timpul ca Elisabeta să nască, ea a născut un fiu.
42001058	Vecinii și rudele ei, auzind că Domnul a arătat mare milă față de ea, s-au bucurat împreună cu ea.
42001059	În cea de-a opta zi, copilul urma să fie circumcis și numit Zaharia, la fel ca tatăl său.
42001060	Dar mama sa a spus: „Nu. Numele său va fi Ioan.“
42001061	Ei au răspuns: „Nimeni din familia ta nu are numele acesta.“
42001062	Apoi, prin semne, l-au întrebat pe tată ce nume vrea să-i pună copilului.
42001063	Zaharia a cerut o tăbliță de scris și a scris pe ea: „Numele lui este Ioan.“ Toți au rămas uimiți.
42001064	Imediat Zaharia a putut să vorbească din nou și a început să-L laude pe Dumnezeu.
42001065	Toți vecinii au fost cuprinși de frică și peste tot, în ținutul deluros al Iudeii, se vorbea despre aceste întâmplări.
42001066	Toți oamenii care au auzit aceste lucruri se minunau și se întrebau: „Ce va deveni acest copil?“, căci se vedea că Domnul era cu el.
42001067	Atunci Zaharia, tatăl său, a fost umplut de Duhul Sfânt și a vorbit despre ce avea să se întâmple:
42001068	„Domnul, Dumnezeul lui Israel, să fie binecuvântat, pentru că a venit în ajutorul poporului Său și l-a eliberat.
42001069	El ne-a dat un Mântuitor puternic, născut din familia slujitorului său David,
42001070	după cum a promis, prin sfinții Săi de demult.
42001071	Dumnezeu a promis să ne scape de dușmanii noștri și să ne elibereze din mâna tuturor celor ce ne urăsc.
42001072	El a promis că va arăta îndurare față de strămoșii noștri și Își va aminti de legământul sfânt făcut cu ei.
42001073	Acest legământ a fost promisiunea făcută strămoșului nostru, Avraam,
42001074	că ne va elibera de sub puterea dușmanilor noștri și vom putea să-L slăvim fără teamă,
42001075	cu sfințenie și dreptate, până la sfârșitul zilelor noastre.
42001076	Iar tu, copilul meu, vei fi numit profet al Celui Preaînalt, căci vei merge înaintea Domnului, ca să-i pregătești pe oameni pentru venirea Sa.
42001077	Tu vei spune poporului Său că poate fi mântuit prin iertarea păcatelor,
42001078	datorită marii îndurări a lui Dumnezeu, care va face ca o nouă zi să ne lumineze de sus,
42001079	pentru a străluci deasupra celor ce trăiesc în întuneric și în umbra morții și să ne conducă pașii pe calea păcii.“
42001080	Și băiatul creștea și devenea din ce în ce mai puternic în duh. El a stat în locuri pustii, departe de oameni, până când a venit timpul să se arate înaintea poporului Israel.
42002001	În vremea aceea, Cezar August a dat poruncă să se facă recensământul locuitorilor țărilor aflate sub dominație romană.
42002002	Acesta a fost primul recensământ și a avut loc în vremea când Quirinius era guvernator în Siria.
42002003	Toți oamenii au mers în localitățile în care se născuseră, pentru a fi înscriși pe liste.
42002004	Așa că și Iosif a plecat din Nazaret, cetate din Galileea, spre Iudeea, în Betleem, cetatea lui David, deoarece el se trăgea din familia lui David.
42002005	Iosif s-a dus să se înscrie împreună cu Maria, care era logodită cu el și care acum era însărcinată.
42002006	Când erau în Betleem, a venit timpul ca ea să nască.
42002007	Astfel, Maria l-a născut pe primul său fiu. La han nu mai era loc, așa că Maria L-a înfășat în scutece și L-a culcat într-o iesle.
42002008	În ținuturile acelea erau niște păstori care în noaptea aceea se aflau pe câmp, stând de veghe și păzindu-și turma.
42002009	Un înger al Domnului a apărut înaintea lor și slava Domnului a strălucit în jurul lor. Păstorii erau copleșiți de spaimă.
42002010	Îngerul le-a spus: „Nu vă temeți, căci vă aduc o veste bună, care va fi o mare bucurie pentru toți oamenii.
42002011	Astăzi, în cetatea lui David, S-a născut un Mântuitor pentru voi, care este Cristos, Domnul.
42002012	Îl veți recunoaște în felul următor: veți găsi un copil înfășat în scutece, într-o iesle.“
42002013	Deodată, îngerului i s-a alăturat o mulțime de alți îngeri din ceruri. Ei Îl lăudau pe Dumnezeu și spuneau:
42002014	„Slavă lui Dumnezeu din ceruri și pace pe pământ, printre oamenii plăcuți Lui.“
42002015	După ce îngerii au plecat, întorcându-se în ceruri, păstorii și-au spus unii altora: „Să mergem la Betleem ca să vedem cum stau lucrurile cu această întâmplare pe care ne-a descoperit-o Dumnezeu.“
42002016	Așa că au plecat în grabă, i-au găsit pe Maria și pe Iosif și au văzut copilul culcat în iesle.
42002017	Când au văzut Copilul, păstorii au povestit tot ce li se spusese despre Acest Copil.
42002018	Și toți cei care i-au auzit au fost uimiți de lucrurile pe care le spuneau păstorii.
42002019	Maria a păstrat toate aceste lucruri în inima ei și se gândea mereu la ele.
42002020	Apoi păstorii s-au întors acasă, slăvindu-L și lăudându-L pe Dumnezeu pentru toate lucrurile pe care le văzuseră și le auziseră. Totul s-a întâmplat așa cum li se spusese.
42002021	Când a împlinit opt zile, copilul a fost circumcis și I s-a pus numele Isus. Acesta era numele pe care îngerul i-l dăduse înainte de a fi conceput.
42002022	A venit timpul ca Maria și Iosif să facă ceea ce le cerea Legea lui Moise pentru a fi curățiți. Ei L-au dus pe Isus la Ierusalim, ca să-L prezinte Domnului,
42002023	după cum este scris în Legea Domnului: „Când primul născut într-o familie este băiat, acesta va fi pus deoparte pentru Dumnezeu.“
42002024	De asemenea, Legea Domnului spune că trebuie oferită o jertfă. „Trebuie aduse două turturele sau doi pui de porumbel.“
42002025	În Ierusalim trăia un om pe nume Simeon; el era un om drept și evlavios. El aștepta să vină vremea când Dumnezeu va aduce mângâiere poporului Israel. Duhul Sfânt era cu el.
42002026	Duhul Sfânt i-a descoperit că el nu va muri înainte de a-L vedea pe Cristosul Domnului.
42002027	Duhul l-a condus pe Simeon la Templu. Când părinții L-au adus înăuntru pe Copilul Isus, ca să împlinească cu privire la El ce poruncea Legea,
42002028	Simeon L-a luat în brațe și L-a lăudat pe Dumnezeu, spunând:
42002029	„Acum, Doamne, poți lăsa slujitorul Tău să moară în pace, așa cum ai promis,
42002030	căci ochii mei au văzut mântuirea Ta,
42002031	care a fost pregătită în prezența oamenilor din toate popoarele.
42002032	El este lumina care dezvăluie calea pentru neevrei și slava adusă poporului Tău, Israel.“
42002033	Tatăl și mama lui Isus erau uimiți la auzul lucrurilor care se spuneau despre El.
42002034	Simeon i-a binecuvântat și i-a spus Mariei: „Acest Copil este predestinat să fie cauza căderii sau a ridicării multor oameni din Israel și să fie semnul din partea lui Dumnezeu care va fi respins de oameni.
42002035	Chiar sufletul tău va fi împovărat de o mare tristețe. Și gândurile ascunse ale multor oameni vor fi aduse la lumină.“
42002036	Era acolo și o prorociță pe nume Ana. Ea era fiica lui Fanuel, din familia lui Așer. Ana era în vârstă. Ea fusese căsătorită timp de șapte ani,
42002037	după care a rămas văduvă. La momentul acesta avea optzeci și patru de ani. Ea nu pleca niciodată de la Templu; zi și noapte, Ana se închina lui Dumnezeu cu post și rugăciune.
42002038	Chiar atunci Ana a venit spre Isus și spre părinții Lui și I-a mulțumit lui Dumnezeu; ea a vorbit despre Isus tuturor celor ce așteptau eliberarea Ierusalimului.
42002039	Când Iosif și Maria au terminat de făcut ceea ce le cerea Legea Domnului, s-au întors în Galileea, în orașul lor, Nazaret.
42002040	Copilul creștea și devenea puternic. El era plin de înțelepciune și binecuvântările lui Dumnezeu erau peste El.
42002041	În fiecare an, părinții lui Isus mergeau la Ierusalim pentru sărbătoarea Paștelui.
42002042	Când Isus avea doisprezece ani, s-au dus la sărbătoare, ca de obicei.
42002043	După ce au trecut zilele sărbătorii, au pornit spre casă. Dar Isus a rămas în Ierusalim, fără ca părinții Lui să știe.
42002044	Ei au călătorit o zi întreagă, crezând că Isus era cu ei în grup. Și au început să-L caute printre prieteni și rude.
42002045	Când au văzut că nu Îl găsesc, s-au întors la Ierusalim să-L caute.
42002046	După trei zile, L-au găsit în Templu. Se afla în mijlocul învățătorilor, ascultându-i și punându-le întrebări.
42002047	Toți cei care Îl auzeau erau uimiți de puterea Lui de înțelegere și de răspunsurile Sale.
42002048	Când L-au văzut părinții Lui, au fost foarte surprinși. Mama Lui I-a spus: „Copile, de ce ne-ai făcut asta? Tatăl Tău și cu mine am fost foarte îngrijorați în timp ce Te căutam.“
42002049	Dar Isus le-a răspuns: „De ce a trebuit să Mă căutați? Nu știați că Eu trebuie să fiu unde este lucrarea Tatălui Meu?“
42002050	Ei nu au înțeles răspunsul dat de El.
42002051	Apoi Isus S-a întors cu ei în Nazaret și a fost ascultător de părinții Săi. Mama Lui a păstrat aceste lucruri în inima ei.
42002052	Isus creștea în înțelepciune și în statură. El era pe placul lui Dumnezeu și al oamenilor.
42003001	În al cincisprezecelea an de domnie al lui Tiberiu Cezar, Pilat din Pont era guvernator în Iudeea; Irod era conducător al Galileii; Filip, fratele lui, conducător al Ituriei și al Trahonitei; și Lisania era conducător al Abilenei.
42003002	Marii preoți erau Ana și Caiafa. Dumnezeu i-a vorbit lui Ioan, fiul lui Zaharia, pe când acesta era în pustie.
42003003	Ioan a mers prin tot ținutul din jurul râului Iordan și le spunea oamenilor să se boteze ca să arate că vor să-și schimbe inima și viața, pentru ca păcatele să le fie iertate.
42003004	Despre aceste lucruri fusese scris în cartea profetului Isaia: „Iată glasul celui care strigă în pustie: «Pregătiți calea Domnului, neteziți-I cărările.
42003005	Toate văile vor fi acoperite, iar munții și dealurile vor fi nivelate, drumurile cotite vor fi îndreptate, iar cele pietroase vor fi netezite.
42003006	Și toți oamenii vor vedea mântuirea trimisă de Dumnezeu.»“
42003007	Mulțimilor de oameni care veneau să fie botezați de el, Ioan le spunea: „Pui de șerpi, cine v-a prevenit să scăpați de mânia care vine?
42003008	Trăiți astfel încât să dovediți că v-ați schimbat cu adevărat inima și viața. Și nu începeți să vă spuneți: «Tatăl nostru este Avraam.» Vă spun că Dumnezeu poate face copii ai lui Avraam chiar din aceste pietre.
42003009	Toporul este deja la rădăcina copacilor. Orice copac care nu aduce roadă bună va fi tăiat și aruncat în foc.“
42003010	Mulțimile de oameni l-au întrebat: „Atunci ce trebuie să facem?“
42003011	Ioan le-a răspuns: „Cel care are două haine să-i dea și celui care nu are nici una. La fel să facă și cel care are de mâncare.“
42003012	Au venit și niște vameși să fie botezați. Ei l-au întrebat pe Ioan: „Învățătorule, noi ce trebuie să facem?“
42003013	El le-a răspuns: „Nu luați de la oameni taxe mai mari decât vi s-a poruncit.“
42003014	Niște soldați l-au întrebat: „Noi ce trebuie să facem?“ Ioan le-a răspuns: „Nu luați bani cu sila de la nimeni. Nu acuzați pe nimeni pe nedrept. Și fiți mulțumiți de plata voastră.“
42003015	Poporul spera și aștepta ca Cristos să vină și cu toții se întrebau dacă nu cumva Ioan era Cristosul.
42003016	Dar Ioan le-a răspuns tuturor: „Eu vă botez cu apă, dar vine cineva mai puternic decât mine. Eu nici măcar nu sunt demn să-I dezleg cureaua sandalelor. El vă va boteza cu Duhul Sfânt și cu foc.
42003017	El va veni pregătit pentru treierat și va strânge grânele în hambarul Său, iar pleava o va arde într-un foc ce nu poate fi stins.“
42003018	Astfel, cu multe alte îndemnuri, Ioan a continuat să spună oamenilor Vestea Bună.
42003019	Ioan îi reproșa tetrarhului Irod relația cu Irodiada, soția fratelui său și toate celelalte lucruri rele pe care le făcuse Irod.
42003020	La toate acestea, s-a adăugat și trimiterea lui Ioan în închisoare.
42003021	Înainte ca Ioan să fie închis, toți oamenii fuseseră botezați de el. Isus a fost și El botezat. În timp ce El Se ruga, cerul s-a deschis
42003022	și Duhul Sfânt S-a coborât asupra Lui sub forma unui porumbel. Și s-a auzit un glas din ceruri spunând: „Tu ești Fiul Meu iubit; în Tine Îmi găsesc plăcerea!“
42003023	Isus avea cam treizeci de ani când a început să-i învețe pe oameni. Oamenii credeau că El era fiul lui Iosif. Iosif era fiul lui Eli.
42003024	Eli era fiul lui Matat. Matat era fiul lui Levi. Levi era fiul lui Melhi. Melhi era fiul lui Ianai. Ianai era fiul lui Iosif.
42003025	Iosif era fiul lui Matatia. Matatia era fiul lui Amos. Amos era fiul lui Naum. Naum era fiul lui Esli. Esli era fiul lui Nagai.
42003026	Nagai era fiul lui Maat. Maat era fiul lui Matatia. Matatia era fiul lui Semei. Semei era fiul lui Iosif. Iosif era fiul lui Ioda.
42003027	Ioda era fiul lui Ioanan. Ioanan era fiul lui Resa. Resa era fiul lui Zorobabel. Zorobabel era fiul lui Salatiel. Salatiel era fiul lui Neri.
42003028	Neri era fiul lui Melhi. Melhi era fiul lui Adi. Adi era fiul lui Cosam. Cosam era fiul lui Elmodam. Elmodam era fiul lui Er.
42003029	Er era fiul lui Iose. Iose era fiul lui Eliezer. Eliezer era fiul lui Iorim. Iorim era fiul lui Matat. Matat era fiul lui Levi.
42003030	Levi era fiul lui Simeon. Simeon era fiul lui Iuda. Iuda era fiul lui Iosif. Iosif era fiul lui Ionam. Ionam era fiul lui Eliachim.
42003031	Eliachim era fiul lui Melea. Melea era fiul lui Menaan. Menaan era fiul lui Matata. Matata era fiul lui Natan. Natan era fiul lui David.
42003032	David era fiul lui Iese. Iese era fiul lui Obed. Obed era fiul lui Boaz. Boaz era fiul lui Salmon. Salmon era fiul lui Naason.
42003033	Naason era fiul lui Aminadab. Aminadab era fiul lui Admin. Admin era fiul lui Arni. Arni era fiul lui Esrom. Esrom era fiul lui Fares. Fares era fiul lui Iuda.
42003034	Iuda era fiul lui Iacov. Iacov era fiul lui Isaac. Isaac era fiul lui Avraam. Avraam era fiul lui Tara. Tara era fiul lui Nahor.
42003035	Nahor era fiul lui Seruh. Seruh era fiul lui Ragau. Ragau era fiul lui Falec. Falec era fiul lui Eber. Eber era fiul lui Sala.
42003036	Sala era fiul lui Cainan. Cainan era fiul lui Arfaxad. Arfaxad era fiul lui Sem. Sem era fiul lui Noe. Noe era fiul lui Lameh.
42003037	Lameh era fiul lui Metusala. Metusala era fiul lui Enoh. Enoh era fiul lui Iared. Iared era fiul lui Maleleel. Maleleel era fiul lui Cainan.
42003038	Cainan era fiul lui Enos. Enos era fiul lui Set. Set era fiul lui Adam. Adam era fiul lui Dumnezeu.
42004001	Isus, plin de Duhul Sfânt, S-a întors de la râul Iordan și a fost condus de Duhul în pustie.
42004002	Acolo a fost ispitit de Diavolul timp de patruzeci de zile. În tot timpul acesta, Isus nu a mâncat nimic. La sfârșitul acestor zile, I s-a făcut foame.
42004003	Diavolul I-a spus: „Dacă ești într-adevăr Fiul lui Dumnezeu, poruncește acestei pietre să se transforme în pâine.“
42004004	Isus i-a răspuns: „În Scripturi este scris: «Oamenii nu vor trăi numai cu pâine.»“
42004005	Apoi Diavolul L-a dus pe un loc înalt și într-o clipă I-a arătat toate împărățiile lumii.
42004006	Și I-a spus: „Îți voi da slavă și deplină autoritate peste toate aceste împărății. Această autoritate mi-a fost dată mie și o pot da oricui vreau.
42004007	Dacă Te vei închina mie, va fi toată a Ta.“
42004008	Isus i-a răspuns: „În Scripturi este scris: «Trebuie să te închini Domnului Dumnezeului tău și numai Lui să-I slujești.»“
42004009	Apoi Diavolul L-a dus la Ierusalim și L-a pus pe locul cel mai înalt al Templului. El I-a spus: „Dacă ești într-adevăr Fiul lui Dumnezeu, aruncă-Te de aici.
42004010	Căci în Scripturi este scris: «El va porunci îngerilor Săi să te păzească.»
42004011	Și mai este scris: «Ei te vor purta pe mâinile lor, astfel încât piciorul tău să nu se lovească de vreo piatră.»“
42004012	Dar Isus i-a răspuns: „Tot în Scripturi se spune: «Să nu pui la încercare pe Domnul, Dumnezeul tău.»“
42004013	După ce L-a ispitit în toate felurile, Diavolul a plecat, așteptând un timp mai potrivit.
42004014	Isus S-a întors în Galileea plin de puterea Duhului Sfânt. S-a dus vestea despre El în tot ținutul din jur.
42004015	El îi învăța pe oameni în sinagogi și era lăudat de toată lumea.
42004016	Apoi S-a dus în Nazaret, unde crescuse. În ziua sabatului S-a dus la sinagogă, după cum obișnuia. Isus S-a ridicat să citească
42004017	și I s-a dat cartea profetului Isaia. El a deschis cartea la locul unde era scris:
42004018	„Duhul Domnului este în Mine. El M-a ales pe Mine să duc vestea bună celor săraci. El M-a trimis să spun celor captivi că pot fi liberi, să spun celor orbi că pot vedea din nou și să îi eliberez de suferință pe cei împovărați.
42004019	Dumnezeu M-a trimis să vestesc vremea în care Domnul Își va arăta bunătatea față de oameni.“
42004020	Apoi Isus a închis cartea, a dat-o înapoi îngrijitorului și S-a așezat. Toți oamenii din sinagogă se uitau cu atenție la El.
42004021	Isus le-a spus: „Astăzi s-au împlinit aceste cuvinte din Scriptură pe care le-ați auzit.“
42004022	Toți oamenii spuneau lucruri bune despre El și toți erau uimiți de cuvintele frumoase pe care le spunea. Ei se întrebau: „Nu este El fiul lui Iosif?“
42004023	Isus le-a spus: „Știu că Îmi veți aminti proverbul ce spune: «Doctore, vindecă-te pe tine însuți. Fă și aici, în orașul tău, ceea ce am auzit că ai făcut în Capernaum.»“
42004024	Apoi le-a zis: „Vă spun adevărul: nici un profet nu este acceptat în localitatea sa natală.
42004025	Vă amintiți de vremea lui Ilie, când nu a plouat în Israel timp de trei ani și șase luni și a fost o mare foamete în toată țara? Erau multe văduve în Israel în vremea aceea.
42004026	Dar Ilie nu a fost trimis la nici una dintre aceste văduve, ci la o văduvă din Sarepta, oraș din ținutul Sidonului.
42004027	Și erau mulți leproși în Israel pe vremea profetului Elisei, dar nici unul dintre ei nu a fost vindecat, în afară de Naaman, sirianul.“
42004028	Când au auzit aceste cuvinte, toți cei din sinagogă s-au mâniat foarte tare.
42004029	Oamenii s-au ridicat și L-au alungat pe Isus din cetate. Ei L-au dus la marginea dealului pe care era construită cetatea și au vrut să-L arunce în prăpastie.
42004030	Dar Isus a trecut printre ei și a plecat de acolo.
42004031	Apoi Isus S-a dus în Capernaum, o cetate din Galileea. În ziua sabatului, El îi învăța pe oameni.
42004032	Ei erau uimiți de învățătura Lui, pentru că Isus vorbea cu autoritate.
42004033	În sinagogă, se afla un om care avea în el un duh rău. El striga cu voce tare:
42004034	„Ah! Ce vrei de la noi, Isuse din Nazaret? Ai venit aici pentru a ne distruge? Știu cine ești: Tu ești Sfântul lui Dumnezeu!“
42004035	Isus l-a certat și i-a spus: „Taci! Și ieși afară din omul acesta!“ Atunci, demonul l-a aruncat pe om la pământ, în mijlocul tuturor și a ieșit din el fără să-i facă nici un rău.
42004036	Toți oamenii erau uimiți și au început să vorbească între ei: „Ce fel de învățătură este aceasta? El le poruncește cu putere și autoritate duhurilor rele, iar ele ies afară.“
42004037	Și vestea despre Isus s-a răspândit în tot ținutul acela.
42004038	Isus a plecat din sinagogă și a intrat în casa lui Simon. Soacra lui Simon avea febră mare. Cei din casă L-au rugat pe Isus să o ajute.
42004039	Isus S-a aplecat asupra ei, a certat febra, iar aceasta a ieșit din femeie. Imediat ea s-a ridicat și a început să le slujească.
42004040	La apusul soarelui, toți oamenii care aveau rude sau prieteni bolnavi i-au adus la Isus. El Și-a pus mâinile peste fiecare dintre ei și i-a vindecat.
42004041	Din mulți dintre ei au ieșit demoni care strigau și ziceau: „Tu ești Fiul lui Dumnezeu!“ Dar Isus i-a certat și nu i-a lăsat să vorbească, pentru că ei știau că El este Cristosul.
42004042	Când s-a crăpat de ziuă, Isus a plecat într-un loc pustiu. Dar mulțimile de oameni Îl căutau și au venit în locul unde Se afla El. Ei nu vroiau să-L lase să plece.
42004043	Dar Isus le-a spus: „Trebuie să merg și în alte cetăți și să le spun oamenilor Vestea Bună despre Împărăția lui Dumnezeu. Acesta este scopul pentru care am fost trimis.“
42004044	Și El a continuat să predice în sinagogile din Iudeea.
42005001	Isus stătea lângă Marea Ghenezaretului. Oamenii se înghesuiau în jurul Lui și ascultau Cuvântul lui Dumnezeu.
42005002	El a văzut două bărci la marginea lacului. Pescarii coborâseră și își spălau plasele de pescuit.
42005003	Isus S-a urcat într-una dintre bărci, care era a lui Simon, și l-a rugat să o depărteze puțin de mal. Apoi S-a așezat și, din barcă, a început să-i învețe pe oameni.
42005004	Când a terminat de vorbit, i-a spus lui Simon: „Scoate barca în larg, unde sunt ape adânci și aruncă plasele pentru a prinde pește.“
42005005	Simon I-a răspuns: „Stăpâne, am muncit din greu toată noaptea și nu am prins nimic. Dar pentru că Tu ne spui asta, vom arunca din nou plasele.“
42005006	Când au aruncat plasele în apă, au prins foarte mulți pești. Plasele li se rupeau,
42005007	așa că i-au chemat pe tovarășii lor din cealaltă barcă să vină și să-i ajute. Ei au venit și au umplut ambele bărci, atât de mult încât bărcile au început să se afunde.
42005008	Când Simon Petru a văzut aceasta, a căzut la picioarele lui Isus și a spus: „Doamne, pleacă de la mine, pentru că sunt un om păcătos!“
42005009	A spus aceste cuvinte pentru că și el, și toți cei care erau cu el au fost uimiți de cât de mulți pești prinseseră.
42005010	Iacov și Ioan, fiii lui Zebedei, care erau tovarășii lui Simon, erau de asemenea uimiți. Isus i-a spus lui Simon: „Nu te teme! De acum încolo vei fi pescar de oameni, nu de pești!“
42005011	Ei au dus bărcile la mal, au lăsat totul și L-au urmat pe Isus.
42005012	Isus Se afla într-o cetate în care locuia un om plin de lepră. Când L-a văzut pe Isus, el a căzut cu fața la pământ și L-a rugat: „Doamne, dacă vrei, Tu mă poți vindeca.“
42005013	Isus Și-a întins mâna și l-a atins, spunând: „Vreau. Fii vindecat!“ Imediat lepra l-a părăsit.
42005014	Apoi Isus i-a poruncit să nu spună nimănui ce s-a întâmplat. „Dar du-te la preot“, i-a spus Isus, „și adu-I lui Dumnezeu jertfa pentru vindecarea ta, după cum v-a poruncit Moise. Aceasta va arăta oamenilor că ai fost vindecat.“
42005015	Vestea despre Isus se răspândea cu repeziciune și tot mai mulți oameni veneau să-L asculte și să fie vindecați de bolile lor.
42005016	Dar de multe ori Isus Se ducea în locuri pustii și Se ruga.
42005017	Într-o zi, când Isus îi învăța pe oameni, erau acolo și farisei și învățători ai Legii veniți din toate orașele din Galileea, din Iudeea și din Ierusalim. Domnul I-a dat lui Isus puterea să vindece.
42005018	Niște oameni au venit cărând un om paralizat pe o targă. Ei au încercat să-l ducă și să-l lase în fața lui Isus.
42005019	Dar, din cauza mulțimii, nu au reușit să-l aducă înăuntru. Așa că s-au suit pe acoperiș și au coborât targa prin acoperiș, până au ajuns în mijlocul oamenilor, în fața lui Isus.
42005020	Văzând credința lor, Isus a spus: „Prietene, păcatele tale sunt iertate!“
42005021	Învățătorii Legii și fariseii au început să comenteze și să spună în inima lor: „Cine este acesta de spune asemenea lucruri împotriva lui Dumnezeu? Cine altcineva poate ierta păcatele, în afară de Dumnezeu?“
42005022	Dar Isus știa ce gândeau și i-a întrebat: „De ce gândiți astfel în inimile voastre?
42005023	Ce este mai ușor? Să spui: «Păcatele tale sunt iertate!» sau: «Ridică-te și mergi!»?
42005024	Dar veți vedea că Fiul omului are pe pământ puterea de a ierta păcatele.“ El a spus omului paralizat: „Îți spun: ridică-te, ia-ți targa și du-te acasă!“
42005025	Chiar atunci, omul s-a ridicat în fața lor, și-a luat targa și s-a dus acasă, lăudându-L pe Dumnezeu.
42005026	Toți oamenii erau copleșiți de uimire și Îl lăudau pe Dumnezeu. Ei erau plini de teamă și de respect și spuneau: „Astăzi am văzut lucruri de necrezut!“
42005027	După aceea, Isus a ieșit și a văzut un vameș, pe nume Levi, stând în locul de primire a taxelor. Isus i-a spus: „Vino după Mine!“
42005028	Levi a lăsat totul, s-a ridicat și L-a urmat.
42005029	Levi a dat o masă mare pentru Isus acasă la el. Împreună cu ei mâncau mulți vameși și alți oaspeți.
42005030	Fariseii și învățătorii Legii s-au dus supărați la ucenicii lui Isus și i-au întrebat: „De ce mâncați și beți cu vameșii și cu alți oameni păcătoși?“
42005031	Isus le-a răspuns: „Nu oamenii sănătoși au nevoie de doctor, ci cei bolnavi.
42005032	Eu nu am venit să le cer celor drepți să se schimbe, ci am venit să le cer celor păcătoși să-și schimbe inima și viața.“
42005033	Ei I-au spus: „Ucenicii lui Ioan postesc și se roagă adesea, și la fel fac și ucenicii fariseilor; dar ucenicii Tăi mănâncă și beau tot timpul.“
42005034	Isus le-a răspuns: „Puteți voi cere oaspeților mirelui să postească atunci când mirele este cu ei?
42005035	Dar va veni vremea când mirele va fi luat de lângă ei și atunci vor posti.“
42005036	Isus le-a spus apoi această pildă: „Nimeni nu rupe un petic dintr-o haină nouă pentru a-l coase la una veche. Dacă ar face lucrul acesta, ar strica haina cea nouă, iar peticul nu s-ar potrivi la haina veche.
42005037	Și nimeni nu pune vin nou în burdufuri vechi. Dacă ar face una ca asta, burdufurile vechi s-ar sparge. Vinul s-ar vărsa, iar burdufurile s-ar rupe.
42005038	Vinul nou trebuie pus în burdufuri noi.
42005039	Nimeni nu vrea să bea vin nou după ce a băut vin vechi, pentru că se gândește: «Vinul vechi este mai bun.»“
42006001	Într-o zi de sabat, Isus trecea prin niște lanuri de grâu. Ucenicii Lui rupeau spice de grâu, le frecau în mână, apoi le mâncau.
42006002	Unii dintre farisei au spus: „De ce faceți ceea ce nu e permis să faceți în ziua sabatului?“
42006003	Isus le-a răspuns: „Nu ați citit ce a făcut David? Când lui și celor care erau cu el li s-a făcut foame,
42006004	David a intrat în Casa lui Dumnezeu, a luat pâinea care fusese oferită lui Dumnezeu, a mâncat-o și a dat și celor care erau cu el. Legea spune că numai preoții pot mânca această pâine.“
42006005	Apoi Isus le-a spus: „Fiul omului este Domn chiar și al sabatului.“
42006006	Într-o altă zi de sabat, Isus a intrat într-o sinagogă și îi învăța pe oameni. Acolo se afla un om a cărui mână dreaptă era deformată.
42006007	Învățătorii Legii și fariseii se uitau la Isus să vadă dacă va vindeca pe cineva în ziua sabatului, ca să aibă motiv să-L acuze.
42006008	Isus le cunoștea gândurile, dar i-a spus omului cu mâna deformată: „Ridică-te și stai în fața tuturor!“ Omul s-a ridicat și a stat în picioare.
42006009	Apoi Isus i-a întrebat: „Ce permite Legea să faci într-o zi de sabat? Să faci bine sau rău? Să salvezi sau să distrugi o viață?“
42006010	Isus a privit în jur, la fiecare dintre ei, apoi i-a spus omului: „Întinde-ți mâna!“ El a întins-o și mâna i-a fost vindecată.
42006011	Dar fariseii și învățătorii Legii s-au înfuriat foarte tare și au vorbit între ei despre ce ar putea să-I facă lui Isus.
42006012	În acele zile, Isus S-a dus pe munte să Se roage. El a petrecut întreaga noapte rugându-Se lui Dumnezeu.
42006013	Când s-a făcut ziuă, i-a chemat pe ucenicii Săi și a ales doisprezece dintre ei. Pe aceștia i-a numit apostoli.
42006014	Ei erau: Simon, pe care l-a numit și Petru, Andrei, fratele lui Petru, Iacov și Ioan, Filip, Bartolomeu,
42006015	Matei, Toma, Iacov, fiul lui Alfeu, Simon, căruia i se spunea Zelotul,
42006016	Iuda, fiul lui Iacov, și Iuda Iscarioteanul, care până la urmă L-a trădat pe Isus.
42006017	Isus a coborât de pe munte împreună cu ei și S-a oprit într-un loc neted. Acolo se aflau mulți dintre ucenicii Lui și o mulțime de oameni din toată Iudeea, din Ierusalim și din cetățile din apropierea Tirului și Sidonului.
42006018	Cu toții veniseră să-L asculte și să fie vindecați de bolile lor. Iar cei chinuiți de duhuri rele au fost și ei vindecați.
42006019	Mulțimea de oameni încerca să-L atingă pentru că din El ieșea o putere care îi vindeca pe toți.
42006020	Isus Și-a ridicat privirea spre ucenicii Lui și a spus: „Binecuvântați sunteți voi, cei săraci, pentru că a voastră este Împărăția lui Dumnezeu!
42006021	Binecuvântați sunteți voi, care acum sunteți flămânzi, pentru că veți fi săturați! Binecuvântați sunteți voi, care acum plângeți, pentru că veți râde!
42006022	Binecuvântați sunteți voi, când oamenii vă urăsc, vă alungă din sinagogile lor, vă insultă și vă batjocoresc numele din cauza Fiului omului!
42006023	În ziua aceea, să fiți fericiți și să tresăltați de bucurie, pentru că răsplata voastră este mare în ceruri! Strămoșii acestor oameni s-au purtat la fel față de profeți.
42006024	Dar, vai de voi, cei bogați, pentru că voi v-ați primit deja mângâierea!
42006025	Vai de voi, cei ce sunteți sătui acum, pentru că veți ajunge flămânzi! Vai de voi, cei ce râdeți acum, pentru că veți fi triști și veți plânge!
42006026	Vai de voi, când toți oamenii spun lucruri frumoase despre voi, pentru că strămoșii lor s-au purtat la fel cu profeții mincinoși!
42006027	Dar vouă, cei ce ascultați, vă spun: iubiți-vă dușmanii! Faceți bine celor ce vă urăsc!
42006028	Binecuvântați-i pe cei ce vă blestemă! Rugați-vă pentru cei ce se poartă rău cu voi!
42006029	Dacă cineva te lovește peste un obraz, întoarce-i și obrazul celălalt. Dacă cineva vrea să-ți ia haina, lasă-l să-ți ia și cămașa.
42006030	Dă oricui îți cere ceva. Și dacă cineva ia un lucru care este al tău, nu-l cere înapoi.
42006031	Purtați-vă cu ceilalți oameni așa cum ați vrea să se poarte ei cu voi.
42006032	Dacă îi iubiți doar pe cei ce vă iubesc, de ce considerați că meritați să fiți lăudați? Și păcătoșii îi iubesc pe cei care-i iubesc pe ei.
42006033	Dacă faceți bine doar celor ce vă fac bine, ce laudă credeți că meritați? Și păcătoșii fac la fel.
42006034	Iar dacă împrumutați doar celor de la care sperați să primiți înapoi, meritați să fiți lăudați? Și păcătoșii împrumută altor păcătoși, pentru a primi înapoi aceeași sumă.
42006035	Voi însă, iubiți-i pe dușmanii voștri, faceți-le bine și împrumutați-le fără să așteptați nimic în schimb. Atunci răsplata voastră va fi mare și veți fi fii ai Celui Preaînalt; căci El Însuși este bun și cu cei nerecunoscători și răi.
42006036	Fiți plini de milă, așa cum Tatăl vostru este plin de milă.
42006037	Nu-i judecați pe alții și nu veți fi judecați. Nu-i condamnați pe alții și nu veți fi condamnați. Iertați-i pe alții și veți fi iertați.
42006038	Dați și vi se va da. Vi se va da o măsură bună, îndesată și clătinată, atât de mult, încât va da și pe dinafară. Cu aceeași măsură cu care măsurați altora vi se va măsura și vouă.“
42006039	Și Isus le-a spus o pildă: „Poate un orb să arate drumul unui alt orb? Nu vor cădea amândoi în șanț?
42006040	Nici un elev nu este mai mare decât profesorul său. Dar dacă este bine pregătit, el poate ajunge asemenea profesorului său.
42006041	De ce vezi tu paiul din ochiul fratelui tău, dar nu vezi bârna din ochiul tău?
42006042	Cum poți spune fratelui tău: «Frate, dă-mi voie să iau paiul acela din ochiul tău», când nu vezi bârna din ochiul tău? Ipocritule, scoate mai întâi bârna din ochiul tău și apoi vei putea să vezi destul de bine pentru a scoate paiul din ochiul fratelui tău.
42006043	Nu există pom bun care să facă roade rele și nu există pom rău care să facă roade bune.
42006044	Fiecare pom este cunoscut după fructele sale. Nu se culeg smochine din spini și nici nu se culeg struguri din mărăcini.
42006045	Omul bun scoate lucruri bune din comoara păstrată în inima sa. Iar omul rău scoate lucruri rele din răutatea care este în inima lui, pentru că gura rostește ceea ce se revarsă din inima omului.
42006046	De ce Îmi spuneți: «Doamne, Doamne!», dar nu faceți ce vă spun Eu?
42006047	Vă voi spune cu cine se aseamănă cel ce vine la Mine, ascultă cuvintele Mele și le împlinește:
42006048	este ca un om care a construit o casă. El a săpat adânc și a pus temelia pe stâncă, iar când au venit apele cu putere peste acea casă, nu au putut s-o clintească, pentru că a fost bine construită.
42006049	Dar cine ascultă cuvintele Mele și nu le împlinește, este ca un om care a construit o casă pe pământ, fără temelie. Apele au venit peste casă și aceasta s-a prăbușit îndată. Și din ea nu a rămas decât o ruină.“
42007001	Când a terminat de zis ceea ce dorise să le spună oamenilor, Isus S-a dus în Capernaum.
42007002	Acolo locuia un centurion care avea un slujitor bolnav, la care ținea foarte mult și care era pe moarte.
42007003	Când centurionul a auzit de Isus, a trimis la El câțiva conducători iudei mai în vârstă, ca să-L roage să vină și să salveze viața slujitorului său.
42007004	Ei s-au dus la Isus, L-au rugat din inimă și I-au spus: „Centurionul merită să faci acest lucru pentru el,
42007005	pentru că iubește poporul nostru și el este cel ce ne-a construit sinagoga.“
42007006	Isus a plecat cu ei. Nu era departe de casă, când centurionul a trimis la El niște prieteni să-I spună: „Doamne, nu Te deranja. Nu merit ca Tu să-mi intri în casă.
42007007	De aceea nici nu am îndrăznit să vin la Tine. Poruncește doar, și slujitorul meu va fi vindecat.
42007008	Și eu sunt un om care ascultă ordine și, de asemenea, am soldați care ascultă de mine. Dacă spun unuia: «Du-te!», el se duce. Când spun altuia: «Vino!», el vine. Când spun slujitorului meu: «Fă lucrul acesta!», el îl face.“
42007009	Când a auzit aceste cuvinte, Isus a rămas foarte impresionat de centurion. El S-a întors spre mulțimea care Îl urma și a zis: „Vă spun că nu am văzut atât de multă credință nici măcar în Israel!“
42007010	Când s-au întors acasă, cei ce fuseseră trimiși la Isus l-au găsit pe slujitor sănătos.
42007011	În ziua următoare, Isus S-a dus într-o cetate numită Nain. Ucenicii Lui și o mare mulțime de oameni mergeau cu El.
42007012	Când S-a apropiat de poarta cetății, a văzut un om mort care era dus să fie îngropat. Mama lui era văduvă și acesta era singurul ei fiu. Multă lume din oraș era cu ea.
42007013	Când a văzut-o, Domnului I s-a făcut milă de ea și i-a spus: „Nu plânge!“
42007014	Apoi S-a apropiat și a atins sicriul. Oamenii care îl duceau s-au oprit. Apoi Isus a spus: „Tinere, îți spun: ridică-te!“
42007015	Tânărul s-a ridicat și a început să vorbească. Isus l-a redat mamei lui.
42007016	Toți au fost cuprinși de uimire și L-au slăvit pe Dumnezeu, spunând: „Printre noi a venit un mare profet“ și: „Dumnezeu a venit să-Și ajute poporul!“
42007017	Vestea aceasta despre Isus s-a răspândit în toată Iudeea și în toate împrejurimile.
42007018	Ucenicii lui Ioan s-au dus și i-au spus despre toate aceste lucruri. Atunci Ioan a chemat pe doi dintre ucenicii lui
42007019	și i-a trimis la Isus să-L întrebe: „Tu ești Cel ce trebuie să vină sau să așteptăm pe altul?“
42007020	Când aceștia au ajuns la Isus, I-au spus: „Ioan Botezătorul ne-a trimis să Te întrebăm: «Tu ești Cel ce trebuie să vină sau să așteptăm pe altul?»“
42007021	Chiar atunci Isus a vindecat mulți oameni de boli, de chinuri și de duhuri rele. Și multor orbi le-a redat vederea.
42007022	Așa că Isus le-a răspuns ucenicilor lui Ioan: „Duceți-vă și spuneți-i lui Ioan ce ați văzut și ați auzit: orbii văd din nou, cei șchiopi pot să meargă, cei bolnavi de lepră sunt curățiți, surzii aud, morții sunt aduși la viață, iar săracilor le este predicată Vestea Bună.
42007023	Binecuvântat este cel care Mă poate accepta.“
42007024	După ce au plecat trimișii lui Ioan, Isus a început să vorbească mulțimii despre Ioan: „Ce doreați să vedeți când v-ați dus în pustie? O trestie bătută de vânt?
42007025	Nu? Atunci ce doreați să vedeți? Un om îmbrăcat în haine frumoase? Nu, oamenii care poartă haine frumoase și trăiesc în lux locuiesc în palatele împăraților.
42007026	Atunci, ce ați ieșit să vedeți? Un profet? Într-adevăr, și vă spun că ați văzut mai mult decât un profet!
42007027	Ioan este cel despre care este scris: «Iată, Îl trimit pe mesagerul Meu înaintea Ta. El Îți va pregăti calea.»
42007028	Vă spun că dintre toți oamenii nu este nici unul mai presus decât Ioan. Cu toate acestea, chiar și omul cel mai puțin important din Împărăția lui Dumnezeu este mai mare decât el.
42007029	(Toți oamenii care l-au ascultat, chiar și vameșii, au recunoscut că învățătura lui Dumnezeu este bună și toți au fost botezați cu botezul lui Ioan.
42007030	Dar fariseii și învățătorii Legii nu au acceptat planul lui Dumnezeu pentru ei, refuzând să fie botezați de Ioan.)
42007031	Atunci cu ce să compar oamenii din generația aceasta? Cu ce se aseamănă ei?
42007032	Ei sunt asemenea copiilor care stau în piață și strigă unii către alții: «V-am cântat un cântec vesel, dar nu ați dansat. V-am cântat un cântec trist, dar nu ați plâns.»
42007033	Pentru că Ioan Botezătorul nu mănâncă la fel ca ceilalți oameni și nu bea vin, voi spuneți că are un duh rău în el.
42007034	Fiul omului mănâncă și bea ca toți ceilalți oameni, iar voi spuneți: «Iată, este un om mâncăcios și bețiv, prieten al vameșilor și al păcătoșilor.»
42007035	Dar înțelepciunea este dovedită dreaptă prin lucrurile pe care le face.“
42007036	Un fariseu L-a invitat pe Isus la masă. Isus S-a dus la el acasă și S-a așezat la masă.
42007037	În cetate era atunci o femeie păcătoasă. Când a aflat ea că Isus mânca în casa fariseului, a cumpărat un vas de alabastru cu parfum.
42007038	Ea stătea în spatele lui Isus, la picioarele Lui, și plângea. Și a început să-I spele picioarele cu lacrimile ei. Apoi I le-a șters cu părul ei. I-a sărutat picioarele și a turnat parfum pe ele.
42007039	Fariseul care Îl invitase a văzut lucrurile acestea și și-a spus: „Dacă omul acesta ar fi profet, ar ști cine este femeia care Îl atinge și că este o păcătoasă.“
42007040	Dar Isus i-a răspuns: „Simon, am să-ți spun ceva.“ Simon a spus: „Te ascult, Învățătorule.“
42007041	Isus a zis: „Doi oameni datorau bani unui cămătar. Unul dintre ei îi datora cinci sute de monede de argint, iar celălalt cincizeci.
42007042	Nici unul dintre ei nu avea bani să-i plătească. Dar cămătarul i-a iertat pe amândoi de datoriile lor. Care dintre cei doi oameni îl va iubi mai mult?“
42007043	Simon a răspuns: „Bănuiesc că cel care datora mai mulți bani.“ „Ai judecat bine“, i-a spus Isus.
42007044	Apoi, întorcându-Se spre femeie, i-a spus lui Simon: „Vezi tu femeia aceasta? Am intrat în casa ta și nu Mi-ai dat apă să-Mi spăl picioarele. Dar ea Mi-a spălat picioarele cu lacrimile ei și Mi le-a șters cu părul ei.
42007045	Tu nu M-ai primit cu o sărutare, dar ea, de când am intrat, n-a încetat să-Mi sărute picioarele.
42007046	Tu nu Mi-ai uns capul cu untdelemn, dar ea Mi-a uns picioarele cu parfum.
42007047	De aceea îți spun: multele ei păcate sunt iertate, pentru că a arătat mare dragoste. Dar cel căruia i se iartă puțin, iubește puțin.“
42007048	Apoi Isus i-a spus femeii: „Păcatele îți sunt iertate!“
42007049	Cei care erau la masă cu El și-au spus: „Cine este Acesta de poate să ierte chiar și păcatele?“
42007050	Dar El i-a spus femeii: „Credința ta te-a mântuit; mergi în pace!“
42008001	După aceea, Isus a trecut prin câteva cetăți și sate. El le spunea oamenilor un mesaj de la Dumnezeu, Vestea Bună despre Împărăția lui Dumnezeu. Cei doisprezece apostoli erau cu El.
42008002	Cu ei mai erau și niște femei care fuseseră vindecate de duhuri rele și de diferite boli: Maria, căreia i se spunea și Magdalena, din care ieșiseră șapte duhuri rele;
42008003	Ioana, soția lui Cuza, administratorul lui Irod, Suzana și multe altele. Aceste femei i-au ajutat cu ce aveau pe Isus și ucenicii Lui.
42008004	Când s-a strâns o mare mulțime, pentru că au venit la Isus mulți oameni din toate cetățile, El le-a spus această pildă:
42008005	„Semănătorul a ieșit să-și semene sămânța. În timp ce semăna, o parte din sămânță a căzut lângă drum. Oamenii au călcat pe ea, păsările cerului au mâncat din ea.
42008006	Altă parte a căzut pe pământ pietros. După ce a crescut, s-a veștejit, pentru că nu avea umezeală.
42008007	Altă parte din sămânță a căzut printre spini. Spinii au crescut împreună cu ea și au înăbușit-o.
42008008	Și altă parte din sămânță a căzut pe pământ bun. A crescut și a adus rod însutit.“ După ce a spus aceste lucruri, Isus a strigat: „Cine are urechi de auzit, să audă!“
42008009	Ucenicii Săi L-au întrebat care este înțelesul acestei pilde.
42008010	Isus le-a spus: „Voi ați fost aleși să cunoașteți tainele Împărăției lui Dumnezeu, dar celorlalți li se vorbește în pilde, pentru ca: «Deși privesc, ei să nu vadă și deși aud, să nu înțeleagă.»
42008011	Acesta este înțelesul pildei: sămânța este Cuvântul lui Dumnezeu.
42008012	Semințele de lângă drum reprezintă oamenii care aud cuvântul, apoi vine Diavolul și ia învățătura din inimile lor, ca ei să nu creadă și să nu fie mântuiți.
42008013	Semințele care au căzut pe pământ pietros reprezintă oamenii care aud cuvântul și îl primesc cu bucurie, dar ei nu au rădăcină. Ei cred pentru un timp, dar când vin necazurile, renunță și se îndepărtează de Dumnezeu.
42008014	Sămânța care a căzut printre spini reprezintă oamenii care aud cuvântul, dar sunt sufocați de griji, de bogății și de plăcerile vieții. Sămânța aceasta nu reușește nicidecum să aducă rod.
42008015	Sămânța care a căzut pe pământ bun reprezintă oamenii cu inima sinceră și bună. Când aud cuvântul, ei îl păstrează în sufletele lor și aduc roadă în răbdare.
42008016	Nimeni, după ce aprinde lampa, n-o acoperă cu un vas și nici n-o pune sub pat, ci o pune pe un suport, astfel încât cei care intră să vadă lumina.
42008017	Fiindcă tot ceea ce este ascuns va fi descoperit; și tot ce este acum secret va fi făcut cunoscut și adus la lumină.
42008018	Fiți atenți deci cum ascultați, pentru că celui ce are i se va da mai mult. Dar celui ce nu are i se va lua și ceea ce crede că are.“
42008019	Mama și frații lui Isus au venit să-L vadă, dar nu au putut să ajungă la El din cauza mulțimii.
42008020	Cineva I-a spus: „Mama și frații Tăi stau afară și vor să Te vadă.“
42008021	Dar Isus a răspuns: „Mama și frații Mei sunt cei ce ascultă Cuvântul lui Dumnezeu și îl împlinesc.“
42008022	Într-una din zile, Isus S-a urcat într-o corabie împreună cu ucenicii Lui. El le-a spus: „Să trecem pe malul celălalt al lacului.“ Și au plecat în larg.
42008023	Pe când barca înainta, Isus a adormit. O furtună mare s-a pornit pe lac. Corabia lor a început să se umple cu apă și ei erau în primejdie.
42008024	Așa că ucenicii au venit și L-au trezit pe Isus, strigând: „Stăpâne, Stăpâne, ne scufundăm!“ Atunci El S-a ridicat și a certat vântul și valurile. Furtuna s-a oprit și valurile s-au liniștit.
42008025	Apoi Isus i-a întrebat: „Unde vă este credința?“ Dar ei erau speriați și uimiți și își spuneau unul altuia: „Cine este Acesta care poruncește până și vântului și apei și este ascultat de ele?“
42008026	Isus și ucenicii Lui au ajuns cu corabia în ținutul gherghesenilor, care este pe malul opus Galileii.
42008027	Când Isus a coborât pe mal, L-a întâmpinat un om din cetate, care era posedat de demoni. Mult timp el nu purtase haine și nici nu locuise într-o casă, ci locuia printre morminte.
42008028	-
42008029	Isus a poruncit duhului să iasă din omul acela pe care pusese stăpânire de mult timp. Omul fusese pus în închisoare, cu lanțuri la mâini și la picioare, dar întotdeauna reușise să scape din lanțuri și fusese dus de demon în pustie. Atunci omul a căzut la picioarele lui Isus și a strigat: „Ce ai cu mine Isuse, Fiul Dumnezeului Cel Preaînalt? Te rog, nu mă chinui!“
42008030	Isus l-a întrebat: „Cum te numești?“ El a răspuns: „Legiune“ pentru că în el intraseră mai mulți demoni.
42008031	Demonii L-au rugat pe Isus să nu le poruncească să se ducă în întunericul etern.
42008032	Pe munte era o turmă mare de porci care pășteau. Demonii L-au rugat pe Isus să-i lase să intre în ei. Isus le-a dat voie.
42008033	Demonii au ieșit din om și au intrat în porci. Apoi turma s-a repezit în jos, de pe râpă, direct în lac. Și toți porcii s-au înecat.
42008034	Când oamenii care aveau grijă de porci au văzut ce se întâmplase, au alergat și au povestit în cetate și prin sate cele văzute.
42008035	Oamenii au ieșit să vadă ce se întâmplase. Au venit la Isus și l-au găsit pe omul din care fuseseră scoși demonii stând la picioarele Lui. Era îmbrăcat și gândirea îi era limpede. Atunci oamenii au fost cuprinși de frică.
42008036	Cei care au văzut ce se întâmplase au povestit și altora cum a fost vindecat omul posedat de demoni.
42008037	Toți oamenii din ținutul gherghesenilor L-au rugat pe Isus să plece de la ei, pentru că erau toți înspăimântați. Atunci Isus S-a urcat în corabie și a plecat.
42008038	Dar omul din care ieșiseră duhurile L-a rugat să-l ia cu El. Isus i-a răspuns:
42008039	„Întoarce-te acasă și povestește-le oamenilor tot ce a făcut Dumnezeu pentru tine.“ Omul a plecat și a spus în toată cetatea ce făcuse Isus pentru el.
42008040	Când S-a întors Isus în Galileea, mulțimea L-a primit cu bucurie, căci toți Îl așteptau.
42008041	Chiar atunci a venit un bărbat, pe nume Iair, care era conducătorul sinagogii. El a căzut la picioarele lui Isus și L-a rugat să meargă la el acasă.
42008042	Singura lui fiică, în vârstă de doisprezece ani, era pe moarte. În drum spre casa lui Iair, mulțimea se înghesuia în jurul lui Isus.
42008043	Se afla acolo și o femeie care avea o hemoragie de doisprezece ani. Ea își cheltuise tot ce avea cu doctorii, dar nici unul nu reușise s-o vindece.
42008044	Ea a venit pe la spatele lui Isus și s-a atins de poala hainei Lui. Imediat hemoragia i s-a oprit.
42008045	Isus a întrebat: „Cine M-a atins?“ Când toți au negat, Petru a spus: „Învățătorule, mulțimile se înghesuie în jurul Tău, toți Te împing și Tu mai întrebi: «Cine M-a atins?»!“
42008046	Dar Isus a spus: „Cineva M-a atins, pentru că am simțit o putere ieșind din Mine.“
42008047	Când a văzut că nu a rămas neobservată, femeia a venit tremurând și a căzut înaintea Lui. Acolo, în fața tuturor oamenilor, ea a spus de ce L-a atins pe Isus și a povestit cum a fost imediat vindecată.
42008048	Atunci Isus i-a spus: „Fiică, credința ta te-a vindecat. Du-te în pace!“
42008049	În timp ce El încă vorbea, a venit cineva din casa conducătorului sinagogii și i-a spus: „Fiica ta a murit. Nu-L mai deranja pe Învățătorul!“
42008050	Dar Isus l-a auzit și i-a spus lui Iair: „Nu te teme! Crede doar și fiica ta va fi vindecată.“
42008051	Când au ajuns în casă, Isus nu a lăsat pe nimeni să intre cu El, în afară de Petru, Ioan, Iacov și de mama și tatăl fetei.
42008052	Toți plângeau și o jeleau. Isus a spus: „Nu mai plângeți! Fata nu e moartă, ci doarme.“
42008053	Toți au râs de El, căci știau că ea murise.
42008054	Dar Isus a luat-o de mână și i-a spus: „Copilă, ridică-te!“
42008055	Duhul ei s-a întors în ea și imediat fata s-a ridicat. Isus le-a spus să-i dea ceva să mănânce.
42008056	Părinții fetei erau din cale afară de uimiți. Dar Isus le-a spus să nu povestească nimănui despre cele întâmplate.
42009001	Isus i-a adunat laolaltă pe cei doisprezece ucenici și le-a dat putere și autoritate peste demoni și puterea de a vindeca boli.
42009002	Apoi i-a trimis să predice lumii despre Împărăția lui Dumnezeu și să vindece pe cei bolnavi.
42009003	Isus le-a spus: „Nu luați nimic pentru drum: nici toiag, nici traistă, nici mâncare, nici bani, și nu luați haine în plus cu voi.
42009004	Când intrați într-o casă, rămâneți acolo până când vine timpul să plecați.
42009005	Și dacă oamenii nu vă primesc cu bucurie, la plecarea din localitatea aceea, scuturați-vă și praful de pe picioare. Acesta va fi un avertisment pentru ei.“
42009006	Ei au plecat și au mers din sat în sat, spunând Vestea Bună și vindecând oamenii în fiecare loc.
42009007	Guvernatorul Irod a auzit despre toate lucrurile care se întâmplau. El a fost din cale afară de nedumerit, pentru că unii oameni spuneau că Ioan a înviat din morți,
42009008	alții că s-a arătat Ilie, iar alții ziceau că a înviat unul dintre profeții din trecut.
42009009	Dar Irod a spus: „Eu i-am tăiat capul lui Ioan. Cine este Cel despre care aud toate aceste lucruri?“ Și căuta să-L vadă pe Isus.
42009010	Când s-au întors, apostolii I-au povestit lui Isus despre tot ceea ce făcuseră. Atunci, Isus i-a luat cu El într-o cetate numită Betsaida, unde puteau să fie singuri.
42009011	Dar mulțimile au aflat și s-au dus pe urmele Lui. Isus le-a primit și le-a vorbit despre Împărăția lui Dumnezeu și i-a vindecat pe cei care aveau nevoie de vindecare.
42009012	Dar ziua era pe sfârșite. Cei doisprezece au venit la El și I-au spus: „Acesta este un loc izolat. Spune oamenilor să plece și să meargă prin satele și pe la gospodăriile din împrejurimi pentru a căuta mâncare și un loc unde să doarmă.“
42009013	Dar Isus le-a spus: „Dați-le voi să mănânce.“ Ei au răspuns: „Nu avem decât cinci pâini și doi pești. Vrei să mergem să cumpărăm mâncare pentru toți oamenii aceștia?“
42009014	(Acolo erau cam cinci mii de bărbați.) Isus le-a spus ucenicilor: „Așezați-i în grupuri de câte cincizeci.“
42009015	Așa au și făcut și au spus tuturor oamenilor să se așeze.
42009016	Isus a luat cele cinci pâini și cei doi pești, Și-a ridicat ochii spre cer și I-a mulțumit lui Dumnezeu. Apoi le-a împărțit și le-a dat ucenicilor ca să le dea oamenilor.
42009017	Toți oamenii au mâncat și s-au săturat. Și cu ce a rămas de la masă au umplut douăsprezece coșuri.
42009018	Odată, pe când Isus Se ruga singur, ucenicii au venit la El. Isus i-a întrebat: „Cine spun oamenii că sunt Eu?“
42009019	Ei au răspuns: „Unii spun că ești Ioan Botezătorul; alții că ești Ilie; iar alții spun că ești unul dintre profeții din trecut care a înviat.“
42009020	Isus i-a întrebat: „Dar voi cine ziceți că sunt?“ Petru a răspuns: „Tu ești Cristosul lui Dumnezeu!“
42009021	Dar Isus i-a avertizat să nu spună nimănui lucrul acesta.
42009022	El a spus: „Fiul omului va suferi multe, va fi respins de conducătorii iudei, de marii preoți și de învățătorii Legii, va fi omorât și în a treia zi va învia.“
42009023	Apoi Isus a continuat prin a le spune tuturor: „Dacă vrea cineva să vină după Mine, să renunțe la sine însuși. El trebuie să-și ducă în fiecare zi crucea care i-a fost dată și să Mă urmeze.
42009024	Pentru că cine vrea să-și salveze viața o va pierde. Dar cine își va pierde viața pentru Mine o va salva.
42009025	La ce i-ar folosi unui om să câștige întreaga lume, dacă se distruge pe el însuși sau este pierdut?
42009026	Dacă cuiva îi este rușine de Mine sau de învățătura Mea, atunci și Mie Îmi va fi rușine de el. Îmi va fi rușine de el când Mă voi întoarce în slava Mea, în slava Tatălui și a sfinților îngeri.
42009027	Dar Eu vă spun adevărul: sunt câțiva aici care nu vor muri până nu vor vedea Împărăția lui Dumnezeu.“
42009028	Cam la opt zile după ce a spus aceste cuvinte, Isus i-a luat cu El pe Petru, Ioan și Iacov și S-a dus pe munte să Se roage.
42009029	În timp ce Se ruga, înfățișarea Lui s-a schimbat, iar hainele Sale au devenit de un alb strălucitor.
42009030	Și deodată au apărut doi bărbați care vorbeau cu Isus. Cei doi bărbați erau Moise și Ilie.
42009031	Ei apăruseră în slavă și vorbeau cu Isus despre moartea Lui, care urma să aibă loc în Ierusalim.
42009032	Petru și cei ce erau cu el dormeau adânc. Dar când s-au trezit, au văzut slava lui Isus și pe cei doi bărbați care stăteau cu El.
42009033	În timp ce Moise și Ilie se îndepărtau de El, Petru I-a spus lui Isus: „Învățătorule, este bine că suntem aici. Să facem trei corturi: unul pentru Tine, unul pentru Moise și unul pentru Ilie.“ (Dar Petru nu știa ce spune.)
42009034	În timp ce spunea aceste lucruri, un nor a venit deasupra lor și i-a acoperit cu umbra lui. Când norul i-a acoperit, ei s-au speriat.
42009035	Un glas s-a auzit din nor, spunând: „Acesta este Fiul Meu; El este Alesul Meu. De El să ascultați!“
42009036	După ce s-a auzit glasul acela, Isus a rămas singur acolo. Petru, Iacov și Ioan nu au spus nimic și nu au povestit nimănui atunci despre cele văzute.
42009037	În ziua următoare, când au coborât de pe munte, o mare mulțime de oameni L-a întâmpinat pe Isus.
42009038	Chiar atunci un om din mulțime a strigat: „Învățătorule, Te implor, uită-Te la fiul meu pentru că este singurul meu copil.
42009039	Fără nici o avertizare, un duh pune stăpânire pe el și băiatul începe brusc să țipe. Îi dă convulsii până face spume la gură. Duhul rău îl chinuie mult și rareori îl lasă în pace.
42009040	I-am rugat pe ucenicii Tăi să scoată duhul, dar ei nu au reușit.“
42009041	Atunci Isus a răspuns: „Oameni necredincioși și porniți pe căi greșite! Cât timp trebuie să mai stau cu voi și să am răbdare cu voi? Adu-ți fiul aici!“
42009042	Când băiatul era pe drum, demonul l-a aruncat la pământ cu convulsii. Dar Isus a certat duhul rău. L-a vindecat pe băiat și l-a dat înapoi tatălui său.
42009043	Toți oamenii erau copleșiți de măreția lui Dumnezeu. În timp ce oamenii se minunau de toate lucrurile pe care le făcea Isus, El le-a spus ucenicilor:
42009044	„Fiți atenți la ceea ce vă spun acum: Fiul omului va fi dat în mâinile oamenilor.“
42009045	Dar ucenicii nu au înțeles aceste cuvinte. Înțelesul lor era ascuns pentru ei, astfel ca ei să nu îl priceapă. Dar le era frică să-L întrebe pe Isus ce a vrut să zică.
42009046	Apoi, ucenicii au început să se certe dorind să știe care dintre ei este cel mai important.
42009047	Dar Isus, care le cunoștea gândurile, a luat un copilaș și l-a pus lângă El.
42009048	Și le-a spus: „Cine primește un copilaș ca acesta în Numele Meu, pe Mine Mă primește. Și cine Mă primește pe Mine Îl primește pe Cel ce M-a trimis. Acela dintre voi toți care este considerat cel mai neînsemnat va fi cel mai important.“
42009049	Ioan L-a întrebat: „Învățătorule, am văzut un om alungând demoni în Numele Tău. Am încercat să-l oprim pentru că nu este unul dintre noi.“
42009050	Dar Isus i-a răspuns: „Nu-l opriți, căci cine nu este împotriva voastră este de partea voastră.“
42009051	Când s-a apropiat timpul ca Isus să fie luat în cer, El S-a hotărât să meargă la Ierusalim.
42009052	El a trimis înainte niște mesageri. Aceștia au plecat și au mers într-un sat din Samaria ca să pregătească totul pentru Isus.
42009053	Samaritenii nu L-au primit, pentru că Isus Se îndrepta spre Ierusalim.
42009054	Când ucenicii Săi, Iacov și Ioan, au văzut lucrul acesta, au spus: „Doamne, vrei să cerem să coboare foc din cer și să-i distrugă?“
42009055	Dar Isus S-a întors spre ei și i-a certat.
42009056	Apoi Isus și ucenicii Lui au plecat în alt sat.
42009057	Pe când mergeau pe drum, cineva I-a spus lui Isus: „Te voi urma oriunde vei merge.“
42009058	Dar Isus i-a răspuns: „Vulpile au vizuini, iar păsările cerului au cuiburi. Dar Fiul omului nu are un loc unde să-Și pună capul și să Se odihnească.“
42009059	Altuia, Isus i-a spus: „Urmează-Mă!“ Dar omul a spus: „Lasă-mă, mai întâi, să mă duc să-mi îngrop tatăl!“
42009060	Însă Isus i-a răspuns: „Lasă morții să-și îngroape morții și tu du-te și spune lumii despre Împărăția lui Dumnezeu!“
42009061	Alt om a spus: „Te voi urma, Doamne, dar lasă-mă, mai întâi, să-mi iau la revedere de la ai mei!“
42009062	Dar Isus i-a răspuns: „Cel care pune mâna pe plug, dar se uită înapoi, nu este pregătit pentru Împărăția lui Dumnezeu.“
42010001	După ce s-au întâmplat aceste lucruri, Domnul a ales încă șaptezeci de oameni. El i-a trimis să meargă câte doi, înaintea Lui, în fiecare cetate și în fiecare loc pe unde urma să treacă.
42010002	El le-a spus: „Recolta este bogată, dar puțini sunt lucrătorii! Rugați deci pe Domnul secerișului să trimită mai mulți lucrători la secerișul Său!
42010003	Duceți-vă! Și țineți minte că vă trimit ca pe niște miei în mijlocul lupilor.
42010004	Nu luați cu voi traistă, sac sau încălțăminte. Și nu salutați oamenii pe care îi întâlniți pe drum.
42010005	Când intrați într-o casă, primele voastre cuvinte să fie: «Pacea să fie peste casa aceasta!»
42010006	Dacă în acea casă locuiește un om iubitor de pace, pacea voastră va veni asupra lui. Dacă nu, aceasta se va întoarce la voi.
42010007	Rămâneți în casa aceea, mâncați și beți ce vi se dă, pentru că lucrătorul merită această plată. Să nu vă mutați din casă în casă.
42010008	Când intrați într-o localitate și oamenii vă primesc bine, mâncați ce vi se va pune înainte.
42010009	Vindecați bolnavii din acea localitate și spuneți-le oamenilor: «Împărăția lui Dumnezeu a venit la voi!»
42010010	Când intrați într-o localitate și oamenii nu vă primesc bine, ieșiți pe străzile ei și spuneți:
42010011	«Scuturăm împotriva voastră chiar și praful din localitatea voastră care s-a lipit de picioarele noastre! Să știți totuși că Împărăția lui Dumnezeu a venit la voi!»
42010012	Vă spun că, în Ziua judecății, va fi mai rău pentru oamenii din acea localitate decât a fost pentru locuitorii Sodomei.
42010013	Vai de tine, Horazine! Vai de tine, Betsaida! Multe minuni au avut loc în cetățile voastre. Dacă aceste minuni ar fi fost făcute în Tir și Sidon, locuitorii lor de mult și-ar fi schimbat viața. Oamenii aceia ar fi purtat pânză de sac și ar fi turnat cenușă pe ei ca să arate că regretă păcatele pe care le-au comis.
42010014	Dar în Ziua judecății va fi mai rău pentru voi decât pentru Tir și Sidon.
42010015	Iar tu, Capernaume, vei fi înălțat până la ceruri? Nu, ci vei fi coborât până în iad!
42010016	Cine vă ascultă pe voi Mă ascultă pe Mine. Și cine nu vă primește pe voi, pe Mine nu Mă primește. Iar cel ce Mă respinge pe Mine Îl respinge pe Cel care M-a trimis pe Mine.“
42010017	Cei șaptezeci s-au întors plini de bucurie și au zis: „Doamne, chiar și demonii ne ascultă, când le poruncim în Numele Tău!“
42010018	Dar Isus le-a răspuns: „L-am văzut pe Satan căzând ca un fulger din cer!
42010019	Iată, v-am dat putere să călcați peste șerpi și peste scorpioni și v-am dat putere care să o depășească pe cea a dușmanului. Nimic nu vă va răni.
42010020	Dar nu vă bucurați de autoritatea pe care o aveți asupra duhurilor, ci bucurați-vă că numele voastre sunt scrise în ceruri.“
42010021	Atunci Isus, plin de bucurie prin Duhul Sfânt, a spus: „Mulțumesc, Tată, Domn al cerurilor și al pământului, că ai ascuns aceste lucruri oamenilor deștepți și înțelepți, dar le-ai făcut cunoscute celor simpli. Da, Tată, pentru că așa ai vrut Tu să faci.
42010022	Toate lucrurile Mi-au fost date Mie de către Tatăl Meu. Nimeni nu știe cine este Fiul, în afară de Tatăl. Și nimeni nu știe cine este acest Tată, în afară de Fiul și de cel căruia vrea Fiul să i-L descopere.“
42010023	Apoi, când au rămas singuri, întorcându-Se spre ucenici, Isus le-a spus: „Voi sunteți fericiți pentru că vedeți ceea ce vedeți!
42010024	Vă spun că mulți profeți și împărați au vrut să vadă lucrurile pe care le vedeți voi, dar nu le-au văzut; și au vrut să audă lucrurile pe care le auziți voi, dar nu le-au auzit.“
42010025	Atunci un învățător al Legii s-a ridicat și L-a pus la încercare pe Isus, întrebând: „Învățătorule, ce trebuie să fac ca să obțin viața eternă?“
42010026	Isus i-a spus: „Ce este scris în Lege? Ce citești acolo?“
42010027	Învățătorul Legii a răspuns: „«Să iubești pe Domnul, Dumnezeul tău, cu toată inima ta, cu tot sufletul tău, cu toată puterea ta și cu toată gândirea ta» și: «Iubește-ți aproapele ca pe tine însuți.»“
42010028	Isus i-a spus: „Răspunsul tău este corect. Fă lucrurile acestea și vei avea viața eternă!“
42010029	Dar omul, vrând să se justifice, L-a întrebat pe Isus: „Cine este aproapele meu?“
42010030	Isus i-a răspuns: „Un om călătorea pe drumul care duce de la Ierusalim la Ierihon. Au dat peste el niște tâlhari, care i-au furat hainele, l-au bătut și au plecat lăsându-l aproape mort.
42010031	S-a întâmplat ca pe acolo să treacă un preot. Când l-a văzut pe omul acela, preotul a trecut pe lângă el și a mers pe partea cealaltă a drumului.
42010032	Apoi a trecut pe acolo un levit. Levitul l-a văzut pe acel om, dar a trecut de el, mergând pe cealaltă parte a drumului.
42010033	Dar a trecut și un samaritean prin acel loc. El l-a văzut pe omul acela și i-a fost milă de el. S-a dus la el și i-a pus untdelemn și vin pe răni, apoi le-a bandajat.
42010034	După aceea, samariteanul l-a luat pe om, l-a pus pe măgarul său și l-a dus la un han. Acolo a avut grijă de el.
42010035	A doua zi, samariteanul a scos două monede de argint și i-a dat gazdei banii, spunându-i: «Ai grijă de acest om. Și dacă vei mai cheltui ceva cu el, îți voi plăti când mă voi întoarce.»“
42010036	„Ce zici: care dintre aceștia trei a fost aproapele omului care a căzut în mâinile tâlharilor?“
42010037	Învățătorul Legii a răspuns: „Cel căruia i-a fost milă de el și care l-a ajutat.“ Atunci Isus i-a spus: „Du-te și poartă-te la fel ca el.“
42010038	În timp ce Isus și ucenicii Lui își urmau drumul, El a intrat într-un sat. O femeie, pe nume Marta, L-a primit cu multă bucurie în casa ei.
42010039	Ea avea o soră, Maria, care stătea la picioarele Domnului și asculta învățătura Lui.
42010040	Marta era ocupată cu multe pregătiri. Ea s-a dus la Isus și I-a spus: „Doamne, nu-Ți pasă că sora mea m-a lăsat să fac toată treaba singură? Spune-i să vină să mă ajute!“
42010041	Domnul i-a răspuns: „Marta, Marta, ești îngrijorată și supărată de multe lucruri.
42010042	Dar de un singur lucru este nevoie. Maria a ales partea bună; aceasta nu-i va fi luată niciodată.“
42011001	Odată, pe când Se afla într-un anumit loc, Isus Se ruga. Când a terminat, unul dintre ucenici I-a spus: „Doamne, Ioan i-a învățat pe ucenicii lui să se roage. Învață-ne și Tu să ne rugăm.“
42011002	Atunci Isus le-a spus: „Când vă rugați să spuneți: «Tată, sfințit să fie Numele Tău! Vie împărăția Ta!
42011003	Dă-ne în fiecare zi pâinea de care avem nevoie.
42011004	Și iartă-ne păcatele noastre, pentru că și noi îi iertăm pe cei care păcătuiesc față de noi. Și nu ne supune ispitei.»“
42011005	-
42011006	Apoi Isus le-a spus: „Să zicem că, într-o noapte, la miezul nopții, unul dintre voi se duce acasă la un prieten și îi spune: «Un prieten de-al meu tocmai a venit la mine dintr-o călătorie și nu am nimic să-i dau de mâncare. Împrumută-mi, te rog, trei pâini!»
42011007	Și să zicem că omul va răspunde din casă: «Lasă-mă în pace! Ușa este deja încuiată. Copiii mei și cu mine suntem în pat. Nu pot să mă scol acum să-ți dau pâine.»
42011008	Vă spun că poate nu se va scula să vă dea pâinea pentru că vă este prieten. Dar dacă veți continua să cereți cu insistență, se va scula și vă va da ceea ce vă trebuie.
42011009	Iată ce vă spun Eu: cereți și vi se va da. Căutați și veți găsi. Bateți și ușa vi se va deschide.
42011010	Căci cel care cere va primi. Cel ce caută va găsi. Iar ușa va fi deschisă celui ce bate.
42011011	Unii dintre voi sunteți tați. Dacă fiul vostru vă cere un pește, îi veți da un șarpe, în loc de pește?
42011012	Sau dacă fiul vostru vă cere un ou, îi veți da un scorpion?
42011013	Voi, deși sunteți răi, știți să dați lucruri bune copiilor voștri. Atunci, cu siguranță, Tatăl vostru din ceruri va da Duhul Sfânt celor care I-L cer.“
42011014	Odată Isus scotea un demon dintr-un om care era mut. Când demonul a ieșit din el, omul a început să vorbească. Mulțimile de oameni erau uimite.
42011015	Dar unii dintre ei au spus: „Isus scoate demonii cu puterea lui Beelzebul, prințul demonilor.“
42011016	Alții, pentru a-L pune la încercare, I-au cerut lui Isus să le arate un semn din ceruri.
42011017	Dar Isus știa ce gândeau și le-a spus: „Orice împărăție care este dezbinată și luptă împotriva ei înseși, va fi distrusă. Familia care este dezbinată împotriva ei înseși se va destrăma.
42011018	Deci dacă Satan luptă împotriva lui însuși, cum va putea rezista împărăția lui? Voi spuneți că alung duhurile rele cu puterea lui Beelzebul.
42011019	Dar dacă Eu scot demoni cu puterea lui Beelzebul, oamenii voștri cu ce putere îi scot? Așa că lăsați-i pe ei să arate cine greșește.
42011020	În schimb, dacă Eu scot demoni cu putere de la Dumnezeu, atunci, cu siguranță, Împărăția lui Dumnezeu a venit la voi.
42011021	Când un om puternic este bine înarmat și își păzește casa, averile lui sunt la adăpost.
42011022	Dar dacă un om mai puternic vine și îl înfrânge, el îi va lua toate armele pe care se bizuia. Și omul mai puternic va face tot ce va vrea cu averile celuilalt om.
42011023	Cine nu este cu Mine este împotriva Mea; și cine nu strânge cu Mine risipește.
42011024	Când un demon iese dintr-un om, umblă prin locuri fără apă și caută odihnă. El nu găsește odihnă și atunci spune: «Mă voi întoarce în casa de unde am plecat.»
42011025	Și se întoarce și găsește casa măturată și pusă în ordine.
42011026	Atunci se duce și mai aduce alte șapte duhuri mai rele decât el și se duc toate să locuiască acolo. În final starea acelui om va fi mai rea decât la început.“
42011027	Când a spus Isus aceste lucruri, o femeie din mulțime și-a ridicat glasul și I-a zis: „Mama Ta este binecuvântată pentru că Te-a născut și Te-a hrănit la pieptul ei.“
42011028	Dar Isus a spus: „Oamenii cu adevărat binecuvântați sunt cei ce aud Cuvântul lui Dumnezeu și i se supun!“
42011029	Pe când mulțimile se strângeau cu grămada, Isus a început prin a spune: „Oamenii de azi sunt plini de răutate. Ei așteaptă un semn de la Dumnezeu. Dar nu li se va da alt semn decât semnul lui Iona.
42011030	Așa cum Iona a fost un semn pentru oamenii din Ninive, la fel va fi și Fiul omului un semn pentru oamenii de azi.
42011031	În Ziua judecății, împărăteasa de la sud va sta alături de bărbații acestei generații și îi va acuza. Căci ea a venit de la capătul pământului pentru a asculta învățătura lui Solomon. Acum aici este Unul mai important decât Solomon.
42011032	În Ziua judecății, oamenii din Ninive vor sta alături de oamenii acestei generații și îi vor acuza. Pentru că atunci când Iona le-a predicat, ei și-au schimbat inima și viața. Acum aici este cineva mai important decât Iona.
42011033	Nimeni nu aprinde o lumină și apoi o pune în pivniță sau o ascunde sub un vas. El o pune pe un suport, ca să poată fi văzută de cei ce intră în casă.
42011034	Ochiul este lumina trupului tău. Dacă ochiul tău este bun, tot trupul este plin de lumină. Dar dacă ochiul tău este rău, trupul tău va fi plin de întuneric.
42011035	Deci ai grijă ca lumina din tine să nu devină întuneric!
42011036	Dacă tot corpul tău este plin de lumină și nu are nici o parte întunecată, atunci el va fi luminos. Va fi ca și cum l-ar lumina o lampă.“
42011037	Când a terminat Isus de vorbit, un fariseu L-a rugat să mănânce cu el. Isus a intrat și S-a așezat la masă.
42011038	Fariseul a văzut că Isus nu S-a spălat pe mâini înainte de masă și a fost foarte mirat.
42011039	Atunci Domnul i-a spus: „Voi, fariseii, spălați partea de afară a cănii și a farfuriei, dar înăuntru sunteți plini de lăcomie și răutate.
42011040	Oameni nebuni! Partea de afară a fost făcută de Cel ce a creat și partea dinăuntru.
42011041	Acordați atenție lucrurilor dinăuntru; dați celor în nevoie; astfel veți fi pe deplin curați.
42011042	Dar, vai de voi, fariseilor, pentru că voi dați lui Dumnezeu a zecea parte din tot ce aveți — chiar din mentă, rută și orice altă plantă — dar uitați dreptatea și dragostea de Dumnezeu. Aceasta este ceea ce trebuia să faceți, fără a uita să dați în continuare a zecea parte din averile voastre.
42011043	Vai de voi, fariseilor, pentru că vă place să ocupați locurile de onoare în sinagogi și să fiți salutați cu respect în piețe!
42011044	Voi sunteți ca mormintele care nu sunt marcate și peste care oamenii merg fără să știe pe ce calcă.“
42011045	Unul dintre învățătorii Legii I-a răspuns: „Învățătorule, când le spui aceste lucruri fariseilor, ne insulți și pe noi.“
42011046	Isus a spus: „Vai și de voi, învățătorii Legii! Voi împovărați oamenii cu poveri prea greu de purtat, în timp ce voi nici măcar nu încercați să urmați aceste reguli.
42011047	Vai de voi! Voi zidiți mormintele profeților pe care i-au ucis chiar strămoșii voștri.
42011048	Prin aceasta arătați că sunteți de acord cu ceea ce au făcut strămoșii voștri. Ei i-au ucis pe profeți, iar voi le zidiți mormintele.
42011049	De aceea Înțelepciunea lui Dumnezeu a spus: «Le voi trimite profeți și apostoli. Pe unii dintre ei îi vor ucide, pe alții îi vor persecuta.»
42011050	Așa că oamenii de astăzi vor fi pedepsiți pentru sângele profeților care a fost vărsat de la începutul lumii.
42011051	Veți fi pedepsiți pentru toate crimele, de la Abel la Zaharia, care a fost ucis între altar și Templu. Da, vă spun că oamenii care trăiesc acum vor fi pedepsiți pentru toate.
42011052	Vai de voi, învățători ai Legii! Voi ați ascuns cheia învățăturii despre Dumnezeu. Voi nu ați învățat și nici nu i-ați lăsat să învețe pe cei care vroiau s-o facă.“
42011053	Când Isus a plecat din locul acela, învățătorii Legii și fariseii au început să-L atace pe Isus cu dușmănie și să-L asalteze cu tot felul de întrebări.
42011054	Ei pândeau și așteptau să-L prindă pe Isus spunând ceva greșit.
42012001	S-a adunat o mulțime de mii de oameni. Erau atât de mulți încât se călcau în picioare unii pe alții. Isus le-a vorbit întâi ucenicilor: „Feriți-vă de aluatul fariseilor, adică de ipocrizie.
42012002	Tot ceea ce este acoperit va fi descoperit și tot ceea ce a fost ascuns va fi făcut cunoscut.
42012003	De aceea, tot ce ați spus la întuneric va fi auzit la lumină. Și ceea ce ați șoptit la urechea cuiva într-o cameră tainică va fi strigat de pe acoperișul casei.
42012004	Dar vă spun, prietenii Mei, să nu vă temeți de cei ce ucid trupul și după aceea nu vă mai pot face nimic.
42012005	Vă voi spune de cine trebuie să vă temeți: temeți-vă de Acela care, după ce omoară, are puterea să vă arunce în iad. Da, de El trebuie să vă temeți.
42012006	Cinci vrăbii sunt vândute pe doi bani. Totuși Dumnezeu nu uită nici măcar una dintre ele.
42012007	Dumnezeu cunoaște chiar și numărul firelor de păr de pe capul vostru. Nu vă fie teamă, căci voi sunteți mult mai importanți decât multe vrăbii.
42012008	Vă spun că, dacă cineva mărturisește înaintea altor oameni că crede în Mine și Eu, Fiul omului, voi mărturisi înaintea îngerilor lui Dumnezeu că acea persoană este a Mea.
42012009	Dar dacă cineva spune în fața oamenilor că nu crede în Mine, atunci și Eu voi spune înaintea îngerilor lui Dumnezeu că acea persoană nu este a Mea.
42012010	Dacă cineva spune ceva rău împotriva Fiului omului, va fi iertat. Dar cel ce vorbește împotriva Duhului Sfânt nu va fi iertat.
42012011	Când vă vor duce în sinagogi, înaintea conducătorilor și autorităților, nu vă îngrijorați cu privire la cum vă veți apăra sau ce veți spune.
42012012	Duhul Sfânt vă va învăța chiar atunci ce trebuie să spuneți.“
42012013	Atunci cineva din mulțime I-a spus: „Învățătorule, spune fratelui meu să împartă cu mine moștenirea rămasă de la tatăl nostru!“
42012014	Dar Isus i-a răspuns: „Cine M-a pus pe Mine judecător sau Mi-a dat dreptul să hotărăsc cum să vă împărțiți moștenirea?“
42012015	Și le-a mai spus: „Aveți grijă și feriți-vă de orice fel de lăcomie. Chiar dacă un om are mai mult decât îi trebuie, viața lui nu vine din averile lui.“
42012016	Apoi Isus le-a spus această pildă: „Un om bogat avea un pământ care aducea o recoltă bogată.
42012017	El s-a gândit: «Nu am loc să-mi țin toată recolta. Ce să fac?»
42012018	Apoi și-a spus: «Știu ce voi face: voi dărâma hambarele pe care le am și voi construi altele, mai mari. Acolo voi păstra toate grânele și toate bunurile mele.
42012019	Apoi îmi voi spune: Ai acum la păstrare tot ce îți trebuie pentru mulți ani. Poți să te odihnești, să mănânci, să bei și să te simți bine!»
42012020	Dar Dumnezeu i-a spus: «Om nebun, în noaptea aceasta vei muri. Cine va primi lucrurile pe care le-ai pregătit?»
42012021	Așa va fi și cu omul care își strânge averi pentru sine. În ochii lui Dumnezeu, acel om nu e bogat.“
42012022	Apoi Isus le-a vorbit astfel ucenicilor: „De aceea, vă spun să nu vă îngrijorați cu privire la viața voastră și la ce veți mânca. Și să nu vă îngrijorați cu privire la trupul vostru și cu ce vă veți îmbrăca.
42012023	Căci viața înseamnă mai mult decât mâncare, iar trupul înseamnă mai mult decât îmbrăcăminte.
42012024	Uitați-vă la corbi: ei nici nu seamănă, nici nu culeg. Nu au cămări sau hambare și cu toate acestea, Dumnezeu are grijă de ei. Voi sunteți mult mai importanți decât păsările.
42012025	Cine dintre voi poate să-și prelungească viața măcar cu o oră dacă se îngrijorează?
42012026	Dacă nu puteți să faceți nici măcar acest lucru neînsemnat, atunci de ce vă îngrijorați cu privire la celelalte?
42012027	Uitați-vă la crini și vedeți cum cresc. Ei nu torc, nici nu țes. Totuși, vă spun că nici măcar Solomon, în toată slava lui, nu a fost îmbrăcat la fel de frumos ca una din aceste flori.
42012028	Iarba de pe câmp azi este aici, dar mâine este aruncată în foc. Dacă Dumnezeu Se îngrijește de iarba de pe câmp, cu atât mai mult vă va îmbrăca pe voi, oameni a căror credință este atât de mică!
42012029	Deci nu fiți preocupați de ce veți mânca și ce veți bea; nu fiți îngrijorați de aceste lucruri.
42012030	Toți oamenii se gândesc la aceste lucruri, dar Tatăl vostru știe că aveți nevoie de ele.
42012031	Căutați mai întâi Împărăția lui Dumnezeu și toate aceste lucruri de care aveți nevoie vi se vor da pe deasupra.
42012032	Nu te teme, turmă mică, pentru că Tatăl vostru vrea să vă dea vouă Împărăția.
42012033	Vindeți tot ce aveți și dați banii săracilor. Bogățiile acestei lumi nu durează. Strângeți bogății care nu se strică, o comoară fără sfârșit în ceruri. Acolo nu o poate ajunge nici un hoț și moliile nu o pot distruge.
42012034	Pentru că unde este comoara voastră, acolo este și inima voastră.
42012035	Fiți gata: îmbrăcați și pregătiți!
42012036	Fiți ca slujitorii care așteaptă ca stăpânul lor să se întoarcă de la o nuntă. Când stăpânul se întoarce și bate la ușă, slujitorii îi vor deschide îndată.
42012037	Binecuvântați sunt acei slujitori pe care stăpânul îi găsește treji și pregătiți atunci când se întoarce acasă. Vă spun adevărul: stăpânul se va îmbrăca pentru a sluji, îi va așeza la masă și va veni să-i servească.
42012038	Stăpânul se poate întoarce la miezul nopții sau chiar mai târziu. Binecuvântați sunt slujitorii, dacă îi va găsi încă treji.
42012039	Să știți că, dacă stăpânul casei ar ști la ce oră va veni hoțul, el nu i-ar da voie să pătrundă în casă.
42012040	Voi, de asemenea, să fiți pregătiți, căci Fiul omului va veni când nu vă așteptați.“
42012041	Petru a spus: „Doamne, pilda aceasta o spui pentru noi sau pentru toată lumea?“
42012042	Domnul a zis: „Cine este administratorul credincios și înțelept pe care stăpânul îl va pune peste slujitorii lui pentru a le da porțiile de mâncare la timpul potrivit?
42012043	Binecuvântat este acel slujitor pe care, la întoarcere, stăpânul îl va găsi făcând ceea ce i-a spus.
42012044	Vă spun adevărul: pe acel slujitor stăpânul îl va pune responsabil peste tot ce are el.
42012045	Dar s-ar putea ca slujitorul să gândească astfel: «Stăpânul meu nu se va întoarce curând.» Și atunci începe să-i bată pe ceilalți slujitori și slujitoare, să mănânce și să bea până se îmbată.
42012046	Stăpânul acelui slujitor va veni într-o zi când slujitorul nu se așteaptă, la o oră pe care nu o știe. Și când va veni, îl va pedepsi aspru pe acest slujitor. Stăpânul îl va trimite în locul unde sunt cei necredincioși.
42012047	Slujitorul care cunoaște voia stăpânului, dar nu se pregătește și nu caută să facă ce a vrut stăpânul, va fi aspru pedepsit.
42012048	Dar dacă slujitorul nu știa ce a vrut stăpânul și a făcut ceva ce trebuie pedepsit, el va primi o pedeapsă mai mică decât cel ce știa ce trebuie să facă. Se va cere mult de la cel care a primit mult. Și i se va cere mai mult celui căruia i s-a încredințat mult.“
42012049	Isus a continuat: „Eu am venit pentru a aduce foc pe pământ; și Mi-aș dori să fie deja aprins.
42012050	Eu trebuie să fiu botezat cu un alt fel de botez; și nu-Mi voi găsi liniștea până când el nu va avea loc.
42012051	Voi credeți că am venit pentru a aduce pace pe pământ? Vă spun că nu. Eu am venit pentru a aduce dezbinare.
42012052	De acum înainte, o familie cu cinci membri va fi împărțită: trei împotriva a doi și doi împotriva celorlalți trei.
42012053	Tatăl va fi împotriva fiului său, iar fiul va fi împotriva tatălui. Mama va fi împotriva fiicei sale, iar fiica va fi împotriva mamei. Soacra va fi împotriva norei, iar nora va fi împotriva soacrei sale.“
42012054	Apoi Isus a spus mulțimilor: „Când vedeți nori adunându-se spre apus, imediat spuneți: «Vine ploaia!» Și așa se întâmplă.
42012055	Iar când vântul bate dinspre miazăzi, spuneți: «Va fi o zi călduroasă!» Și așa se întâmplă.
42012056	Ipocriților, voi știți să interpretați semnele pământului și ale cerului. Dar de ce nu cunoașteți vremea în care trăiți acum?
42012057	Și de ce nu judecați voi singuri ce este drept?
42012058	Când cineva te dă în judecată și ești în drum spre sala de judecată, încearcă să ajungi la o înțelegere cât ești încă pe drum. Altfel, el te va târî înaintea judecătorului; judecătorul te va da pe mâna temnicerului, iar acesta te va trimite la închisoare.
42012059	Îți spun că nu vei ieși de acolo până nu vei plăti și ultimul ban.“
42013001	Atunci au venit unii care I-au povestit lui Isus ce li se întâmplase unor oameni din Galileea. Pe când aceștia își aduceau jertfele, Pilat i-a omorât și sângele lor s-a amestecat cu cel al animalelor jertfite.
42013002	Isus le-a răspuns: „Credeți că ei au murit astfel pentru că erau mai păcătoși decât restul oamenilor din Galileea?
42013003	Vă spun că nu! Dar, dacă nu vă schimbați inima și viața, veți muri și voi la fel ca ei.
42013004	Sau cei optsprezece peste care a căzut turnul din Siloam și i-a omorât: credeți că ei erau mai vinovați decât toți ceilalți oameni din Ierusalim?
42013005	Vă spun că nu! Dar, dacă nu vă schimbați inima și viața, veți muri și voi la fel ca ei.“
42013006	Apoi Isus a spus această pildă: „Un om avea un smochin plantat în grădina sa. Omul a venit să caute fructe în el, dar nu a găsit.
42013007	Atunci a spus grădinarului: «De trei ani tot vin și caut fructe în acest smochin, dar nu am găsit niciodată. Așa că, taie-l! De ce să stea aici și să ocupe degeaba pământul?»
42013008	Grădinarul i-a răspuns: «Stăpâne, mai lasă-l încă un an! Voi săpa în jurul lui și voi pune bălegar.
42013009	Poate pomul va rodi în anul următor. Dacă nu, poți să-l tai.»“
42013010	Într-o zi de sabat, Isus îi învăța pe oameni într-una dintre sinagogi.
42013011	Era acolo o femeie care avea în ea un duh rău. Acesta o ținuse infirmă timp de optsprezece ani. Ea era adusă de spate și nu putea să stea dreaptă.
42013012	Când a văzut-o, Isus a chemat-o la El și i-a spus: „Femeie, ești vindecată de boala ta!“
42013013	Apoi Și-a pus mâinile peste ea. Imediat ea s-a îndreptat și L-a lăudat pe Dumnezeu.
42013014	Conducătorul sinagogii s-a mâniat foarte tare pentru că Isus vindecase în ziua de sabat. Așa că a spus oamenilor: „Sunt șase zile în săptămână când puteți munci; deci veniți să fiți vindecați în aceste zile, nu în ziua de sabat.“
42013015	Domnul i-a răspuns: „Ipocriților! Oare nu dă fiecare dintre voi drumul boului și măgarului său să meargă să bea apă în ziua de sabat?
42013016	Femeia aceasta este una dintre fiicele lui Avraam. Satan a ținut-o legată timp de optsprezece ani. Nu e bine ca ea să fie eliberată în ziua de sabat?“
42013017	Când Isus a spus acestea, dușmanilor Lui li s-a făcut rușine și toată mulțimea se bucura de lucrurile minunate pe care le făcea El.
42013018	Apoi Isus a spus: „Cu ce se aseamănă Împărăția lui Dumnezeu? Cu ce să o compar?
42013019	Împărăția lui Dumnezeu este ca o sămânță de muștar aruncată de un om în grădina sa. Sămânța a crescut, a devenit copac și păsările cerului și-au făcut cuiburi în ramurile sale.“
42013020	Și din nou Isus a spus: „Cu ce să compar Împărăția lui Dumnezeu?
42013021	Împărăția lui Dumnezeu este ca drojdia pe care o femeie a luat-o și a amestecat-o cu trei măsuri de făină. Drojdia a făcut să crească tot aluatul.“
42013022	Mergând spre Ierusalim, Isus a trecut prin cetățile și satele care Îi erau în drum și în fiecare loc îi învăța pe oameni.
42013023	Cineva I-a spus: „Doamne, oare să fie puțini oamenii care vor fi mântuiți?“ Isus le-a spus:
42013024	„Străduiți-vă să intrați pe ușa cea strâmtă. Vă spun că mulți vor încerca să intre, dar nu vor putea.
42013025	Când Stăpânul casei Se va ridica și va închide ușa, veți rămâne afară. Atunci veți începe să bateți la ușă și să spuneți: «Doamne, deschide-ne!» Dar El va răspunde: «Nu vă cunosc și nu știu de unde veniți.»
42013026	Atunci voi veți spune: «Am mâncat și am băut cu Tine. Tu i-ai învățat pe oameni pe străzile noastre.»
42013027	Dar El vă va răspunde: «Nu știu de unde veniți. Plecați de la Mine, voi toți, oameni care faceți răul.»
42013028	Îi veți vedea pe Avraam, Isaac și Iacov și pe toți profeții în Împărăția lui Dumnezeu, dar voi veți fi aruncați afară. Atunci veți plânge de teamă și supărare.
42013029	Vor veni oameni de la est și de la vest, de la nord și de la sud și își vor lua locul lor la masă, în Împărăția lui Dumnezeu.
42013030	Unii, care sunt ultimii acum, vor fi primii; și unii care sunt acum primii, vor fi ultimii în Împărăția lui Dumnezeu.“
42013031	Atunci au venit la Isus niște farisei și I-au spus: „Pleacă de aici și du-Te altundeva, pentru că Irod vrea să Te omoare.“
42013032	Isus le-a spus: „Duceți-vă și spuneți vulpii aceleia: «Astăzi și mâine mai scot demoni din oameni și mai fac vindecări, iar în cea de-a treia zi voi termina lucrarea Mea.»
42013033	Dar trebuie să merg în continuare astăzi, mâine și în ziua următoare, pentru că nu este obiceiul ca vreun profet să moară în afara Ierusalimului.
42013034	Ierusalime, Ierusalime! Tu îi omori pe profeți, și pe cei trimiși de Dumnezeu îi ucizi cu pietre. De multe ori Mi-am dorit să strâng poporul tău laolaltă așa cum o găină își strânge puii sub aripile sale, dar tu nu M-ai lăsat.
42013035	Acum vi se va lăsa casa pustie. Vă spun că nu Mă veți mai vedea până nu va veni vremea când veți spune: «Binecuvântat este Cel ce vine în Numele Domnului!»“
42014001	Într-o zi de sabat, Isus S-a dus la masă în casa unuia dintre conducătorii fariseilor. Oamenii de acolo Îl urmăreau cu atenție.
42014002	Înaintea Lui era un om bolnav de hidropizie.
42014003	Isus i-a întrebat pe învățătorii Legii și pe farisei: „Este permis să vindeci în ziua sabatului sau nu?“
42014004	Ei nu au răspuns. Atunci Isus l-a luat pe omul acela, l-a vindecat și i-a dat drumul să plece.
42014005	Apoi Isus le-a spus învățătorilor Legii și fariseilor: „Dacă fiul vostru sau un bou de-al vostru ar cădea într-o fântână, într-o zi de sabat, nu l-ați scoate îndată?“
42014006	Dar ei nu I-au putut răspunde nimic.
42014007	Apoi Isus a văzut că oaspeții alegeau locurile cele mai importante. Atunci El le-a spus această pildă:
42014008	„Când ești invitat de cineva la o nuntă, nu te așeza la masă pe locul cel mai important. S-ar putea ca la nuntă să fi fost invitat cineva mai important decât tine.
42014009	Și cel care v-a invitat și pe tine, și pe el va veni atunci și îți va spune: «Dă locul tău omului acestuia!» Atunci, cu rușine, vei merge să iei ultimul loc.
42014010	Ci, când ești invitat, du-te și așază-te în locul cel mai puțin important. Astfel, când va veni gazda, îți va spune: «Prietene, vino aici, pe un loc mai important.» Atunci toți ceilalți oaspeți te vor respecta.
42014011	Oricine se înalță și își dă importanță va fi smerit, dar cel ce se smerește va fi înălțat.“
42014012	Apoi, Isus a spus fariseului care Îl invitase: „Când inviți oameni la un prânz sau la o cină, să nu-ți chemi prietenii, nici frații, nici rudele sau vecinii bogați, ca să te invite și ei, la rândul lor, și astfel să fii răsplătit.
42014013	Ci când dai o masă, cheamă săracii, schilozii, șchiopii și orbii.
42014014	Ei nu au cu ce să te răsplătească, dar vei fi binecuvântat, pentru că vei fi răsplătit la învierea celor drepți.“
42014015	Unul dintre cei aflați la masă, auzind aceste cuvinte, a spus: „Binecuvântați sunt toți cei ce vor mânca în Împărăția lui Dumnezeu!“
42014016	Isus i-a răspuns: „Un om pregătea un ospăț mare și a invitat mulți oameni.
42014017	Când a venit timpul pentru ospăț, el l-a trimis pe slujitorul său să spună tuturor celor invitați: «Veniți, toate sunt gata acum!»
42014018	Dar toți au început să se scuze. Primul a spus: «Tocmai am cumpărat un ogor și trebuie să mă duc să-l văd. Te rog, scuză-mă!»
42014019	Altul a spus: «Tocmai am cumpărat cinci perechi de boi și mă duc să-i încerc. Te rog să mă scuzi!»
42014020	Iar altul a spus: «Tocmai m-am căsătorit; de aceea nu pot să vin.»
42014021	Când slujitorul s-a întors, i-a povestit stăpânului său aceste lucruri. Stăpânul acelei case s-a supărat foarte tare și a spus slujitorului său: «Du-te repede în piețele și pe străzile cetății și adu aici pe săraci, pe schilozi, pe orbi și pe șchiopi!»
42014022	Slujitorul a spus: «Stăpâne, am făcut ce mi-ai spus și încă mai este loc.»
42014023	Atunci stăpânul i-a spus: «Ieși și caută pe drumuri și pe lângă garduri și fă-i pe oameni să vină! Vreau să am casa plină.
42014024	Vă spun că nici unul dintre cei pe care i-am invitat la început nu va gusta din mâncarea mea.»“
42014025	Împreună cu Isus mergeau mari mulțimi de oameni. El S-a întors și le-a spus:
42014026	„Dacă cineva vine la Mine, trebuie să Mă iubească mai mult decât își iubește tatăl și mama, soția și copiii, frații, surorile. El trebuie să Mă iubească mai mult chiar decât se iubește pe sine însuși. Altfel, nu poate fi ucenicul Meu.
42014027	Oricine nu-și poartă crucea și nu vine după Mine nu poate fi ucenicul Meu.
42014028	Când cineva vrea să construiască un turn, stă mai întâi și calculează costurile. Așa va vedea dacă are destui bani pentru a-l termina.
42014029	Altfel e posibil ca, după ce i-a pus temelia, să nu poată termina ce a început. Atunci cei care îl vor vedea vor râde de el.
42014030	Ei vor spune: «Omul acesta a început să construiască ceva, dar nu a fost în stare să termine ce a început!»
42014031	Sau dacă un rege vrea să pornească război împotriva altui rege, el stă mai întâi să vadă dacă poate face față, cu cei zece mii de oameni ai săi, regelui care vine la luptă cu douăzeci de mii de oameni.
42014032	Dacă vede că nu poate face față, în timp ce regele celălalt este încă departe, îi va trimite un mesager care să discute condițiile de încheiere a păcii.
42014033	Tot așa este și cu voi. Oricine dintre voi care nu renunță la tot ce are nu poate fi ucenicul Meu.
42014034	Sarea este bună. Dar dacă și sarea își va pierde gustul, cu ce i se va reda gustul sărat?
42014035	Nu mai este bună nici pentru pământ, nici pentru grămada de bălegar. Atunci este aruncată afară. Cine are urechi de auzit, să audă!“
42015001	Mulți vameși și alți oameni păcătoși se apropiau de Isus ca să-L asculte.
42015002	Fariseii și învățătorii Legii murmurau nemulțumiți: „Omul acesta îi primește pe păcătoși și chiar mănâncă împreună cu ei!“
42015003	Atunci Isus le-a spus această pildă:
42015004	„Să zicem că un om are o sută de oi și se întâmplă să piardă una dintre ele. El le lasă singure pe toate cele nouăzeci și nouă de oi și se duce să caute oaia pierdută, până când o găsește.
42015005	Iar când o găsește, o ia pe umeri plin de bucurie.
42015006	Când ajunge acasă, el își adună prietenii și vecinii și le spune: «Mi-am găsit oaia pe care o pierdusem. Bucurați-vă împreună cu mine!»
42015007	Vă spun că, la fel, va fi mai multă bucurie în ceruri pentru un singur om păcătos care își schimbă inima, decât pentru nouăzeci și nouă de oameni buni care nu au nevoie de schimbarea inimii.
42015008	Sau să spunem că o femeie are zece monede de argint. Dacă va pierde o monedă, ea va aprinde o lampă, va mătura casa și va căuta cu grijă până când o va găsi.
42015009	Iar când o va găsi, ea le va strânge pe prietenele și vecinele ei și le va spune: «Am găsit moneda pe care o pierdusem. Bucurați-vă împreună cu mine!»
42015010	În același fel, vă spun, se bucură îngerii lui Dumnezeu când un om păcătos își schimbă inima.“
42015011	Apoi Isus a spus: „Un om avea doi fii.
42015012	Fiul mai mic i-a spus tatălui său: «Tată, dă-mi partea mea din avere.» Atunci, tatăl a împărțit averea între cei doi fii.
42015013	Curând după aceasta, fiul mai mic și-a strâns toate lucrurile și a plecat într-o țară îndepărtată. Acolo și-a risipit toată averea trăind nebunește.
42015014	Când și-a terminat toți banii, în țara aceea a venit o foamete mare. El a început să ducă lipsă de hrană și de bani.
42015015	Atunci s-a dus și a găsit de lucru la unul dintre locuitorii acelei țări. Acesta l-a trimis pe câmp să păzească porcii.
42015016	Fiului îi era atât de foame încât vroia să mănânce mâncarea porcilor, dar nu-i dădea nimeni nimic.
42015017	El și-a venit în fire și a spus: «Câți dintre slujitorii angajați de tatăl meu au destulă mâncare și chiar mai mult decât le trebuie, iar eu mor aici de foame!
42015018	Voi pleca de aici și mă voi duce la tatăl meu, și îi voi spune: Tată, am păcătuit împotriva lui Dumnezeu și împotriva ta.
42015019	Nu mai merit să mă numesc fiul tău. Lasă-mă să fiu unul dintre angajații tăi!»
42015020	Și fiul s-a sculat și a plecat la tatăl său. Pe când era încă departe, tatăl său l-a văzut și a fost cuprins de milă. El a alergat, și-a îmbrățișat fiul și l-a sărutat.
42015021	Fiul a spus: «Tată, am păcătuit împotriva lui Dumnezeu și împotriva ta. Nu mai merit să fiu numit fiul tău.»
42015022	Dar tatăl a spus slujitorilor lui: «Aduceți repede haina cea mai frumoasă și puneți-o pe fiul meu. Puneți-i un inel pe deget și încălțăminte în picioare.
42015023	Și aduceți vițelul pe care l-am îngrășat și tăiați-l. Să mâncăm și să petrecem!
42015024	Căci acest fiu al meu era mort, dar acum a revenit la viață! Era pierdut, dar a fost găsit.» Și au început să sărbătorească.
42015025	În acest timp, fiul mai mare era pe câmp. Când s-a întors și s-a apropiat de casă, a auzit muzică și dans.
42015026	El a chemat pe unul dintre slujitori și l-a întrebat ce însemnau toate acestea.
42015027	Slujitorul i-a spus: «Fratele tău s-a întors. Tatăl tău a tăiat vițelul cel îngrășat de bucurie că fiul său s-a întors acasă viu și nevătămat.»
42015028	Fiul mai mare s-a mâniat și nu vroia să intre în casă. Tatăl a ieșit și l-a rugat să intre.
42015029	Dar fiul mai mare a răspuns tatălui său: «Iată, în toți acești ani, ți-am slujit și am împlinit toate poruncile tale. Și nu mi-ai dat niciodată nici măcar un ied pentru a petrece împreună cu prietenii mei.
42015030	Acest fiu al tău ți-a risipit averea cu prostituate. Totuși, când s-a întors acasă, ai tăiat pentru el vițelul cel îngrășat.»
42015031	Tatăl i-a răspuns: «Fiule, tu ești totdeauna alături de mine. Tot ce este al meu este și al tău.
42015032	Dar trebuie să sărbătorim și să ne bucurăm, căci fratele tău era mort și acum a revenit la viață. Era pierdut, dar a fost găsit.»“
42016001	Isus a spus ucenicilor Lui: „Era odată un om bogat care avea un administrator. Omul cel bogat a fost înștiințat că administratorul risipea bunurile sale.
42016002	Atunci omul l-a chemat pe administrator la el și i-a spus: «Am auzit lucruri rele despre tine. Trebuie să dai socoteală și să-mi spui ce ai făcut cât ai lucrat pentru mine. De acum înainte nu vei mai fi administratorul meu!»
42016003	Administratorul s-a gândit atunci: «Ce să fac? Stăpânul îmi ia slujba de administrator. Nu sunt destul de puternic pentru a munci cu sapa și să cerșesc îmi este rușine.
42016004	Știu ce trebuie să fac pentru ca oamenii să mă primească în casele lor după ce nu voi mai lucra aici!»
42016005	Și el i-a chemat, unul câte unul, pe cei care îi datorau bani stăpânului său. Primului dintre ei i-a spus: «Cât îi datorezi stăpânului meu?»
42016006	Omul a răspuns: «Trei mii cinci sute de litri de ulei de măsline.» Administratorul i-a spus: «Ia-ți contractul, stai jos și modifică-l repede la o mie șapte sute cincizeci de litri.»
42016007	Altui om i-a spus: «Tu cât îi datorezi stăpânului meu?» Acesta a răspuns: «O sută de saci de grâu.» Administratorul a spus: «Ia-ți contractul și modifică-l la optzeci de saci de grâu.»
42016008	Atunci stăpânul a spus administratorului necinstit că ce a făcut a fost un lucru chibzuit. Fiii acestei lumi sunt mai pricepuți, în relațiile dintre ei, decât fiii luminii.
42016009	Vă spun, folosiți bogățiile pe care le aveți în această lume, pentru a vă face prieteni. Iar când aceste lucruri nu mai sunt, veți fi primiți în locuințele eterne.
42016010	Cui îi pot fi încredințate lucruri neînsemnate îi pot fi încredințate și lucruri importante. Iar cine este necinstit în lucruri neînsemnate va fi necinstit și în cele importante.
42016011	Dar dacă nu ați fost demni de încredere cu bogățiile lumești, cine vă va încredința adevăratele bogății?
42016012	Și dacă nu ați fost demni de încredere cu ceea ce aparține altcuiva, cine vă va da lucruri care să fie ale voastre?
42016013	Nici un slujitor nu poate sluji la doi stăpâni. Sau îl va urî pe unul și îl va iubi pe celălalt, sau va fi devotat unuia și îl va disprețui pe celălalt. Nu puteți sluji și lui Dumnezeu, și lui Mamona.“
42016014	Fariseii au auzit aceste cuvinte și își băteau joc de Isus, pentru că ei iubeau banii.
42016015	Atunci Isus le-a spus: „Voi încercați să păreți buni în fața oamenilor, dar Dumnezeu vă cunoaște inimile. Lucrurile pe care le prețuiesc oamenii cel mai mult sunt disprețuite de Dumnezeu.
42016016	Înainte de venirea lui Ioan Botezătorul, oamenii aveau Legea lui Moise și scrierile profeților. De atunci este proclamată Vestea Bună a Împărăției lui Dumnezeu și mulți se reped să pătrundă în ea.
42016017	Este mai ușor să dispară cerul și pământul decât să fie schimbată măcar o literă din Lege.
42016018	Dacă un bărbat divorțează de soția lui și se însoară cu alta, comite adulter. Iar cel care se însoară cu o femeie divorțată, de asemenea comite adulter.
42016019	Era odată un om bogat. El se îmbrăca totdeauna în haine scumpe și trăia în fiecare zi o viață plină de petreceri și lux.
42016020	La poarta lui stătea întins pe jos un om sărac, pe nume Lazăr. El avea tot corpul plin de răni.
42016021	Lazăr și-ar fi dorit să-și poată potoli foamea cu resturile care cădeau de la masa bogatului. Câinii veneau și îi lingeau rănile.
42016022	Într-o zi, Lazăr a murit. Îngerii l-au luat și l-au dus în sânul lui Avraam. Bogatul a murit și el și a fost îngropat.
42016023	El a ajuns în Locuința morților și era în mari chinuri. Când și-a ridicat privirea, l-a văzut în depărtare pe Avraam și pe Lazăr alături de el.
42016024	Bogatul a strigat: «Părinte Avraam, ai milă de mine! Trimite-l pe Lazăr să-și înmoaie degetul în apă și să-mi răcorească limba, căci groaznic mă chinui în acest foc!»
42016025	Avraam a spus: «Fiule, amintește-ți că în timpul vieții tu ai primit lucrurile bune, pe când Lazăr le-a primit pe cele rele. Dar acum el este mângâiat, iar tu ești chinuit.
42016026	În plus, între noi și voi a fost pusă o mare prăpastie. Astfel, cei care ar vrea să treacă de aici la tine nu o pot face și nimeni de acolo nu poate trece aici.»
42016027	Bogatul a spus: «Părinte, atunci, te rog să-l trimiți pe Lazăr la casa tatălui meu.
42016028	Eu am cinci frați. Lasă-l pe Lazăr să le spună despre aceste lucruri, ca să nu ajungă și ei în acest loc de chin.»
42016029	Dar Avraam i-a spus: «Îi au pe Moise și pe profeți. Să asculte de ei!»
42016030	Bogatul a spus: «Nu, părinte Avraam, ci dacă cineva dintre cei morți se va duce la ei, ei își vor schimba inima și viața.»
42016031	Avraam i-a spus: «Dacă nu ascultă de Moise și de profeți, frații tăi nu vor crede nici chiar dacă ar învia cineva dintre cei morți.»“
42017001	Isus le-a spus ucenicilor Lui: „Vor veni cu siguranță lucruri care îi vor face pe oameni să păcătuiască. Dar vai de omul prin care vor veni!
42017002	Ar fi mai bine pentru el să aibă o piatră de moară legată în jurul gâtului și să fie aruncat în mare, decât să facă pe unul dintre acești micuți să păcătuiască.
42017003	Așa că, fiți atenți! Dacă fratele tău păcătuiește, mustră-l. Dar dacă regretă, iartă-l.
42017004	Dacă de șapte ori păcătuiește împotriva ta într-o zi și de șapte ori se întoarce la tine, în aceeași zi, și spune: «Îmi pare rău!», iartă-l.“
42017005	Apostolii I-au spus Domnului: „Mărește-ne credința!“
42017006	Domnul a răspuns: „Dacă ați avea credință cât o sămânță de muștar, ați putea spune acestui pom: «Ieși din pământ și plantează-te în mare!», iar el v-ar asculta.
42017007	Să zicem că unul dintre voi are un slujitor care ară sau paște oile. Când se întoarce de la câmp, îi veți spune: «Vino și stai la masă!»?
42017008	Mai degrabă îi veți spune: «Pregătește-mi cina! Pune-ți șorțul și servește-mă cât timp mănânc și beau! Apoi poți și tu să mănânci și să bei.»
42017009	Îi mulțumești slujitorului tău că a făcut ceea ce i-ai spus?
42017010	La fel este și cu voi. Când ați terminat de făcut tot ceea ce vi s-a cerut, ar trebui să spuneți: «Nu merităm mulțumiri speciale. Suntem slujitori și ne-am făcut doar datoria.»“
42017011	Isus călătorea spre Ierusalim și mergea de-a lungul hotarului dintre Samaria și Galileea.
42017012	Când a intrat într-un sat, L-au întâmpinat zece oameni bolnavi de lepră. Ei stăteau la distanță
42017013	și strigau tare: „Isuse, Stăpâne, fie-Ți milă de noi!“
42017014	Când i-a văzut Isus, le-a spus: „Duceți-vă și arătați-vă preoților!“ În timp ce se duceau la preot, ei au fost vindecați.
42017015	Unul dintre ei, când a văzut că a fost vindecat, s-a întors lăudându-L cu voce tare pe Dumnezeu.
42017016	El s-a aruncat la picioarele lui Isus și I-a mulțumit. Acest om era din Samaria.
42017017	Isus i-a spus: „Nu au fost toți zece vindecați? Unde sunt ceilalți nouă?
42017018	Nu s-a întors nici unul dintre ei să-L laude pe Dumnezeu? Doar acest om din Samaria?“
42017019	Și Isus i-a spus: „Ridică-te și du-te! Credința ta te-a vindecat.“
42017020	Odată fariseii L-au întrebat pe Isus când va veni Împărăția lui Dumnezeu. El le-a răspuns: „Împărăția lui Dumnezeu nu vine într-un mod vizibil.
42017021	Oamenii nu vor spune: «Este aici!» sau «Este acolo!», pentru că Împărăția lui Dumnezeu este în mijlocul vostru.“
42017022	Dar ucenicilor Lui le-a spus: „Va veni vremea când veți dori să vedeți una dintre zilele Fiului omului, dar nu veți putea.
42017023	Oamenii vă vor spune: «Este aici!» sau «Este acolo!» Să nu vă duceți și nici să nu-i urmați.
42017024	Fiul omului Se va întoarce. În ziua aceea, El va fi ca fulgerul care strălucește și luminează de la o margine la alta a cerului.
42017025	Dar mai întâi, El trebuie să sufere multe și să fie respins de oamenii acestei generații.
42017026	Așa cum a fost în vremea lui Noe, așa va fi și în zilele Fiului omului.
42017027	Pe vremea lui Noe, oamenii au mâncat, au băut, s-au însurat și s-au măritat până în ziua în care Noe a intrat în arcă. Apoi a venit potopul și i-a distrus pe toți.
42017028	Va fi la fel ca pe vremea lui Lot: oamenii mâncau, beau, cumpărau, vindeau, plantau și construiau, până în ziua plecării lui Lot.
42017029	Dar în ziua în care Lot a ieșit din Sodoma, a plouat din cer foc și pucioasă și i-a distrus pe toți.
42017030	La fel va fi și în ziua în care Fiul omului Se va arăta din nou.
42017031	În ziua aceea, dacă cineva este pe acoperiș, iar lucrurile sale sunt în casă, să nu coboare să le ia. Și dacă cineva este pe câmp, să nu se întoarcă acasă.
42017032	Amintiți-vă de soția lui Lot.
42017033	Cine încearcă să-și salveze viața o va pierde. Iar cel care își pierde viața o va păstra.
42017034	Vă spun că, în ziua aceea, din doi oameni care vor fi în același pat, unul va fi luat, iar celălalt va fi lăsat.
42017035	Din două femei care macină împreună, una va fi luată, iar cealaltă va fi lăsată.“
42017036	-
42017037	Ucenicii L-au întrebat: „Unde, Doamne?“ El le-a spus: „Unde este trupul mort, acolo se strâng vulturii.“
42018001	Isus le-a spus ucenicilor o pildă pentru a-i învăța că trebuie să se roage mereu și să nu renunțe.
42018002	El a spus: „Într-o cetate, trăia un judecător. El nu se temea de Dumnezeu și nu avea respect pentru oameni.
42018003	În cetatea aceea era o văduvă care venea mereu la judecător și îi spunea: «Fă-mi dreptate față de omul care îmi face rău.»
42018004	Mult timp judecătorul nu a vrut să o ajute. Dar, până la urmă, el s-a gândit: «Nu mă tem de Dumnezeu și nu am respect pentru oameni.
42018005	Dar pentru că această văduvă nu mă lasă în pace, îi voi face dreptate, ca să nu mai vină și să mă tot bată la cap.»“
42018006	Apoi Domnul a spus: „Observați ce spune judecătorul nedrept?
42018007	Și oare nu va face Dumnezeu dreptate oamenilor pe care i-a ales și care strigă către El zi și noapte? Dumnezeu nu va aștepta mult până să-i ajute.
42018008	Vă spun că El va avea grijă să li se facă repede dreptate. Dar când va veni Fiul omului, va găsi oare pe pământ oameni care cred în El?“
42018009	Erau acolo oameni care se considerau drepți și se uitau de sus la toți ceilalți. Isus le-a spus următoarea pildă:
42018010	„Doi oameni s-au dus la Templu să se roage. Unul era fariseu, iar celălalt era vameș.
42018011	Fariseul stătea deoparte și se ruga astfel: «Dumnezeule, Îți mulțumesc că nu sunt ca alți oameni care fură, înșală, comit adulter, și nici chiar ca acest vameș.
42018012	Țin post de două ori pe săptămână și dau a zecea parte din tot ce câștig.»
42018013	Dar vameșul stătea la distanță și nici măcar nu-și ridica ochii spre cer. El se bătea în piept și spunea: «Dumnezeule, ai milă de mine, păcătosul!»
42018014	Vă spun că omul acesta, și nu fariseul, a plecat acasă îndreptățit înaintea lui Dumnezeu. Pentru că oricine se va înălța va fi smerit. Dar cel ce se smerește va fi înălțat.“
42018015	La Isus au fost aduși niște copilași pentru ca El să-i atingă. Când au văzut ucenicii acest lucru, i-au certat pe aceia care îi aduceau.
42018016	Dar Isus i-a chemat pe copilași la El și a spus: „Lăsați copilașii să vină la Mine! Nu-i opriți, căci Împărăția lui Dumnezeu este a unora ca ei!
42018017	Vă spun adevărul: cine nu primește Împărăția lui Dumnezeu ca un copilaș nu va intra în ea.“
42018018	Un conducător iudeu L-a întrebat: „Bunule învățător, ce trebuie să fac pentru a moșteni viața eternă?“
42018019	Isus i-a spus: „De ce Mă numești bun? Nimeni nu este bun în afară de Dumnezeu.
42018020	Știi poruncile lui Dumnezeu: «Să nu comiți adulter, să nu ucizi, să nu furi, să nu depui mărturie mincinoasă, să-i respecți pe tatăl tău și pe mama ta.»“
42018021	Conducătorul iudeu a spus: „Am ascultat de aceste porunci de când eram copil.“
42018022	Când a auzit Isus acest lucru, i-a spus: „Mai trebuie să faci un lucru: vinde tot ce ai și împarte banii la săraci. Atunci vei avea o comoară în ceruri. Apoi vino și urmează-Mă!“
42018023	Când a auzit acestea, omul s-a întristat pentru că era foarte bogat.
42018024	Când Isus l-a văzut întristat, a spus: „Va fi foarte greu pentru oamenii bogați să intre în Împărăția lui Dumnezeu!
42018025	Va fi mai ușor pentru o cămilă să treacă prin urechea acului decât pentru un bogat să intre în Împărăția lui Dumnezeu.“
42018026	Oamenii care au auzit aceste lucruri au spus: „Atunci cine poate fi mântuit?“
42018027	Isus a spus: „Dumnezeu poate face lucruri care pentru oameni sunt imposibile.“
42018028	Atunci Petru a spus: „Iată, noi am lăsat tot ce aveam și Te-am urmat!“
42018029	Isus le-a spus: „Vă spun adevărul: tuturor celor care și-au lăsat casa, soția, frații, părinții sau copiii pentru Împărăția lui Dumnezeu,
42018030	li se va înapoia cu mult mai mult în viața aceasta. Iar în veacul ce va veni, vor trăi cu Dumnezeu pentru totdeauna.“
42018031	Isus i-a luat deoparte pe cei doisprezece și le-a spus: „Iată că mergem la Ierusalim și tot ce a fost scris de profeți despre Fiul omului se va întâmpla!
42018032	Da, El va fi dat pe mâna neevreilor. Ei își vor bate joc de El, Îl vor insulta și Îl vor scuipa.
42018033	Îl vor biciui și Îl vor omorî. Dar în a treia zi va învia.“
42018034	Ucenicii nu au înțeles nici unul dintre aceste lucruri. Înțelesul lor le era ascuns și nu știau despre ce vorbea Isus.
42018035	În timp ce Isus Se apropia de Ierihon, un om orb stătea lângă drum și cerșea.
42018036	Când orbul a auzit mulțimea trecând, a întrebat ce se întâmplă.
42018037	I s-a spus că trecea Isus din Nazaret.
42018038	El a strigat: „Isuse, Fiul lui David, ai milă de mine!“
42018039	Cei ce mergeau înainte i-au spus să tacă, dar el striga și mai tare: „Fiul lui David, ai milă de mine!“
42018040	Isus S-a oprit și a poruncit ca orbul să fie adus la El. Când acesta s-a apropiat, Isus l-a întrebat:
42018041	„Ce vrei să fac pentru tine?“ Omul a răspuns: „Doamne, vreau să-mi recapăt vederea!“
42018042	Isus i-a spus: „Recapătă-ți vederea! Credința ta te-a vindecat.“
42018043	Imediat omul a putut să vadă. El L-a urmat pe Isus, lăudând pe Dumnezeu. Toți oamenii au văzut acest lucru și L-au lăudat și ei pe Dumnezeu.
42019001	Isus a intrat în Ierihon și a trecut prin cetate.
42019002	Acolo se afla un om pe nume Zacheu. El era șeful vameșilor și era un om bogat.
42019003	Zacheu încerca să vadă cine era Isus. Dar fiindcă era foarte mic de statură, nu putea să vadă din cauza mulțimii.
42019004	Atunci el a alergat înaintea tuturor și s-a urcat într-un smochin. El știa că Isus urma să treacă pe acolo și vroia să-L vadă.
42019005	Când a ajuns Isus acolo, Și-a ridicat ochii și i-a spus lui Zacheu: „Zachee, coboară repede! Astăzi trebuie să rămân în casa ta!“
42019006	Zacheu s-a grăbit să coboare și L-a primit cu bucurie.
42019007	Toți oamenii au văzut lucrul acesta și au început să spună nemulțumiți: „S-a dus să stea în casa unui păcătos!“
42019008	Dar Zacheu s-a ridicat și a spus: „Doamne, iată: voi da săracilor jumătate din tot ce am. Și dacă am înșelat pe cineva cu ceva îi voi da înapoi de patru ori mai mult.“
42019009	Isus a spus: „Acest om este și el un fiu al lui Avraam. Astăzi a venit mântuirea în casa aceasta.
42019010	Căci Fiul omului a venit să-i caute și să-i mântuiască pe cei pierduți.“
42019011	În timp ce ei ascultau toate acestea, fiindcă Isus Se apropia de Ierusalim și oamenii credeau că Împărăția lui Dumnezeu urma să apară chiar atunci, Isus a continuat cu o pildă.
42019012	El a spus: „Un om de neam nobil s-a dus într-o țară îndepărtată pentru a fi numit ca rege, după care urma să se întoarcă în țara sa.
42019013	El și-a chemat cei zece slujitori și a dat fiecăruia câte o sumă de bani și le-a spus: «Faceți negoț cu acești bani până mă întorc.»
42019014	Dar concetățenii săi îl urau. Ei au trimis un grup de oameni după el ca să spună: «Nu mai vrem ca acest om să domnească peste noi!»
42019015	Dar omul a fost numit rege, apoi s-a întors acasă. Atunci el a trimis după slujitorii cărora le dăduse banii, ca să afle ce profit au avut.
42019016	Primul a venit și a spus: «Stăpâne, cu punga de bani pe care mi-ai dat-o, am câștigat de zece ori mai mult.»
42019017	Stăpânul i-a spus: «Foarte bine, slujitor bun! Ai fost demn de încredere și când ai avut puțin și de aceea îți voi da autoritate peste zece cetăți.»
42019018	Apoi cel de-al doilea slujitor a venit și a spus: «Stăpâne, cu punga de bani de la tine am câștigat de cinci ori mai mult.»
42019019	Acestuia, el i-a spus: «Vei conduce cinci cetăți.»
42019020	Apoi alt slujitor a venit și a spus: «Stăpâne, iată banii tăi. I-am pus deoparte într-o batistă.
42019021	Știu că ești un om aspru și mi-a fost teamă de tine. Vrei să iei de unde nu ai pus și să seceri ce nu ai semănat.»
42019022	Stăpânul i-a răspuns: «Slujitor rău, te voi judeca după propriile tale cuvinte. Știai că sunt un om aspru, că iau de unde nu pun și secer ce nu am semănat.
42019023	Atunci de ce nu mi-ai pus banii la bancă? Dacă ai fi făcut-o, i-aș fi luat cu dobândă.»
42019024	Apoi le-a spus celor care stăteau lângă el: «Luați-i banii și dați-i celui care a câștigat zece pungi de bani.»
42019025	Ei i-au răspuns: «Stăpâne, acela are deja zece pungi de bani!»
42019026	Stăpânul a spus: «Vă spun că acela care folosește ceea ce are va primi mai mult; dar de la acela care nu folosește ceea ce are va fi luat și ce are.
42019027	Și unde sunt dușmanii mei, care nu vroiau să domnesc peste ei? Aduceți-i aici și omorâți-i în fața mea!»“
42019028	După ce a spus aceste lucruri, Isus Și-a continuat drumul spre Ierusalim.
42019029	El a ajuns aproape de Betfaghe și Betania, la muntele numit Muntele Măslinilor. Atunci a trimis doi dintre ucenicii Lui, spunându-le:
42019030	„Să mergeți în satul dinaintea voastră. Când veți intra în el, veți găsi un măgăruș care nu a fost încălecat vreodată. Dezlegați-l și aduceți-l aici!
42019031	Și dacă vă întreabă cineva de ce îl dezlegați, să răspundeți: «Domnul are nevoie de el!»“
42019032	Ucenicii s-au dus și au găsit totul așa cum le spusese Isus.
42019033	În timp ce dezlegau măgărușul, stăpânii lui le-au spus: „De ce dezlegați măgărușul?“
42019034	Ei au răspuns: „Domnul are nevoie de el!“
42019035	Și l-au adus la Isus. Ucenicii și-au pus apoi hainele pe spatele măgărușului și L-au suit pe Isus deasupra.
42019036	În timp ce El mergea, oamenii își așterneau hainele pe drum înaintea lui Isus.
42019037	Isus Se apropia de Ierusalim. Când se afla pe panta Muntelui Măslinilor, toată mulțimea ucenicilor a început să-L laude pe Dumnezeu cu voce tare. Ei erau plini de bucurie și Îl lăudau pe Dumnezeu pentru toate minunile pe care le văzuseră.
42019038	Ei spuneau: „Binecuvântat este Împăratul care vine în Numele Domnului! Pace în ceruri și slavă lui Dumnezeu!“
42019039	Unii dintre fariseii din mulțime I-au spus lui Isus: „Învățătorule, spune ucenicilor Tăi să nu mai zică aceste lucruri!“
42019040	Isus a răspuns: „Vă spun că aceste lucruri trebuie spuse. Dacă ucenicii Mei nu le-ar spune, pietrele le-ar striga.“
42019041	Când S-a apropiat Isus de Ierusalim, a văzut cetatea și a plâns pentru ea.
42019042	El a spus: „Ierusalime, Mi-aș dori să știi astăzi ce ți-ar aduce pace; dar acest lucru îți este ascuns.
42019043	Va veni o vreme când dușmanii tăi vor construi un zid în jurul tău ca să te atace. Ei te vor înconjura și te vor apăsa din toate părțile.
42019044	Te vor zdrobi, pe tine și pe oamenii tăi. Ei nu vor lăsa în clădirile tale piatră peste piatră, pentru că nu ai știut timpul venirii lui Dumnezeu pentru mântuirea ta.“
42019045	Isus a intrat în Templu. El a început să-i scoată afară pe cei care vindeau acolo.
42019046	El le-a spus: „În Scripturi, este scris: «Casa Mea va fi o casă de rugăciune!» Dar voi ați făcut din ea o ascunzătoare de tâlhari!“
42019047	Isus îi învăța pe oameni în Templu în fiecare zi. Conducătorii preoților, învățătorii Legii și oamenii de frunte ai poporului încercau să găsească o cale de a-L omorî.
42019048	Dar ei nu știau cum L-ar putea omorî, pentru că oamenii erau foarte atenți la ce spunea Isus.
42020001	Odată Isus se afla în Templu unde îi învăța pe oameni și le spunea Vestea Bună. Conducătorii preoților și învățătorii Legii, împreună cu bătrânii conducători iudei au venit la El.
42020002	Ei I-au spus: „Spune-ne cu ce autoritate faci aceste lucruri! Și cine Ți-a dat această autoritate?“
42020003	Isus le-a răspuns: „Vă voi pune și eu o întrebare. Răspundeți-Mi:
42020004	botezul cu care boteza Ioan era de la Dumnezeu sau de la oameni?“
42020005	Preoții, învățătorii Legii și conducătorii iudei au discutat între ei și au spus: „Dacă răspundem: «De la Dumnezeu», Isus va spune: «De ce nu l-ați crezut?»
42020006	Dar dacă răspundem: «De la oameni», oamenii ne vor omorî cu pietre, pentru că ei sunt siguri că Ioan a fost un profet.“
42020007	Așa că ei au răspuns că nu știu de unde era botezul lui Ioan.
42020008	Atunci Isus le-a spus: „Nici Eu nu vă voi spune cu ce autoritate fac aceste lucruri.“
42020009	Apoi Isus a început să spună oamenilor această pildă: „Un om a plantat o vie. El a dat-o în arendă unor viticultori și a plecat din țară pentru mult timp.
42020010	Când a venit timpul pentru strânsul strugurilor, omul a trimis un slujitor la viticultori ca să ia din rodul viei. Dar arendașii l-au bătut pe slujitor și l-au trimis înapoi fără nimic.
42020011	Atunci omul a trimis un alt slujitor. Dar ei l-au bătut și pe acesta, s-au purtat urât cu el și l-au trimis înapoi fără nimic.
42020012	Omul a continuat și a trimis un al treilea slujitor. Dar viticultorii l-au rănit și pe el și l-au trimis înapoi fără nimic.
42020013	Atunci proprietarul viei a spus: «Ce să fac? Îl voi trimite chiar pe fiul meu iubit. Poate vor avea respect pentru el.»
42020014	Dar când viticultorii l-au văzut pe fiu, au vorbit între ei și au spus: «El este moștenitorul viei. Să-l omorâm și atunci moștenirea va fi a noastră!»
42020015	Și l-au scos pe fiu afară din vie și l-au omorât. Ce va face acum proprietarul viei?
42020016	Va veni și îi va omorî pe acei viticultori și va încredința via altora.“ Când au auzit oamenii această istorisire, au spus: „Să nu se întâmple una ca asta!“
42020017	Dar Isus S-a uitat la ei și a spus: „Atunci care este înțelesul acestui verset din Scripturi: «Piatra care a fost refuzată de zidari a ajuns să fie pusă în capul unghiului»?
42020018	Oricine va cădea pe piatra aceasta va fi rupt în bucăți. Și acela peste care va cădea ea va fi zdrobit!“
42020019	Învățătorii Legii și conducătorii preoților încercau să găsească o cale de a-L aresta pe Isus chiar atunci, dar se temeau de oameni. Ei căutau să-L prindă pe Isus pentru că știau că spusese pilda aceasta împotriva lor.
42020020	Deci Îl urmăreau cu atenție. Ei au trimis niște iscoade, oameni care se prefăceau a fi sinceri, pentru a-L prinde pe Isus spunând ceva greșit. Atunci ei ar fi putut să-L dea pe mâna guvernatorului, care avea putere și autoritate.
42020021	Acești oameni L-au întrebat: „Învățătorule, știm că ce spui și ce ne înveți este adevărat. Știm că-i tratezi la fel pe toți oamenii și că-i înveți adevărul despre calea lui Dumnezeu.
42020022	Este bine să plătim taxe Cezarului sau nu?“
42020023	Isus a înțeles intențiile lor rele. Și le-a răspuns:
42020024	„Arătați-Mi o monedă de argint. A cui față și al cui nume sunt pe monedă?“ „Ale Cezarului“, au răspuns ei.
42020025	Atunci Isus le-a spus: „Dați Cezarului ce este al Cezarului și dați-I lui Dumnezeu ce este al lui Dumnezeu.“
42020026	Ei au fost uimiți de răspunsul înțelept al lui Isus și au tăcut. Ei nu au putut să-L prindă pe Isus spunând ceva greșit în public.
42020027	Câțiva dintre saduchei au venit la Isus (saducheii nu cred că există înviere). Ei L-au întrebat:
42020028	„Învățătorule, Moise ne-a scris în Lege o poruncă: dacă un bărbat însurat, dar care nu a avut copii, moare, fratele lui trebuie să se însoare cu soția acestuia și să aibă copii pentru fratele său mort.
42020029	Au fost cândva șapte frați. Primul s-a căsătorit și a murit fără să aibă copii.
42020030	Atunci cel de-al doilea s-a căsătorit cu văduva, dar a murit fără să aibă copii.
42020031	Apoi cel de-al treilea frate s-a căsătorit cu ea, dar a murit și el. La fel s-a întâmplat cu toți cei șapte frați. Ei au murit fără să aibă copii.
42020032	În cele din urmă, a murit și femeia.
42020033	Dacă a fost măritată cu toți șapte, a cui soție va fi ea la înviere?“
42020034	Atunci Isus le-a spus: „Oamenii de azi se însoară și se mărită.
42020035	Însă cei care vor fi considerați demni de a lua parte la învierea dintre cei morți și să trăiască în veacul următor nu se vor însura, nici nu se vor mărita;
42020036	și nu vor mai putea muri, pentru că vor fi ca îngerii. Ei sunt fii ai lui Dumnezeu pentru că au fost înviați.
42020037	Chiar Moise a arătat că morții învie. Când a scris despre rugul aprins, el a spus că Domnul este «Dumnezeul lui Avraam, Dumnezeul lui Isaac și Dumnezeul lui Iacov.»
42020038	Dumnezeu nu este Dumnezeul celor morți, ci este Dumnezeul celor vii, căci pentru El ei sunt în viață.“
42020039	Câțiva dintre învățătorii Legii au spus: „Învățătorule, bine ai spus!“
42020040	Și nimeni nu îndrăznea să-I mai pună vreo întrebare.
42020041	Dar Isus le-a spus: „De ce spun oamenii că Cristos este fiul lui David?
42020042	Căci însuși David, în cartea Psalmilor, spune: «Domnul a spus Domnului meu: Stai la dreapta Mea
42020043	până îi voi pune pe dușmanii Tăi la picioarele Tale.»
42020044	Deci David Îl numește «Domn». Atunci cum poate Cristos să fie fiul lui David?“
42020045	Toți oamenii Îl ascultau pe Isus. El a spus ucenicilor:
42020046	„Feriți-vă de învățătorii Legii, cărora le place să umble îmbrăcați în haine lungi și le place ca oamenii să le arate respect în piețe. Lor le place să primească locurile cele mai importante în sinagogi și locurile de cinste la petreceri.
42020047	Dar ei le înșală pe văduve și le fură casele și spun rugăciuni lungi doar de ochii lumii. Acești oameni vor primi cea mai grea pedeapsă.“
42021001	Isus Și-a ridicat privirea și a văzut oameni bogați punându-și darurile în cutia pentru daruri a Templului.
42021002	Apoi a văzut o văduvă săracă punând în cutie doi bănuți de aramă.
42021003	Atunci Isus a spus: „Vă spun adevărul: această văduvă săracă a pus în cutie mai mult decât toți ceilalți oameni.
42021004	Toți acești oameni au dat din ce aveau în plus. Dar ea a dat tot ce îi mai rămăsese ca să trăiască.“
42021005	Câțiva dintre ucenici vorbeau despre Templu. Ei spuneau că era frumos decorat cu pietre scumpe și cu daruri oferite lui Dumnezeu. Isus a spus:
42021006	„Va veni ziua când ceea ce vedeți va fi dărâmat; nu va mai rămâne piatră peste piatră.“
42021007	Ucenicii L-au întrebat: „Învățătorule, când se vor întâmpla aceste lucruri? Și care este semnul care va arăta că aceste lucruri se vor întâmpla?“
42021008	Isus a spus: „Aveți grijă să nu fiți înșelați. Mulți vor veni folosind Numele Meu. Ei vor spune: «Eu sunt Cristos» și vor spune: «A venit timpul.» Dar să nu îi urmați!
42021009	Când veți auzi de războaie și revolte, să nu vă temeți. Mai întâi trebuie să aibă loc acestea. Sfârșitul va veni mai târziu.“
42021010	Apoi El le-a mai spus: „Popoare vor lupta împotriva altor popoare și împărății vor lupta împotriva altor împărății.
42021011	În anumite locuri vor fi mari cutremure de pământ, foamete sau alte nenorociri. Se vor întâmpla lucruri înfricoșătoare și semne vor veni din ceruri.
42021012	Dar înainte ca aceste lucruri să se întâmple, oamenii vă vor aresta și vă vor persecuta. Vă vor judeca în sinagogi și vă vor trimite în închisori. Din cauza Mea veți fi duși înaintea împăraților și guvernatorilor.
42021013	Dar toate acestea vă vor da posibilitatea de a vorbi oamenilor despre Mine.
42021014	Înțelegeți acest lucru: să nu vă faceți griji mai dinainte cu privire la ce veți spune în apărarea voastră.
42021015	Eu vă voi da înțelepciune pentru a spune lucruri în fața cărora dușmanii voștri nu vor putea rezista sau la care nu vor putea răspunde.
42021016	Până și părinții voștri, frații, rudele și prietenii voștri se vor întoarce împotriva voastră și vor omorî pe unii dintre voi.
42021017	Toți oamenii vă vor urî pentru că Mă urmați.
42021018	Dar nici măcar un fir de păr din capul vostru nu se va pierde.
42021019	Dacă veți continua să rămâneți puternici în credința voastră, vă veți salva viețile.
42021020	Când veți vedea Ierusalimul înconjurat de armate, veți ști că se apropie timpul să fie distrus.
42021021	Atunci cei ce se vor afla în Iudeea să fugă în munți. Oamenii care se vor afla în Ierusalim vor trebui să iasă repede. Iar cei ce vor fi afară din cetate, să nu intre.
42021022	Căci acelea vor fi zilele în care Dumnezeu va pedepsi poporul Său pentru a se împlini tot ceea ce a fost scris.
42021023	Vai de femeile care vor fi însărcinate și de cele care alăptează! Fiindcă peste acest ținut vor veni vremuri grele și mânia lui Dumnezeu se va abate asupra acestui popor.
42021024	Unii oameni vor fi omorâți de sabie, alții vor fi luați prizonieri și duși în toate celelalte țări. Ierusalimul va fi călcat în picioare de neevrei, până când va trece vremea lor.
42021025	Vor fi semne în soare, în lună și în stele. Pe pământ oamenii vor fi neliniștiți. Mările se vor tulbura și vor urla, iar oamenii nu vor ști de ce.
42021026	Oamenii vor leșina de frică în așteptarea celor ce se vor abate asupra lumii; căci puterile cerului se vor clătina.
42021027	Apoi oamenii Îl vor vedea pe Fiul omului venind pe un nor cu putere și cu mare slavă.
42021028	Când vor începe să se întâmple aceste lucruri, ridicați-vă în picioare și priviți în sus. Bucurați-vă, căci eliberarea voastră se apropie.“
42021029	Apoi Isus a spus această pildă: „Uitați-vă la smochin și la toți ceilalți copaci.
42021030	Când le dau frunzele, știți că vara este aproape.
42021031	În același fel, când veți vedea aceste lucruri întâmplându-se, veți ști că Împărăția lui Dumnezeu este aproape.
42021032	Vă spun adevărul: unii oameni din această generație vor fi încă în viață când se vor întâmpla toate aceste lucruri.
42021033	Cerul și pământul vor trece, dar cuvintele Mele nu vor trece niciodată.
42021034	Fiți atenți să nu vă lăsați inimile împovărate de un dezmăț de mâncare și băutură și de îngrijorările acestei vieți. Căci dacă veți face astfel, când va veni ziua aceea, vă va găsi nepregătiți.
42021035	Ziua aceea va veni ca o cursă peste toți cei care trăiesc pe fața pământului.
42021036	Vegheați tot timpul și rugați-vă să puteți scăpa nevătămați din toate aceste lucruri care vor veni. Și rugați-vă să puteți sta în picioare înaintea Fiului omului.“
42021037	În timpul zilei, Isus îi învăța pe oameni în Templu, dar seara pleca din cetate și petrecea noaptea pe Muntele Măslinilor.
42021038	Toți oamenii se trezeau de dimineață și se duceau la Templu să-L asculte pe Isus.
42022001	Se apropia timpul pentru Sărbătoarea Pâinilor Nedospite, numită Paște.
42022002	Conducătorii preoților și învățătorii Legii căutau o cale de a-L ucide pe Isus, dar se temeau de oameni.
42022003	Unul dintre cei doisprezece apostoli se numea Iuda, zis și Iscarioteanul. Satan a intrat în inima lui.
42022004	Iuda s-a dus și s-a înțeles cu preoții cei mai importanți și cu soldații care păzeau Templul asupra modului în care să-L dea pe Isus în mâinile lor.
42022005	Aceștia s-au bucurat și i-au promis bani.
42022006	Iuda a fost de acord și a început să caute un prilej, când mulțimea de oameni nu era cu ei, ca să-L predea pe Isus preoților.
42022007	A venit ziua Sărbătorii Pâinilor Nedospite. Aceasta era ziua când iudeii aduceau jertfă miei de Paște.
42022008	Isus le-a spus lui Petru și lui Ioan: „Duceți-vă și pregătiți masa de Paște pentru noi, ca să mâncăm împreună.“
42022009	Ei L-au întrebat: „Unde vrei să o pregătim?“ Isus le-a răspuns:
42022010	„Când veți intra în cetate, veți vedea un om ducând un ulcior cu apă. Mergeți după el și intrați în casa în care va intra el.
42022011	Să spuneți stăpânului casei: «Învățătorul te întreabă: ’Unde este camera în care putem mânca Paștele Eu și ucenicii Mei?‘»
42022012	El vă va arăta o cameră mare, mobilată, la etaj. Acolo să faceți pregătirile.“
42022013	Petru și Ioan au plecat și au găsit totul așa cum le spusese Isus. Și au pregătit masa de Paște.
42022014	Când a venit timpul, Isus și apostolii s-au așezat la masă.
42022015	Și El le-a spus: „Mi-am dorit foarte mult să mănânc acest Paște împreună cu voi înainte de a muri.
42022016	Vă spun că nu voi mai mânca un alt Paște până când nu va fi împlinit adevăratul său înțeles în Împărăția lui Dumnezeu.“
42022017	Apoi Isus a luat un pahar cu vin, I-a mulțumit lui Dumnezeu și a spus: „Luați acest pahar și împărțiți-l între voi.
42022018	Pentru că vă spun că nu voi mai bea vin până la venirea Împărăției lui Dumnezeu.“
42022019	Apoi a luat o pâine și I-a mulțumit lui Dumnezeu pentru ea. Isus a rupt-o și a dat-o ucenicilor, spunând: „Acesta este trupul Meu pe care îl dau pentru voi. Să faceți același lucru pentru a vă aminti de Mine.“
42022020	Tot așa, după ce au mâncat, a luat paharul și a spus: „Acest vin reprezintă noul legământ în sângele Meu, care este vărsat pentru voi.
42022021	Dar iată, mâna celui ce Mă va trăda este alături de a Mea pe masă.
42022022	Fiul omului va merge la moarte, așa cum a plănuit Dumnezeu. Dar vai de omul care Îl va trăda!“
42022023	Atunci apostolii au început să se întrebe între ei: „Care dintre noi va face așa ceva?“
42022024	Apoi apostolii au început să se certe, încercând să afle care dintre ei avea să fie considerat cel mai important.
42022025	Dar Isus le-a spus: „Regii din lume domnesc peste oameni, iar cei care au autoritate asupra oamenilor sunt numiți «binefăcători».
42022026	Dar voi nu trebuie să fiți astfel. Cel mai important dintre voi ar trebui să fie ca cel mai mic, iar cel ce este conducător să fie asemenea unui slujitor.
42022027	Cine este mai important: cel ce stă la masă sau cel ce slujește? Nu este cel ce stă la masă? Dar printre voi Eu sunt cel ce slujește.
42022028	Voi sunteți aceia care ați stat alături de Mine în timpul necazurilor Mele.
42022029	Tatăl Meu Mi-a dat o împărăție, iar Eu vă dau vouă autoritatea să domniți alături de Mine.
42022030	Astfel, veți putea să mâncați și să beți la masa Mea, în Împărăția Mea. Veți sta pe tronuri și veți judeca cele douăsprezece seminții ale lui Israel.“
42022031	Isus a mai zis: „Simone, Simone, ascultă! Satan a cerut să vă pună la încercare așa cum este cernut grâul.
42022032	Dar Eu M-am rugat pentru tine, Simone, ca să nu-ți pierzi credința și, după ce te vei întoarce la Mine, să-i întărești pe frații tăi.“
42022033	Dar Petru I-a răspuns: „Doamne, sunt gata să fiu închis cu Tine. Sunt gata chiar să mor cu Tine.“
42022034	Dar Isus i-a spus: „Petre, înainte de a cânta cocoșul mâine dimineață, vei spune de trei ori că nu Mă cunoști.“
42022035	Atunci Isus le-a spus ucenicilor Lui: „Atunci când v-am trimis fără bani, fără traistă și fără încălțăminte, v-a lipsit ceva?“ „Nu ne-a lipsit nimic“, au răspuns ei.
42022036	Isus le-a spus: „Acum, dacă aveți bani sau o traistă, luați-le cu voi. Și cine nu are sabie, să-și vândă haina și să-și cumpere o sabie.
42022037	A venit timpul să se împlinească ce spune Scriptura despre Mine: «A fost considerat ca un nelegiuit.» Da, această profeție este gata să se împlinească.“
42022038	Ucenicii I-au spus: „Doamne, iată, aici sunt două săbii!“ Isus le-a spus: „E de-ajuns.“
42022039	Apoi Isus a plecat și S-a dus la Muntele Măslinilor, cum făcea de obicei. Ucenicii Lui L-au urmat.
42022040	Când a ajuns acolo, Isus le-a spus: „Rugați-vă să nu fiți ispitiți.“
42022041	Apoi Isus S-a depărtat de ei la o aruncătură de băț, a îngenuncheat și S-a rugat astfel:
42022042	„Tată, dacă vrei, îndepărtează de la Mine acest pahar! Totuși, facă-se voia Ta, nu a Mea!“
42022043	Atunci a apărut un înger din cer, ca să-L întărească.
42022044	Isus suferea foarte tare în sufletul Său. Și S-a rugat cu mai multă putere. Sudoarea Lui cădea pe pământ asemenea picăturilor de sânge.
42022045	Când a terminat rugăciunea, Isus S-a ridicat și S-a dus la ucenicii Lui. I-a găsit adormiți, pentru că tristețea îi doborâse
42022046	și le-a spus: „De ce dormiți? Sculați-vă și rugați-vă să nu fiți ispitiți.“
42022047	În timp ce vorbea Isus, a apărut un grup de oameni. Iuda, unul dintre cei doisprezece apostoli, îi conducea. El s-a apropiat de Isus pentru a-L săruta.
42022048	Isus i-a spus: „Iuda, cu un sărut Îl trădezi pe Fiul omului?“
42022049	Ucenicii lui Isus care erau acolo și și-au dat seama ce urma să se întâmple, I-au spus: „Doamne, să ne scoatem săbiile?“
42022050	Și unul dintre ei a scos sabia și a tăiat urechea dreaptă a slujitorului marelui preot.
42022051	Dar Isus a spus: „Opriți-vă! Destul!“ Apoi a atins urechea slujitorului și l-a vindecat.
42022052	După aceea, le-a spus conducătorilor preoților, comandanților gărzilor de la Templuși bătrânilor poporului, adică celor care veniseră să-L aresteze: „De ce ați venit aici cu săbii și cu ciomege, ca pentru a prinde un tâlhar?
42022053	Am fost cu voi în Templu în fiecare zi. De ce nu ați încercat să Mă arestați acolo? Dar acesta este ceasul vostru, vremea când întunericul domnește.“
42022054	Ei L-au arestat pe Isus și L-au adus în casa marelui preot. Petru i-a urmat de la distanță.
42022055	Soldații au aprins un foc în mijlocul curții și s-au așezat în jurul lui. Petru s-a așezat printre ei.
42022056	O slujnică l-a văzut stând acolo, în lumina focului. S-a uitat la el cu atenție și a spus: „Și omul acesta era cu El.“
42022057	Dar Petru a negat: „Nu-L cunosc, femeie!“
42022058	Puțin mai târziu, altcineva l-a văzut pe Petru și a spus: „Și tu ești unul dintre ei!“ Dar Petru a răspuns: „Nu, nu sunt!“
42022059	După aproape o oră, un alt om a spus: „Știu sigur că acest om a fost cu El, căci este din Galileea.“
42022060	Dar Petru a spus: „Nu știu despre ce vorbești!“ Chiar atunci, când Petru încă mai vorbea, a cântat un cocoș.
42022061	Domnul S-a întors și S-a uitat la Petru. Atunci Petru și-a amintit ce îi spusese Domnul: „Înainte de a cânta cocoșul mâine dimineață, vei spune de trei ori că nu Mă cunoști.“
42022062	Atunci Petru a ieșit afară și a plâns cu amar.
42022063	Bărbații care Îl păzeau pe Isus au început să-și bată joc de El și să-L lovească.
42022064	Ei L-au legat la ochi, apoi L-au lovit, zicând: „Ești profet! Spune-ne: cine Te-a lovit?“
42022065	Și I-au spus multe alte lucruri ca să-L insulte.
42022066	A doua zi dimineață, a avut loc o întâlnire a bătrânilor, a conducătorilor preoților și a învățătorilor Legii. Ei L-au condus pe Isus la Consiliul lor,
42022067	zicând: „Dacă Tu ești Cristosul, spune-ne.“ Isus le-a răspuns: „Dacă vă voi spune că Eu sunt Cristos, nu Mă veți crede.
42022068	Și dacă Eu vă voi pune întrebări, nu-Mi veți răspunde.
42022069	Dar de acum înainte Fiul omului va sta la dreapta lui Dumnezeu Cel Atotputernic.“
42022070	Ei toți au spus: „Deci ești Fiul lui Dumnezeu?“ Isus le-a răspuns: „Aveți dreptate când spuneți că sunt Fiul Lui.“
42022071	Atunci ei au spus: „Ce altă mărturie ne mai trebuie? L-am auzit noi înșine, spunând-o cu gura Lui.“
42023001	Apoi tot grupul s-a ridicat și L-au dus pe Isus la Pilat.
42023002	Ei au început să-L acuze pe Isus, zicând: „L-am găsit pe acest om vinovat pentru că îndrumă greșit poporul nostru. El spune să nu plătim taxe Cezarului și pretinde că El este Cristos, un împărat.“
42023003	Pilat L-a întrebat: „Ești Tu Împăratul iudeilor?“ „Da“, i-a răspuns Isus, „sunt.“
42023004	Atunci Pilat a spus marelui preot și mulțimii de oameni: „Nu găsesc nici un motiv să-L condamn pe acest om.“
42023005	Dar ei insistau: „Cu învățătura Lui întărâtă poporul din toată Iudeea. A început în Galileea și a ajuns până aici.“
42023006	Când a auzit Pilat de Galileea, a întrebat dacă Isus era galilean.
42023007	Astfel Pilat a aflat că Isus era sub autoritatea lui Irod. Irod se afla în zilele acelea în Ierusalim, așa că Pilat L-a trimis pe Isus la el.
42023008	Irod s-a bucurat foarte mult când L-a văzut pe Isus, pentru că de mult dorea să-L vadă. Irod auzise de El și spera să-L vadă făcând vreo minune.
42023009	I-a pus multe întrebări, dar Isus nu i-a răspuns nimic.
42023010	Conducătorii preoților și învățătorii Legii stăteau acolo și Îl acuzau cu vehemență.
42023011	Irod și soldații săi se purtau și ei cu dispreț și își băteau joc de El. Ei L-au îmbrăcat pe Isus cu o haină împărătească și L-au trimis înapoi la Pilat.
42023012	Irod și Pilat s-au împrietenit în acea zi. Ei erau dușmani înainte ca acestea să se întâmple.
42023013	Pilat i-a adunat pe preoții cei mai importanți, pe conducătorii iudei și pe alți oameni.
42023014	El le-a spus: „L-ați adus pe acest om la mine, spunând că-i îndrumă greșit pe oameni. L-am cercetat aici, înaintea voastră și nu L-am găsit vinovat de lucrurile de care Îl acuzați.
42023015	Nici Irod nu L-a găsit vinovat, căci L-a trimis înapoi la noi. După cum vedeți, nu a făcut nimic pentru a fi pasibil de moarte.
42023016	Așa că voi pune să fie biciuit, apoi Îl voi lăsa să plece.“
42023017	-
42023018	Dar toți oamenii au strigat: „Ucide-L pe omul acesta! Eliberează-l pe Baraba!“
42023019	(Baraba fusese închis pentru că pornise o răscoală în cetate și făcuse o crimă.)
42023020	Pilat vroia să-L elibereze pe Isus, așa că le-a spus din nou oamenilor că-I va da drumul.
42023021	Dar ei au strigat din nou: „Răstignește-L, răstignește-L!“
42023022	Pentru a treia oară, Pilat a spus: „De ce? Ce rău a făcut acest om? Nu am găsit nici un motiv pentru a-L condamna la moarte. Așa că voi pune să fie biciuit și apoi Îi voi da drumul.“
42023023	Dar oamenii au strigat în continuare, cerând ca Isus să fie răstignit. Și au strigat atât de tare încât
42023024	Pilat a hotărât să le împlinească cererea.
42023025	El l-a eliberat pe omul care fusese aruncat în închisoare pentru că pornise o răscoală și făcuse o crimă. Iar pe Isus, Pilat L-a dat să fie omorât. Așa ceruse mulțimea.
42023026	Soldații L-au luat pe Isus și-L duceau să-L răstignească. Un om se întorcea de la câmp. Numele lui era Simon și era din Cirena. Soldații l-au prins pe Simon și l-au obligat să ducă în spinare crucea lui Isus și să meargă după El.
42023027	O mare mulțime de oameni Îl urma. Câteva femei plângeau și Îl jeleau.
42023028	Isus S-a întors spre ele și le-a spus: „Femei din Ierusalim, nu plângeți pentru Mine, ci plângeți pentru voi și pentru copiii voștri.
42023029	Vor veni vremuri când oamenii vor spune: «Binecuvântate sunt femeile care nu pot avea copii, femeile care nu au născut și nu au alăptat.»
42023030	Apoi ei vor spune munților: «Cădeți peste noi!» și vor spune dealurilor: «Acoperiți-ne!»
42023031	Dacă așa se va întâmpla cu cineva care este bun, ce se va întâmpla cu cei vinovați?“
42023032	Împreună cu Isus erau duși să fie omorâți și doi tâlhari.
42023033	Când au ajuns la locul numit „Craniul“, i-au răstignit acolo pe Isus și pe cei doi tâlhari. Pe unul l-au pus la dreapta Lui, iar pe celălalt la stânga.
42023034	Atunci Isus a spus: „Tată, iartă-i pe acești oameni! Ei nu știu ce fac.“ Soldații au dat cu zarurile pentru a hotârî cum să împartă între ei hainele lui Isus.
42023035	Oamenii stăteau acolo și priveau, iar conducătorii își băteau joc de El. Ei spuneau: „I-a salvat pe alții; dacă El este Cristosul, Alesul lui Dumnezeu, să Se salveze și pe Sine Însuși!“
42023036	Și soldații își băteau joc de El. Ei s-au apropiat, I-au dat să bea oțet
42023037	și au spus: „Dacă ești Împăratul iudeilor, atunci salvează-Te pe Tine Însuți!“
42023038	Deasupra crucii erau scrise aceste cuvinte: „ ACESTA ESTE ÎMPĂRATUL IUDEILOR.“
42023039	Unul dintre tâlharii atârnați alături de El Îl insulta. El spunea: „Nu ești Tu Cristosul? Salvează-Te pe Tine Însuți și salvează-ne și pe noi!“
42023040	Dar celălalt tâlhar l-a certat și i-a spus: „Nu te temi de Dumnezeu? Toți trei urmează să murim.
42023041	Doar că noi merităm să murim pentru ceea ce am făcut. Dar acest om nu a făcut nimic rău.“
42023042	Apoi el a spus: „Isuse, amintește-Ți de mine când vei veni în Împărăția Ta!“
42023043	Isus i-a răspuns: „Îți spun adevărul: astăzi vei fi cu Mine în Paradis.“
42023044	Era amiază când s-a lăsat întunericul peste tot ținutul. A fost întuneric până la ora trei
42023045	și soarele nu s-a văzut deloc. Perdeaua din Templu s-a rupt în două.
42023046	Isus a strigat tare: „Tată, în mâinile Tale Îmi încredințez duhul!“ Și după ce a spus aceste cuvinte, Și-a dat duhul.
42023047	Când centurionul care stătea acolo a văzut ce se întâmplase, L-a lăudat pe Dumnezeu și a spus: „Cu siguranță acesta a fost un om drept!“
42023048	Mulți oameni s-au strâns să vadă acest lucru. Când au văzut cele întâmplate, ei au fost foarte îndurerați și au plecat bătându-se în piept.
42023049	Dar toți prietenii Lui stăteau acolo. Cu ei erau și niște femei care Îl urmaseră pe Isus din Galileea. Ei priveau aceste lucruri de la distanță.
42023050	-
42023051	Era acolo un om pe nume Iosif, din Arimateea, o cetate din Iudeea. Iosif era un om bun și drept și dorea venirea Împărăției lui Dumnezeu. El era membru al Consiliului evreiesc. Dar el nu a fost de acord cu hotărârea Consiliului de a-L omorî pe Isus.
42023052	Iosif s-a dus la Pilat și a cerut trupul lui Isus.
42023053	Iosif a coborât trupul lui Isus de pe cruce și l-a înfășurat într-o pânză de in. Apoi l-a pus într-un mormânt săpat în stâncă, în care nu mai fusese depus trupul nimănui.
42023054	Era sfârșitul zilei Pregătirii și urma să înceapă ziua sabatului.
42023055	Femeile care veniseră cu Isus din Galileea l-au urmat pe Iosif. Ele au văzut mormântul și cum a fost pus înăuntru trupul lui Isus.
42023056	Apoi s-au dus acasă și au pregătit miresme și uleiuri parfumate pentru a unge trupul lui Isus. În ziua sabatului s-au odihnit, așa cum le poruncea Legea.
42024001	În prima zi a săptămânii, dis-de-dimineață, femeile au venit la mormânt și au adus miresmele pe care le pregătiseră.
42024002	Ele au văzut că piatra care acoperea intrarea în mormânt fusese dată la o parte.
42024003	Au intrat, dar nu au găsit trupul Domnului Isus.
42024004	În timp ce femeile se întrebau ce se întâmplase, au apărut lângă ele doi bărbați în haine strălucitoare.
42024005	Femeile s-au aplecat cu fața la pământ, pline de frică. Cei doi bărbați le-au spus: „De ce căutați printre morți pe Cel ce este viu?
42024006	Isus nu este aici; a înviat! Amintiți-vă ce v-a spus când mai era încă în Galileea,
42024007	atunci când spunea că Fiul omului trebuie să fie dat pe mâna oamenilor păcătoși, să fie răstignit și că a treia zi va învia.“
42024008	Atunci femeile și-au adus aminte de cuvintele lui Isus.
42024009	Ele s-au întors de la mormânt, s-au dus unde erau cei unsprezece și toți ceilalți ucenici și le-au spus tot ce se întâmplase.
42024010	Aceste femei erau: Maria Magdalena, Ioana, Maria, mama lui Iacov și alte câteva femei. Ele le-au spus apostolilor ce se întâmplase la mormânt.
42024011	Apostolilor li se părea că ele vorbeau fără înțeles și nu le-au crezut.
42024012	Dar Petru s-a ridicat și a alergat la mormânt. S-a aplecat și s-a uitat înăuntru, însă nu a văzut decât pânza în care fusese înfășurat trupul lui Isus.
42024013	În aceeași zi, doi ucenici se duceau într-un sat, numit Emaus, cam la doisprezece kilometri de Ierusalim.
42024014	Ei vorbeau despre tot ce se întâmplase.
42024015	În timp ce vorbeau unul cu altul, Isus Însuși S-a apropiat și a mers alături de ei.
42024016	Dar ei nu erau lăsați să-L recunoască.
42024017	Isus i-a întrebat: „Despre ce vorbiți cu atâta înflăcărare în timp ce mergeți pe drum?“ Cei doi oameni s-au oprit. Fețele lor erau foarte triste.
42024018	Unul dintre ei, pe nume Cleopa, I-a spus: „Trebuie să fii singurul om din Ierusalim care nu știe ce s-a întâmplat aici în zilele acestea.“
42024019	Isus i-a întrebat: „Ce s-a întâmplat?“ Ei I-au răspuns: „Vorbeam despre Isus din Nazaret. Prin ce a spus și a făcut, El a arătat, înaintea lui Dumnezeu și a tuturor oamenilor, că a fost un mare profet.
42024020	Și vorbeam despre cum preoții cei mai importanți și conducătorii noștri L-au dat să fie condamnat la moarte și răstignit.
42024021	Noi speram ca Isus să fie Cel ce va elibera poporul evreu. Or, iată că toate acestea au avut loc acum trei zile.
42024022	În plus, câteva femei din grupul nostru ne-au spus ceva ce ne-a uluit: azi dimineață, devreme, s-au dus la mormântul Lui,
42024023	dar nu I-au găsit trupul. Ele au venit și ne-au spus că au avut o viziune în care au văzut doi îngeri. Îngerii le-au spus că Isus este viu.
42024024	Apoi câțiva dintre noi s-au dus la mormânt. Ei au găsit totul așa cum spuseseră femeile. Dar nu L-au văzut pe Isus.“
42024025	Atunci Isus le-a spus: „Sunteți niște nepricepuți și cu greu credeți tot ce au spus profeții!
42024026	Profeții au spus că Cristosul trebuia să sufere aceste lucruri înainte de a intra în slava Sa.“
42024027	Și Isus a început să le explice tot ce fusese scris despre El în toată Scriptura. El a început cu Moise și apoi le-a vorbit despre ce au scris toți profeții cu privire la El.
42024028	Ei au ajuns aproape de Emaus, satul unde vroiau să ajungă. Isus S-a prefăcut că vrea să meargă mai departe.
42024029	Dar ei au insistat: „Rămâi cu noi! Este târziu, este aproape noapte.“ Așa că Isus a intrat înăuntru și a rămas cu ei.
42024030	Când S-a așezat să mănânce cu ei, Isus a luat pâine și I-a mulțumit lui Dumnezeu. Apoi le-a dat-o lor.
42024031	Atunci li s-au deschis ochii și L-au recunoscut, dar Isus a dispărut din fața lor.
42024032	Ucenicii își spuneau unul altuia: „Cum nu s-a aprins inima în noi când mergeam cu Isus pe drum și El ne vorbea, explicându-ne înțelesul Scripturilor?“
42024033	Și chiar atunci s-au ridicat și s-au întors la Ierusalim. Acolo i-au găsit pe cei unsprezece apostoli adunați în același loc și pe alți ucenici care erau împreună cu ei.
42024034	Apostolii și ceilalți au spus: „Domnul a înviat cu adevărat! El S-a arătat lui Simon.“
42024035	Atunci cei doi ucenici le-au povestit ce se întâmplase pe drum și le-au spus cum L-au recunoscut pe Isus când a împărțit pâinea.
42024036	În timp ce povesteau ei aceste lucruri, Isus Însuși a apărut între ei și le-a spus: „Pacea să fie cu voi!“
42024037	Ei au fost uluiți și foarte înspăimântați. Credeau că văd o stafie.
42024038	Dar Isus le-a spus: „De ce sunteți neliniștiți? Și de ce vă îndoiți de ce vedeți?
42024039	Uitați-vă la mâinile și picioarele Mele! Sunt chiar Eu. Atingeți-Mă și vedeți că sunt Eu în carne și oase. O stafie nu are carne și oase.“
42024040	Și după ce a spus acestea, Isus le-a arătat mâinile și picioarele.
42024041	Apostolii erau atât de bucuroși și de uimiți, încât încă le venea greu să creadă că toate acestea erau adevărate. Isus i-a întrebat: „Aveți aici ceva de mâncare?“
42024042	Ei I-au dat o bucată de pește fript.
42024043	Isus a luat peștele și l-a mâncat sub privirile lor.
42024044	Apoi le-a spus: „Iată ce vă spuneam, pe când încă eram cu voi: tot ce este scris despre Mine în Legea lui Moise, în cărțile profeților și în Psalmi trebuie să se întâmple.“
42024045	Apoi Isus le-a deschis mințile să înțeleagă Scripturile.
42024046	Și le-a spus: „Scriptura spune că Cristosul va suferi și va învia în a treia zi;
42024047	și că, prin autoritatea lui Isus, li se va spune oamenilor din toate popoarele, începând din Ierusalim, că trebuie să se întoarcă la Dumnezeu și să-și schimbe modul de a gândi și de a trăi, astfel ca păcatele lor să fie iertate.
42024048	Voi sunteți martori ai acestor lucruri.
42024049	Și acum vă voi trimite ceea ce a promis Tatăl Meu. Dar trebuie să rămâneți în Ierusalim până veți fi îmbrăcați cu putere din ceruri.“
42024050	Apoi Isus i-a condus în afara cetății, până aproape de Betania. El Și-a ridicat mâinile și i-a binecuvântat.
42024051	În timp ce îi binecuvânta, Isus a fost luat de la ei și a fost înălțat la ceruri.
42024052	Ucenicii I s-au închinat, apoi s-au întors cu mare bucurie la Ierusalim.
42024053	Ei stăteau tot timpul la Templu și Îl lăudau pe Dumnezeu.
43001001	La început era Cuvântul. Cuvântul era cu Dumnezeu și Cuvântul era Dumnezeu.
43001002	Cuvântul era la început cu Dumnezeu.
43001003	Toate lucrurile au fost făcute prin El și nimic n-a fost făcut fără El.
43001004	În El era viața și viața era lumina oamenilor.
43001005	Lumina luminează în întuneric, însă întunericul nu a biruit-o.
43001006	Era un om trimis de Dumnezeu, pe nume Ioan.
43001007	El a venit ca martor, să mărturisească despre Lumină, pentru ca prin el toți oamenii să creadă.
43001008	Nu era el însuși lumina, dar a venit să mărturisească despre Lumină,
43001009	adevărata Lumină, cea care luminează fiecare om, venind în lume.
43001010	Cuvântul era în lume, iar lumea a fost făcută prin El. Însă lumea nu L-a cunoscut.
43001011	A venit la ai Săi și ai Săi nu L-au primit.
43001012	Dar tuturor celor ce L-au primit, care au crezut în Numele Său, le-a dat dreptul de a fi copii ai lui Dumnezeu,
43001013	născuți nu pe cale naturală, nici prin hotărârea omului, nici din voia unui bărbat, ci din Dumnezeu.
43001014	Cuvântul a devenit om și a trăit printre noi. Și noi I-am văzut slava, ca slavă a singurului Fiu al Tatălui, iar Cuvântul era plin de har și de adevăr.
43001015	Ioan a mărturisit despre El: „Acesta este Cel despre care vorbeam când ziceam: «Cel ce vine după mine este mai mare decât mine, căci era înaintea mea.»“
43001016	Cu toții am primit din plinătatea Lui de har și de adevăr. Am primit binecuvântare după binecuvântare.
43001017	Căci Legea a fost dată prin Moise; harul și adevărul au venit prin Isus Cristos.
43001018	Nimeni nu L-a văzut vreodată pe Dumnezeu. Doar singurul Fiu, care este Dumnezeu și care stă lângă Tatăl, L-a făcut cunoscut.
43001019	Aceasta a fost mărturia lui Ioan. Când iudeii din Ierusalim au trimis preoții și leviții să-l întrebe: „Cine ești?“,
43001020	el a vorbit deschis, fără să ocolească răspunsul. Și a mărturisit: „Eu nu sunt Cristosul.“
43001021	„Atunci cine ești? Ești Ilie?“, l-au întrebat ei. Și el le-a răspuns: „Nu sunt.“ „Ești profetul?“ „Nu“, a răspuns el.
43001022	Și ei i-au zis: „Spune-ne cine ești, ca să dăm un răspuns celor care ne-au trimis. Ce zici tu despre tine însuți?“
43001023	Ioan le-a răspuns cu cuvintele profetului Isaia: „Sunt glasul care strigă în pustie: «Neteziți calea Domnului!»“
43001024	Acești oameni fuseseră trimiși de farisei.
43001025	Ei l-au întrebat pe Ioan: „Dacă nu ești nici Cristosul, nici Ilie, nici profetul, atunci de ce botezi?“
43001026	Ioan le-a răspuns: „Eu botez cu apă, dar printre voi este unul pe care voi nu-L cunoașteți.
43001027	El este Cel ce vine după mine, iar eu nu sunt vrednic să-I dezleg cureaua sandalei.“
43001028	Acestea s-au petrecut în Betania, dincolo de Iordan, unde boteza Ioan.
43001029	A doua zi, Ioan L-a văzut pe Isus venind spre el și a zis: „Iată Mielul lui Dumnezeu, care înlătură păcatul lumii!
43001030	Acesta este Cel despre care am zis: «După mine va veni un om care este mai mare decât mine, căci era înainte de mine».
43001031	Eu nu-L cunoșteam, dar am venit botezând cu apă, pentru ca El să fie cunoscut de Israel.“
43001032	Atunci Ioan a mărturisit: „Am văzut Duhul coborând din cer ca un porumbel și rămânând peste El.
43001033	Eu nu-L cunoșteam, dar Cel ce m-a trimis să botez cu apă mi-a spus: «Acela peste care vei vedea Duhul coborându-Se și rămânând peste El este Cel ce botează cu Duhul Sfânt.»
43001034	Am văzut și am depus mărturie că acesta este Fiul lui Dumnezeu.“
43001035	În ziua următoare, Ioan stătea din nou acolo împreună cu doi dintre ucenicii săi.
43001036	Când L-a văzut pe Isus trecând pe acolo, a zis: „Iată Mielul lui Dumnezeu!“
43001037	Când l-au auzit cei doi ucenici spunând acest lucru, au venit după Isus.
43001038	Isus S-a întors și a văzut că-L urmau. „Ce vreți?“, i-a întrebat El. Ei I-au zis: „ Rabbi, unde locuiești?“ (În traducere, Rabbi înseamnă „Învățătorule“.)
43001039	„Veniți să vedeți!“, le-a spus Isus. Așa că s-au dus, au văzut unde locuia și au stat cu El în ziua aceea. Era pe la ora patru.
43001040	Andrei, fratele lui Simon Petru, era unul dintre cei doi care auziseră ce spusese Ioan și Îl urmaseră pe Isus.
43001041	El s-a dus imediat și l-a găsit pe fratele său, Simon și i-a spus: „L-am găsit pe Mesia“ (care înseamnă: „Cristosul“).
43001042	L-a dus pe Petru la Isus, care S-a uitat la el și a zis: „Tu ești Simon, fiul lui Iona. Te vei numi Chifa“ (care tradus înseamnă Petru).
43001043	A doua zi, Isus a hotărât să meargă în Galileea. L-a găsit pe Filip și i-a zis: „Urmează-Mă!“
43001044	Filip era din Betsaida, cetatea lui Andrei și Petru.
43001045	Filip l-a găsit pe Natanael și i-a spus: „L-am găsit pe acela despre care a scris Moise în Lege și despre care au vorbit profeții. Este Isus din Nazaret, fiul lui Iosif.“
43001046	„Poate ieși ceva bun din Nazaret?“, a zis Natanael. Și Filip a zis: „Vino să vezi!“
43001047	Isus, văzându-l pe Natanael venind spre El, a zis despre acesta: „Iată-l pe israelitul adevărat în care nu este prefăcătorie.“
43001048	Natanael I-a spus: „De unde mă cunoști?“ Isus a răspuns: „Te-am văzut când erai sub smochin, înainte de a te chema Filip.“
43001049	Și Natanael a zis: „Învățătorule, Tu ești Fiul lui Dumnezeu, ești Împăratul lui Israel!“
43001050	Isus i-a zis: „Crezi pentru că ți-am spus că te-am văzut sub smochin? Vei vedea și lucruri mai mari decât acestea.“
43001051	Apoi i-a zis: „Vă spun adevărul: veți vedea cerul deschis și pe îngerii lui Dumnezeu suindu-se și coborând peste Fiul omului.“
43002001	A treia zi a avut loc la Cana, în Galileea, o nuntă. Mama lui Isus era acolo.
43002002	Isus și ucencii Lui fuseseră și ei invitați la nuntă.
43002003	Când s-a terminat vinul, mama lui Isus I-a spus: „Nu mai au vin.“
43002004	„Femeie, de ce-Mi spui Mie? Nu Mi-a sosit încă timpul“, i-a zis Isus.
43002005	Iar mama Sa le-a zis celor ce serveau: „Faceți orice vă va spune.“
43002006	Erau acolo șase vase de piatră pentru apă, puse după obiceiul iudaic de spălare. În fiecare intrau cam o sută de litri.
43002007	Isus le-a zis celor care serveau: „Umpleți vasele cu apă!“ Ei le-au umplut până sus.
43002008	Apoi le-a spus: „Acum scoateți și duceți mai-marelui ospățului!“ Și i-au dus.
43002009	Mai-marele ospățului, de îndată ce a gustat apa devenită vin (el nu știa de unde vine acest vin, dar cei ce serveau și scoseseră apa știau), l-a chemat pe mire
43002010	și i-a spus: „Toți servesc întâi vinul cel mai bun și după ce oaspeții au băut bine, servesc vinul de calitate mai proastă. Dar tu ai păstrat vinul cel mai bun până acum.“
43002011	Aceasta este prima minune pe care a făcut-o Isus la Cana, în Galileea. El Și-a arătat slava și ucenicii Săi au crezut în El.
43002012	Apoi a plecat la Capernaum împreună cu mama Sa, frații Săi și ucenicii Săi. Au rămas acolo pentru câteva zile.
43002013	Se apropia Paștele iudeilor, așa că Isus s-a dus la Ierusalim.
43002014	În Templu a găsit vânzătorii de vite, de oi și de porumbei și schimbătorii de bani stând la mesele lor.
43002015	A făcut un bici din funii și i-a scos pe toți din Templu, împreună cu oile și vitele. A vărsat banii schimbătorilor de bani și le-a răsturnat mesele.
43002016	Celor care vindeau porumbei le-a zis: „Scoateți lucrurile acestea de aici! Nu faceți din Casa Tatălui Meu o casă de comerț!“
43002017	Ucenicii Lui și-au amintit că este scris: „Râvna pentru Casa Ta Mă consumă.“
43002018	Iudeii I-au zis lui Isus: „Ce semn miraculos poți să faci ca să ne dovedești autoritatea de a face aceste lucruri?“
43002019	Isus a răspuns: „Dărâmați acest Templu și Eu îl voi ridica în trei zile.“
43002020	Iudeii I-au spus: „Acest Templu a fost zidit în patruzeci și șase de ani și Tu îl vei ridica în trei zile?“
43002021	Însă templul despre care vorbea El era trupul Său.
43002022	După ce a înviat dintre cei morți, ucenicii Lui și-au amintit ce spusese și au crezut Scriptura și cuvintele spuse de El.
43002023	Pe când Isus era în Ierusalim, în timpul sărbătorii Paștelui, mulți oameni au crezut în El pentru că au văzut semnele pe care le făcea.
43002024	Dar Isus nu Se încredea în ei, pentru că îi cunoștea pe toți.
43002025	N-avea nevoie de cineva care să-i spună despre oameni, căci El știa ce este în inima lor.
43003001	Era printre farisei un om cu numele Nicodim, un conducător al iudeilor.
43003002	El a venit noaptea la Isus și I-a zis: „Învățătorule, știm că ești un învățător venit de la Dumnezeu, pentru că nimeni n-ar putea să facă semnele pe care le faci Tu, dacă n-ar fi Dumnezeu cu el.“
43003003	Și Isus i-a zis: „Îți spun adevărul: dacă un om nu se naște din nou, nu poate vedea Împărăția lui Dumnezeu.“
43003004	Nicodim I-a spus: „Cum poate să se nască un om bătrân? Cu siguranță, nu poate intra în pântecele mamei sale a doua oară și să se nască!“
43003005	Isus i-a răspuns: „Îți spun adevărul: dacă un om nu se naște din apă și din Duh, nu poate intra în Împărăția lui Dumnezeu.
43003006	Ce se naște din carne, carne este, și ce se naște din Duh, duh este.
43003007	Nu te mira că ți-am zis: Trebuie să fiți născuți din nou.
43003008	Vântul suflă încotro vrea. Îi auzi vuietul, dar nu știi de unde vine și nici unde se duce. Așa este și cu cel născut din Duhul.“
43003009	„Cum se pot face toate acestea?“, I-a zis Nicodim.
43003010	Isus i-a răspuns: „Ești un învățător important al lui Israel și nu știi aceste lucruri?
43003011	Îți spun adevărul: noi depunem mărturie despre ce am văzut, dar voi nu acceptați mărturia noastră.
43003012	V-am vorbit despre lucrurile pământești și nu M-ați crezut. Atunci cum o să Mă credeți când vă voi vorbi despre lucrurile cerești?
43003013	Nimeni nu s-a ridicat la cer, în afară de Cel ce S-a coborât din cer și Acela este Fiul omului.
43003014	Așa cum a înălțat Moise șarpele în pustie, tot așa va fi înălțat și Fiul omului,
43003015	pentru ca oricine crede în El să aibă viață eternă.
43003016	Fiindcă atât de mult a iubit Dumnezeu lumea, încât L-a dat pe singurul Său Fiu pentru ca oricine crede în El să nu piară, ci să aibă viață eternă.
43003017	Dumnezeu nu Și-a trimis Fiul în lume pentru a judeca lumea, ci pentru ca lumea să fie mântuită prin El.
43003018	Cine crede în El nu este judecat. Dar cine nu crede în El a fost judecat deja pentru că nu a crezut în Numele singurului Fiu al lui Dumnezeu.
43003019	Aceasta este judecata: Lumina a venit în lume, dar oamenii au iubit mai mult întunericul decât lumina, căci faptele lor erau rele.
43003020	Oricine face fapte rele, urăște lumina și nu vine la lumină, ca nu cumva să-i fie arătate faptele.
43003021	Dar cel ce face totul conform adevărului, vine la lumină pentru ca să se vadă clar că faptele sale au fost făcute în ascultare de Dumnezeu.“
43003022	După aceea, Isus și ucenicii Lui au venit în ținutul Iudeii. El sta acolo cu ei și boteza.
43003023	Ioan boteza și el la Enon, lângă Salim, pentru că era destulă apă acolo; oamenii veneau la el și erau botezați.
43003024	(Ioan încă nu fusese aruncat în închisoare.)
43003025	Între ucenicii lui Ioan și un iudeu s-a iscat o dispută cu privire la ritualul spălării.
43003026	Așa că au venit la Ioan și i-au zis: „Învățătorule, Omul care a fost cu tine de cealaltă parte a Iordanului—și despre care tu ai depus mărturie—botează și toți se duc la El.“
43003027	Ioan le-a răspuns: „Un om nu poate primi nimic dacă nu-i este dat din cer.
43003028	Voi înșivă îmi sunteți martori că am spus: «Nu sunt eu Cristosul, ci unul care a fost trimis înaintea Lui.»
43003029	Cel ce are mireasa este mirele, însă prietenul mirelui, care stă lângă el și ascultă, se bucură mult la auzul glasului mirelui. Și această bucurie, care este a mea, s-a împlinit.
43003030	El trebuie să devină din ce în ce mai important, iar eu să devin din ce în ce mai neînsemnat.
43003031	Cel ce vine de sus e mai presus de toți. Cel ce vine de pe pământ este al pământului și ceea ce spune el este pământesc. Cel ce vine din cer e mai presus de toți.
43003032	El depune mărturie despre cele văzute și auzite, însă nimeni nu-I acceptă mărturia.
43003033	Cel ce-I acceptă mărturia recunoaște că Dumnezeu este adevărat.
43003034	Căci Cel trimis de Dumnezeu spune cuvintele lui Dumnezeu, deoarece Dumnezeu I-a dat Duhul fără măsură.
43003035	Tatăl Îl iubește pe Fiul și a lăsat toate lucrurile în mâinile Lui.
43003036	Cel ce crede în Fiul are viață eternă; dar cel ce nu ascultă de Fiul nu va vedea acea viață, ci mânia lui Dumnezeu rămâne peste el.“
43004001	Fariseii auziseră că Isus făcea și boteza mai mulți ucenici decât Ioan. Iar când a aflat Isus acest lucru,
43004002	(deși nu Isus Însuși boteza, ci ucenicii Lui),
43004003	a plecat din Iudeea și S-a întors din nou în Galileea.
43004004	Ca să ajungă acolo, trebuia să treacă prin Samaria.
43004005	Astfel a ajuns într-o cetate samariteană numită Sihar, aproape de bucata de pământ pe care Iacov o dăduse fiului său Iosif.
43004006	Acolo era fântâna lui Iacov. Isus, fiind obosit după călătorie, S-a așezat lângă fântână. Era pe la amiază.
43004007	O femeie samariteancă a venit să scoată apă. Isus i-a spus: „Dă-mi să beau!“
43004008	(Ucenicii se duseseră în cetate să cumpere de mâncare.)
43004009	Femeia samariteancă I-a spus: „Cum se face că Tu, iudeu fiind, ceri să bei de la mine, o femeie samariteancă?“ (Iudeii nu aveau legături cu samaritenii.)
43004010	Isus i-a spus: „Dacă ai fi știut care este darul lui Dumnezeu și cine este Cel care-ți cere de băut, atunci tu I-ai fi cerut și El ți-ar fi dat apă vie.“
43004011	Femeia I-a zis: „Domnule, nu ai găleată și fântâna este adâncă. De unde ai apă vie? Cu siguranță, nu ești mai mare decât tatăl nostru Iacov,
43004012	care ne-a dat fântâna aceasta, din care a băut el însuși și, de asemenea, animalele și copiii săi.“
43004013	Isus i-a răspuns: „Oricui bea din această apă îi va fi iarăși sete.
43004014	Însă oricine bea din apa pe care i-o voi da Eu nu va mai înseta niciodată. Căci apa pe care i-o voi da Eu va deveni în el un izvor de apă care țâșnește în viața eternă.“
43004015	Și femeia I-a zis: „Domnule, dă-mi apa aceea, ca să nu mai însetez niciodată și să nu mai fie nevoie să vin până aici să scot apă.“
43004016	„Du-te, cheamă-ți soțul și vino aici!“, i-a spus Isus.
43004017	„Nu am soț“, I-a răspuns femeia. Și Isus i-a spus: „Bine ai zis: «Nu am soț!»
43004018	Căci ai avut cinci soți și cel pe care-l ai acum nu ți-e soț! Ai spus adevărul.“
43004019	Femeia I-a zis: „Domnule, văd că ești profet!
43004020	Strămoșii noștri s-au închinat pe acest munte, dar voi spuneți că Ierusalimul este locul unde trebuie să se închine oamenii.“
43004021	Isus i-a spus: „Femeie, crede-Mă! Vine vremea când nu vă veți închina Tatălui nici pe muntele acesta, nici în Ierusalim.
43004022	Voi vă închinați la ce nu cunoașteți. Noi știm la ce ne închinăm, căci mântuirea vine de la iudei.
43004023	Dar vine vremea—și a și venit—când închinătorii adevărați I se vor închina Tatălui în duh și adevăr. Căci astfel de închinători dorește Tatăl.
43004024	Dumnezeu este Duh, iar cei ce I se închină trebuie să I se închine în Duh și adevăr.“
43004025	Femeia i-a zis: „Știu că vine Mesia, cel numit «Cristos». Când va veni El, ne va spune toate lucrurile.“
43004026	„Eu, Cel ce vorbesc cu tine, sunt acela!“, i-a spus Isus.
43004027	Atunci s-au întors ucenicii Lui și au rămas foarte mirați pentru că vorbea cu o femeie. Dar nici unul nu L-a întrebat: „Ce vrei de la ea?“ sau „De ce vorbești cu ea?“
43004028	Femeia și-a lăsat vasul cu apă și s-a întors în cetate, zicându-le oamenilor:
43004029	„Veniți să vedeți un om care mi-a spus tot ce am făcut! N-ar putea fi El Mesia?“
43004030	Oamenii au ieșit din cetate și veneau spre El.
43004031	În acest timp, ucenicii Îl rugau pe Isus: „Învățătorule, mănâncă!“
43004032	„Eu am o hrană despre care voi nu știți nimic“, le-a spus El.
43004033	Apoi ucenicii au început să se întrebe între ei: „Nu cumva I-a adus cineva de mâncare?“
43004034	Isus le-a zis: „Mâncarea Mea este să fac voia Celui ce M-a trimis și să termin lucrarea Lui.
43004035	Când semănați, spuneți: «Mai sunt patru luni până la seceriș.» Eu vă spun: deschideți ochii și priviți lanurile, care sunt deja coapte, gata pentru seceriș.
43004036	Cel ce seceră primește deja plata și strânge recolta pentru viața eternă, pentru ca să se bucure și cel ce seamănă și cel ce seceră.
43004037	Așa se vede că este adevărată zicala: «Unul seamănă și altul seceră.»
43004038	V-am trimis să secerați de unde n-ați muncit. Alții au muncit și voi ați venit să profitați de rezultatele muncii lor.“
43004039	Mulți samariteni din cetatea aceea au crezut în El datorită cuvintelor femeii, care mărturisea: „Mi-a spus tot ce am făcut.“
43004040	Samaritenii au venit la El și L-au rugat să rămână cu ei. Așa că a stat acolo două zile.
43004041	Și mai mulți au crezut în El datorită cuvintelor Lui.
43004042	Ei i-au zis femeii: „Acum nu credem numai datorită spuselor tale, ci pentru că am auzit noi înșine și știm că El este cu adevărat Mântuitorul lumii.“
43004043	După cele două zile, Isus a plecat de acolo și S-a dus în Galileea.
43004044	(Căci Isus Însuși spunea că un profet nu este respectat în țara sa.)
43004045	Când a ajuns în Galileea, a fost primit bine de galileeni, căci ei văzuseră toate lucrările pe care le făcuse El la Ierusalim de sărbătoarea Paștelui (fiind prezenți și ei la sărbătoare).
43004046	Isus S-a întors încă o dată la Cana, în Galileea, unde transformase apa în vin. În Capernaum era un demnitar regal al cărui fiu era bolnav.
43004047	Când a auzit demnitarul că Isus venise din Iudeea în Galileea, a venit la El și L-a rugat să vină în Capernaum să-i vindece fiul, căci era pe moarte.
43004048	Isus i-a zis: „Dacă nu vedeți semne și minuni, nu credeți!“
43004049	Demnitarul I-a spus: „Doamne, vino, Te rog, până nu-mi moare fiul!“
43004050	„Du-te acasă!“, i-a spus Isus. „Fiul tău va trăi.“ Omul a crezut ce a spus Isus și s-a dus acasă.
43004051	Mergând spre casă, și-a întâlnit sclavii care îi aduceau vestea că fiul său trăiește.
43004052	I-a întrebat la ce oră începuse să-și revină. „Febra l-a lăsat ieri, pe la ora unu după-amiază“, i-au spus ei.
43004053	Tatăl și-a dat seama că tocmai atunci îi spusese Isus: „Fiul tău va trăi“, și a crezut împreună cu toți cei din casa lui.
43004054	Acesta este cel de-al doilea semn făcut de Isus de la venirea din Iudeea în Galileea.
43005001	După acestea, Isus S-a dus în Ierusalim pentru o sărbătoare a iudeilor.
43005002	În Ierusalim, lângă Poarta Oilor este un bazin care în evreiește se numește Betesda și are cinci pridvoare acoperite.
43005003	În aceste pridvoare, zăceau o mulțime de bolnavi: orbi, ciungi sau paralizați.
43005004	-
43005005	Era acolo un om bolnav de treizeci și opt de ani.
43005006	Când l-a văzut Isus stând întins acolo, știind că era bolnav de atâta timp, i-a spus: „Vrei să te faci sănătos?“
43005007	Iar bolnavul I-a răspuns: „Domnule, nu am pe nimeni care să mă pună în bazin când se agită apa. Până să ajung eu, întotdeauna intră altcineva înaintea mea.“
43005008	„Scoală-te, ridică-ți targa și umblă!“, i-a spus Isus.
43005009	Și omul s-a făcut bine imediat. Și-a ridicat targa și a început să meargă. Era într-o zi de sabat.
43005010	Așa că iudeii i-au spus celui care fusese vindecat: „Este sabatul și Legea nu permite să-ți duci targa!“
43005011	Și el le-a zis: „Omul care m-a vindecat mi-a spus: «Ridică-ți targa și umblă!»“
43005012	„Cine este omul care ți-a zis: «Ridică-ți targa și umblă!»?“, l-au întrebat ei.
43005013	Însă omul care fusese vindecat nu știa cine era, pentru că Isus Se strecurase prin mulțimea aflată în acel loc.
43005014	După aceea, Isus l-a găsit pe om în Templu și i-a zis: „Iată că te-ai făcut sănătos. Să nu mai păcătuiești, ca să nu ți se întâmple ceva mai rău!“
43005015	Omul s-a dus și le-a spus iudeilor că Isus era acela care-l vindecase.
43005016	De aceea, iudeii au început să-L persecute pe Isus din pricina lucrurilor pe care le făcea în ziua sabatului.
43005017	Isus le-a răspuns: „Tatăl Meu nu încetează niciodată lucrul, de aceea și Eu trebuie să lucrez.“
43005018	Din cauza aceasta, iudeii s-au străduit și mai mult să-L omoare. Nu numai pentru că El încălca legea sabatului, dar și pentru că-L numea pe Dumnezeu Tatăl Său și Se făcea egal cu Dumnezeu.
43005019	Isus le-a răspuns: „Vă spun adevărul: Fiul nu poate face nimic de unul singur, ci doar ce-L vede pe Tatăl făcând. Orice face Tatăl, face și Fiul întocmai.
43005020	Tatăl Îl iubește pe Fiul și-I arată tot ce face și Îi va arăta lucruri chiar mai mari decât aceste vindecări, pentru ca voi să vă minunați.
43005021	Pentru că, așa cum Tatăl învie morții și le dă viață, tot așa și Fiul dă viață cui dorește.
43005022	Tatăl nu judecă pe nimeni, ci a dat toată judecata Fiului,
43005023	pentru ca toți oamenii să-L onoreze pe Fiul așa cum Îl onorează pe Tatăl. Iar cine nu-L onoreză pe Fiul, nu-L onorează pe Tatăl care L-a trimis.
43005024	Vă spun adevărul: cine aude cuvintele Mele și crede în Cel ce M-a trimis are viață eternă și nu va fi judecat, ci a trecut deja din moarte la viață.
43005025	Vă spun adevărul: va veni timpul—și a și venit—când cei morți vor auzi glasul Fiului lui Dumnezeu și toți cei ce-L vor asculta, vor trăi.
43005026	Așa cum Tatăl este izvor de viață, tot așa L-a făcut și pe Fiul izvor de viață.
43005027	Și I-a dat autoritatea să judece, pentru că este Fiul omului.
43005028	Să nu vă mirați de acest lucru, căci va veni vremea când toți aceia care sunt în morminte Îi vor auzi glasul
43005029	și vor ieși din ele; cei care au făcut binele vor învia pentru viață, iar cei care au făcut răul vor învia pentru judecată.“
43005030	„Nu pot să fac nimic de unul singur. Judec după cum aud, iar judecata Mea este dreaptă, căci nu caut să fac voia Mea, ci voia Celui ce M-a trimis.
43005031	Dacă Eu depun mărturie despre Mine Însumi, mărturia Mea nu este adevărată.
43005032	Altcineva depune mărturie despre Mine, iar mărturia aceea, pe care o depune despre Mine, știu că este adevărată.
43005033	Ați trimis oameni la Ioan și el a depus mărturie despre adevăr.
43005034	Eu însă nu am nevoie ca un om să depună mărturie despre Mine, ci vă spun aceste lucruri ca să fiți mântuiți.
43005035	Ioan era ca o lampă care arde și luminează și voi doreați să vă bucurați de lumina sa pentru un timp.
43005036	Dar Eu am o mărturie mai mare decât a lui Ioan, căci lucrările pe care Mi le-a dat Tatăl să le împlinesc—aceste lucrări pe care le fac—depun această mărturie despre Mine, și anume că sunt trimis de Tatăl.
43005037	Chiar și Tatăl, care M-a trimis, a depus mărturie despre Mine. Nu I-ați auzit niciodată glasul și nu ați văzut cum arată,
43005038	și nici nu păstrați învățăturile Sale în voi, pentru că nu credeți în Cel pe care L-a trimis.
43005039	Voi cercetați Scripturile, crezând că veți găsi în ele viața eternă, dar chiar aceste Scripturi depun mărturie despre Mine.
43005040	Cu toate acestea, nu vreți să veniți la Mine ca să aveți viață.
43005041	Eu nu caut să primesc laudă de la oameni.
43005042	Știu însă că nu aveți dragostea lui Dumnezeu în voi.
43005043	Am venit în Numele Tatălui Meu, și totuși nu Mă primiți; dar dacă va veni altcineva în numele lui însuși, pe acela îl veți primi.
43005044	Cum puteți voi să credeți în Mine, când primiți laudă unul de la altul și nu căutați lauda care vine de la singurul Dumnezeu?
43005045	Să nu credeți că vă voi învinui în fața Tatălui. Cel ce vă va învinui este însuși Moise, în care v-ați pus speranțele.
43005046	Dacă l-ați crede pe Moise, M-ați crede și pe Mine, căci Moise a scris despre Mine.
43005047	Dacă nu credeți ce a scris el, cum veți crede cuvintele Mele?“
43006001	După acestea, Isus a trecut de partea cealaltă a Mării Galileii (adică Marea Tiberiadei)
43006002	și o mare mulțime L-a urmat pentru că văzuse minunile făcute prin vindecarea celor bolnavi.
43006003	Însă Isus a urcat pe munte și S-a așezat acolo cu ucenicii Lui.
43006004	Sărbătoarea iudeilor, Paștele, era aproape.
43006005	Când Isus Și-a ridicat privirea și a văzut că o mulțime mare venea spre El, i-a spus lui Filip: „De unde putem cumpăra pâine ca să mănânce oamenii?“
43006006	(Isus a spus acest lucru ca să-l încerce, căci știa deja ce va face.)
43006007	Filip I-a răspuns: „Nici cu două sute de monede de argint nu putem să cumpărăm destulă pâine pentru ca fiecare să aibă o bucățică.“
43006008	Alt ucenic (era Andrei, fratele lui Simon Petru) I-a zis:
43006009	„Este aici un băiețel care are cinci pâini de orz și doi pești, dar la ce bun pentru atâția oameni?“
43006010	Isus le-a zis: „Spuneți oamenilor să stea jos.“ (Era multă iarbă în acel loc.) Așa că bărbații au stat jos. (Erau aproape cinci mii.)
43006011	Apoi, Isus a luat pâinile și, după ce I-a mulțumit lui Dumnezeu, le-a dat celor ce stăteau jos. Tot așa, a împărțit și peștele după cât a vrut fiecare.
43006012	După ce s-au săturat, Isus le-a spus ucenicilor: „Strângeți ce a rămas pentru ca nimic să nu se piardă.“
43006013	Ei au strâns tot și au umplut douăsprezece coșuri cu cele rămase din cele cinci pâini de orz, după ce mâncase toată mulțimea.
43006014	Când au văzut oamenii minunea pe care o făcuse, au început să spună: „Cu siguranță, acesta este Profetul care trebuia să vină în lume!“
43006015	Isus, știind că aveau de gând să-L facă împărat cu forța, a plecat din nou pe munte de unul singur.
43006016	Când s-a înserat, ucenicii Săi au coborât la mare,
43006017	s-au urcat într-o barcă și treceau marea, îndreptându-se spre Capernaum. Se întunecase și Isus nu venise încă la ei.
43006018	Valurile deveneau din ce în ce mai mari, în timp ce pe mare sufla un vânt puternic.
43006019	După ce făcuseră cam cinci sau șase kilometri de la țărm, ucenicii L-au zărit pe Isus mergând pe apă și apropiindu-Se de barcă. Și s-au speriat.
43006020	„Eu sunt, nu vă temeți!“, le-a zis Isus.
43006021	Atunci ei s-au bucurat să-L ia în barcă și imediat barca a ajuns la locul spre care se îndreptau.
43006022	A doua zi, mulțimea care rămăsese de partea cealaltă a mării a știut că ucenicii plecaseră singuri și că Isus nu Se urcase cu ei în barcă, fiindcă nu fusese acolo decât o singură barcă.
43006023	Însă niște bărci din Tiberiada sosiseră aproape de locul unde mâncaseră ei pâinea după ce Domnul mulțumise pentru ea.
43006024	Când au văzut mulțimile că nici Isus, nici ucenicii Lui nu erau acolo, s-au urcat în bărci și s-au dus în Capernaum să-L caute pe Isus.
43006025	Când L-au găsit de cealaltă parte a mării, L-au întrebat: „Învățătorule, când ai ajuns aici?“
43006026	Isus le-a răspuns: „Vă spun adevărul: voi nu Mă căutați pentru semnele pe care le-ați văzut, ci pentru că ați mâncat pâinea și v-ați săturat.
43006027	Nu lucrați pentru mâncarea care se alterează, ci lucrați pentru mâncarea care ține pentru viața eternă, pe care v-o va da Fiul omului! Căci Dumnezeu Tatăl Și-a pus pecetea pe El.“
43006028	„Ce să facem pentru a îndeplini lucrările lui Dumnezeu?“, L-au întrebat ei.
43006029	Isus le-a răspuns: „Aceasta este lucrarea pe care o cere Dumnezeu: să credeți în Cel pe care L-a trimis El.“
43006030	Și ei L-au întrebat: „Ce semn vei da, ca să-l vedem și să credem în Tine? Ce vei face?
43006031	Strămoșii noștri au mâncat mană în pustie, așa cum este scris în Scripturi: «Le-a dat să mănânce pâine din cer.»“
43006032	Isus le-a zis: „Vă spun adevărul: nu Moise v-a dat pâine din cer, ci Tatăl Meu vă dă pâinea adevărată din cer.
43006033	Căci Pâinea dată de Dumnezeu este cea care vine din cer și dă viață lumii.“
43006034	Ei I-au spus: „Doamne, dă-ne pâinea aceea, acum și totdeauna!“
43006035	Isus le-a zis: „Eu sunt Pâinea vieții. Cel ce vine la Mine nu va fi niciodată flămând. Cel ce crede în Mine nu va fi niciodată însetat.
43006036	Dar v-am spus că M-ați văzut și tot nu credeți.
43006037	Orice om pe care Mi-l dă Tatăl va veni la Mine și nu-l voi alunga niciodată pe cel ce vine la Mine.
43006038	Căci am coborât din cer pentru a face nu voia Mea, ci voia Celui ce M-a trimis.
43006039	Voia Celui ce M-a trimis este să nu pierd pe nici unul dintre cei pe care Mi i-a dat, ci să-i înviez în ziua de pe urmă.
43006040	Căci voia Tatălui Meu este ca oricine-L vede pe Fiul și crede în El să aibă viață eternă. Și Eu îl voi învia în ziua de pe urmă.“
43006041	Iudeii au început să cârtească împotriva Lui pentru că zisese: „Eu sunt Pâinea care a coborât din cer.“
43006042	Și spuneau: „Nu este acesta Isus, fiul lui Iosif? Nu-I cunoaștem noi tatăl și mama? Atunci cum poate să spună: «Am coborât din cer?»“
43006043	Isus le-a răspuns: „Nu mai cârtiți între voi!
43006044	Căci nimeni nu poate să vină la Mine dacă nu-l atrage Tatăl care M-a trimis. Și Eu îl voi învia în ziua de pe urmă.
43006045	Este scris în profeți: «Toți vor fi învățați de Dumnezeu.» Oricine ascultă de Tatăl și învață de la El vine la Mine.
43006046	(Nu că L-ar fi văzut cineva pe Tatăl, în afară de Acela care este de la Tatăl. El L-a văzut pe Tatăl.)
43006047	Vă spun adevărul: cine crede în Mine are viață eternă.
43006048	Eu sunt Pâinea care dă viață.
43006049	Strămoșii voștri au mâncat mană în pustie și totuși au murit.
43006050	Însă, dacă cineva mănâncă această Pâine care coboară din cer nu va muri.
43006051	Eu sunt Pâinea vie care a coborât din cer. Dacă cineva mănâncă din această Pâine, va trăi etern. Pâinea pe care o voi da este trupul Meu, pe care-l voi da pentru ca lumea să trăiască.“
43006052	Atunci iudeii au început să se certe între ei, zicând: „Cum poate să ne dea El trupul Lui să-l mâncăm?“
43006053	Isus le-a zis: „Vă spun adevărul: dacă nu mâncați trupul Fiului omului și dacă nu-I beți sângele, nu veți avea viață în voi.
43006054	Acela care mănâncă trupul Meu și bea sângele Meu are viață eternă, și Eu îl voi învia în ziua de pe urmă.
43006055	Căci trupul Meu este mâncare adevărată și sângele Meu este băutură adevărată.
43006056	Acela care mănâncă trupul Meu și bea sângele Meu rămâne în Mine și Eu rămân în el.
43006057	După cum Tatăl, care este viu, M-a trimis și Eu trăiesc datorită Tatălui, tot așa și cel ce Mă mănâncă pe Mine va trăi datorită Mie.
43006058	Aceasta este Pâinea coborâtă din cer. Spre deosebire de strămoșii noștri, care au mâncat mană și au murit, cel ce mănâncă această Pâine va trăi etern.“
43006059	Isus a spus aceste lucruri pe când îi învăța pe oameni în sinagoga din Capernaum.
43006060	Când au auzit aceste lucruri, mulți dintre ucenicii Săi au zis: „Această învățătură este greu de primit. Cine poate s-o accepte?“
43006061	Isus știa, fără să I se spună, că ucenicii cârteau împotriva acestui lucru. Așa că le-a zis: „Vă simțiți cumva ofensați de învățătura Mea?
43006062	Dar dacă L-ați vedea pe Fiul omului urcându-Se unde era mai înainte?
43006063	Duhul este Cel ce dă viață. Trupul nu este de folos. Cuvintele pe care vi le-am spus sunt Duh și dau viață, dar sunt printre voi unii care nu cred.“
43006064	(Căci Isus știa de la început care erau cei ce nu credeau și îl știa pe cel ce avea să-L trădeze.) A continuat zicând:
43006065	„De aceea v-am spus că nimeni nu poate veni la Mine, dacă nu-i este dat de Tatăl Meu.“
43006066	De aceea, mulți din ucenicii Lui s-au întors și nu L-au mai urmat.
43006067	Apoi, Isus le-a zis celor doisprezece: „Voi nu vreți să plecați?“
43006068	Simon Petru I-a răspuns: „Doamne, la cine să ne ducem? Tu ai cuvinte ce dau viață eternă
43006069	și noi credem și știm că Tu ești Sfântul lui Dumnezeu.“
43006070	Isus le-a răspuns: „Nu v-am ales Eu pe voi, cei doisprezece? Și cu toate acestea, unul dintre voi este un drac!“
43006071	(Vorbea despre Iuda, fiul lui Simon Iscarioteanul, căci el urma să-L trădeze, cu toate că era unul dintre cei doisprezece.)
43007001	După aceste întâmplări, Isus străbătea Galileea și nu vroia să treacă prin Iudeea, căci iudeii căutau să-L omoare.
43007002	Sărbătoarea iudaică a Corturilor se apropia.
43007003	Așa că frații lui Isus I-au spus: „Pleacă din acest loc și du-Te în Iudeea, pentru ca și ucenicii Tăi să vadă lucrările pe care le faci.
43007004	Dacă cineva încearcă să fie cunoscut în public, atunci nu trebuie să facă nimic pe ascuns. Și dacă faci aceste lucruri, arată-Te lumii!“
43007005	(Nici frații Săi nu credeau în El.)
43007006	Isus le-a spus: „Nu Mi-a sosit încă timpul, dar pentru voi orice timp este bun.
43007007	Lumea nu vă poate urî pe voi, dar Mă urăște pe Mine pentru că îi tot spun că lucrările ei sunt rele.
43007008	Duceți-vă la sărbătoare! Eu nu vin pentru că nu a sosit încă vremea potrivită.“
43007009	După ce a spus aceste lucruri, El a rămas în Galileea.
43007010	După ce s-au dus la sărbătoare frații Lui, S-a dus și El, dar nu pe față, ci pe ascuns.
43007011	Și iudeii Îl căutau la sărbătoare, zicând: „Unde este omul acela?“
43007012	Se vorbea mult în mulțime despre Isus. Unii ziceau: „Este un om bun“, dar alții spuneau: „Nu, căci înșală oamenii.“
43007013	Totuși, de teama conducătorilor iudei, nimeni nu vorbea pe față despre El.
43007014	Când sărbătoarea era pe la jumătate, Isus S-a dus în Templu și a început să-i învețe pe oameni.
43007015	Iudeii erau uimiți și ziceau: „Cum de știe atâtea lucruri fără să fi făcut școală?“
43007016	Isus le-a răspuns: „Ce îi învăț Eu pe oameni nu vine de la Mine, ci de la Cel ce M-a trimis.
43007017	Și dacă cineva dorește să facă voia Lui, atunci va ști dacă învățătura Mea vine de la Dumnezeu sau vine de la Mine Însumi.
43007018	Cine vorbește de la el însuși caută laudă pentru sine. Dar cine caută să aducă laudă Celui ce L-a trimis, Acela este adevărat și în El nu este nimic fals.
43007019	Nu v-a dat Moise Legea? Dar nici unul dintre voi nu ascultă de Lege. De ce căutați să Mă omorâți?“
43007020	Iar mulțimea a răspuns: „Ai un demon în Tine! Cine caută să Te omoare?“
43007021	Isus le-a răspuns: „O minune am făcut și sunteți toți mirați din cauza aceasta.
43007022	Moise v-a dat legea circumciziei (nu că venea de la el, ci de la strămoși), și voi faceți circumcizie unui copil în ziua de sabat.
43007023	De vreme ce un om poate fi circumcis și în ziua de sabat, fără să se încalce Legea lui Moise, voi de ce vă mâniați pe Mine pentru că am vindecat un om într-o zi de sabat?
43007024	Nu mai judecați după aparențe, ci judecați după ceea ce este cu adevărat drept.“
43007025	Unii dintre cei ce locuiau în Ierusalim au spus: „Nu este acesta omul pe care caută ei să-L omoare?
43007026	Iată că El vorbește în public și ei nu-I spun nimic. Oare sunt convinși conducătorii preoților că El este Cristosul?
43007027	Dar noi știm de unde vine acest om, însă când va veni Cristos nimeni nu va ști de unde vine.“
43007028	Pe când Îi învăța Isus pe oameni în Templu, a ridicat glasul și a zis: „Mă cunoașteți și știți de unde vin, dar Eu nu am venit în Numele Meu. Însă Cel ce M-a trimis este adevărat. Voi nu-L cunoașteți.
43007029	Eu însă Îl cunosc, pentru că vin de la El și El M-a trimis.“
43007030	Apoi au încercat să-L prindă, dar nu au pus mâna pe El pentru că nu-I sosise încă timpul. Mulți oameni din mulțime au crezut în El.
43007031	Ei au zis: „Când va veni Cristos, va face mai multe minuni decât a făcut acest om?“
43007032	Fariseii au auzit ce spuneau oamenii, în șoaptă, despre Isus. Așa că ei, împreună cu conducătorii preoților, au trimis gărzi să-L prindă pe Isus. El a zis:
43007033	„Voi mai fi cu voi puțin timp și apoi Mă voi întoarce la Cel ce M-a trimis.
43007034	Mă veți căuta și nu Mă veți găsi, căci nu puteți veni unde voi fi Eu.“
43007035	Iudeii spuneau între ei: „Unde vrea El să meargă, de nu-L vom putea găsi? Doar nu Se va duce la iudeii împrăștiați printre greci, să-i învețe pe greci?
43007036	Ce înseamnă aceste cuvinte pe care le-a spus: «Mă veți căuta și nu Mă veți găsi» și: «Unde voi fi Eu, voi nu puteți veni»?“
43007037	În ultima și cea mai importantă zi a sărbătorii, Isus S-a ridicat și a strigat: „Dacă este cineva însetat, să vină la Mine și să bea!
43007038	Căci, după cum spune Scriptura, celui ce crede în Mine îi vor izvorî din inimă râuri de apă vie.“
43007039	Isus spunea acestea despre Duhul pe care-L vor primi cei ce vor crede în El. Duhul nu fusese încă dat pentru că Isus nu fusese încă înălțat în slavă.
43007040	Când au auzit aceste cuvinte, unii au început să spună: „Cu adevărat acesta este Profetul!“
43007041	Alții spuneau: „Acesta este Cristosul!“, iar alții ziceau: „Cu siguranță, Cristosul nu vine din Galileea!
43007042	Nu spune Scriptura că Cristosul va fi unul dintre urmașii lui David și va veni din Betleem, cetatea în care a locuit David?“
43007043	Astfel mulțimea era împărțită din cauza Lui.
43007044	Unii doreau să-L aresteze, dar nimeni nu a încercat să-L prindă.
43007045	Când gărzile s-au întors la conducătorii preoților și la farisei, aceștia i-au întrebat: „De ce nu L-ați adus?“
43007046	Gărzile au răspuns: „Nimeni nu a vorbit vreodată ca omul acesta!“
43007047	Fariseii le-au zis: „Nu cumva ați fost înșelați și voi?
43007048	Nici unul dintre conducătorii noștri sau dintre farisei nu a crezut în El, nu-i așa?
43007049	Însă acești oameni, care nu cunosc Legea, sunt sub blestemul lui Dumnezeu!“
43007050	Nicodim (cel care Îl vizitase mai înainte pe Isus), fiind unul dintre ei, le-a spus:
43007051	„Oare condamnă Legea noastră un om înainte să-l fi auzit și să fi aflat ce a făcut?“
43007052	Ei i-au răspuns: „Și tu ești din Galileea, nu-i așa? Citește Scripturile și vei vedea că nici un profet nu vine din Galileea.“
43007053	Apoi s-au dus toți la casele lor.
43008001	Isus s-a dus la Muntele Măslinilor.
43008002	Dis-de-dimineață El S-a întors la Templu. Toți oamenii au venit la Isus, care S-a așezat jos și a început să-i învețe.
43008003	Învățătorii Legii și fariseii au adus o femeie prinsă în timp ce comitea adulter. Au pus-o în fața lor
43008004	și I-au zis: „Învățătorule, această femeie a fost prinsă chiar în timp ce comitea adulter.
43008005	Moise ne-a poruncit în Lege să ucidem cu pietre o astfel de femeie. Tu ce spui?“
43008006	(Îi spuneau aceste lucruri ca să-L pună la încercare și să-L poată acuza de ceva.) Dar Isus S-a aplecat și a început să scrie cu degetul pe pământ.
43008007	Și pentru că ei Îl tot întrebau, S-a ridicat și le-a spus: „Acela dintre voi care nu a păcătuit niciodată să arunce primul piatra.“
43008008	Apoi S-a aplecat din nou și a scris cu degetul pe pământ.
43008009	Când au auzit ei acestea, au plecat unul câte unul, începând cu cei mai bătrâni, astfel că Isus a rămas singur cu femeia, care stătea acolo.
43008010	Isus S-a ridicat și i-a spus: „Femeie, unde sunt toți acuzatorii tăi? Nu te-a condamnat nici unul?“
43008011	Ea I-a răspuns: „Nici unul, Doamne!“ „Nici Eu nu te condamn. Du-te și de acum încolo să nu mai păcătuiești!“, i-a spus Isus.
43008012	Apoi Isus le-a vorbit din nou: „Eu sunt Lumina lumii. Cel ce Mă urmează nu va umbla niciodată în întuneric, ci va avea lumina dătătoare de viață.“
43008013	Fariseii I-au zis: „Tu depui mărturie despre Tine Însuți. Deci mărturia Ta nu este întemeiată.“
43008014	Isus le-a răspuns: „Chiar dacă depun mărturie despre Mine Însumi, mărturia Mea tot este întemeiată, pentru că știu de unde vin și unde Mă duc. Însă voi nu știți de unde vin sau unde Mă duc.
43008015	Voi judecați cu o judecată omenească. Eu nu judec pe nimeni.
43008016	Iar dacă judec, judecata Mea este întemeiată, căci atunci când judec, nu sunt singur, ci Tatăl, care M-a trimis, este cu Mine.
43008017	Căci este scris în Legea voastră că mărturia a doi oameni este valabilă.
43008018	Eu depun mărturie despre Mine Însumi și despre Mine depune mărturie și Tatăl, care M-a trimis.“
43008019	Apoi, ei L-au întrebat: „Unde este Tatăl Tău?“ „Nu Mă cunoașteți nici pe Mine, nici pe Tatăl Meu. Dacă M-ați cunoaște pe Mine, L-ați cunoaște și pe Tatăl Meu“, le-a răspuns Isus.
43008020	Spunea aceste cuvinte pe când era în Templu, lângă cutia pentru daruri și îi învăța pe oameni. Nimeni nu L-a arestat pentru că nu-I sosise încă timpul.
43008021	Și le-a spus încă o dată: „Eu Mă duc și voi Mă veți căuta, dar veți muri în păcatul vostru. Nu puteți veni unde Mă duc Eu.“
43008022	Așa că iudeii au zis: „Are de gând cumva să Se omoare? Pentru că zice: «Unde Mă duc Eu, voi nu puteți veni!»“
43008023	El le-a spus: „Voi sunteți de aici, de jos, iar Eu sunt de sus. Voi aparțineți acestei lumi. Eu nu aparțin lumii.
43008024	V-am spus că veți muri în păcatele voastre. Dacă nu veți crede că Eu sunt, veți muri în păcatele voastre.“
43008025	Ei L-au întrebat: „Cine ești Tu?“ Isus le-a zis: „Sunt ceea ce de la început v-am spus că sunt.
43008026	Am multe lucruri de spus și de judecat despre voi, dar Cel ce M-a trimis este adevărat și Eu spun lumii ce am auzit de la El.“
43008027	(Ei nu știau că le vorbește despre Tatăl.)
43008028	Și Isus le-a spus: „Când Îl veți înălța pe Fiul omului, atunci veți ști că Eu sunt. Nu fac nimic de unul singur, ci orice spun este așa cum M-a învățat Tatăl,
43008029	iar Cel ce M-a trimis este cu Mine. Nu M-a lăsat singur pentru că întotdeauna fac ce-I este Lui pe plac.“
43008030	Pe când spunea aceste lucruri, mulți au crezut în El.
43008031	Isus a început să le spună iudeilor care crezuseră în El: „Dacă voi continuați să ascultați de învățătura Mea, sunteți cu adevărat ucenicii Mei.
43008032	Veți cunoaște adevărul și adevărul vă va elibera.“
43008033	„Noi suntem urmașii lui Avraam și n-am fost niciodată sclavii nimănui! Și atunci de ce spui: «Veți fi liberi»?“, I-au răspuns ei.
43008034	Isus le-a zis: „Vă spun adevărul: oricine persistă în păcat este un sclav al păcatului.
43008035	Sclavul nu rămâne pentru totdeauna într-o familie. Însă fiul rămâne pentru totdeauna.
43008036	Și dacă Fiul vă eliberează, veți fi liberi cu adevărat. Știu că sunteți urmașii lui Avraam,
43008037	însă voi încercați să Mă omorâți pentru că nu vreți să primiți învățătura Mea.
43008038	Eu spun ce am văzut de la Tatăl Meu și voi faceți așa cum ați auzit de la tatăl vostru.“
43008039	„Avraam este tatăl nostru!“, I-au răspuns ei. Și Isus le-a zis: „Dacă ați fi copiii lui Avraam, ați face lucrurile pe care le-a făcut Avraam.
43008040	Dar acum încercați să Mă omorâți pe Mine, omul care v-a spus adevărul auzit de la Dumnezeu. Avraam nu a făcut așa ceva.
43008041	Voi faceți lucrurile pe care le face tatăl vostru.“ „Noi nu suntem copii nelegitimi! Avem un Tată: pe Dumnezeu!“, I-au răspuns ei.
43008042	Și Isus le-a răspuns: „Dacă ar fi Dumnezeu Tatăl vostru, M-ați iubi, căci Eu vin de la Dumnezeu și acum sunt aici. Nu am venit fiindcă așa am decis Eu, ci El M-a trimis.
43008043	De ce nu înțelegeți ce vă spun? Pentru că nu puteți înțelege învățătura Mea.
43008044	Tatăl vostru este Diavolul și vreți să urmați dorințele tatălui vostru. El a fost un ucigaș de la început și nu a stat de partea adevărului pentru că în el nu este adevăr. Când spune o minciună, aceasta îi vine de la sine. Căci este mincinos și este tatăl minciunii.
43008045	Dar pentru că Eu spun adevărul, voi nu Mă veți crede.
43008046	Care dintre voi poate dovedi că sunt vinovat de păcat? Și dacă vă spun adevărul, de ce nu Mă credeți?
43008047	Cine este de la Dumnezeu ascultă cuvintele lui Dumnezeu. Voi de aceea nu ascultați: pentru că nu sunteți de la Dumnezeu.“
43008048	„Nu avem noi dreptate când spunem că ești samaritean și că ai un demon în Tine?“, I-au răspuns iudeii.
43008049	Isus le-a zis: „Nu am un demon în Mine, ci Îl onorez pe Tatăl Meu, însă voi nu Mă onorați pe Mine.
43008050	Nu caut slavă pentru Mine însumi; dar este Unul care o caută și El este și Judecătorul.
43008051	Vă spun adevărul: oricine ascultă de învățătura Mea nu va muri niciodată.“
43008052	Și iudeii I-au zis: „Acum suntem siguri că ai un demon în Tine. Avraam și profeții au murit și Tu spui: «Dacă cineva ascultă de învățătura Mea, nu va cunoaște niciodată moartea.»
43008053	Doar nu ești Tu mai mare decât tatăl nostru, Avraam, care a murit? Și profeții au murit. Dar Tu cine Te crezi?“
43008054	Isus le-a răspuns: „Dacă Mă slăvesc pe Mine Însumi, slava Mea nu înseamnă nimic. Cel ce Mă slăvește este Tatăl Meu, pe care voi Îl numiți Dumnezeul vostru,
43008055	și pe care nu L-ați cunoscut niciodată, însă Eu Îl cunosc. Dacă aș spune că nu-L cunosc, aș fi un mincinos ca voi. Însă Eu Îl cunosc și împlinesc Cuvântul Său.
43008056	Tatăl vostru Avraam a tresăltat de bucurie la gândul că va vedea ziua venirii Mele. A văzut-o și s-a bucurat.“
43008057	Dar iudeii I-au spus: „Nu ai nici măcar cincizeci de ani și l-ai văzut pe Avraam?“
43008058	Isus le-a zis: „Vă spun adevărul: înainte de a fi Avraam, Eu sunt.“
43008059	Atunci au ridicat pietre de jos ca să arunce în El. Dar Isus S-a ascuns și a plecat din zona Templului.
43009001	Pe când mergea, Isus a văzut un om orb din naștere.
43009002	Ucenicii Săi L-au întrebat: „Învățătorule, cine a păcătuit de s-a născut orb acest om: el sau părinții lui?“
43009003	Isus le-a spus: „Nici el, nici părinții lui nu au păcătuit, ci s-a născut așa pentru ca să se arate în el puterea lui Dumnezeu.
43009004	Trebuie să fac lucrările Celui ce M-a trimis cât mai este încă ziuă. Pentru că atunci când vine noaptea, nimeni nu poate lucra.
43009005	Cât timp sunt în lume, Eu sunt Lumina lumii.“
43009006	După ce a spus aceste cuvinte, a scuipat pe pământ și a făcut noroi din scuipat și i l-a întins pe ochi.
43009007	Apoi i-a zis: „Du-te și spală-te în bazinul Siloamului (care tradus înseamnă «trimis»)!“ Așa că omul s-a dus, s-a spălat și s-a întors văzând.
43009008	Vecinii și cei care se obișnuiseră să-l vadă cerșind au spus: „Nu este acesta omul care stătea și cerșea?“
43009009	„El este!“, au spus unii. Însă alții ziceau: „Nu este el, doar seamănă cu acela.“ Dar el a zis: „Eu sunt acela.“
43009010	„Cum de ți-ai căpătat vederea?“, l-au întrebat ei.
43009011	El le-a zis: „Omul numit Isus a făcut noroi și mi l-a întins pe ochi, apoi mi-a zis: «Du-te la Siloam și spală-te!» Așa că m-am dus și m-am spălat și mi-am căpătat vederea.“
43009012	„Unde este omul acela?“, l-au întrebat ei. „Nu știu“, le-a răspuns el.
43009013	Apoi l-au dus la farisei pe omul care fusese orb.
43009014	(Ziua în care făcuse Isus noroi și îi deschisese ochii era o zi de sabat.)
43009015	Și fariseii au început încă o dată să-l întrebe cum și-a căpătat vederea. El le-a zis: „Mi-a pus noroi pe ochi, m-am spălat și acum pot să văd.“
43009016	Unii dintre farisei au început să zică: „Acest om nu este de la Dumnezeu, pentru că nu ține sabatul.“ Alții spuneau: „Cum poate un om păcătos să facă astfel de minuni?“ Și nu erau de acord unii cu alții.
43009017	Apoi i-au zis încă o dată orbului: „Ce spui despre El, acum că ți-a dat vederea?“ „E un profet“, a zis omul.
43009018	Iudeii n-au crezut că omul fusese orb și că-și căpătase vederea, până nu i-au chemat pe părinții celui ce-și căpătase vederea.
43009019	Și i-au întrebat: „Este acesta fiul vostru, despre care ziceți că s-a născut orb? Atunci cum de poate vedea acum?“
43009020	Părinții lui le-au răspuns: „Știm că este fiul nostru și că s-a născut orb.
43009021	Dar nu știm cum de poate acum să vadă și nici nu știm cine i-a deschis ochii. Întrebați-l pe el! Este destul de mare și poate să vorbească în numele său.“
43009022	(Părinții lui au vorbit așa pentru că le era frică de conducătorii iudeilor. Aceștia horărâseră deja ca oricine va mărturisi că Isus este Cristosul să fie dat afară din sinagogă. De aceea au zis părinții lui:
43009023	„E destul de mare. Întrebați-l pe el!“)
43009024	L-au chemat pentru a doua oară pe cel ce fusese orb și i-au zis: „Spune adevărul în fața lui Dumnezeu! Știm că acest om este un păcătos.“
43009025	„Eu nu știu dacă este sau nu păcătos. Știu doar un lucru: că am fost orb și acum văd!“, le-a răspuns el.
43009026	Ei l-au întrebat: „Ce ți-a făcut? Cum ți-a dat vederea?“
43009027	El le-a răspuns: „V-am mai zis, dar nu m-ați ascultat! De ce vreți să auziți încă o dată? Vreți să deveniți și voi ucenicii Lui?“
43009028	Ei l-au insultat și i-au zis: „Tu ești ucenicul Lui, însă noi suntem ucenicii lui Moise.
43009029	Știm că Dumnezeu i-a vorbit lui Moise, dar nu știm de unde vine acest om.“
43009030	Omul le-a răspuns: „Ciudat lucru că voi nu știți de unde vine, și totuși El mi-a deschis ochii!
43009031	Știm că Dumnezeu nu-i ascultă pe păcătoși, ci îl ascultă pe acela care-I este credincios și face voia Lui.
43009032	Nu s-a mai auzit niciodată ca cineva să fi dat vedere unui orb din naștere.
43009033	Dacă acest om nu ar fi de la Dumnezeu, nu ar putea să facă nimic.“
43009034	„Te-ai născut plin de păcat și vrei să ne înveți pe noi?“, i-au spus ei. Și l-au scos afară din sinagogă.
43009035	Isus a auzit că l-au scos afară din sinagogă, așa că l-a căutat și i-a spus: „Crezi în Fiul omului?“
43009036	Omul I-a răspuns: „Cine este acela, Doamne, ca să cred în El?“
43009037	„L-ai văzut deja și este Cel cu care vorbești acum“, i-a spus Isus.
43009038	Omul I-a zis: „Doamne, cred!“, după care a îngenuncheat și I s-a închinat.
43009039	Isus a zis: „Am venit în această lume să judec pentru ca cei care nu văd, să vadă și cei care văd, să nu vadă.“
43009040	Câțiva dintre fariseii care erau cu El au auzit acestea și I-au spus: „Doar nu suntem și noi orbi!“
43009041	Isus le-a răspuns: „Dacă ați fi orbi, nu ați fi vinovați de păcat, însă acum voi ziceți: «Vedem!», așa că rămâneți vinovați.“
43010001	„Vă spun adevărul: cine nu intră în staulul oilor pe poartă, ci urcă și intră pe o altă cale este un hoț și un tâlhar.
43010002	Însă cel ce intră pe poartă este păstorul turmei.
43010003	Paznicul îi deschide poarta, iar oile ascultă de glasul lui. El își cheamă oile pe nume și le scoate afară.
43010004	După ce le-a scos pe toate afară, o ia înaintea lor și oile îl urmează, pentru că îi cunosc glasul.
43010005	Dar nu vor urma niciodată pe un străin, ci vor fugi de el, pentru că nu îi cunosc glasul.“
43010006	Isus le-a spus această pildă, însă ei nu au înțeles despre ce le vorbise.
43010007	Isus a zis din nou: „Vă spun adevărul: Eu sunt Poarta oilor.
43010008	Toți cei care au venit înainte de Mine sunt hoți și tâlhari, însă oile nu i-au ascultat.
43010009	Eu sunt Poarta. Oricine intră prin Mine va fi salvat, va intra, va ieși și va găsi pășune.
43010010	Hoțul vine numai pentru a fura, a omorî și a distruge. Eu am venit ca oamenii să aibă viață și s-o aibă din abundență.
43010011	Eu sunt Păstorul cel bun. Păstorul cel bun își dă viața pentru oile sale.
43010012	Omul plătit, de vreme ce nu este păstor și oile nu sunt ale sale, când vede lupul venind, lasă oile și fuge. Lupul le atacă și le împrăștie.
43010013	Cel plătit fuge pentru că nu îi pasă de oi.
43010014	Eu sunt Păstorul cel bun. Eu Îmi cunosc oile și oile Mele Mă cunosc pe Mine,
43010015	așa cum Tatăl Mă cunoaște pe Mine și Eu Îl cunosc pe Tatăl, și-Mi dau viața pentru oi.
43010016	Mai am și alte oi care nu sunt din această turmă și pe care trebuie să le aduc. Ele Îmi vor asculta glasul și vor deveni o turmă cu un singur păstor.
43010017	De aceea Mă iubește Tatăl: pentru că Îmi dau viața, ca să o iau din nou.
43010018	Nimeni nu Mi-o ia, ci Mi-o dau de bunăvoie. Am dreptul să Mi-o dau și am dreptul să o iau înapoi. Am primit această poruncă de la Tatăl Meu!“
43010019	Și iar s-a iscat o neînțelegere între iudei din pricina acestor cuvinte.
43010020	Mulți ziceau: „Are un demon în El și a înnebunit. De ce-L ascultați?“
43010021	Alții spuneau: „Acestea nu sunt cuvintele unui om ce are demon în el. Ar putea un demon să deschidă ochii orbilor?“
43010022	Era iarnă. În Ierusalim era sărbătoarea Dedicării.
43010023	Isus era în zona Templului, în Pridvorul lui Solomon.
43010024	Iudeii L-au înconjurat și I-au zis: „Până când ne vei ține sufletele încordate? Dacă Tu ești Cristosul, spune-ne-o deschis!“
43010025	Isus le-a zis: „V-am spus și nu ați crezut. Lucrările pe care le fac în Numele Tatălui Meu vorbesc pentru Mine.
43010026	Însă voi nu Mă credeți pentru că nu sunteți din oile turmei Mele.
43010027	Oile Mele ascultă glasul Meu. Eu le cunosc și ele Mă urmează.
43010028	Le-am dat viață eternă și nu vor pieri niciodată. Și nimeni nu le va putea smulge din mâna Mea.
43010029	Tatăl Meu, care Mi le-a dat, este mai mare decât toți și nimeni nu le poate smulge din mâna Tatălui Meu.
43010030	Eu și Tatăl una suntem.“
43010031	Atunci iudeii au ridicat iarăși pietre ca să-L ucidă.
43010032	„V-am arătat multe lucrări bune de la Tatăl. Pentru care din aceste lucrări încercați să Mă ucideți?“, le-a spus Isus.
43010033	Ei I-au zis: „Nu încercăm să Te ucidem pentru o lucrare bună, ci pentru blasfemia la adresa lui Dumnezeu și pentru că vrei să Te faci Dumnezeu, Tu, care nu ești decât un om.“
43010034	Isus le-a răspuns: „Nu este scris în Legea voastră: «Eu am zis că sunteți dumnezei»?
43010035	Dacă Scriptura îi numește «dumnezei» pe cei la care a venit Cuvântul lui Dumnezeu (și Scriptura nu poate fi desființată),
43010036	atunci de ce Mă acuzați de blasfemie pe Mine, Cel pe care Tatăl L-a sfințit și L-a trimis în lume, pentru că am zis: «Eu sunt Fiul lui Dumnezeu»?
43010037	Dacă nu fac lucrările Tatălui Meu, să nu Mă credeți.
43010038	Dar dacă le fac, chiar dacă nu Mă credeți pe Mine, credeți lucrările Mele, ca să înțelegeți și să cunoașteți că Tatăl este în Mine și că Eu sunt în Tatăl.“
43010039	Atunci ei au încercat din nou să-L prindă, dar le-a scăpat printre degete.
43010040	Isus S-a dus iarăși dincolo de Iordan, la locul unde botezase Ioan înainte și a stat acolo.
43010041	Mulți oameni au venit la El și au început să spună: „Ioan nu a făcut nici o minune, însă tot ce a spus el despre acest om era adevărat!“
43010042	Și mulți oameni au crezut în El acolo.
43011001	Era acolo un om bolnav, pe nume Lazăr, care trăia în Betania, cetatea în care locuiau Maria și sora ei, Marta.
43011002	(Maria era femeia care-L unsese pe Domnul cu parfum și-I uscase picioarele cu părul ei.) Fratele ei, Lazăr, era bolnav.
43011003	Surorile I-au trimis vorbă lui Isus, spunând: „Doamne, cel pe care îl iubești este bolnav.“
43011004	Când a auzit Isus, a spus: „Această boală nu duce la moarte, ci este spre slava lui Dumnezeu, pentru ca prin ea să I se aducă slavă Fiului lui Dumnezeu.“
43011005	Isus îi iubea pe Marta, pe sora ei și pe Lazăr.
43011006	Însă, când a auzit că Lazăr este bolnav, a mai stat două zile în locul unde era.
43011007	După aceea, le-a spus ucenicilor: „Haideți să ne întoarcem în Iudeea!“
43011008	„Învățătorule, iudeii au încercat de curând să Te ucidă și Tu mergi din nou acolo?“, I-au spus ucenicii.
43011009	Isus a răspuns: „Nu sunt douăsprezece ore de lumină pe zi? Dacă un om merge în timpul zilei, nu se împiedică pentru că vede lumina acestei lumi.
43011010	Însă, dacă cineva merge noaptea, se împiedică pentru că nu are lumină să vadă.“
43011011	După aceste cuvinte, le-a spus: „Prietenul nostru Lazăr a adormit, dar Eu Mă voi duce și îl voi trezi.“
43011012	„Doamne, dacă doarme, se va face bine“, I-au zis ucenicii.
43011013	Isus vorbise despre moartea lui Lazăr, dar ei au crezut că vorbește despre somnul obișnuit.
43011014	Atunci Isus le-a spus deschis: „Lazăr a murit.
43011015	Și pentru voi Mă bucur că nu am fost acolo, ca să credeți. Dar să mergem la el!“
43011016	Atunci Toma (numit și „Geamănul“) le-a zis celorlalți ucenici: „Haideți să mergem și noi, ca să murim împreună cu El!“
43011017	Isus a plecat spre Betania și când a ajuns a aflat că Lazăr era în mormânt de patru zile.
43011018	Betania era aproape de Ierusalim, cam la trei kilometri depărtare,
43011019	așa că mulți iudei veniseră să le viziteze pe Marta și pe Maria și să le mângâie pentru pierderea fratelui lor.
43011020	Când a auzit Marta că vine Isus, s-a dus să-L întâmpine, însă Maria a rămas acasă.
43011021	„Doamne, dacă ai fi fost aici, fratele meu nu ar fi murit!“, I-a spus Marta lui Isus.
43011022	„Însă chiar și acum știu că orice Îi vei cere lui Dumnezeu, El îți va da.“
43011023	Isus i-a zis: „Fratele tău va învia.“
43011024	„Știu că va învia“, a spus Marta, „la vremea învierii, în ziua de pe urmă.“
43011025	Isus i-a zis: „Eu sunt Învierea și Viața. Cel ce crede în Mine va trăi.
43011026	Și oricine trăiește și crede în Mine nu va muri niciodată. Crezi aceasta?“
43011027	Ea I-a zis: „Da, Doamne! Cred că Tu ești Mesia, Fiul lui Dumnezeu, care a venit în lume!“
43011028	Și după ce a spus Isus aceste lucruri, Marta a plecat, a chemat-o deoparte pe sora ei, Maria, și i-a zis: „Învățătorul este aici și te cheamă.“
43011029	Auzind acestea, ea s-a ridicat repede și s-a dus la El.
43011030	(Isus nu intrase încă în sat; era tot în locul unde-L întâmpinase Marta.)
43011031	Iudeii care erau cu ea în casă și o consolau, când au văzut-o pe Maria ridicându-se repede și plecând, au venit după ea crezând că se duce să plângă la mormânt.
43011032	Când Maria a ajuns unde era Isus și L-a văzut, a căzut la picioarele Lui și I-a zis: „Doamne, dacă ai fi fost aici, fratele meu nu ar fi murit.“
43011033	Isus, văzându-i plângând, pe ea și pe iudeii care erau cu ea, a fost profund tulburat și adânc mișcat în duhul Său,
43011034	și a zis: „Unde l-ați pus?“ „Doamne, vino și vezi!“, I-au răspuns ei.
43011035	Isus plângea.
43011036	„Iată cât de mult l-a iubit pe Lazăr!“, ziceau iudeii.
43011037	Dar unii dintre ei spuneau: „Acest om, care a deschis ochii orbului, nu putea să împiedice moartea lui Lazăr?“
43011038	Isus a fost din nou mișcat adânc în Sine și S-a dus la mormânt. Era o peșteră și avea o piatră așezată la intrare.
43011039	„Dați piatra la o parte!“, a zis Isus. Iar sora mortului, Marta, I-a zis: „Doamne, miroase deja urât, pentru că este acolo de patru zile.“
43011040	Isus i-a spus: „Nu ți-am zis Eu că dacă vei crede vei vedea slava lui Dumnezeu?“
43011041	Așa că au dat piatra la o parte, iar Isus Și-a ridicat privirea și a zis: „Tată, Îți mulțumesc că M-ai ascultat.
43011042	Știu că întotdeauna Mă asculți, însă vorbesc astfel pentru ca mulțimea care stă împrejur să creadă că Tu M-ai trimis.“
43011043	După ce a spus acestea, a strigat: „Lazăre, vino afară!“
43011044	Mortul a ieșit afară cu mâinile și picioarele legate în fâșii de pânză. Fața îi era înfășurată cu o pânză. Și Isus le-a zis: „Dezlegați-l și lăsați-l să meargă!“
43011045	Mulți dintre iudeii care veniseră la Maria și care văzuseră ce făcuse Isus au crezut în El.
43011046	Însă unii dintre ei s-au dus la farisei și le-au spus ce făcuse Isus.
43011047	Marele preot și fariseii au convocat Sinedriul și au zis: „Ce să facem? Acest om face multe minuni!
43011048	Dacă-L lăsăm să continue așa, toți vor crede în El. Iar romanii vor veni și vor distruge și Templul, și poporul nostru.“
43011049	Însă unul dintre ei, Caiafa, care era mare preot în acel an, le-a zis: „Nimic nu știți.
43011050	Și nici nu înțelegeți că este în folosul vostru să moară un singur om pentru mulți oameni, decât să fie distrus tot poporul!“
43011051	Dar lucrul acesta nu l-a spus de la el însuși, ci fiindcă era mare preot în acel an, a profețit că Isus va muri pentru popor,
43011052	și nu doar pentru poporul iudeu, ci și ca să-i adune într-unul singur pe toți copiii lui Dumnezeu, care fuseseră împrăștiați.
43011053	Din ziua aceea, ei au complotat să-L omoare.
43011054	Așa că Isus nu a mai mers pe față printre iudei, ci a plecat și S-a dus într-o localitate de lângă pustie, în cetatea numită Efraim. Și a stat acolo cu ucenicii Săi.
43011055	Paștele evreiesc se apropia și mulți veneau de la țară la Ierusalim, înainte de Paște, să se pregătească prin spălări rituale pentru sărbătoare.
43011056	Îl căutau pe Isus și, stând în Templu, au început să se întrebe unii pe alții: „Ce credeți? Că nu va veni la sărbătoare?“
43011057	Marele preot și fariseii porunciseră că, dacă va ști cineva unde Se află Isus, să-i anunțe, ca să-L aresteze.
43012001	Cu șase zile înainte de Paște, Isus S-a dus în Betania, unde locuia Lazăr, cel pe care-l înviase din morți.
43012002	Acolo I-au pregătit cina și Marta a servit la masă. Lazăr era unul dintre cei care mâncau cu El.
43012003	Apoi, Maria a luat jumătate de litru dintr-un parfum foarte scump, făcut din nard curat. L-a turnat pe picioarele lui Isus și I-a uscat picioarele cu părul ei. Casa era plină cu miros de parfum.
43012004	Unul dintre ucenicii Lui, Iuda Iscarioteanul, care urma să-L trădeze, a zis:
43012005	„De ce n-a fost vândut acest parfum pe trei sute de monede de argint care să fie date săracilor?“
43012006	(Spunea lucrul acesta nu pentru că îl interesau săracii, ci pentru că era un hoț și de vreme ce el ținea punga cu bani, lua din ce se punea în ea.)
43012007	Isus a zis: „Las-o în pace! Căci ea l-a păstrat pentru ziua aceasta - ziua pregătirii pentru înmormântarea Mea.
43012008	Pe săraci îi veți avea întotdeauna cu voi, însă pe Mine nu Mă veți avea întotdeauna.“
43012009	O mare mulțime de iudei, aflând că Isus era acolo, a venit nu numai pentru El, ci și ca să-l vadă pe Lazăr, pe care Isus îl înviase din morți.
43012010	Așa că preoții cei mai importanți au plănuit să-l omoare și pe Lazăr
43012011	pentru că din cauza lui mulți iudei plecau de la ei și credeau în Isus.
43012012	A doua zi, când a auzit mulțimea care se adunase la sărbătoare că Isus vine în Ierusalim,
43012013	oamenii au luat ramuri de palmieri și s-au dus să-L întâmpine, strigând: „Laudă Ție! Binecuvântat să fie Cel ce vine în Numele Domnului, Împăratul lui Israel!“
43012014	Isus a găsit un măgăruș și a încălecat pe el, după cum este scris:
43012015	„Nu-ți fie teamă, cetate a Sionului! Iată, Împăratul tău vine călare pe un măgăruș.“
43012016	(La început, ucenicii nu au înțeles aceste lucruri, însă după ce Isus a fost slăvit și-au adus aminte că acestea au fost scrise despre El și că I se făcuseră toate aceste lucruri.)
43012017	Oamenii care fuseseră cu El când l-a chemat pe Lazăr din mormânt și l-a înviat dintre cei morți mărturiseau despre cele întâmplate.
43012018	De aceea ieșise mulțimea să-L întâmpine: pentru că auziseră că El era Cel ce făcuse minunea.
43012019	Fariseii ziceau între ei: „Vedeți că planul nostru este zadarnic? Iată că lumea se duce după El!“
43012020	Unii dintre cei care veniseră să se închine la sărbătoare erau greci.
43012021	Ei s-au dus la Filip, care era din Betsaida Galileii și l-au rugat: „Domnule, am vrea să-L vedem pe Isus!“ Filip s-a dus și i-a spus lui Andrei.
43012022	Apoi, Andrei și Filip au venit și I-au spus lui Isus.
43012023	Isus le-a răspuns: „A sosit timpul ca Fiul omului să fie slăvit.
43012024	Vă spun adevărul: dacă grăuntele de grâu nu cade pe pământ și nu moare, rămâne o singură sămânță. Însă, dacă moare, va da o recoltă bogată.
43012025	Cel ce-și iubește viața o va pierde, dar cel ce urăște viața sa în această lume o va păstra pentru viața eternă.
43012026	Dacă Îmi slujește cineva, trebuie să Mă urmeze. Și unde sunt Eu, acolo va fi și slujitorul Meu. Dacă Îmi slujește cineva, Tatăl îl va onora.“
43012027	„Inima Mea este tulburată și ce-aș putea spune? Să spun: «Tată, scapă-Mă de acest ceas al suferinței?» Dar tocmai pentru aceasta am venit în acest ceas.
43012028	Tată, slăvește Numele Tău!“ Atunci s-a auzit un glas din cer: „L-am slăvit și-l voi mai slăvi!“
43012029	Mulțimea care era acolo și auzise a început să spună că a tunat. Alții spuneau: „I-a vorbit un înger.“
43012030	Isus a răspuns: „Glasul acesta nu s-a auzit pentru Mine, ci pentru voi.
43012031	Acum este timpul pentru judecata acestei lumi. Acum va fi aruncat afară stăpânitorul acestei lumi.
43012032	Și când voi fi înălțat de pe pământ, voi atrage pe toți oamenii la Mine.“
43012033	(Spunea aceasta ca să arate ce fel de moarte urma să aibă.)
43012034	„Noi am auzit din Lege că Cristosul va rămâne pentru totdeauna, așa că de ce spui că Fiul omului trebuie să fie înălțat? Cine este acest «Fiu al omului?»“, a întrebat mulțimea.
43012035	Isus le-a zis: „Lumina va mai fi printre voi doar pentru scurt timp. Mergeți cât timp aveți lumina, ca să nu vă ajungă din urmă întunericul. Căci cel ce merge în întuneric nu știe unde merge.
43012036	Cât timp aveți lumina, credeți în lumină, ca să fiți ai luminii.“ După ce a spus aceste lucruri, Isus a plecat și S-a ascuns de ei.
43012037	Cu toate că făcuse atâtea semne înaintea lor, ei tot nu credeau în El,
43012038	pentru ca să se împlinească ce fusese zis de către profetul Isaia: „Doamne, cine a crezut mesajul nostru și cui i-a fost arătată puterea Domnului?“
43012039	Prin urmare, nu au putut crede pentru că, așa cum a spus Isaia:
43012040	„El le-a orbit ochii și le-a împietrit inimile, ca să nu poată vedea cu ochii lor și să nu poată înțelege cu inimile lor, ca nu cumva să se întoarcă la Mine și să-i vindec.“
43012041	Isaia a spus acestea când a văzut slava lui Isus și a vorbit despre El.
43012042	Totuși mulți oameni, chiar și dintre conducători, au crezut în El. Însă din cauza fariseilor nu-și recunoșteau credința pe față, ca să nu fie dați afară din sinagogă.
43012043	Au iubit mai mult lauda care vine de la oameni decât lauda de la Dumnezeu.
43012044	Isus a strigat: „Cel ce crede în Mine, nu crede în Mine ci în Cel ce M-a trimis,
43012045	iar cel ce Mă vede Îl vede pe Cel ce M-a trimis.
43012046	Am venit ca lumină în lume pentru ca oricine crede în Mine să nu stea în întuneric.
43012047	Dacă aude cineva cuvintele Mele și nu ascultă de ele, Eu nu-l judec, pentru că am venit să mântuiesc lumea și nu să o judec.
43012048	Cine Mă respinge și nu vrea să primească cuvintele Mele are de cine să fie judecat. Cuvântul pe care vi l-am spus îl va judeca în ziua de pe urmă.
43012049	Căci Eu nu am vorbit de la Mine Însumi, ci de la Tatăl, care M-a trimis. El Însuși Mi-a poruncit ce trebuie să spun și cum trebuie să vorbesc.
43012050	Eu știu că porunca Sa este viață eternă. De aceea, ce spun Eu este întocmai ce Mi-a poruncit Tatăl să spun.“
43013001	Era înainte de sărbătoarea Paștelui și Isus știa că-I sosise timpul să părăsească această lume și să Se ducă la Tatăl. El îi iubea pe cei care erau ai Săi în lume și i-a iubit până la capăt.
43013002	În timpul cinei, când Diavolul pusese deja în mintea lui Iuda Iscarioteanul, fiul lui Simon, gândul să-L trădeze,
43013003	Isus știa că Tatăl Îi dăduse putere asupra tuturor, că venise de la Dumnezeu și că Se ducea înapoi la Dumnezeu.
43013004	Așa că S-a ridicat de la masă, Și-a pus deoparte haina și a luat un prosop cu care Și-a înfășurat mijlocul.
43013005	Apoi a turnat apă într-un lighean și a început să spele picioarele ucenicilor Săi, după care le ștergea cu prosopul de la brâu.
43013006	Când a ajuns la Simon Petru, acesta I-a zis: „Doamne, Tu să-mi speli mie picioarele?“
43013007	Isus i-a răspuns: „Acum nu pricepi ce fac, dar vei înțelege după aceea.“
43013008	Petru I-a spus: „Nu-mi vei spăla niciodată picioarele!“ Isus i-a răspuns: „Dacă Eu nu te spăl, nu vei avea un loc alături de Mine!“
43013009	Simon Petru I-a zis: „Doamne, nu-mi spăla numai picioarele, ci și mâinile și capul!“ Isus i-a zis:
43013010	„Cine s-a îmbăiat, nu are nevoie să fie spălat decât pe picioare, căci tot trupul îi este curat. Voi sunteți curați, însă nu toți.“
43013011	(Îl știa pe cel care avea să-L trădeze. De aceea a spus: „Nu sunteți toți curați.“)
43013012	După ce le-a spălat picioarele, Isus Și-a pus haina pe El, S-a întors la masă și le-a zis: „Înțelegeți voi ce v-am făcut Eu?
43013013	Voi Mă numiți: «Învățător» și «Domn», și bine ziceți, căci sunt.
43013014	Deci dacă Eu, Domnul și Învățătorul, v-am spălat vouă picioarele, atunci și voi ar trebui să vă spălați picioarele unul altuia.
43013015	V-am dat un exemplu, ca să faceți și voi altora cum v-am făcut Eu.
43013016	Vă spun adevărul: nici un sclav nu este mai mare decât stăpânul lui și nici un mesager nu este mai mare decât cel ce l-a trimis.
43013017	Dacă știți aceste lucruri, veți fi fericiți dacă le și faceți.
43013018	Nu vorbesc despre voi toți. Îi știu pe aceia pe care i-am ales, însă trebuie să se împlinească ce spune Scriptura: «Cel ce mănâncă pâinea cu Mine s-a întors împotriva Mea.»
43013019	Vă spun acestea acum, înainte de a se întâmpla, pentru ca atunci când se vor întâmpla, să credeți că Eu sunt.
43013020	Vă spun adevărul: cine-l primește pe cel trimis de Mine, pe Mine Mă primește și cine Mă primește pe Mine, Îl primește pe Cel ce M-a trimis pe Mine.“
43013021	După ce a spus aceste cuvinte, Isus S-a tulburat mult și a mărturisit: „Vă spun adevărul: unul dintre voi Mă va trăda.“
43013022	Ucenicii Lui au început să se uite unii la alții, neștiind despre care dintre ei vorbea.
43013023	Unul dintre ucenicii Săi, acela pe care Isus îl iubea, stătea întins la masă lângă Isus.
43013024	Așa că Simon Petru i-a făcut semn să întrebe cine este cel despre care vorbea.
43013025	Și ucenicul iubit s-a aplecat spre Isus și L-a întrebat: „Doamne, cine este?“
43013026	„Este acela căruia îi voi înmuia bucata de pâine și i-o voi da“, a răspuns Isus. Apoi a înmuiat bucata de pâine în farfurie, a luat-o și i-a dat-o lui Iuda Iscarioteanul, fiul lui Simon.
43013027	După ce a luat Iuda bucata de pâine, Satan a intrat în el. Și Isus i-a zis: „Fă repede ce trebuie să faci!“
43013028	Însă nici unul dintre cei ce stăteau la masă nu știau de ce i-a vorbit astfel.
43013029	Unii credeau că, deoarece Iuda ținea punga cu bani, Isus îi spusese: „Cumpără ce avem nevoie pentru sărbătoare!“ sau să dea săracilor câte ceva.
43013030	Așa că Iuda a luat bucata de pâine și a plecat imediat. Era noapte.
43013031	După ce a plecat Iuda, Isus a zis: „Acum Fiul omului a fost slăvit și Dumnezeu a fost slăvit prin El.
43013032	Și dacă Dumnezeu a fost slăvit prin El, atunci Dumnezeu Îl va slăvi pe Fiul prin El Însuși și-L va slăvi curând.
43013033	Dragi copii, voi mai fi cu voi pentru scurtă vreme. Mă veți căuta și, după cum am spus iudeilor că, unde Mă duc Eu, ei nu pot veni, tot așa vă spun și vouă acum: «Nu puteți veni unde Mă duc Eu.»
43013034	Vă dau o poruncă nouă: să vă iubiți unii pe alții! Cum v-am iubit Eu, așa să vă iubiți și voi!
43013035	Prin aceasta vor ști toți că sunteți ucenicii Mei: dacă vă veți arăta dragostea unii față de alții.“
43013036	„Doamne, unde Te duci?“, I-a zis Simon Petru. Isus i-a răspuns: „Nu Mă poți urma acum unde Mă duc, dar vei veni după Mine mai târziu“.
43013037	Petru I-a spus: „Doamne, de ce nu Te pot urma acum? Eu îmi voi da viața pentru Tine!“
43013038	„Îți vei da oare viața pentru Mine? Îți spun adevărul: înainte de a cânta cocoșul vei fi negat de trei ori faptul că Mă cunoști.“
43014001	Isus a spus: „Inimile voastre nu trebuie să fie tulburate. Aveți credință în Dumnezeu și aveți credință în Mine!
43014002	Casa Tatălui Meu are multe camere. (Dacă n-ar fi fost așa, v-aș fi spus.) Mă duc să pregătesc un loc pentru voi.
43014003	Și dacă Mă duc să pregătesc un loc pentru voi, Mă voi întoarce din nou, ca să vă iau cu Mine și să puteți fi acolo unde sunt Eu.
43014004	Voi știți calea spre locul în care Mă duc Eu.“
43014005	„Doamne, nu știm unde Te duci! Cum putem noi să știm calea?“, I-a spus Toma.
43014006	Isus i-a zis: „Eu sunt calea, adevărul și viața. Nimeni nu vine la Tatăl altfel decât prin Mine.
43014007	Dacă M-ați cunoaște, L-ați cunoaște și pe Tatăl. Și de acum Îl cunoașteți; și L-ați văzut.“
43014008	Filip I-a spus: „Doamne, arată-ne pe Tatăl și ne va fi de ajuns.“
43014009	Isus i-a zis: „Am fost atâta timp cu voi și tu, Filipe, încă nu Mă cunoști? Cel ce M-a văzut pe Mine L-a văzut pe Tatăl. Cum poți să spui: «Arată-ne pe Tatăl!»?
43014010	Nu crezi tu că Eu sunt în Tatăl și că Tatăl este în Mine? Ceea ce vă spun nu vine de la Mine, ci Tatăl, care trăiește în Mine, Își face lucrarea.
43014011	Credeți-Mă că Eu sunt în Tatăl și Tatăl este în Mine. Dacă nu, credeți măcar datorită acestor lucrări.
43014012	Vă spun adevărul: cine crede în Mine va face lucrările pe care le fac Eu. Și va face lucrări mai mari decât acestea, pentru că Eu Mă duc la Tatăl.
43014013	Și orice veți cere în Numele Meu, aceea voi face, pentru ca Tatăl să fie slăvit prin Fiul.
43014014	Dacă veți cere ceva în Numele Meu, aceea voi face.“
43014015	„Dacă Mă iubiți, veți asculta de poruncile Mele.
43014016	Și Eu Îl voi ruga pe Tatăl și El vă va da un alt Mângâietor, care să fie cu voi pentru totdeauna:
43014017	Acela este Duhul adevărului, pe care lumea nu-L poate primi pentru că nu-L vede și nici nu-L cunoaște. Voi însă Îl cunoașteți pentru că trăiește cu voi și va fi cu voi.
43014018	Nu vă voi lăsa orfani. Mă voi întoarce la voi.
43014019	Peste puțin timp, lumea nu Mă va mai vedea, însă voi Mă veți vedea. Și pentru că Eu trăiesc, și voi veți trăi.
43014020	În ziua aceea veți ști că Eu sunt în Tatăl Meu și că voi sunteți în Mine, iar Eu sunt în voi.
43014021	Cine primește poruncile Mele și ascultă de ele, acela Mă iubește. Cine Mă iubește pe Mine va fi iubit de Tatăl Meu. Și Eu îl voi iubi și Mă voi face cunoscut lui.“
43014022	Iuda (nu Iuda Iscarioteanul) I-a spus: „Doamne, dar cum se face că Te vei arăta nouă, însă nu și lumii?“
43014023	Isus i-a răspuns: „Dacă Mă iubește cineva, va asculta de învățătura Mea și Tatăl Meu îl va iubi. Vom veni la el și vom locui împreună cu el.
43014024	Cine nu Mă iubește nu ascultă de învățătura Mea. Iar învățătura pe care o auziți nu este a Mea, ci a Tatălui Meu, care M-a trimis.
43014025	V-am spus aceste lucruri cât mai sunt cu voi.
43014026	Dar Mângâietorul, Duhul Sfânt, pe care Tatăl Îl va trimite în Numele Meu, vă va învăța totul și vă va aminti de tot ceea ce v-am spus.
43014027	Vă las pacea. Vă dau pacea Mea, însă nu așa cum o dă lumea. Să nu vi se tulbure inimile și să nu vă fie frică!
43014028	M-ați auzit spunând: «Plec și Mă voi întoarce la voi.» Dacă M-ați iubi, v-ați bucura că Mă duc la Tatăl, căci Tatăl este mai mare decât Mine.
43014029	V-am spus acum, înainte de a se întâmpla aceste lucruri, pentru ca atunci când se vor întâmpla, să credeți.
43014030	Nu voi mai vorbi mult cu voi, căci vine acela care conduce lumea aceasta. El nu are nici o putere asupra Mea.
43014031	Acestea se întâmplă ca lumea să știe că-L iubesc pe Tatăl și că fac așa cum Mi-a poruncit El. Veniți acum! Vom pleca de aici.“
43015001	Eu sunt adevărata Viță și Tatăl Meu este viticultorul.
43015002	El Îmi taie orice mlădiță care nu dă rod și curăță fiecare mlădiță ce dă rod, ca să dea și mai mult rod.
43015003	Voi sunteți deja curați datorită învățăturii pe care v-am dat-o.
43015004	Rămâneți în Mine și Eu voi rămâne în voi. Așa cum nici o mlădiță nu poate da rod de la sine, dacă nu rămâne în viță, nici voi nu puteți să dați roade, dacă nu rămâneți în Mine.
43015005	Eu sunt Vița și voi sunteți mlădițele. Cine rămâne în Mine dă roade multe, căci nu puteți face nimic fără Mine.
43015006	Dacă cineva nu rămâne în Mine, este aruncat ca o mlădiță care nu dă roade și se va usca. Aceste mlădițe sunt adunate, aruncate în foc și arse.
43015007	Dacă rămâneți în Mine și învățăturile Mele rămân în voi, puteți cere orice doriți și veți vedea acel lucru întâmplându-se.
43015008	Prin aceasta este slăvit Tatăl Meu: prin faptul că dați cât mai multe roade și prin faptul că sunteți ucenicii Mei.
43015009	După cum M-a iubit Tatăl pe Mine, așa v-am iubit și Eu pe voi. Rămâneți în dragostea Mea.
43015010	Dacă ascultați de poruncile Mele, veți rămâne în dragostea Mea. După cum și Eu am ascultat de poruncile Tatălui Meu și rămân în dragostea Lui.
43015011	V-am spus aceste lucruri pentru ca bucuria Mea să fie în voi, iar bucuria voastră să fie deplină.
43015012	Aceasta este porunca Mea: să vă iubiți unii pe alții așa cum v-am iubit Eu.
43015013	Cea mai mare dragoste pe care o poate arăta cineva este de a-și da viața pentru prietenii săi.
43015014	Voi Îmi sunteți prieteni dacă împliniți poruncile Mele.
43015015	Nu vă mai numesc «slujitori», căci un slujitor nu știe ce face stăpânul său. Ci vă numesc «prieteni», căci v-am făcut cunoscut tot ce am auzit de la Tatăl Meu.
43015016	Nu voi M-ați ales pe Mine, ci Eu v-am ales pe voi și v-am pus să mergeți să aduceți roadă. Și roada voastră să rămână, astfel încât Tatăl să vă dea orice veți cere în Numele Meu.
43015017	Aceasta vă poruncesc: să vă iubiți unii pe alții.
43015018	Dacă vă urăște lumea, amintiți-vă că pe Mine M-a urât mai întâi.
43015019	Dacă ați fi ai lumii, lumea v-ar iubi ca pe ai săi. Însă voi nu sunteți ai lumii, de vreme ce Eu v-am ales din lume, și de aceea lumea vă urăște.
43015020	Amintiți-vă ce v-am spus: «Slujitorul nu este mai mare decât stăpânul său.» Dacă M-au persecutat pe Mine, vă vor persecuta și pe voi. Dacă au ascultat de învățătura Mea, vor asculta și de a voastră.
43015021	Vă vor face toate aceste lucruri din cauza Mea, căci ei nu-L cunosc pe Cel ce M-a trimis.
43015022	Dacă n-aș fi venit și nu le-aș fi vorbit, nu ar fi fost vinovați de vreun păcat. Însă acum nu mai au nici o scuză pentru păcatele lor.
43015023	Cine Mă urăște pe Mine Îl urăște și pe Tatăl Meu.
43015024	Dacă nu aș fi făcut printre ei lucrări pe care nimeni altcineva nu le-a făcut, n-ar fi fost vinovați de păcat. Dar acum ei au văzut și totuși Ne urăsc, pe Mine și pe Tatăl.
43015025	Aceasta pentru a se împlini ce este scris în Legea lor: «M-au urât fără nici un temei.»
43015026	Când va veni Mângâietorul, pe care Eu Îl voi trimite de la Tatăl (Duhul adevărului, care vine de la Tatăl), El va depune mărturie despre Mine.
43015027	Și voi veți depune mărturie, pentru că ați fost cu Mine de la început.
43016001	V-am spus aceste lucruri ca să nu vă pierdeți credința.
43016002	Vă vor da afară din sinagogă, ba încă va veni vremea când oricine vă va omorî va gândi că Îi face un serviciu lui Dumnezeu.
43016003	Vor face așa pentru că nu-L cunosc nici pe Tatăl, nici pe Mine.
43016004	V-am spus acestea pentru ca atunci când va veni timpul ca ele să se întâmple să vă aduceți aminte că v-am spus despre ele. Nu v-am spus acestea la început pentru că eram cu voi.
43016005	Dar acum Mă duc la Cel ce M-a trimis și nici unul dintre voi nu Mă întreabă: «Unde Te duci?»
43016006	Acum, pentru că v-am spus aceste lucruri, inimile voastre s-au umplut de tristețe.
43016007	Vă spun adevărul: este mai bine pentru voi ca Eu să plec pentru că, dacă Eu nu plec, Mângâietorul nu va veni la voi. Dar dacă plec, Eu Îl voi trimite la voi.
43016008	Când va veni, El va dovedi lumea vinovată în ceea ce privește păcatul, dreptatea și judecata.
43016009	Cu privire la păcat, pentru că ei nu cred în Mine.
43016010	Cu privire la dreptate, pentru că Eu Mă duc la Tatăl și voi nu Mă veți mai vedea.
43016011	Cu privire la judecată, pentru că stăpânitorul acestei lumi a fost deja condamnat.
43016012	Mai am multe lucruri să vă spun, pe care însă nu le puteți duce acum.
43016013	Dar când va veni El, Duhul adevărului, vă va îndruma în tot adevărul. Căci nu va vorbi de la Sine, ci va spune orice va fi auzit și vă va înștiința cu privire la lucrurile care vor urma.
43016014	El Îmi va da slavă, căci va lua din ce este al Meu și vi-l va face cunoscut. Tot ce are Tatăl este al Meu.
43016015	De aceea am spus că va lua din ce este al Meu și vi-l va face cunoscut.
43016016	Peste puțin timp nu Mă veți mai vedea și apoi, ceva mai târziu, Mă veți vedea din nou.“
43016017	Unii dintre ucenici și-au zis unul altuia: „Ce vrea să ne spună când zice: «Peste puțin timp nu Mă veți mai vedea» și: «Apoi, ceva mai târziu, Mă veți vedea din nou» și: «Pentru că Mă duc la Tatăl»?“
43016018	Apoi ziceau: „Ce vrea să spună cu «peste puțin timp»? Nu știm ce vrea să spună.“
43016019	Isus știa că vroiau să-I pună întrebări, așa că le-a spus: „Discutați între voi din pricina acestor cuvinte pe care le-am spus: «Peste puțin timp nu Mă veți mai vedea» și: «Puțin mai târziu, Mă veți vedea din nou»?
43016020	Vă spun adevărul: voi veți plânge și vă veți jeli, dar lumea se va bucura. Voi veți fi triști, însă tristețea voastră se va transforma în bucurie.
43016021	Când o femeie este gata să nască, este îndurerată pentru că i-a venit timpul să nască. Dar după ce s-a născut copilul uită de suferință, fiind bucuroasă că s-a născut un om în lume.
43016022	Așa și voi, sunteți triști acum, însă vă voi vedea din nou și inima voastră se va bucura, și nimeni nu va putea să vă fure bucuria.
43016023	În ziua aceea, nu-Mi veți mai pune întrebări. Vă spun adevărul: orice veți cere de la Tatăl, în Numele Meu, El vă va da.
43016024	Până acum nu ați cerut nimic în Numele Meu. Cereți și vi se va da, pentru ca bucuria voastră să fie deplină.
43016025	V-am spus aceste lucruri în mod figurat. Vine vremea când nu vă voi mai vorbi în mod figurat, ci vă voi vorbi deschis despre Tatăl.
43016026	În ziua aceea, veți cere ceva în Numele Meu, și nu spun că Eu Îi voi cere Tatălui pentru voi.
43016027	Căci Tatăl Însuși vă iubește, pentru că voi M-ați iubit pe Mine și ați crezut că Eu am venit de la Dumnezeu.
43016028	Am venit de la Tatăl în lume, iar acum plec din lume și Mă duc la Tatăl.“
43016029	Ucenicii Săi au zis: „Iată că acum vorbești deschis și nu mai spui nici o pildă.
43016030	Acum știm că Tu cunoști totul și că nu ai nevoie de cineva să-Ți pună întrebări. De aceea credem că ai venit de la Dumnezeu.“
43016031	Isus le-a răspuns: „Acum credeți?
43016032	Ascultați, vine timpul, și a și venit, când veți fi împrăștiați fiecare dintre voi pe la casele voastre și Mă veți lăsa singur. Dar Eu nu sunt singur, căci Tatăl este cu Mine.
43016033	V-am spus acestea ca să aveți pace în Mine. În lume veți avea necazuri, dar voi să aveți curaj și îndrăzneală. Eu am biruit lumea.“
43017001	După ce a spus aceste cuvinte, Isus Și-a ridicat privirea spre cer și a zis: „Tată, a sosit timpul! Slăvește-L pe Fiul Tău, pentru ca și Fiul să Te slăvească pe Tine,
43017002	după cum I-ai dat autoritate peste toți oamenii, ca să dea viață eternă tuturor celor pe care Tu I i-ai dat.
43017003	Aceasta este viața eternă: să Te cunoască pe Tine, singurul Dumnezeu adevărat, și pe Isus Cristos, pe care L-ai trimis Tu.
43017004	Eu Te-am slăvit pe pământ și am terminat lucrarea pe care Mi-ai dat-o să o fac.
43017005	Și acum, Tată, dă-Mi slava în prezența Ta—slava pe care am avut-o cu Tine înainte de crearea lumii.
43017006	Am făcut cunoscut Numele Tău oamenilor pe care Mi i-ai dat din lume. Ei erau ai Tăi, dar Mi i-ai dat Mie și ei au ascultat de învățătura Ta.
43017007	Acum ei știu că tot ce Mi-ai dat vine de la Tine.
43017008	Le-am dat învățăturile pe care Tu Mi le-ai dat și le-au primit. Au înțeles cu adevărat că Eu vin de la Tine și au crezut că Tu M-ai trimis.
43017009	Mă rog pentru ei. Nu Mă rog pentru lume, ci pentru aceia pe care Tu Mi i-ai dat, căci sunt ai Tăi.
43017010	Tot ceea ce este al Meu este al Tău și ce este al Tău este al Meu și Eu sunt slăvit prin ei.
43017011	Eu vin la Tine și nu mai sunt în lume însă ei sunt încă în lume. Sfinte Tată, păzește-i în Numele Tău, pe care Tu Mi l-ai dat Mie, pentru ca ei să fie una, ca Noi.
43017012	Cât timp am fost cu ei, i-am păzit Eu, prin puterea Numelui Tău, pe care Tu Mi l-ai dat Mie. I-am apărat Eu și nici unul dintre ei nu a pierit, în afară de cel sortit pieirii, ca să fie împlinită Scriptura.
43017013	Acum vin la Tine. Însă Eu spun aceste lucruri cât sunt în lume pentru ca ei să aibă bucuria Mea deplină în inimile lor.
43017014	Le-am dat Cuvântul Tău, dar lumea i-a urât, căci ei nu sunt ai lumii, așa cum nici Eu nu sunt al lumii.
43017015	Nu Te rog să-i iei din lume, ci să-i păzești de Cel Rău.
43017016	Ei nu sunt ai lumii, așa cum nici Eu nu sunt al lumii.
43017017	Sfințește-i prin adevăr. Cuvântul Tău este adevăr.
43017018	După cum Tu M-ai trimis pe Mine în lume, așa i-am trimis și Eu pe ei în lume.
43017019	Mă sfințesc de dragul lor, pentru ca și ei să se sfințească prin adevăr.
43017020	Eu nu Mă rog numai pentru ei, ci și pentru cei ce vor crede în Mine datorită învățăturii lor,
43017021	pentru ca ei să fie una, după cum și Tu, Tată, ești în Mine iar Eu sunt în Tine. Fie ca și ei să fie una în Noi, ca lumea să creadă că Tu M-ai trimis.
43017022	Le-am dat slava pe care Tu Mi-ai dat-o pentru ca ei să fie una, tot așa cum Noi suntem una.
43017023	Eu în ei și Tu în Mine pentru ca ei să fie una pe deplin și lumea să știe că Tu M-ai trimis și că i-ai iubit, cum M-ai iubit și pe Mine.
43017024	Tată, vreau ca acolo unde sunt Eu să fie și cei pe care Mi i-ai dat, pentru ca ei să vadă slava Mea, slava pe care Tu Mi-ai dat-o, căci M-ai iubit înainte de crearea lumii.
43017025	Dreptule Tată, lumea nu Te cunoaște, dar Eu Te cunosc și aceștia știu că Tu M-ai trimis.
43017026	Le-am făcut cunoscut Numele Tău și îl voi mai face cunoscut, pentru ca dragostea pe care Mi-ai arătat-o Tu să fie în ei și Eu să fiu în ei.“
43018001	După ce a spus Isus aceste cuvinte, a trecut dincolo de valea Chedron împreună cu ucenicii Săi. Acolo era o grădină în care a intrat cu ucenicii.
43018002	Iuda, care L-a trădat, cunoștea acest loc pentru că Isus Se întâlnise de multe ori acolo cu ucenicii Lui.
43018003	Așa că Iuda a luat grupul de soldați și gărzi trimis de către marii preoți și de farisei și a venit acolo cu lămpi, torțe și arme.
43018004	Isus, care știa tot ce avea să I se întâmple, a pășit înainte și le-a spus: „Pe cine căutați?“
43018005	„Pe Isus Nazarineanul“, I-au răspuns ei. El le-a zis: „Eu sunt.“ (Iuda, trădătorul, stătea acolo cu ei.)
43018006	Când le-a zis: „Eu sunt“, s-au dat înapoi și au căzut la pământ.
43018007	Așa că i-a întrebat încă o dată: „Pe cine căutați?“ „Pe Isus Nazarineanul“, au zis ei.
43018008	Isus le-a răspuns: „V-am spus că Eu sunt. Și dacă Mă căutați pe Mine, lăsați-i pe acești oameni să plece.“
43018009	A vorbit astfel, ca să se împlinească ce spusese: „Nu am pierdut pe nici unul dintre cei care Mi-au fost încredințați.“
43018010	Iar Simon Petru, care avea o sabie, a scos-o și a lovit slujitorul marelui preot, tăindu-i urechea dreaptă. (Numele robului era Malhus.)
43018011	Atunci Isus i-a zis lui Petru: „Bagă-ți sabia în teacă! Să nu beau paharul suferinței pe care Mi l-a dat Tatăl?“
43018012	Grupul de soldați, împreună cu căpitanul și cu gărzile iudeilor L-au arestat pe Isus și L-au legat.
43018013	L-au dus întâi la Ana, socrul lui Caiafa, care era mare preot în acel an.
43018014	(Caiafa era cel care-i sfătuise pe conducătorii iudeilor că era mai bine să moară un singur om pentru popor.)
43018015	Simon Petru și cu un alt ucenic Îl urmau pe Isus. Acest ucenic era cunoscut de marele preot, așa că a intrat cu Isus în curtea marelui preot,
43018016	iar Petru a rămas afară, lângă poartă. Celălalt ucenic, care era cunoscut marelui preot, a ieșit și a vorbit cu portăreasa și l-a luat înăuntru pe Petru.
43018017	Atunci slujitoarea care era portăreasă i-a zis lui Petru: „Nu cumva ești și tu unul dintre ucenicii acestui om?“ „Nu sunt!“, i-a răspuns Petru.
43018018	Slujitorii și gărzile Templului făcuseră un foc de cărbuni și stăteau în jurul lui, pentru că era frig și se încălzeau la el. Petru stătea și el cu ei și se încălzea.
43018019	Marele preot L-a întrebat pe Isus despre ucenicii Săi și despre învățătura Sa.
43018020	Isus i-a răspuns: „Am vorbit deschis tuturor. Întotdeauna i-am învățat pe oameni în sinagogă și în Templu, acolo unde se întâlnesc toți iudeii. Nu am spus nimic pe ascuns.
43018021	De ce Mă întrebi pe Mine? Întreabă-i pe cei care au auzit ce le-am spus. Ei știu cu siguranță ce le-am spus!“
43018022	Când a vorbit astfel, un soldat din garda Templului, care stătea în apropiere, I-a dat o palmă lui Isus, zicând: „Cum îndrăznești Tu să-i răspunzi așa marelui preot?“
43018023	Isus i-a răspuns: „Dacă am spus ceva greșit, dovedește ce a fost greșit. Dar dacă am vorbit drept, de ce Mă lovești?“
43018024	Atunci Ana L-a trimis legat la marele preot Caiafa.
43018025	Simon Petru stătea și se încălzea lângă foc. Așa că a fost întrebat: „Nu cumva ești unul dintre ucenicii Lui?“ Însă el a negat, spunând: „Nu sunt!“
43018026	Unul dintre slujitorii marelui preot, o rudă a celui căruia Petru îi tăiase urechea, a spus: „Nu te-am văzut eu cu El în grădină?“
43018027	Petru a negat din nou și imediat a cântat cocoșul.
43018028	Apoi L-au dus pe Isus de la casa lui Caiafa la Palatul Guvernatorului. Era dimineața, devreme. Numai că iudeii nu au intrat în Palat, ca să nu se întineze și ca să poată mânca Paștele.
43018029	De aceea Pilat a ieșit afară la ei și le-a zis: „Ce acuzație aduceți împotriva acestui om?“
43018030	Ei i-au răspuns: „Dacă acest om nu ar fi fost un răufăcător, nu L-am fi dat pe mâna ta!“
43018031	„Luați-L voi și judecați-L după Legea voastră!“, le-a spus Pilat. Și iudeii i-au zis: „Nouă nu ne este permis să omorâm pe nimeni.“
43018032	Acestea s-au întâmplat pentru a se împlini cuvintele lui Isus cu privire la moartea de care avea să moară.
43018033	Pilat s-a întors în Palat, L-a chemat pe Isus și I-a zis: „Ești Tu Împăratul iudeilor?“
43018034	„Spui lucrul acesta de la tine însuți sau ți-au vorbit alții despre Mine?“, l-a întrebat Isus.
43018035	Pilat a răspuns: „Sunt eu oare iudeu? Propriul Tău popor și marii preoți mi Te-au dat pe mână. Ce ai făcut?“
43018036	„Împărăția Mea nu este din această lume. Căci dacă Împărăția Mea ar fi fost din această lume, slujitorii Mei s-ar fi luptat să nu fiu dat pe mâna iudeilor. Însă Împărăția Mea nu este de aici“, a răspuns Isus.
43018037	Atunci Pilat I-a spus: „Deci ești împărat?“ „Tu spui că sunt împărat. M-am născut pentru aceasta și tot pentru aceasta am venit în lume: să depun mărturie despre adevăr. Oricine este de partea adevărului ascultă glasul Meu“, a răspuns Isus.
43018038	Pilat L-a întrebat: „Ce este adevărul?“ După ce a spus aceasta, Pilat a ieșit din nou la iudei și le-a zis: „Nu-I găsesc nici o vină pentru care să-L condamn.
43018039	Dar, pentru că aveți obicei să vă eliberez pe cineva de Paște, vreți să vi-L eliberez pe «Împăratul iudeilor»?“
43018040	Însă ei au strigat din nou: „Nu pe El, ci pe Baraba!“ (Baraba era un răsculat.)
43019001	Apoi, Pilat L-a luat pe Isus și a dat ordin să fie biciuit.
43019002	Soldații au făcut o cunună din ramuri de spini și I-au pus-o pe cap. L-au îmbrăcat într-o robă purpurie
43019003	și veneau la El, zicându-I: „Trăiască Împăratul iudeilor!“ și-L pălmuiau.
43019004	Pilat a ieșit încă o dată și le-a zis: „Iată, vi-L mai aduc afară o dată, ca să știți că Eu nu-I găsesc nici o vină pentru care să-L condamn.“
43019005	Atunci Isus a ieșit afară, purtând cununa de spini și roba purpurie. Pilat le-a zis: „Iată omul!“
43019006	Când L-au văzut marii preoți și gărzile Templului, au strigat: „Răstignește-L! Răstignește-L!“ Pilat le-a zis: „Luați-L voi și răstigniți-L! Căci eu nu-I găsesc nici o vină pentru care să-L condamn.“
43019007	Iudeii i-au răspuns: „Noi avem o Lege și, potrivit acestei Legi, trebuie să moară pentru că a pretins că este Fiul lui Dumnezeu!“
43019008	Când a auzit Pilat acest lucru, s-a înspăimântat foarte tare
43019009	și s-a dus din nou în Palat. „De unde ești?“, I-a zis lui Isus. Însă Isus nu i-a răspuns.
43019010	„Nu vrei să-Mi vorbești?“, I-a spus Pilat. „Știi că am putere să Te eliberez și am putere să Te răstignesc?“
43019011	Isus i-a răspuns: „N-ai avea nici o putere asupra Mea, dacă nu ți-ar fi fost dată de Dumnezeu. De aceea, omul care M-a trădat ție este vinovat de un păcat și mai mare.“
43019012	Auzind acestea, Pilat a încercat să-L elibereze, însă iudeii au strigat: „Dacă-I dai drumul, nu ești prieten cu Cezar! Oricine pretinde că este împărat este împotriva Cezarului!“
43019013	Când a auzit Pilat aceste cuvinte, L-a scos afară pe Isus și a stat pe scaunul de judecată, într-un loc numit „Pardoseala pietruită“ (care în ebraică se numește „Gabata“).
43019014	Era în vinerea Paștelui, pe la amiază. Pilat le-a spus iudeilor: „Iată-L pe Împăratul vostru!“, dar ei au început să strige:
43019015	„Ia-L! Ia-L! Răstignește-L!“ Pilat le-a zis: „Să-L răstignesc pe Împăratul vostru?“ Preoții cei mai importanți au răspuns: „Nu avem alt împărat decât pe Cezar!“
43019016	Atunci Pilat L-a dat să fie răstignit. Așa că L-au luat pe Isus și L-au dus să-L răstignească.
43019017	Ducându-Și crucea, Isus a mers până la ceea ce este numit „Locul Craniului“ (care în ebraică se numește „Golgota“).
43019018	Acolo L-au răstignit împreună cu doi tâlhari, unul de o parte și altul de cealaltă parte, având pe Isus în mijloc.
43019019	Pilat a scris o inscripție care zicea: „ ISUS NAZARINEANUL, ÎMPĂRATUL IUDEILOR“ și a pus-o pe cruce.
43019020	Mulți iudei au citit inscripția, pentru că locul unde a fost răstignit Isus era aproape de cetate și era scrisă în ebraică, latină și greacă.
43019021	Însă marii preoți iudei i-au spus lui Pilat: „Nu scrie «Împăratul iudeilor», ci: «Acest om a spus: Eu sunt Împăratul iudeilor.»“
43019022	Pilat a răspuns: „Ce-am scris, am scris.“
43019023	Iar soldații, după ce L-au răstignit pe Isus, I-au luat hainele, le-au împărțit în patru părți, câte o parte pentru fiecare soldat. I-au luat și cămașa, care era fără cusătură, fiind dintr-o singură țesătură de sus până jos.
43019024	Așa că și-au zis unul altuia: „Să nu o rupem, ci mai bine să tragem la sorți pentru ea, să vedem a cui va fi“, pentru a se împlini Scriptura, care spune: „Și-au împărțit hainele Mele între ei și au tras la sorți pentru îmbrăcămintea Mea.“ Asta deci au făcut soldații.
43019025	Lângă crucea lui Isus stăteau mama Lui și sora mamei Lui; Maria, soția lui Clopa și Maria Magdalena.
43019026	Când a văzut-o Isus pe mama Lui și pe ucenicul pe care-l iubea stând în apropiere, i-a spus mamei Lui: „Femeie dragă, iată fiul tău!“
43019027	Apoi i-a zis ucenicului: „Iată mama ta!“ Și din acel moment, ucenicul a luat-o la el acasă.
43019028	Mai târziu, știind că totul s-a înfăptuit și ca să se împlinească Scriptura, Isus a spus: „Mi-e sete!“
43019029	Era acolo un vas plin cu oțet, așa că au înmuiat un burete cu oțet, l-au pus pe o creangă de isop și I l-au ridicat la gură.
43019030	Și după ce a băut oțet, Isus a zis: „S-a sfârșit!“ Apoi Și-a plecat capul și a murit.
43019031	Deoarece era ziua Pregătirii, și ca să nu rămână trupurile pe cruce de sabat (căci acea zi de sabat era o zi foarte importantă), iudeii i-au cerut lui Pilat să zdrobească picioarele celor răstigniți și să le fie luate trupurile de pe cruce.
43019032	Soldații au venit și i-au zdrobit picioarele primului tâlhar, apoi și pe ale celuilalt care fusese răstignit cu El.
43019033	Însă, când au ajuns la Isus, au văzut că era deja mort și nu I-au zdrobit picioarele.
43019034	Totuși, unul dintre soldați L-a străpuns într-o parte cu sulița și imediat a curs de acolo sânge și apă.
43019035	(Cel care a văzut a mărturisit și mărturia lui este adevărată. El știe că spune adevărul pentru ca voi să credeți.)
43019036	Aceasta s-a întâmplat pentru a se împlini Scriptura, care spune: „Nici unul din oasele Lui nu va fi rupt.“
43019037	Un alt fragment din Scriptură spune: „Se vor uita la Cel pe care L-au străpuns.“
43019038	După aceea, Iosif din Arimateea i-a cerut lui Pilat permisiunea de a lua trupul lui Isus de pe cruce. Acesta era un ucenic al lui Isus, dar pe ascuns, de teama iudeilor. Pilat i-a dat permisiunea, așa că Iosif a venit și a dat trupul jos de pe cruce.
43019039	A venit și Nicodim, cel care mai la început venise la Isus noaptea, aducând un amestec de smirnă și aloe care cântărea în jur de treizeci de litri.
43019040	Au luat trupul lui Isus și l-au înfășurat în fâșii de pânză, cu parfumuri, după obiceiul de înmormântare al iudeilor.
43019041	În locul unde fusese răstignit Isus era o grădină, iar în acea grădină era un mormânt nou, în care nu fusese îngropat nimeni.
43019042	Fiindcă la iudei era ziua Pregătirii și pentru că mormântul era aproape, L-au pus pe Isus acolo.
43020001	În prima zi a săptămânii, dis-de-dimineață, pe când era încă întuneric, Maria Magdalena s-a dus la mormânt și a văzut că piatra de la intrarea în mormânt fusese dată la o parte.
43020002	Atunci a alergat și s-a dus la Simon Petru și la celălalt ucenic pe care îl iubea Isus și le-a spus: „L-au luat pe Domnul nostru din mormânt și nu știm unde L-au pus!“
43020003	Așa că Petru și celălalt ucenic au plecat și mergeau către mormânt.
43020004	Cei doi alergau împreună, doar că celălalt ucenic alerga mai repede ca Petru și a ajuns primul la mormânt.
43020005	S-a aplecat și a văzut fâșiile de pânză pe jos, însă nu a intrat înăuntru.
43020006	Simon Petru, care îl urma, a ajuns și a intrat în mormânt. A văzut fâșiile de pânză de pe jos
43020007	și ștergarul în care fusese învelit capul lui Isus, care nu era cu fâșiile de pânză, ci împăturit într-un loc separat.
43020008	Apoi celălalt ucenic, care ajunsese primul la mormânt, a intrat și el, a văzut și a crezut.
43020009	(Până în acel moment, ei încă nu înțeleseseră din Scriptură că El trebuia să învie dintre cei morți.)
43020010	Apoi ucenicii s-au întors acasă.
43020011	Maria stătea afară lângă mormânt și plângea. Plângând, ea s-a aplecat să privească în mormânt.
43020012	Și a văzut doi îngeri îmbrăcați în alb stând acolo, unul la cap și celălalt la picioare, în locul unde fusese pus trupul lui Isus.
43020013	Și i-au zis: „Femeie dragă, de ce plângi?“ Ea le-a răspuns: „Pentru că L-au luat pe Domnul meu și nu știu unde L-au pus.“
43020014	Când a spus aceasta, s-a întors și L-a văzut pe Isus stând acolo, cu toate că ea nu știa că este Isus.
43020015	Isus i-a zis: „Femeie dragă, de ce plângi? Pe cine cauți?“ Crezând că este grădinarul, Maria I-a zis: „Domnule, dacă L-ai luat, spune-mi unde L-ai pus și-L voi lua eu.“
43020016	Isus i-a zis: „Maria!“ Ea s-a întors și I-a zis în aramaică: Rabuni! (care înseamnă: „Învățătorule“).
43020017	Și Isus i-a zis: „Nu Mă ține, căci nu M-am dus încă la Tatăl. Însă du-te la frații Mei și spune-le: «Mă duc la Tatăl Meu și al vostru, la Dumnezeul Meu și al vostru.»“
43020018	Maria Magdalena s-a dus și le-a dat de veste ucenicilor: „L-am văzut pe Domnul!“, și le-a spus ce îi zisese Isus.
43020019	În seara aceleiași zile, prima zi a săptămânii, ușile locului unde se aflau ucenicii erau încuiate de frica iudeilor. Isus a venit și a stat în mijlocul lor, zicându-le: „Pacea fie cu voi!“
43020020	După ce a spus aceste cuvinte, le-a arătat mâinile și coasta Lui. Ucenicii erau bucuroși să-L vadă pe Domnul.
43020021	„Pacea fie cu voi!“, le-a zis din nou Isus. „Așa cum M-a trimis pe Mine Tatăl, așa vă trimit și Eu pe voi.“
43020022	După ce a vorbit astfel, a suflat peste ei și le-a zis: „Primiți Sfântul Duh!
43020023	Celor cărora le veți ierta păcatele, le vor fi iertate. Celor cărora nu le veți ierta păcatele, nu le vor fi iertate.“
43020024	Dar Toma, unul dintre cei doisprezece, zis Geamănul, nu era cu ei când a venit Isus.
43020025	„L-am văzut pe Domnul!“, îi ziceau ceilalți ucenici. Însă el le-a zis: „Dacă nu voi vedea semnele cuielor în mâinile Lui și dacă nu-mi voi pune degetul pe semnele cuielor și mâna pe coasta Lui, nu voi crede!“
43020026	O săptămână mai târziu, ucenicii Săi erau din nou în casă și era și Toma cu ei. Isus a venit (chiar dacă ușile erau încuiate) și a stat în mijlocul lor, zicând: „Pacea fie cu voi!“
43020027	Apoi i-a zis lui Toma: „Pune-ți degetul aici și uită-te la mâinile Mele! Întinde-ți mâna și pune-o pe coasta Mea! Nu te mai îndoi, ci crede!“
43020028	„Domnul meu și Dumnezeul meu!“, I-a răspuns Toma.
43020029	Isus i-a zis: „Crezi pentru că M-ai văzut? Fericiți sunt cei ce cred fără să vadă.“
43020030	Isus a mai făcut și alte semne de față cu ucenicii Săi, semne care nu sunt scrise în această carte.
43020031	Dar aceste semne au fost scrise ca voi să credeți că Isus este Cristosul, Fiul lui Dumnezeu și prin credință să aveți viață în Numele Lui.
43021001	După aceea, Isus S-a arătat din nou ucenicilor Săi la Marea Tiberiadei în felul următor:
43021002	Simon Petru, Toma (zis Geamănul), Natanael (din Cana Galileii), fiii lui Zebedei și alți doi ucenici ai Săi erau împreună.
43021003	Simon Petru le-a zis: „Mă duc să pescuiesc.“ „Venim și noi cu tine!“, i-au zis ceilalți ucenici. Așa că au ieșit, s-au urcat într-o barcă, însă n-au prins nimic în noaptea aceea.
43021004	A doua zi dimineața, Isus stătea pe țărm. Însă ucenicii nu știau că este Isus.
43021005	„Băieți, aveți ceva pește?“, le-a zis Isus. Ei I-au răspuns: „Nu avem.“
43021006	„Aruncați năvodul pe partea dreaptă a bărcii și veți găsi“, le-a zis El. Așa că l-au aruncat, dar nu mai puteau să-l scoată din cauza cantității mari de pește.
43021007	Apoi ucenicul pe care îl iubea Isus i-a zis lui Petru: „Este Domnul!“ Când a auzit Simon că era Domnul, și-a legat haina de jur împrejur (fiindcă era dezbrăcat) și s-a aruncat în apă.
43021008	Iar ceilalți ucenici au venit cu barca la țărm, trăgând năvodul cu pești (pentru că nu erau departe de țărm, ci doar la o sută de metri depărtare).
43021009	Când au ajuns la țărm, au văzut acolo jăratic de cărbuni, pești deasupra și pâine.
43021010	„Aduceți câțiva dintre peștii pe care i-ați prins acum“, le-a zis Isus.
43021011	Simon Petru a urcat în barcă și a tras năvodul la țărm. Era plin cu pești mari: o sută cincizeci și trei de pești. Dar cu toate că erau așa de mulți, năvodul nu s-a rupt.
43021012	Isus le-a spus: „Veniți și mâncați!“ Nici unul dintre ucenici nu a îndrăznit să-L întrebe: „Cine ești?“, pentru că ei știau că este Domnul.
43021013	Isus S-a dus, a luat pâinea și le-a dat-o. La fel a făcut și cu peștele.
43021014	Aceasta era a treia oară când li Se arăta Isus ucenicilor după ce fusese înviat dintre cei morți.
43021015	După ce au terminat de mâncat, Isus i-a zis lui Simon Petru: „Simone, fiul lui Iona, Mă iubești tu mai mult decât aceștia?“ Petru I-a răspuns: „Da, Doamne, știi că Te iubesc.“ Isus i-a spus: „Ai grijă de mielușeii Mei!“
43021016	I-a spus a doua oară: „Simone, fiul lui Iona, Mă iubești?“ Și Petru I-a răspuns: „Da, Doamne, știi că Te iubesc.“ „Ai grijă de oile Mele!“, i-a spus Isus. Și i-a spus pentru a treia oară:
43021017	„Simone, fiul lui Iona, Mă iubești?“ Petru s-a întristat pentru că îl întrebase și a treia oară: „Mă iubești?“, așa că I-a spus: „Doamne, Tu le știi pe toate: știi că Te iubesc!“ Isus i-a spus: „Ai grijă de oile Mele!
43021018	Îți spun adevărul: când erai tânăr, te îmbrăcai singur și mergeai unde doreai, însă când vei îmbătrâni, îți vei întinde mâinile și altcineva te va îmbrăca și te va duce unde nu vrei să mergi.“
43021019	(A spus aceste cuvinte ca să arate cu ce fel de moarte avea să-L slăvească Petru pe Dumnezeu.) După ce a vorbit astfel, i-a zis lui Petru: „Urmează-Mă!“
43021020	Petru s-a întors și l-a văzut venind din urmă pe ucenicul iubit de Isus (cel care în timpul cinei se aplecase spre pieptul lui Isus și spusese: „Doamne, cine este cel care Te va trăda?“).
43021021	Când l-a văzut Petru, I-a spus lui Isus: „Doamne, dar cu el ce se va întâmpla?“
43021022	Isus i-a zis: „Dacă vreau ca el să rămână aici până voi veni Eu, ce-ți pasă ție? Tu urmează-Mă!“
43021023	Aceste cuvinte s-au răspândit printre frați, fiind interpretate că acel ucenic nu va muri niciodată. Însă Isus nu a spus că nu va muri, ci: „Dacă vreau ca el să rămână până voi veni Eu, ce-ți pasă ție?“
43021024	El este ucenicul care depune mărturie despre aceste lucruri și care a scris acestea și noi știm că mărturia lui este adevărată.
43021025	Mai sunt multe alte lucruri pe care le-a făcut Isus și dacă ar fi fost scrise, unul câte unul, cred că nu ar fi putut să încapă în această lume toate cărțile care s-ar fi scris.
44001001	Teofile, în prima mea carte ți-am scris despre tot ce a făcut și i-a învățat Isus pe oameni, de la început,
44001002	până în ziua în care a fost ridicat la cer. Înainte de a fi înălțat la cer, Isus, prin Duhul Sfânt, le-a dat instrucțiuni apostolilor pe care-i alesese.
44001003	După ce a murit, Isus S-a arătat apostolilor și a făcut multe lucruri pentru a le dovedi că era viu. Timp de patruzeci de zile, Isus a venit de multe ori la apostoli și le-a vorbit despre Împărăția lui Dumnezeu.
44001004	Odată, când mânca împreună cu apostolii, Isus le-a spus: „Să nu plecați din Ierusalim. Așteptați împlinirea promisiunii Tatălui despre care ați auzit de la Mine.
44001005	Ioan a botezat oamenii cu apă dar, peste puține zile, voi veți fi botezați cu Duhul Sfânt.“
44001006	Când apostolii erau împreună cu Isus, L-au întrebat: „Doamne, acesta este timpul când vei da împărăția înapoi poporului Israel?“
44001007	Isus le-a răspuns: „Tatăl este Acela care, prin autoritatea Sa, a hotărât timpurile și datele, iar voi nu le puteți ști.
44001008	Dar când va veni Duhul Sfânt peste voi, veți primi putere. Atunci voi veți mărturisi despre Mine în Ierusalim, în toată Iudeea și Samaria și până la marginile pământului.“
44001009	După ce a spus acestea, Isus a fost ridicat la cer sub privirile lor și un nor L-a ascuns de ochii lor.
44001010	Apostolii se uitau după El, cum Se înălța spre cer, când, deodată, au apărut lângă ei doi oameni îmbrăcați în haine albe.
44001011	Cei doi oameni au spus: „Bărbați din Galileea, de ce stați aici și vă uitați spre cer? Acest Isus, care a fost luat din mijlocul vostru și a fost ridicat la cer, Se va întoarce în același fel în care L-ați văzut plecând.“
44001012	Apoi, apostolii au coborât de pe Muntele Măslinilor (care este cam la un kilometru de Ierusalim) și s-au întors în Ierusalim.
44001013	Când au ajuns, apostolii s-au dus în camera de sus a clădirii unde stăteau. Ei erau: Petru, Ioan, Iacov, Andrei, Filip, Toma, Bartolomeu, Matei, Iacov, fiul lui Alfeu, Simon, zis Zelotul și Iuda, fiul lui Iacov.
44001014	Toți aceștia erau uniți și se rugau împreună cu consecvență. Cu ei mai erau niște femei, printre care și Maria, mama lui Isus, și frații Lui.
44001015	În zilele acelea, erau adunați acolo cam o sută douăzeci de credincioși. Petru s-a ridicat în picioare, în mijlocul lor, și a spus:
44001016	-
44001017	„Fraților, în Scriptură este scris ceea ce a spus Duhul Sfânt despre Iuda cu mult timp în urmă, prin gura lui David. Iuda a fost unul dintre noi și i s-a încredințat o parte în această lucrare. El i-a condus pe cei care L-au prins pe Isus. Trebuia să se împlinească toate acestea.
44001018	(Cu banii primiți pentru fapta lui cea rea, Iuda și-a cumpărat un ogor. Dar el a căzut cu capul în jos, corpul lui a plesnit și toate măruntaiele i-au ieșit afară.
44001019	Toți locuitorii din Ierusalim au aflat ce s-a întâmplat; de aceea, ogorul acela a fost numit Acheldama, ceea ce în limba lor înseamnă «Ogorul sângelui».)
44001020	În cartea Psalmilor este scris, despre Iuda: «Locuința lui să rămână pustie și nimeni să nu mai locuiască în ea.» Și se mai spune: «Slujba lui s-o ia altul.»
44001021	Deci este nevoie să alegem pe unul dintre bărbații care au fost cu noi tot timpul cât Domnul Isus a fost printre noi,
44001022	cineva care a fost cu noi de când a început Ioan să boteze și până când El a fost luat dintre noi și care trebuie să devină martor, împreună cu noi, al învierii Lui.“
44001023	Ei au propus doi bărbați: pe Iosif, căruia i se spunea Barsaba (cunoscut și sub numele de Iust) și pe Matia.
44001024	-
44001025	Apostolii s-au rugat, spunând: „Doamne, Tu cunoști inimile tuturor. Arată-ne pe care dintre aceștia doi l-ai ales să primească această slujbă de apostol în locul lui Iuda, care a părăsit-o și s-a dus acolo unde e locul lui.“
44001026	Apoi apostolii au tras la sorți și a căzut la sorți Matia, care a fost ales apostol, împreună cu ceilalți unsprezece.
44002001	Când a venit ziua Cincizecimii, apostolii erau cu toții împreună în același loc.
44002002	Deodată, a venit din cer un zgomot asemenea celui făcut de un vânt puternic. Zgomotul a umplut toată casa în care se adunaseră ei.
44002003	Ucenicii au văzut ceva ca niște limbi de foc. Acestea s-au împărțit și s-au așezat pe fiecare dintre ei.
44002004	Cu toții au fost umpluți cu Duhul Sfânt. Ei au început să vorbească în alte limbi, după cum le dădea Duhul putere să vorbească.
44002005	În Ierusalim se aflau în acele zile evrei evlavioși din toate țările lumii.
44002006	Când s-a auzit zgomotul, s-a adunat o mulțime de oameni. Ei au fost foarte surprinși pentru că fiecare îi auzea pe apostoli vorbind în propria sa limbă.
44002007	Ei erau foarte uluiți și spuneau cu uimire: „Oamenii aceștia care vorbesc nu sunt din Galileea?
44002008	Atunci cum se face că îi auzim vorbind în limba fiecăruia dintre noi?
44002009	Sunt printre noi parți, mezi, elamiți; sunt și oameni din Mesopotamia, Iudeea, Capadocia, Pont și Asia,
44002010	din Frigia, Pamfilia, Egipt, din regiunea Libiei, lângă Cirena. Sunt aici vizitatori din Roma,
44002011	din Creta și din Arabia. Unii sunt iudei, alții au fost convertiți la iudaism. Dar cu toții îi auzim pe acești oameni vorbind în propria noastră limbă despre lucrurile minunate pe care le-a făcut Dumnezeu.“
44002012	Toți oamenii erau uimiți și nu știau ce să creadă. Ei se întrebau: „Ce înseamnă acestea?“
44002013	Dar alții își băteau joc de apostoli și spuneau: „Au băut prea mult vin!“
44002014	Atunci Petru s-a sculat în picioare împreună cu ceilalți unsprezece apostoli. Petru și-a ridicat glasul și a zis: „Fraților iudei și voi, toți ceilalți locuitori din Ierusalim, ascultați-mă cu atenție! Lăsați-mă să vă explic ce se întâmplă.
44002015	Acești oameni nu sunt beți, cum credeți voi. Este abia nouă dimineața!
44002016	Ci, tot ce vedeți acum sunt lucrurile despre care a scris profetul Ioel:
44002017	«Dumnezeu spune: În zilele de pe urmă, voi turna Duhul Meu peste toți oamenii. Fiii și fiicele voastre vor profeți, tinerii voștri vor avea viziuni, bătrânii voștri vor avea visuri.
44002018	Da, în zilele acelea, voi turna Duhul Meu peste slujitorii Mei, bărbați și femei, și ei vor profeți.
44002019	Voi face să se vadă semne sus în cer și jos pe pământ: sânge, foc și nori de fum.
44002020	Soarele se va transforma în întuneric și luna va deveni ca sângele. Apoi va veni ziua Domnului, mare și plină de slavă.
44002021	Atunci orice om care se încrede în Domnul va fi mântuit.»
44002022	Frați iudei, ascultați cuvintele mele: Isus din Nazaret a fost un om deosebit. Dumnezeu v-a dovedit acest lucru prin faptele puternice, minunile și semnele pe care le-a făcut printre voi prin El, după cum bine știți.
44002023	Acest om v-a fost dat vouă, așa cum Dumnezeu știa că se va întâmpla și cum a fost planul Lui să se întâmple. Însă, cu ajutorul oamenilor răi, voi L-ați omorât, răstignindu-L pe cruce.
44002024	Dar Dumnezeu L-a înviat pe Isus și L-a eliberat de lanțurile morții. Moartea nu L-a mai putut ține în strânsoarea sa.
44002025	Despre El, David spune: «L-am văzut tot timpul pe Domnul înaintea mea. Pentru că El este la dreapta mea, eu voi fi mereu în siguranță.
44002026	De aceea inima mea este veselă și gura mea vorbește cu bucurie. Chiar și trupul meu va trăi cu speranță.
44002027	Căci Tu nu mă vei părăsi în Locuința morților. Nu vei lăsa trupul Sfântului Tău să putrezească în mormânt.
44002028	Tu mi-ai arătat căile vieții mele și prezența Ta mă va umple de bucurie.»
44002029	Fraților, despre strămoșul nostru David vă pot spune cu încredere că a murit și a fost îngropat. Mormântul lui este și astăzi aici, în mijlocul nostru.
44002030	Dar David a fost un profet și știa că Dumnezeu îi promisese prin jurământ că va pune pe tronul lui pe unul dintre descendenții săi.
44002031	Privind spre viitor, David a vorbit despre învierea lui Cristos. El a scris: «El nu va fi lăsat în Locuința Morților, iar trupul Lui nu va ajunge să putrezească.»
44002032	Pe acest Isus, Dumnezeu L-a înviat din morți, și noi toți suntem martori că acest lucru s-a întâmplat.
44002033	Fiind înălțat la dreapta lui Dumnezeu, El a primit de la Tatăl Duhul Sfânt, care fusese promis și L-a revărsat prin ceea ce vedeți și auziți acum.
44002034	Căci nu David a fost cel care s-a suit la ceruri. El însuși a spus: «Domnul a spus Domnului meu: Așează-Te la dreapta Mea,
44002035	până când îi voi pune pe dușmanii Tăi sub picioarele Tale.»
44002036	Deci tot poporul Israel să știe cu siguranță că pe acest Isus, pe care voi L-ați răstignit, Dumnezeu L-a făcut Domn și Cristos.“
44002037	Când au auzit aceste cuvinte, oamenii au fost străpunși în inimă. Ei le-au spus lui Petru și celorlalți apostoli: „Fraților, ce ar trebui să facem?“
44002038	Petru le-a răspuns: „Schimbați-vă inima și viața și fiecare dintre voi să fie botezat în Numele lui Isus Cristos, pentru iertarea păcatelor. Și veți primi darul Duhului Sfânt.
44002039	Căci această promisiune este pentru voi dar și pentru copiii voștri și pentru cei ce sunt departe acum. Este pentru toți cei pe care Domnul Dumnezeu îi va chema la El.“
44002040	Și cu multe alte cuvinte, Petru i-a avertizat și i-a rugat: „Salvați-vă de pedeapsa care o așteaptă pe această generație depravată!“
44002041	Oamenii care au primit cuvintele lui Petru au fost botezați. În ziua aceea, aproape trei mii de oameni s-au adăugat grupului de credincioși.
44002042	Ei continuau cu consecvență să învețe de la apostoli, să aibă părtășie unii cu alții, să mănânce împreună și să se roage împreună.
44002043	Apostolii făceau multe minuni și semne și toți oamenii erau plini de teamă și venerație pentru Dumnezeu.
44002044	Toți credincioșii erau împreună și împărțeau între ei tot ce aveau.
44002045	Ei și-au vândut pământurile și lucrurile pe care le aveau, iar banii i-au împărțit la toți, după cum avea fiecare nevoie.
44002046	În fiecare zi, toți cu același gând, se întâlneau la Templu și mâncau împreună în casele lor. Ei împărțeau hrana între ei cu bucurie și cu inimi sincere.
44002047	Ei Îl lăudau pe Dumnezeu și erau pe placul întregului popor. Mulți oameni erau mântuiți în fiecare zi și Domnul îi adăuga pe aceștia grupului de credincioși.
44003001	Într-o zi, Petru și Ioan au mers la Templu. Era ora trei după-amiază, ora rugăciunii.
44003002	Un om care era infirm din naștere era purtat pe brațe. Cei ce-l duceau îl lăsau în fiecare zi lângă una din porțile Templului, numită Poarta Frumoasă. Ei îl lăsau acolo ca să cerșească de la cei ce intrau în Templu.
44003003	El i-a văzut pe Petru și Ioan pregătindu-se să intre în Templu și le-a cerut bani.
44003004	Petru și Ioan s-au uitat drept la el și i-au spus: „Uită-te la noi!“
44003005	Omul s-a uitat la ei, așteptându-se să primească ceva din mâna lor.
44003006	Dar Petru i-a spus: „Nu am nici aur, nici argint, dar îți voi da ceea ce am. În Numele lui Isus Cristos din Nazaret, ridică-te și umblă!“
44003007	Și Petru l-a luat de mâna dreaptă și l-a ridicat. În acel moment, picioarele și gleznele lui au devenit puternice,
44003008	iar omul a sărit în picioare și a început să meargă. El a intrat în Templu împreună cu Petru și Ioan, mergând și sărind în sus de bucurie și lăudându-L pe Dumnezeu.
44003009	Toți oamenii l-au văzut mergând și lăudându-L pe Dumnezeu.
44003010	Ei l-au recunoscut pe omul care stătea și cerșea lângă Poarta Frumoasă a Templului. Toți au fost cuprinși de uimire și se minunau de ce i se întâmplase.
44003011	Pe când omul încă se mai ținea după Petru și Ioan, mulțimea mirată a alergat la ei, în Pridvorul lui Solomon.
44003012	Când a văzut lucrul acesta, Petru le-a spus oamenilor: „Frați iudei, de ce sunteți surprinși de acest lucru? De ce vă uitați la noi de parcă am fi folosit puterea sau evlavia noastră pentru a-l face pe acest om să meargă?
44003013	Dumnezeul lui Avraam, al lui Isaac și al lui Iacov, Dumnezeul strămoșilor noștri a făcut-o! El a dat slavă Slujitorului Său Isus, pe care L-ați dat spre a fi omorât. Voi L-ați respins când Isus era înaintea lui Pilat și Pilat vroia să-L elibereze.
44003014	L-ați respins pe Cel Sfânt și Drept și ați cerut ca un ucigaș să fie eliberat pentru voi.
44003015	Voi L-ați omorât pe Cel ce arată oamenilor drumul spre viață, dar Dumnezeu L-a înviat din morți. Noi suntem martori că acest lucru s-a întâmplat.
44003016	Puterea lui Isus este cea care l-a vindecat pe acest om infirm pe care îl vedeți și îl cunoașteți. Acest om a fost pe deplin vindecat prin credința în puterea lui Isus.
44003017	Fraților, știu că ați făcut aceste lucruri fără să știți ce faceți, după cum au făcut și conducătorii voștri.
44003018	Dar Dumnezeu a împlinit astfel ceea ce El vestise dinainte prin toți profeții. Dumnezeu a spus că Cristosul Său urma să sufere.
44003019	Deci trebuie să vă schimbați modul de gândire și atitudinea față de Dumnezeu. Întoarceți-vă la El, pentru ca păcatele voastre să fie iertate.
44003020	Atunci Domnul vă va da vremuri de odihnă spirituală și Îl va trimite pe Isus, Cel pe care El L-a ales să fie pentru voi Cristosul.
44003021	Dar Isus trebuie să rămână în ceruri până când toate lucrurile despre care a vorbit Dumnezeu cu mult timp în urmă prin sfinții Săi profeți vor fi reînnoite.
44003022	Căci Moise a spus: «Domnul, Dumnezeul vostru, vă va ridica un Profet ca mine chiar din mijlocul poporului vostru. Să ascultați de El în tot ce vă va spune!
44003023	Cine nu va asculta de acel Profet va fi nimicit din mijlocul poporului lui Dumnezeu.»
44003024	De asemenea, Samuel și toți profeții care au venit după el și care au vorbit au prezis aceste lucruri.
44003025	Voi sunteți moștenitorii profeților și ai legământului pe care l-a făcut Dumnezeu cu părinții noștri. Dumnezeu i-a spus lui Avraam: «Prin urmașii tăi vor fi binecuvântate toate popoarele pământului.»
44003026	După ce Dumnezeu L-a înviat pe Slujitorul Lui, El L-a trimis întâi la voi să vă binecuvânteze, făcându-vă, pe fiecare dintre voi, să renunțați la faptele voastre rele.“
44004001	În timp ce Petru și Ioan vorbeau oamenilor, câțiva preoți, șeful gărzilor de la Templu și câțiva saduchei au venit la ei.
44004002	Ei erau supărați din cauză că, învățându-i pe oameni despre Isus, Petru și Ioan afirmau că morții vor învia.
44004003	Atunci i-au arestat și i-au ținut în închisoare până a doua zi, căci era deja seară.
44004004	Dar mulți dintre cei care au auzit mesajul lor au crezut și numărul credincioșilor a crescut la circa cinci mii.
44004005	În ziua următoare, conducătorii iudei, bătrânii și învățătorii Legii s-au adunat la Ierusalim.
44004006	Acolo se aflau și marele preot Ana, Caiafa, Ioan, Alexandru și toți cei care proveneau din familia marilor preoți.
44004007	Ei i-au adus pe Petru și Ioan, i-au pus în mijlocul lor și au început să-i întrebe: „Cu ce putere și cu a cui autoritate ați vindecat acest om infirm?“
44004008	Atunci Petru, plin de Duhul Sfânt, le-a spus: „Conducători ai poporului și bătrâni ai lui Israel!
44004009	Ne întrebați astăzi despre binele pe care i l-am făcut acestui om infirm și cum a fost acesta vindecat.
44004010	Voi și tot poporul Israel trebuie să știți aceasta: am făcut-o cu puterea lui Isus Cristos din Nazaret, Cel pe care voi L-ați răstignit, dar pe care Dumnezeu L-a înviat dintre cei morți. Mulțumită lui Isus acest om stă înaintea voastră pe deplin sănătos.
44004011	Isus este «Piatra pe care voi, zidarii, ați respins-o, dar care a devenit piatra cea mai importantă a clădirii.»
44004012	Isus este singurul care poate să mântuiască. Numele Lui este singura putere dată omenirii prin care putem fi mântuiți.“
44004013	Conducătorii iudei și-au dat seama că Petru și Ioan erau oameni simpli, fără școală, dar i-au văzut vorbind cu îndrăzneală, și aceasta i-a uimit. Apoi și-au dat seama că Petru și Ioan fuseseră cu Isus.
44004014	Și nu au putut să spună nimic pentru că omul care fusese vindecat era chiar acolo, cu ei.
44004015	Conducătorii iudei le-au poruncit să iasă puțin afară. Apoi au vorbit între ei:
44004016	„Ce să facem cu acești oameni? Toți locuitorii din Ierusalim știu că au făcut o mare minune, iar noi nu putem nega acest lucru.
44004017	Putem în schimb să-i amenințăm, cerându-le să nu mai vorbească și altora despre Isus, astfel încât vestea aceasta să nu se răspândească mai departe printre oameni.“
44004018	Conducătorii iudei i-au chemat pe apostoli înăuntru și le-au poruncit să nu mai spună nimic și să nu mai învețe pe oameni în Numele lui Isus.
44004019	Dar Petru și Ioan le-au răspuns: „Voi ce credeți că este drept să facem înaintea lui Dumnezeu: să ascultăm de voi sau de El?
44004020	Căci este cu neputință să nu vorbim despre ceea ce am văzut și am auzit.“
44004021	-
44004022	Conducătorii iudei nu știau cum să-i pedepsească pe apostoli, pentru că toți oamenii Îl lăudau pe Dumnezeu pentru ce se întâmplase. (Omul care fusese vindecat prin această minune avea mai mult de patruzeci de ani.) Așa că ei i-au amenințat din nou pe apostoli; apoi i-au lăsat să plece.
44004023	După ce li s-a dat drumul, Petru și Ioan s-au întors la ai lor și le-au povestit tot ce le spuseseră marii preoți și conducătorii bătrâni.
44004024	Când a auzit grupul de credincioși aceste lucruri, s-au rugat cu toții, într-un gând, lui Dumnezeu: „Stăpâne, Tu ai făcut cerul, pământul, mările și tot ce este în ele.
44004025	Strămoșul nostru, David, slujitorul Tău, cu ajutorul Duhului Sfânt, a scris: «Pentru ce strigă națiunile, și de ce fac popoarele lumii planuri zadarnice împotriva Mea?
44004026	Împărații lumii s-au pregătit de luptă și toți conducătorii s-au unit împotriva Domnului și împotriva Cristosului Său.»
44004027	Da, aceasta s-a întâmplat când Irod și Pilat din Pont s-au unit cu neevreii și cu poporul Israel împotriva Slujitorului Tău cel sfânt, Isus, pe care Tu L-ai ales să fie Cristosul.
44004028	Ei s-au unit ca să facă ceea ce Tu, prin puterea și voia Ta, hotărâseși mai dinainte că se va întâmpla.
44004029	Ascultă, Doamne, acum amenințările lor și dă putere slujitorilor Tăi să proclame Cuvântul Tău cu toată îndrăzneala
44004030	în timp ce îi vindeci pe cei bolnavi și se fac semne și minuni în Numele Slujitorului Tău cel sfânt, Isus.“
44004031	Când au terminat rugăciunea, locul unde erau adunați s-a cutremurat. Cu toții au fost umpluți cu Duhul Sfânt și proclamau Cuvântul lui Dumnezeu cu îndrăzneală.
44004032	Toți credincioșii gândeau și simțeau la fel. Nici unul nu spunea că lucrurile sale erau doar ale lui, ci împărțeau totul între ei.
44004033	Apostolii mărturiseau cu putere despre învierea Domnului Isus. Și Dumnezeu îi binecuvânta pe toți.
44004034	Nimeni dintre cei credincioși nu ducea lipsă de ceva, căci cei care aveau case sau pământuri le vindeau.
44004035	Banii obținuți astfel îi aduceau apostolilor și erau împărțiți astfel încât fiecare să aibă cele necesare.
44004036	Unul dintre credincioși se numea Iosif, dar apostolii i-au spus Barnaba (nume care, tradus, înseamnă „fiul mângâierii“). El era levit și se născuse în Cipru.
44004037	Iosif avea un ogor. El l-a vândut, apoi a adus banii și i-a dat apostolilor.
44005001	Un om pe nume Anania, împreună cu soția lui, Safira, a vândut o bucată de pământ.
44005002	El a păstrat pentru sine o parte din bani, cu știrea soției și o parte a dus-o apostolilor.
44005003	Atunci Petru i-a spus: „Anania, de ce l-ai lăsat pe Satan să-ți umple inima ca să minți pe Duhul Sfânt? De ce ai păstrat o parte din bani pentru tine?
44005004	Înainte de a-l vinde, pământul era al tău. Iar după ce l-ai vândut puteai să faci orice ai fi vrut cu banii. De ce te-ai gândit la un lucru atât de rău? Pe Dumnezeu L-ai mințit, nu pe noi, oamenii.“
44005005	-
44005006	Auzind aceste cuvinte, Anania a căzut la pământ și a murit. Câțiva tineri au venit și i-au înfășurat trupul, apoi l-au dus și l-au îngropat. Toți oamenii care au auzit despre cele întâmplate au fost cuprinși de frică.
44005007	Cam după trei ore, a venit soția lui Anania, fără să știe ce se întâmplase.
44005008	Petru a întrebat-o: „Spune-mi, cu atâta ați vândut ogorul?“ Safira a răspuns: „Da, cu atâta.“
44005009	Atunci Petru i-a spus: „De ce v-ați înțeles amândoi să puneți la încercare Duhul Domnului? Auzi la ușă niște pași? Sunt oamenii care l-au îngropat pe soțul tău. La fel te vor duce și pe tine!“
44005010	În acel moment, Safira a căzut la picioarele lui și a murit. Tinerii au intrat și au găsit-o moartă. Atunci au dus-o și pe ea și au îngropat-o lângă soțul ei.
44005011	Întreaga adunare și ceilalți oameni care au auzit despre aceste lucruri au fost cuprinși de frică.
44005012	Multe semne și minuni au fost făcute printre oameni de către apostoli. Credincioșii se întâlneau cu toții într-un gând în Pridvorul lui Solomon.
44005013	Nici unul dintre ceilalți oameni nu îndrăznea să li se alăture, dar cu toții îi lăudau.
44005014	Din ce în ce mai mulți oameni credeau în Domnul. Mulți bărbați și femei au fost adăugați la grupul de credincioși.
44005015	Atunci oamenii și-au adus bolnavii în stradă, pe paturi și pe așternuturi, sperând ca măcar umbra lui Petru să cadă peste ei, când va trece el pe acolo.
44005016	Mulțimi de oameni au venit în Ierusalim din așezările din împrejurimi. Ei îi aduceau cu ei pe cei bolnavi și pe cei chinuiți de duhuri rele și toți erau vindecați.
44005017	Marele preot și cei apropiați lui, cei din grupul saducheilor, au fost cuprinși de invidie.
44005018	Ei au pus mâna pe apostoli și i-au aruncat în închisoare.
44005019	Dar, în timpul nopții, un înger al Domnului a deschis ușile închisorii. El i-a condus afară pe apostoli și le-a spus:
44005020	„Duceți-vă, stați în Templu și spuneți oamenilor totul despre această viață nouă în Isus.“
44005021	Când au auzit aceste cuvinte, apostolii au intrat dis-de-dimineață în Templu și au început să-i învețe pe oameni. Când marele preot și apropiații lui au venit la Templu, ei au convocat o întâlnire a Sinedriului și a întregii adunări a bătrânilor poporului Israel. Apoi ei au trimis câțiva soldați la închisoare pentru a-i aduce pe apostoli.
44005022	Când aceștia au ajuns la închisoare, nu i-au găsit înăuntru pe apostoli. Soldații s-au întors și au spus ce se întâmplase:
44005023	„Am găsit închisoarea bine încuiată, în toată siguranța și gărzile stând la uși; dar când am intrat, nu am găsit pe nimeni înăuntru.“
44005024	Când au auzit aceste cuvinte, căpitanul gărzilor de la Templu, precum și preoții cei mai de seamă au fost nedumeriți și se întrebau ce se putuse întâmpla cu ei.
44005025	Atunci cineva a intrat și le-a spus: „Cei pe care i-ați închis stau acum în Templu și îi învață pe oameni.“
44005026	Atunci căpitanul a plecat cu soldații lui și i-a adus înapoi pe apostoli, dar nu cu forța, căci se temeau să nu fie uciși cu pietre de popor.
44005027	Soldații i-au adus pe apostoli înaintea Sinedriului. Marele preot le-a cerut socoteală, vorbindu-le astfel:
44005028	„V-am poruncit anume să nu mai învățați pe nimeni despre acest om. Cu toate acestea, voi ați umplut tot Ierusalimul cu învățătura voastră și vreți să dați vina pe noi pentru moartea acestui om.“
44005029	Petru și ceilalți apostoli au răspuns: „Noi trebuie să ascultăm de Dumnezeu, nu de oameni.
44005030	Voi L-ați omorât pe Isus, răstignindu-L pe cruce, însă Dumnezeul strămoșilor noștri L-a înviat dintre cei morți.
44005031	El L-a înălțat pe Isus la dreapta Lui și L-a făcut Prințul și Mântuitorul nostru. El a făcut aceasta pentru ca să dea poporului Israel prilejul să se întoarcă de la păcatele lor, să se întoarcă la Dumnezeu pentru ca păcatele lor să fie iertate.
44005032	Noi am văzut aceste lucruri și suntem martori. La fel este și Duhul Sfânt pe care Dumnezeu L-a dat celor ce ascultă de El.“
44005033	Când cei din Sinedriu au auzit aceasta, s-au înfuriat și au vrut să-i omoare pe apostoli.
44005034	Dar un fariseu, pe nume Gamaliel, învățător al Legii foarte respectat de oameni, s-a ridicat în picioare. El a poruncit ca apostolii să fie scoși afară pentru puțin timp.
44005035	Atunci el le-a spus: „Bărbați iudei, gândiți-vă cu grijă la ce aveți de gând să le faceți acestor oameni!
44005036	Nu cu mult timp în urmă a venit Teuda, pretinzând că este o persoană importantă. I s-au alăturat cam patru sute de bărbați. El a fost ucis, iar cei care îl urmaseră au fost împrăștiați și nimic nu s-a ales din mișcarea lor.
44005037	După el, în vremea recensământului, a apărut Iuda, din Galileea. Și el a reușit să-i atragă pe unii din popor de partea sa. Dar și el a fost omorât, iar cei care îl urmaseră au fost împrăștiați.
44005038	Acum vă spun: stați departe de oamenii aceștia și lăsați-i în pace! Dacă planul lor vine de la oameni, va da greș.
44005039	Dar dacă vine de la Dumnezeu, nu-l veți putea distruge. Și s-ar putea chiar să descoperiți că luptați împotriva lui Dumnezeu Însuși.“ Cei din Sinedriu i-au urmat sfatul.
44005040	Ei i-au chemat înăuntru pe apostoli și au pus să fie biciuiți, le-au poruncit să nu mai vorbească oamenilor despre Isus, apoi le-au dat drumul.
44005041	Apostolii au plecat dinaintea Sinedriului bucuroși că au fost considerați demni de a fi batjocoriți pentru Numele lui Isus.
44005042	Dar ei nu au încetat să-i învețe pe oameni. În fiecare zi se duceau în Templu și în casele oamenilor și le spuneau Vestea Bună că Isus este Cristosul.
44006001	Numărul ucenicilor lui Isus creștea mult în zilele acelea. Dar între credincioșii vorbitori de limbă greacă și ceilalți credincioși evrei au apărut neînțelegeri. Credincioșii evrei care vorbeau limba greacă se plângeau că văduvele lor erau trecute cu vederea la împărțirea ajutoarelor zilnice.
44006002	Cei doisprezece ucenici i-au adunat pe toți credincioșii și le-au spus: „Nu este bine ca noi să neglijăm predicarea Cuvântului lui Dumnezeu pentru a ajuta la împărțirea hranei.
44006003	Fraților, alegeți dintre voi șapte bărbați cunoscuți a fi oameni buni, plini de Duhul Sfânt și de înțelepciune. Le vom da lor în grijă această sarcină.
44006004	Iar noi vom putea să petrecem tot timpul rugându-ne și proclamând oamenilor Cuvântul lui Dumnezeu.“
44006005	Tot grupul a acceptat cu bucurie această idee. Ei i-au ales pe aceștia șapte: Ștefan (un bărbat plin de credință și de Duhul Sfânt), Filip, Prohor, Nicanor, Timon, Parmena și Nicolae (un bărbat din Antiohia care devenise iudeu).
44006006	Apoi i-au adus pe aceștia înaintea apostolilor. Apostolii s-au rugat și și-au pus mâinile peste acești oameni.
44006007	Mesajul lui Dumnezeu s-a răspândit și numărul ucenicilor din Ierusalim a crescut foarte mult. Chiar și un mare număr de preoți au crezut și au ascultat de acest mesaj.
44006008	Ștefan era un om plin de har și de putere. Dumnezeu l-a binecuvântat pe Ștefan și i-a dat putere să facă în mijlocul oamenilor minuni mari și semne miraculoase.
44006009	Dar câțiva iudei din sinagoga numită Sinagoga Sclavilor Eliberați erau împotriva lui Ștefan. Unii dintre ei erau din Cirena, alții din Alexandria, Cilicia sau Asia. Ei au început să se certe cu Ștefan.
44006010	Dar Duhul îl ajuta pe Ștefan să vorbească cu înțelepciune și acei iudei nu l-au putut contrazice.
44006011	Atunci ei au aranjat în secret ca niște oameni să spună: „L-am auzit pe Ștefan spunând lucruri rele despre Moise și despre Dumnezeu.“
44006012	Astfel i-au stârnit pe oameni, pe conducători și pe învățătorii Legii. Aceștia au venit, l-au prins pe Ștefan și l-au dus înaintea Sinedriului.
44006013	Ei au adus martori mincinoși care au spus: „Omul acesta nu se oprește niciodată din a spune lucruri rele despre acest loc sfânt și despre Lege.
44006014	L-am auzit spunând că Isus din Nazaret va distruge acest Templu și că El va schimba obiceiurile lăsate de Moise.“
44006015	Toți cei care erau în Sinedriu se uitau cu atenție la Ștefan și au văzut că fața lui arăta ca fața unui înger.
44007001	Atunci marele preot l-a întrebat pe Ștefan: „E adevărat?“
44007002	Ștefan a răspuns: „Fraților și părinților, ascultați-mă! Dumnezeul slavei S-a arătat strămoșului nostru Avraam când se afla încă în Mesopotamia, înainte ca el să se mute în Haran.
44007003	Și Dumnezeu i-a spus: «Lasă-ți țara și poporul și du-te în ținutul pe care ți-l voi arăta Eu.»
44007004	Și Avraam a plecat din țara caldeenilor și s-a stabilit în Haran. După ce tatăl său a murit, Dumnezeu l-a adus să trăiască aici, pe locul unde trăiți voi acum.
44007005	Dar Dumnezeu nu i-a dat lui Avraam în stăpânire nici măcar o palmă de pământ din acest ținut. Deși pe vremea aceea Avraam nu avea copii, Dumnezeu a promis că îi va da acel ținut în stăpânire, să fie al lui și al urmașilor lui.
44007006	Și Dumnezeu i-a zis: «Urmașii tăi vor locui într-o țară străină. Cei de acolo îi vor face sclavi și îi vor asupri timp de patru sute de ani.
44007007	Dar Eu voi pedepsi poporul care îi va face sclavi.» Și Dumnezeu a mai spus: «După aceea vor pleca din acel ținut și Mi se vor închina în locul acesta.»
44007008	Dumnezeu a făcut un legământ cu Avraam, iar semnul acestui legământ a fost circumcizia. Apoi Avraam a avut un fiu, pe Isaac, și l-a circumcis în ziua a opta de la naștere; apoi Isaac, pe Iacov și Iacov, pe cei doisprezece patriarhi.
44007009	Patriarhii au fost geloși pe Iosif și l-au vândut să fie sclav în Egipt. Dar Dumnezeu a fost cu el
44007010	și l-a scăpat din toate necazurile. El i-a dat lui Iosif înțelepciune și l-a ajutat să fie pe placul faraonului, împăratul Egiptului. Și faraonul l-a făcut pe Iosif guvernator în Egipt și chiar conducător al celor din casa lui.
44007011	Apoi a venit o mare foamete peste toată țara Egiptului și peste Canaan și oamenii au suferit mult. Strămoșii noștri nu puteau găsi nimic de mâncat.
44007012	Când Iacov a auzit că în Egipt se găsește grâu, i-a trimis acolo pe strămoșii noștri. Acesta a fost primul lor drum acolo.
44007013	Când s-au dus în Egipt pentru a doua oară, Iosif le-a spus fraților săi cine era. Iar faraonul i-a cunoscut pe toți cei din familia lui Iosif.
44007014	Apoi Iosif a trimis niște oameni să-l aducă și pe tatăl său, Iacov și pe toate rudele, în total șaptezeci și cinci de persoane.
44007015	Atunci Iacov s-a dus în Egipt. Și el și fiii lui au trăit acolo până la moarte.
44007016	Mai târziu, trupurile lor au fost mutate la Sihem. Acolo au fost puse în mormântul pe care Avraam îl cumpărase cu o sumă de bani de la fiii lui Emor.
44007017	Când s-a apropiat timpul ca promisiunea pe care i-o făcuse Dumnezeu lui Avraam să se împlinească, numărul evreilor din Egipt a crescut foarte mult.
44007018	Atunci a venit un alt împărat să domnească în Egipt, împărat care nu-l cunoștea pe Iosif.
44007019	Noul împărat a profitat cu viclenie de poporul nostru și i-a asuprit pe strămoșii noștri. El i-a obligat să-și abandoneze copiii, pentru ca aceștia să moară.
44007020	Atunci s-a născut Moise. El era un copil deosebit înaintea lui Dumnezeu. Timp de trei luni, el a crescut în casa tatălui său.
44007021	Când Moise a fost abandonat, fiica faraonului l-a luat la ea și l-a crescut ca pe propriul ei fiu.
44007022	Moise a fost educat în toată înțelepciunea egiptenilor și era plin de putere în cuvânt și în faptă.
44007023	Când a împlinit patruzeci de ani, el s-a hotărât să-și viziteze frații, pe fiii lui Israel.
44007024	Moise a văzut un egiptean purtându-se rău cu un bărbat israelit. Atunci el i-a luat apărarea bărbatului israelit și l-a omorât pe egiptean.
44007025	Moise a crezut că frații lui vor înțelege că Dumnezeu îl folosea ca să îi elibereze, dar ei nu au înțeles.
44007026	A doua zi, când i-a văzut pe unii dintre ei bătându-se, Moise a intervenit și a încercat să-i împace. El le-a spus: «Voi sunteți frați. De ce vă purtați urât unul cu celălalt?»
44007027	Dar cel care începuse cearta l-a împins pe Moise deoparte și l-a întrebat: «Cine te-a pus pe tine conducător și judecător între noi?
44007028	Vrei să mă ucizi și pe mine așa cum l-ai ucis ieri pe egipteanul acela?»
44007029	Când a auzit aceasta, Moise a fugit din Egipt și s-a dus să locuiască într-un ținut străin, în Madian. Cât timp a locuit în Madian, Moise a avut doi fii.
44007030	După patruzeci de ani, când Moise se afla în deșertul de lângă muntele Sinai i s-a arătat un înger în flacăra unui rug aprins.
44007031	Moise a fost foarte uimit când a văzut lucrul acesta. Când s-a apropiat de rug pentru a vedea mai bine, a auzit vocea Domnului:
44007032	«Eu sunt Dumnezeul strămoșilor tăi, Dumnezeul lui Avraam, al lui Isaac și al lui Iacov.» Moise tremura de frică și nu îndrăznea să se uite.
44007033	Atunci Domnul i-a spus: «Scoate-ți sandalele din picioare, pentru că pământul pe care stai este pământ sfânt.
44007034	M-am uitat și am văzut cât de mult suferă poporul Meu în Egipt, i-am auzit suspinând și am coborât pentru a-i elibera. Acum vino, te voi trimite în Egipt.»
44007035	Acesta este Moise, omul pe care ei nu l-au vrut și căruia i-au spus: «Cine te-a pus pe tine conducător și judecător?» El este cel pe care Dumnezeu, prin îngerul care i s-a arătat în rug, l-a trimis să fie conducător și eliberator.
44007036	Moise i-a scos din Egipt. El a făcut multe semne și minuni în Egipt, apoi la Marea Roșie și după aceea în pustie, timp de patruzeci de ani.
44007037	Este același Moise care a spus poporului Israel: «Dumnezeu vă va trimite un Profet ca mine, venit din mijlocul poporului nostru.»
44007038	El este același Moise care a fost la adunarea din pustie împreună cu îngerul care i-a vorbit pe Muntele Sinai și cu strămoșii noștri. Moise a primit de la Dumnezeu cuvinte dătătoare de viață, pentru a ni le da nouă.
44007039	Dar strămoșii noștri nu au vrut să-l asculte. Ei l-au respins pe Moise și au vrut să se întoarcă în Egipt.
44007040	Și i-au spus lui Aaron: «Nu știm ce s-a întâmplat cu Moise, cel care ne-a scos din Egipt. Fă-ne niște dumnezei care să meargă înaintea noastră și să ne arate drumul.»
44007041	Și atunci, oamenii au făcut un idol sub forma unui vițel. Ei au adus jertfe acestui idol și s-au bucurat de ceea ce făcuseră cu mâinile lor.
44007042	Dar Dumnezeu S-a întors de la ei și i-a lăsat să se închine mulțimii de dumnezei falși din cer. În cartea profeților, Dumnezeu spune: «Popor israelit, nu Mie Mi-ați adus voi vite înjunghiate și jertfe timp de patruzeci de ani în pustie.
44007043	Voi ați purtat cortul lui Moloh și steaua zeului Remfan. Aceștia sunt idolii pe care vi i-ați făcut pentru a vă închina lor. De aceea vă voi alunga de aici, dincolo de Babilon.»
44007044	Strămoșii noștri au avut cu ei în pustie Cortul mărturiei. Acest cort a fost făcut așa cum Acela care îi vorbea lui Moise i-a spus să-l facă, potrivit cu modelul pe care îl văzuse.
44007045	Strămoșii noștri, primindu-l, l-au adus cu ei când, sub comanda lui Iosua, au luat în stăpânire țara de la popoarele pe care Dumnezeu le-a alungat dinaintea strămoșilor noștri; și așa a rămas până în timpul lui David.
44007046	David s-a bucurat de trecere înaintea lui Dumnezeu și a cerut să fie lăsat să-I construiască un templu Dumnezeului lui Iacov.
44007047	Dar Solomon a fost acela care I-a construit o casă.
44007048	Însă Cel Preaînalt nu locuiește în case făcute de mâinile oamenilor. După cum spune profetul:
44007049	«Domnul spune: ‘Cerul este tronul Meu și pământul este locul pe care-Mi odihnesc picioarele. Ce fel de casă Îmi veți construi voi Mie? Care este locul unde să Mă odihnesc?
44007050	Nu sunt Eu Cel ce a creat toate acestea?’»“
44007051	Ștefan a continuat: „Oameni încăpățânați! V-ați înstrăinat, în inima voastră, de Dumnezeu. Voi nu ascultați de Dumnezeu. Întotdeauna vă împotriviți față de ceea ce vă spune Duhul Sfânt. Sunteți la fel ca strămoșii voștri.
44007052	A existat vreun profet care să nu fie persecutat de strămoșii voștri? Ei i-au omorât chiar și pe profeții care au anunțat cu mult timp în urmă venirea Celui Drept. Iar acum voi ați ajutat să fie prins și L-ați omorât.
44007053	Voi sunteți cei care au primit Legea lui Moise, lege care v-a fost adusă de îngeri, dar voi nu ați ascultat de ea!“
44007054	Când au auzit conducătorii iudei aceste cuvinte au fost atât de furioși încât scrâșneau din dinți de mânie împotriva lui.
44007055	Dar Ștefan era plin de Duhul Sfânt. El și-a ridicat ochii spre cer și a văzut slava lui Dumnezeu și pe Isus stând la dreapta lui Dumnezeu.
44007056	Și a spus: „Iată, văd cerurile deschise și pe Fiul omului stând la dreapta lui Dumnezeu.“
44007057	Atunci conducătorii iudei au început să strige, și-au acoperit urechile și s-au năpustit cu toții asupra lui Ștefan.
44007058	Ei l-au târât afară din cetate și au început să arunce cu pietre în el. Oamenii care depuseseră mărturie împotriva lui Ștefan și-au lăsat hainele la picioarele unui tânăr pe nume Saul.
44007059	În timp ce oamenii aruncau cu pietre în el, Ștefan se ruga, spunând: „Doamne Isuse, primește duhul meu!“
44007060	Apoi a îngenuncheat și a strigat cu glas puternic: „Doamne, nu-i învinui de păcatul acesta!“ După ce a spus aceste cuvinte, Ștefan a murit.
44008001	Saul a fost de acord cu omorârea lui Ștefan. În ziua aceea, a început o mare persecuție împotriva Bisericii din Ierusalim. Toți credincioșii, în afară de apostoli, au fost împrăștiați prin tot ținutul Iudeii și al Samariei.
44008002	Niște bărbați temători de Dumnezeu l-au îngropat pe Ștefan și au plâns mult după el.
44008003	Saul a început să distrugă Biserica. El mergea din casă în casă târându-i afară atât pe bărbați cât și pe femei și aruncându-i în închisoare.
44008004	Cei care au fost împrăștiați au mers în diferite locuri spunând oamenilor Vestea Bună.
44008005	Filip a mers într-o cetate din Samaria și le-a vorbit oamenilor de acolo despre Cristos.
44008006	Când l-au auzit și au văzut semnele pe care le făcea, oamenii au ascultat cu mare atenție lucrurile spuse de el.
44008007	Erau acolo mulți oameni care aveau în ei duhuri rele. Aceste duhuri scoteau un țipăt puternic când ieșeau din oameni. Filip a vindecat, de asemenea, mulți oameni care erau paralizați sau șchiopi,
44008008	astfel că în cetatea aceea era multă bucurie.
44008009	Era acolo un om pe nume Simon care practica magia. El îi uimea pe locuitorii din Samaria cu vrăjile sale. Simon se considera un om important.
44008010	Toți oamenii, de la mic la mare, îi acordau o mare atenție și spuneau: „Omul acesta are puterea lui Dumnezeu care se numește «Marea Putere»!“
44008011	Ei îi acordau o mare atenție pentru că îi uimise mult timp cu magia lui.
44008012	Dar Filip a spus oamenilor Vestea Bună despre Împărăția lui Dumnezeu și despre puterea lui Isus Cristos. Ei l-au crezut și au fost botezați, atât bărbați, cât și femei.
44008013	Și Simon însuși a crezut și a fost botezat. După aceea, el a stat în preajma lui Filip și a fost uluit văzând minunile și semnele pe care le făcea acesta.
44008014	Apostolii se aflau în Ierusalim. Când au auzit că oamenii din Samaria au primit Cuvântul lui Dumnezeu, i-au trimis acolo pe Petru și pe Ioan.
44008015	Când au ajuns în Samaria, Petru și Ioan s-au rugat ca cei credincioși de acolo să primească Duhul Sfânt.
44008016	Acești oameni fuseseră botezați în Numele Domnului Isus, dar Duhul Sfânt nu coborâse peste nici unul dintre ei.
44008017	Atunci Petru și Ioan și-au pus mâinile peste ei și oamenii au primit Duhul Sfânt.
44008018	Simon a văzut că Duhul a fost dat când apostolii și-au pus mâinile peste oameni. Atunci el le-a oferit bani, spunând:
44008019	„Dați-mi și mie această putere ca, atunci când îmi pun mâinile peste cineva, să primească Duhul Sfânt.“
44008020	Petru i-a răspuns: „Tu și banii tăi să fiți distruși pentru totdeauna, căci ai crezut că poți cumpăra cu bani darul lui Dumnezeu.
44008021	Inima ta nu este dreaptă înaintea lui Dumnezeu. De aceea nu ești împreună cu noi în această lucrare.
44008022	Schimbă-ți atitudinea inimii, renunță la răutatea ta și roagă-te Domnului! Poate că El te va ierta de gândul pe care l-ai avut,
44008023	căci văd că ești plin de amară gelozie și prins în lanțurile păcatului.“
44008024	Atunci Simon a răspuns: „Rugați-vă voi Domnului pentru mine, ca să nu mi se întâmple nici unul din lucrurile pe care le-ați spus.“
44008025	După ce și-au rostit mărturia înaintea oamenilor și au vestit Cuvântul Domnului, cei doi apostoli s-au întors la Ierusalim. Ei au spus oamenilor Vestea Bună în multe sate samaritene prin care au trecut în drumul lor.
44008026	Un înger al Domnului i-a vorbit lui Filip și i-a spus: „Pregătește-te și du-te spre sud, pe drumul care merge de la Ierusalim spre Gaza, drum care trece prin pustie.“
44008027	Filip s-a pregătit și a plecat. Pe drum a văzut un om din Etiopia. Acest om era un eunuc. El era un om important în slujba lui Candace, împărăteasa Etiopiei, având grijă de toată averea ei. Acest om fusese la Ierusalim pentru a se închina.
44008028	Acum se întorcea din Ierusalim. El stătea în car și citea din cartea profetului Isaia.
44008029	Atunci Duhul i-a spus lui Filip: „Du-te și ajunge din urmă carul acela!“
44008030	Filip a fugit spre car și l-a auzit pe etiopian citind din cartea profetului Isaia. Filip l-a întrebat: „Înțelegi ce citești?“
44008031	El i-a răspuns: „Cum aș putea să înțeleg? Am nevoie ca cineva să-mi explice.“ Și l-a rugat pe Filip să urce în car și să stea cu el.
44008032	Pasajul pe care îl citea era: „El a fost dus ca o oaie la tăiere și așa cum mielul este fără glas înaintea celui ce-l tunde, tot așa nici El nu a deschis gura.
44008033	În umilirea ce I s-a adus, dreptatea I-a fost refuzată. Viața Lui pe pământ s-a sfârșit. Cine va vorbi despre urmașii Lui?“
44008034	Etiopianul l-a întrebat pe Filip: „Spune-mi, te rog, despre cine vorbește profetul? Despre el sau despre altcineva?“
44008035	Începând tocmai de la acest fragment din Scriptură, Filip i-a vorbit omului despre Vestea Bună a lui Isus.
44008036	Pe când își urmau drumul, ei au dat de o apă. Etiopianul a spus: „Uite apă! Ce mă poate opri să fiu botezat?“
44008037	-
44008038	El a poruncit să fie oprit carul. Atât Filip cât și eunucul etiopian au coborât apoi în apă și Filip l-a botezat.
44008039	Când au ieșit din apă, Duhul Domnului l-a luat pe Filip de acolo, iar eunucul nu l-a mai văzut niciodată. El și-a continuat drumul, plin de bucurie.
44008040	Filip a apărut în Azot. De acolo a plecat spre Cezareea și a spus Vestea Bună oamenilor din toate cetățile prin care trecea.
44009001	În Ierusalim, Saul încerca în continuare să-i sperie și să-i ucidă pe ucenicii Domnului. El s-a dus la marele preot
44009002	și i-a cerut scrisori către iudeii din sinagogile din Damasc, pentru ca, dacă ar găsi atât bărbați, cât și femei care urmau Calea Domnului, Saul să-i aresteze și să-i aducă legați la Ierusalim.
44009003	Saul era încă pe drum și se apropia de cetatea Damasc. Deodată, o lumină venită din ceruri a strălucit în jurul lui.
44009004	Saul a căzut la pământ. El a auzit o voce care-i spunea: „Saule, Saule, de ce faci toate aceste lucruri împotriva Mea?“
44009005	Saul a spus: „Cine ești Tu, Doamne?“ Vocea a răspuns: „Eu sunt Isus pe care Îl persecuți.
44009006	Ridică-te acum și du-te în cetate. Cineva îți va spune ce trebuie să faci.“
44009007	Oamenii care călătoreau împreună cu Saul stăteau acolo muți de uimire, auzind vocea dar nevăzând pe nimeni.
44009008	Saul s-a ridicat de la pământ, dar când a deschis ochii nu mai putea să vadă nimic. Așa că oamenii l-au luat de mână și l-au dus în Damasc.
44009009	Timp de trei zile a fost orb și nici nu a mâncat, nici nu a băut nimic.
44009010	În Damasc se afla un ucenic al lui Isus, pe nume Anania. Domnul i-a spus într-o viziune: „Anania!“ Anania a răspuns: „Iată-mă, Doamne!“
44009011	Domnul i-a spus: „Ridică-te și du-te pe strada numită «Strada Dreaptă». Caută casa lui Iuda și întreabă de un om din Tars, pe nume Saul. El se roagă acum.
44009012	Saul a avut o viziune în care a văzut un bărbat pe nume Anania venind la el și punându-și mâinile peste el pentru a-i reda vederea.“
44009013	Anania a răspuns: „Doamne, i-am auzit pe mulți oameni vorbind despre acest bărbat. Ei vorbeau despre toate lucrurile rele pe care le-a făcut el sfinților Tăi din Ierusalim.
44009014	El a venit aici cu autoritate de la marele preot să-i aresteze pe toți cei care cred în Tine.“
44009015	Dar Domnul i-a spus: „Du-te! Eu l-am ales pe Saul pentru o lucrare importantă. El va vesti Numele Meu înaintea împăraților, printre neevrei și printre evrei.
44009016	Eu Însumi îi voi arăta lui Saul tot ce va trebui să sufere pentru Numele Meu.“
44009017	Anania a plecat și s-a dus în casa în care i s-a spus. El și-a pus mâinile peste Saul și a spus: „Frate Saul, m-a trimis Domnul Isus, Cel ce ți S-a arătat când veneai spre Damasc. El m-a trimis ca tu să-ți recapeți vederea și să fii umplut de Duhul Sfânt.“
44009018	Chiar atunci de pe ochii lui Saul a căzut ceva care arăta ca niște solzi de pește și el a putut să vadă din nou. Saul s-a ridicat și a fost botezat.
44009019	După ce a mâncat ceva, el și-a recăpătat puterea. Saul a mai rămas câteva zile cu ucenicii din Damasc.
44009020	Apoi s-a dus în sinagogile din Damasc și a început imediat să vorbească despre Isus. El a spus: „Acesta este Fiul lui Dumnezeu!“
44009021	Toți cei care l-au auzit au fost uimiți. Ei spuneau: „Nu este el acela care încerca să-i omoare pe toți oamenii din Ierusalim care credeau în Numele lui Isus? Și nu este el acela care a venit aici pentru a-i aresta și a-i duce înaintea marilor preoți?“
44009022	Dar Saul vorbea cu tot mai multă putere. El le-a dovedit iudeilor din Damasc că Isus este Cristosul, astfel că ei nu l-au putut contrazice.
44009023	După multe zile, iudeii au pus la cale omorârea lui Saul.
44009024	Ei păzeau zi și noapte porțile cetății pentru a-l putea omorî. Dar Saul a aflat de planul lor.
44009025	Într-o noapte, niște ucenici l-au luat pe Saul și l-au ajutat să iasă din cetate. Ei l-au pus într-un coș și l-au coborât printr-o gaură din zidul cetății.
44009026	Când a ajuns în Ierusalim, Saul a încercat să se alăture grupului de credincioși. Dar toți se temeau de el pentru că nu credeau că Saul devenise un ucenic al lui Isus.
44009027	Barnaba l-a luat și l-a dus la apostoli. El le-a povestit cum Saul L-a văzut pe Domnul pe drum, cum Domnul i-a vorbit și cum, în Damasc, Saul a vorbit oamenilor cu mult curaj în Numele lui Isus.
44009028	Saul a rămas cu ucenicii. El mergea peste tot în Ierusalim vorbind cu curaj despre Domnul.
44009029	Saul vorbea adesea cu iudeii vorbitori de limbă greacă și se contrazicea cu ei, dar aceștia încercau să-l omoare.
44009030	Când credincioșii au auzit lucrul acesta, l-au dus pe Saul în Cezareea, iar de acolo l-au trimis în cetatea Tars.
44009031	Biserica din toată Iudeea, Galileea și Samaria a avut o perioadă de pace. Credincioșii Îl onorau pe Domnul prin modul în care trăiau și erau întăriți de Duhul Sfânt. De aceea, Biserica a căpătat putere și a crescut în număr.
44009032	Petru călătorea prin toate cetățile. El a ajuns să-i viziteze pe credincioșii care locuiau în Lida.
44009033	Acolo a cunoscut un om pe nume Enea care era paralizat. El nu se ridicase din pat de opt ani.
44009034	Petru i-a spus: „Enea, Isus Cristos te vindecă: scoală-te și fă-ți patul!“ Și Enea s-a ridicat imediat.
44009035	Toți oamenii care locuiau în Lida și în Sarona l-au văzut și s-au întors la Domnul.
44009036	În cetatea Iope, locuia o ucenică a lui Isus pe nume Tabita (în grecește, numele ei era Dorca, însemnând „gazelă“). Tabita îi ajuta întotdeauna pe oameni, iar celor săraci le dădea lucruri de care aveau nevoie.
44009037	Pe când Petru era în Lida, Tabita s-a îmbolnăvit și a murit. Trupul său a fost spălat și pus într-o cameră de la etaj.
44009038	Cetatea Lida era aproape de Iope. Când ucenicii din Iope au auzit că Petru se afla în Lida, au trimis la el doi oameni. Ei l-au implorat: „Te rugăm, vino la noi fără întârziere!“
44009039	Așa că Petru s-a pregătit și a mers cu ei. Când a venit, ucenicii l-au dus în camera de la etaj. Toate văduvele au venit și au stat în jurul lui. Ele plângeau și îi arătau cămășile și alte haine pe care Dorca le făcuse pe când era în viață.
44009040	Petru i-a scos pe toți din cameră, a îngenuncheat și s-a rugat. Apoi s-a întors spre trupul Tabitei și a spus: „Tabita, ridică-te!“ Ea a deschis ochii, l-a văzut pe Petru și s-a ridicat.
44009041	Petru i-a întins mâna și a ajutat-o să se ridice în picioare. Apoi i-a chemat pe credincioși și pe văduve și le-a arătat-o pe Tabita care era vie.
44009042	Lucrul acesta s-a aflat în toată cetatea Iope și, datorită acestei întâmplări, mulți oameni au crezut în Domnul.
44009043	Petru a rămas mai multe zile în Iope, în casa unui tăbăcar numit Simon.
44010001	În Cezareea trăia un om pe nume Corneliu. El era centurion în cohorta numită „Italiana“.
44010002	Corneliu era un om religios, cu temere de Dumnezeu, la fel ca întreaga sa familie. El dădea mulți bani pentru a-i ajuta pe săraci și se ruga totdeauna lui Dumnezeu.
44010003	Într-o după-amiază, pe la ora trei, Corneliu a avut o viziune. El a văzut clar un înger al lui Dumnezeu care a venit la el și i-a spus: „Corneliu!“
44010004	Corneliu s-a uitat la înger înspăimântat și a întrebat: „Ce s-a întâmplat, Doamne?“ Îngerul i-a răspuns: „Rugăciunile tale și darurile pe care le-ai făcut săracilor s-au suit înaintea lui Dumnezeu și ele Îi vorbesc lui Dumnezeu despre tine.
44010005	Trimite niște oameni la Iope să-l aducă pe Simon căruia i se spune și Petru.
44010006	El stă la un tăbăcar, pe nume Simon, a cărui casă este lângă mare.“
44010007	După ce a plecat îngerul care-i vorbise, Corneliu a chemat pe doi dintre slujitorii lui și pe un soldat religios dintre cei care-i slujeau.
44010008	El le-a povestit tot ce se întâmplase și i-a trimis la Iope.
44010009	A doua zi, pe când cei trei oameni erau încă pe drum și se apropiau de Iope, Petru s-a urcat pe acoperișul casei pentru a se ruga. Era pe la amiază.
44010010	Lui Petru i s-a făcut foame și a vrut să mănânce. Dar pe când îi pregăteau masa, el a avut o viziune.
44010011	A văzut cerul deschis și a văzut ceva asemenea unui cearșaf mare. Acesta era coborât pe pământ fiind legat de cele patru colțuri.
44010012	În cearșaf, erau tot felul de animale, reptile și păsări ale cerului.
44010013	Apoi o voce i-a spus: „Petre, ridică-te! Înjunghie aceste animale și mănâncă din ele!“
44010014	Petru a spus: „Doamne, n-aș face așa ceva! Niciodată nu am mâncat ceva interzis sau necurat.“
44010015	Pentru a doua oară vocea i-a spus lui Petru: „Să nu spui că este necurat ceea ce Dumnezeu a numit curat.“
44010016	Lucrul acesta s-a întâmplat de trei ori, iar apoi totul a fost luat înapoi în cer.
44010017	Pe când Petru se întreba care putea fi înțelesul viziunii pe care o avusese, bărbații trimiși de Corneliu întrebaseră de casa lui Simon, iar acum stăteau la poartă.
44010018	Ei au strigat și au întrebat dacă Simon, zis și Petru, stătea acolo.
44010019	Pe când Petru se mai gândea la viziunea pe care o avusese, Duhul i-a spus: „Ascultă! Te caută trei oameni.
44010020	Așa că ridică-te și coboară la poartă și mergi cu ei, fără rețineri, căci Eu i-am trimis.“
44010021	Petru a coborât și le-a spus oamenilor: „Eu sunt cel pe care îl căutați. De ce ați venit aici?“
44010022	Ei au răspuns: „Ne-a trimis centurionul Corneliu. El este un om drept și temător de Dumnezeu. Tot poporul iudeu spune doar lucruri bune despre el. Un înger sfânt i-a spus lui Corneliu să te invite în casa lui pentru ca el să asculte ceea ce ai de spus.“
44010023	Petru i-a chemat înăuntru și i-a invitat să rămână acolo peste noapte. A doua zi s-a pregătit și a plecat cu ei. Câțiva frați din Iope i-au însoțit.
44010024	În ziua următoare au ajuns în Cezareea. Corneliu îi aștepta. El adunase toate rudele și toți prietenii mai apropiați.
44010025	Când Petru a intrat în casă, Corneliu l-a întâmpinat, i-a căzut la picioare și i s-a închinat.
44010026	Dar Petru l-a ajutat să se ridice și i-a spus: „Ridică-te! Eu sunt doar un om, ca și tine.“
44010027	Pe când îi vorbea, Petru a intrat în casă și a găsit acolo mulți oameni adunați.
44010028	Petru le-a spus: „După cum știți, Legea iudaică interzice unui evreu să se însoțească cu un neevreu sau să intre în casa unui neevreu. Dar mie Dumnezeu mi-a arătat că nu trebuie să spun despre nici un om că este nepotrivit sau necurat.
44010029	Așa că nu m-am împotrivit când am fost invitat să vin. De aceea, te întreb: de ce ai trimis după mine?“
44010030	Atunci Corneliu i-a răspuns: „Acum patru zile, pe la ora trei, eram în casa mea și mă rugam. Deodată, în fața mea a apărut un om în haine strălucitoare.
44010031	El mi-a spus: «Dumnezeu a auzit rugăciunea ta și Și-a amintit de darurile pe care le-ai făcut săracilor.
44010032	Așa că trimite niște oameni la Iope și invită-l aici pe Simon, zis și Petru. El stă în casa tăbăcarului Simon, lângă mare.»
44010033	Chiar atunci am trimis după tine și este foarte bine că ai venit. Acum ne aflăm cu toții aici, înaintea lui Dumnezeu, pentru a auzi ceea ce ți-a poruncit Dumnezeu să ne spui.“
44010034	Atunci Petru a început să vorbească. El a spus: „Acum înțeleg, cu adevărat, că Dumnezeu nu este părtinitor,
44010035	ci El primește pe oricine I se închină și face ceea ce este drept, indiferent din ce popor se trage.
44010036	Acesta este mesajul pe care l-a trimis poporului evreu. Dumnezeu le-a adus Vestea Bună că pacea a venit prin Isus Cristos, care este Domnul tuturor.
44010037	Știți ce s-a întâmplat în toată Iudeea, începând din Galileea cu botezul predicat de Ioan.
44010038	Știți despre Isus din Nazaret pe care Dumnezeu L-a uns cu Duhul Sfânt și cu putere. El a umblat din loc în loc, făcând bine și vindecându-i pe cei ce erau sub puterea Diavolului pentru că Dumnezeu era cu El.
44010039	Noi suntem martorii lucrurilor pe care le-a făcut Isus în toată Iudeea și în Ierusalim. Isus a fost omorât fiind atârnat pe o cruce.
44010040	Dar Dumnezeu L-a înviat în a treia zi și nu a îngăduit să-L vadă
44010041	toți oamenii, ci doar noi, martori aleși mai dinainte de Dumnezeu. Noi am mâncat și am băut cu Isus după ce El a înviat din morți.
44010042	El ne-a poruncit să predicăm poporului și să fim martori că El este Cel ales de Dumnezeu să fie Judecător al celor vii și al celor morți.
44010043	Toți profeții mărturisesc despre El, despre faptul că oricine crede în El primește iertarea păcatelor prin Numele Lui.“
44010044	În timp ce Petru mai spunea încă aceste cuvinte, Duhul Sfânt a venit peste toți cei care ascultau Cuvântul.
44010045	Credincioșii evrei care veniseră cu Petru au rămas uimiți văzând că Duhul Sfânt a fost turnat chiar și peste niște neevrei.
44010046	Credincioșii evrei i-au auzit vorbind în diferite limbi și slăvindu-L pe Dumnezeu. Atunci Petru a spus:
44010047	„Poate cineva să oprească apa ca să nu fie botezați acești oameni, când ei au primit Duhul Sfânt la fel ca noi?“
44010048	Și Petru a poruncit ca ei să fie botezați în Numele lui Isus Cristos. Atunci ei l-au rugat să rămână cu ei câteva zile.
44011001	Apostolii și frații din toată Iudeea au auzit că și neevreii au primit Cuvântul lui Dumnezeu.
44011002	Când Petru s-a dus la Ierusalim, cei circumciși l-au criticat.
44011003	Ei au spus: „Ai intrat în casa unor oameni necircumciși și ai mâncat cu ei!“
44011004	Atunci Petru a început să le povestească tot ce se întâmplase:
44011005	„Mă aflam în cetatea Iope și mă rugam, când, într-o stare de extaz, am avut o viziune. Am văzut ceva asemenea unui cearșaf mare coborât din cer, fiind ținut de patru colțuri. S-a oprit foarte aproape de mine.
44011006	M-am uitat în el cu atenție și am văzut animale de casă și fiare sălbatice, reptile și păsări ale cerului.
44011007	Apoi am auzit o voce spunându-mi: «Petre, ridică-te! Înjunghie pe oricare din aceste animale și mănâncă!»
44011008	Dar eu am spus: «Doamne, n-aș face așa ceva! Niciodată nu am mâncat ceva interzis sau necurat.»
44011009	Vocea a vorbit din ceruri din nou: «Să nu numești necurat ceea ce Dumnezeu a numit curat.»
44011010	Lucrul acesta s-a întâmplat de trei ori, apoi totul a fost luat înapoi în cer.
44011011	Chiar atunci au venit trei oameni la casa unde stăteam. Ei fuseseră trimiși la mine din Cezareea.
44011012	Duhul mi-a spus să merg cu ei, fără rețineri. Cu mine au mers și acești șase frați și am intrat în casa omului.
44011013	El ne-a povestit cum a văzut un înger stând în casa lui și spunându-i: «Trimite niște oameni la Iope, ca să-l aducă pe Simon, căruia i se spune și Petru.
44011014	El îți va spune cuvinte prin care veți fi mântuiți tu și casa ta.»
44011015	Când am început să vorbesc, Duhul Sfânt a venit peste ei așa cum a venit și peste noi la început.
44011016	Atunci mi-am amintit ceea ce îmi spusese Domnul: «Ioan a botezat cu apă, dar voi veți fi botezați cu Duhul Sfânt.»
44011017	Dumnezeu le-a dat lor același dar pe care ni l-a dat și nouă când am crezut în Domnul Isus Cristos. Dacă acesta este planul lui Dumnezeu, cine sunt eu să împiedic împlinirea lui?“
44011018	Când au auzit acestea, credincioșii nu s-au mai împotrivit. Ei L-au slăvit pe Dumnezeu și au spus: „Deci Dumnezeu le-a dat și neevreilor posibilitatea să se întoarcă de la păcat pentru a avea viață!“
44011019	Credincioșii care fuseseră împrăștiați din cauza persecuției ivite după moartea lui Ștefan au ajuns chiar până în Fenicia, Cipru și Antiohia. Ei spuneau Vestea Bună în locurile acestea, dar numai iudeilor.
44011020	Printre ei se aflau și niște credincioși din Cipru și Cirena. Când au ajuns în Antiohia, ei au vorbit și grecilor și le-au proclamat Vestea Bună despre Domnului Isus.
44011021	Domnul îi ajuta și un mare număr de oameni au crezut și s-au întors la El.
44011022	Biserica din Ierusalim a aflat despre noii credincioși, și l-a trimis pe Barnaba în Antiohia.
44011023	-
44011024	Barnaba era un om bun, plin de credință și de Duhul Sfânt. Când a ajuns în Antiohia, el s-a bucurat să vadă că Dumnezeu îi binecuvântase din plin pe credincioșii de acolo. Barnaba i-a încurajat să rămână credincioși Domnului cu toată inima. Un mare număr de oameni au decis să-L urmeze pe Domnul Isus.
44011025	Barnaba s-a dus apoi în Tars, pentru a-l căuta pe Saul.
44011026	Când l-a găsit, l-a adus la Antiohia. Ei au stat acolo timp de un an și s-au întâlnit cu grupul local de credincioși, învățându-i pe mulți oameni. Ucenicii lui Isus au fost numiți „creștini“ pentru prima dată în Antiohia.
44011027	În zilele acelea, câțiva profeți au mers de la Ierusalim la Antiohia.
44011028	Unul dintre ei, pe nume Agab, s-a ridicat în picioare. Inspirat de Duhul Sfânt, el a prezis că în întreaga lume va fi o mare foamete. (Această foamete a venit în timpul domniei împăratului Claudiu.)
44011029	Toți ucenicii au hotărât să-i ajute pe frații din Iudeea și fiecare să le trimită atât cât putea.
44011030	Așa au și făcut și au trimis darurile conducătorilor bisericilor din Iudeea prin Barnaba și Saul.
44012001	Cam în vremea aceea, împăratul Irod a început să persecute pe unii credincioși din Biserică.
44012002	El a poruncit ca Iacov, fratele lui Ioan, să fie ucis cu sabia.
44012003	Când a văzut Irod că iudeilor le place lucrul acesta, a hotărât să-l închidă și pe Petru. (Aceasta se întâmpla în timpul Sărbătorii Pâinilor Nedospite.)
44012004	Irod l-a luat pe Petru și l-a aruncat în închisoare. El a pus patru cete de câte patru soldați să-l păzească, intenționând ca după Paște să-l ducă în fața poporului pentru judecată.
44012005	Deci Petru era ținut în închisoare, dar Biserica se ruga lui Dumnezeu, cu ardoare, pentru el.
44012006	Dar în noaptea dinaintea zilei în care se hotărâse Irod să-l judece Petru dormea între doi soldați. El era legat cu două lanțuri, iar la poarta închisorii se aflau alți soldați care păzeau închisoarea.
44012007	Deodată, a apărut acolo un înger al Domnului și în celulă a strălucit o lumină. Lovind coasta lui Petru, îngerul l-a trezit și i-a spus: „Scoală-te repede!“ Și lanțurile au căzut de pe mâinile lui Petru.
44012008	Atunci îngerul i-a spus: „Îmbracă-te și pune-ți sandalele în picioare!“ Petru a făcut așa. Apoi îngerul i-a spus: „Pune-ți haina pe tine și vino după mine!“
44012009	Petru l-a urmat afară, însă nu știa dacă acest incident cu îngerul se întâmpla cu adevărat, el crezând că are o viziune.
44012010	Petru și îngerul au trecut de prima, apoi de a doua gardă și au ajuns la poarta de fier dinspre cetate. Aceasta s-a deschis singură, iar ei au ieșit. După ce au mers puțin, îngerul a dispărut.
44012011	Atunci Petru și-a dat seama ce se întâmplase și și-a spus: „Acum știu ce s-a întâmplat cu adevărat: Domnul l-a trimis pe îngerul Său, iar acesta m-a scăpat din mâinile lui Irod și de la ceea ce așteptau iudeii să mi se întâmple.“
44012012	Când a înțeles acestea el s-a dus la casa Mariei, mama lui Ioan, căruia i se spunea și Marcu. Acolo se adunase multă lume și se ruga.
44012013	Petru a bătut la ușa care dădea în coridor și o servitoare, pe nume Roda, a venit să-i deschidă.
44012014	Când a recunoscut vocea lui Petru, de bucurie a fugit înăuntru, uitând să-i deschidă ușa. Ea le-a spus tuturor că Petru se afla la ușă.
44012015	Ei i-au spus: „Ești nebună!“ Dar ea insista și spunea că așa este. Ceilalți i-au zis: „Trebuie să fie îngerul lui.“
44012016	Dar Petru continua să bată la ușă. Când au deschis ușa și l-au văzut, ei au fost uluiți.
44012017	Petru le-a făcut semn cu mâna să facă liniște, apoi le-a povestit cum îl scosese Domnul din închisoare. El a adăugat: „Spuneți-i lui Iacov și fraților ce s-a întâmplat.“ Apoi a plecat și s-a dus în alt loc.
44012018	În dimineața următoare, era mare agitație printre soldații care stăteau de pază. Ei se întrebau: „Ce i s-a putut întâmpla lui Petru?“
44012019	După ce Irod l-a căutat, fără să-l găsească, a interogat gărzile cu privire la ce se întâmplase. Apoi a poruncit ca cei care fuseseră de pază să fie omorâți. După aceea, Irod a plecat din Iudeea la Cezareea și a rămas un timp acolo.
44012020	Irod era foarte mânios pe oamenii din Tir și Sidon. Aceștia au venit în grup să-l vadă. Ei îl câștigaseră de partea lor pe Blast care era slujitorul personal al împăratului, iar acum îi cereau pace lui Irod pentru că țara lor depindea de hrana din ținutul lui.
44012021	În ziua stabilită pentru a se întâlni cu ei, Irod s-a îmbrăcat cu hainele lui împărătești, s-a așezat pe tron și a ținut oamenilor un discurs.
44012022	Oamenii au strigat: „Aceasta este vocea unui zeu, nu a unui om!“
44012023	Imediat, un înger al Domnului l-a lovit pe Irod pentru că acesta primise laudele pentru el, în loc să-I dea lauda lui Dumnezeu. El a murit mâncat de viermi.
44012024	Dar Cuvântul lui Dumnezeu ajungea la tot mai mulți oameni și din ce în ce mai mulți se alăturau grupului de credincioși.
44012025	Barnaba și Saul și-au terminat lucrarea la Ierusalim și s-au întors în Antiohia. L-au luat cu ei și pe Ioan, zis și Marcu.
44013001	În Biserica din Antiohia erau câțiva profeți și învățători: Barnaba, Simeon (numit și Niger), Luciu din Cirena, Manaen (care fusese crescut împreună cu guvernatorul Irod) și Saul.
44013002	Pe când ei I se închinau Domnului și posteau, Duhul Sfânt le-a spus: „Puneți-Mi deoparte pe Barnaba și pe Saul, căci pe ei i-am chemat la o lucrare deosebită.“
44013003	După ce profeții și învățătorii au postit și s-au rugat, ei și-au pus mâinile peste Barnaba și peste Saul; apoi i-au trimis la drum.
44013004	Trimiși de Duhul Sfânt, Barnaba și Saul au plecat la Seleucia, iar de acolo au mers cu corabia până în Cipru.
44013005	Când au ajuns în Salamina, ei au predicat Cuvântul lui Dumnezeu în sinagogile iudeilor. Ioan era cu ei și îi ajuta.
44013006	Ei au străbătut toată insula, până au ajuns la Pafos. Acolo au întâlnit un iudeu, pe nume Bar-Isus, care era vrăjitor și profet fals.
44013007	Bar-Isus era un apropiat al proconsulului Sergius Paulus care era un bărbat inteligent. Sergius Paulus a trimis după Barnaba și Saul, dorind să audă Cuvântul lui Dumnezeu.
44013008	Dar Elima vrăjitorul încerca să-i oprească. (Elima înseamnă „vrăjitorul“ în limba aramaică.) El încerca să-l întoarcă pe proconsul de la credință.
44013009	Atunci Saul, care se numea și Pavel, fiind plin de Duhul Sfânt, s-a uitat drept la Elima
44013010	și i-a spus: „Ești un om plin de viclenie și de tot felul de șiretlicuri rele! Ești fiul Diavolului și dușman a tot ce este bun! Când vei înceta oare să strâmbi căile drepte ale Domnului?
44013011	Iată! Mâna Domnului te va atinge acum: vei fi orb pentru o vreme și nu vei mai vedea lumina soarelui.“ Chiar atunci pentru Elima totul s-a transformat într-un întuneric gros. El bâjbâia căutând pe cineva care să-l ducă de mână.
44013012	Când a văzut proconsulul ce se întâmplase, a fost uimit de învățătura despre Domnul și a crezut.
44013013	Pavel și cei care îl însoțeau au pornit cu corabia din Pafos și au mers până la Perga, în Pamfilia. Dar Ioan s-a despărțit de ei și s-a întors la Ierusalim.
44013014	Din Perga, ei și-au continuat călătoria și au ajuns în Antiohia din Pisidia. Într-o zi de sabat, Pavel și Barnaba au intrat în sinagogă și s-au așezat.
44013015	După ce s-a citit din Lege și din Profeți, conducătorii sinagogii au trimis pe cineva să le spună: „Fraților, dacă aveți ceva de spus care să-i ajute pe oameni, vă rugăm să ne vorbiți!“
44013016	Atunci Pavel s-a ridicat, a făcut un semn cu mâna și a spus: „Frați iudei și voi, cei din alte popoare care vă închinați lui Dumnezeu, ascultați-mă!
44013017	Dumnezeul lui Israel i-a ales pe strămoșii noștri. El a făcut din poporul nostru un mare popor cât timp au locuit ca străini în Egipt. Apoi, cu multă putere i-a scos afară din acea țară.
44013018	Dumnezeu a fost răbdător cu ei timp de aproape patruzeci de ani cât au stat în pustie.
44013019	Apoi, după ce a nimicit șapte popoare din țara Canaan, El le-a dat acest pământ ca moștenire.
44013020	După aceea, timp de aproape patru sute cincizeci de ani, Dumnezeu a dat poporului nostru judecători care i-au condus până în vremea profetului Samuel.
44013021	Apoi, poporul a cerut un împărat, iar Dumnezeu li l-a dat pe Saul, fiul lui Chiș, din familia lui Beniamin. Saul a domnit timp de patruzeci de ani.
44013022	După ce l-a înlăturat pe Saul, Dumnezeu l-a făcut pe David împăratul lor. Despre David, Dumnezeu a mărturisit astfel: «Am găsit în David, fiul lui Iese, un om după inima Mea. El va face tot ceea ce vreau Eu să facă.»
44013023	Așa cum a promis, dintre urmașii lui David, Dumnezeu le-a ridicat evreilor un Mântuitor, pe Isus.
44013024	Înainte de venirea lui Isus, Ioan predicase deja întregului popor al lui Israel despre nevoia fiecăruia dintre ei de a se întoarce de la păcat spre Dumnezeu și a fi botezat.
44013025	Când se apropia de sfârșitul lucrării sale, Ioan a spus: «Cine credeți voi că sunt eu? Eu nu sunt Cristosul. Dar El vine după mine și eu nu merit nici măcar să-I dezleg sandalele.»
44013026	Fraților, fii ai familiei lui Avraam, și voi, neevrei care vă închinați lui Dumnezeu! Nouă ne-a fost trimisă această veste a mântuirii.
44013027	Oamenii din Ierusalim și conducătorii lor nu L-au recunoscut pe Isus și L-au condamnat, împlinind astfel cuvintele profeților care sunt citite în fiecare zi de sabat.
44013028	Deși nu L-au putut acuza pe Isus de nici un lucru care să merite pedeapsa cu moartea, ei i-au cerut lui Pilat să fie omorât.
44013029	După ce au împlinit tot ceea ce fusese scris despre El, ei L-au dat jos de pe cruce și L-au pus într-un mormânt.
44013030	Dar Dumnezeu L-a înviat dintre cei morți.
44013031	Apoi, timp de mai multe zile, Isus S-a arătat celor care călătoriseră împreună cu El din Galileea până la Ierusalim. Ei sunt acum martorii Lui înaintea oamenilor.
44013032	Noi vă aducem deci Vestea Bună despre promisiunea pe care a făcut-o Dumnezeu strămoșilor noștri.
44013033	Noi suntem fiii lor. Iar Dumnezeu Și-a împlinit promisiunea pe care ne-a făcut-o, prin învierea lui Isus. Acest lucru este scris în Psalmul 2: «Tu ești Fiul Meu; astăzi Te-am născut.»
44013034	Dumnezeu L-a înviat pe Isus, iar despre faptul că El nu Se va mai întoarce niciodată să putrezească în mormânt, Dumnezeu a spus: «Vă voi da lucrurile sfinte, vrednice de încredere, care i-au fost promise lui David.»
44013035	Și în alt loc Dumnezeu spune: «Nu vei îngădui ca Sfântul Tău să putrezească în mormânt.»
44013036	David a făcut voia lui Dumnezeu în timpul vieții sale, apoi a murit. El a fost îngropat împreună cu strămoșii lui și trupul lui a putrezit în mormânt.
44013037	Dar Cel pe care Dumnezeu L-a înviat nu a putrezit.
44013038	-
44013039	Să știți deci, fraților, că prin El vă este vestită iertarea păcatelor. Și toți cei care cred în El vor fi eliberați de toate lucrurile de care nu vă putea elibera Legea lui Moise.
44013040	Aveți deci grijă să nu vi se întâmple ceea ce au scris profeții:
44013041	«Uitați-vă, batjocoritorilor! Minunați-vă și pieriți, căci în aceste zile fac ceva ce voi nu veți crede niciodată, nici dacă v-ar spune cineva.»“
44013042	Pavel și Barnaba se pregăteau să plece, dar oamenii i-au rugat să le mai spună despre aceste lucruri și în sabatul următor.
44013043	Când oamenii au plecat de la sinagogă, mulți dintre iudei și dintre cei convertiți la iudaism care se închinau lui Dumnezeu i-au urmat pe Pavel și pe Barnaba. Aceștia le-au vorbit și i-au îndemnat să aibă încredere în continuare în harul lui Dumnezeu.
44013044	În următoarea zi de sabat, aproape toată cetatea s-a adunat să asculte Cuvântul lui Dumnezeu.
44013045	Când au văzut iudeii mulțimile de oameni, au fost cuprinși de invidie. Ei spuneau vorbe rele și contraziceau ceea ce spunea Pavel.
44013046	Dar Pavel și Barnaba au vorbit cu îndrăzneală: „Cuvântul lui Dumnezeu trebuia să vă fie vestit întâi vouă. Dar cum voi respingeți acest mesaj și vă considerați nedemni de viața eternă, ne întoarcem acum către neevrei.
44013047	Căci iată ce ne-a spus Domnul: «Te-am făcut o lumină pentru neevrei, ca să poți duce mântuirea la toți oamenii, până la marginile pământului.»“
44013048	Când au auzit neevreii aceste cuvinte, s-au bucurat și au preamărit Cuvântul Domnului. Mulți dintre ei l-au crezut. Aceștia fuseseră aleși să aibă viața eternă.
44013049	Mesajul lui Dumnezeu a fost vestit în tot ținutul.
44013050	Iudeii au întărâtat femeile religioase influente și bărbații de frunte ai cetății și au început să-i persecute pe Pavel și Barnaba până i-au alungat din ținutul lor.
44013051	Pavel și Barnaba și-au scuturat praful de pe picioare și au plecat spre Iconia.
44013052	Dar ucenicii lui Isus din Antiohia erau plini de bucurie și de Duhul Sfânt.
44014001	La fel ca și în celelalte cetăți, când au ajuns în Iconia, Pavel și Barnaba s-au dus în sinagoga iudeilor. Ei au vorbit celor prezenți în așa fel încât un mare număr de oameni, atât iudei, cât și greci, au crezut.
44014002	Dar aceia dintre evrei care n-au crezut i-au stârnit pe neevrei și i-au întors împotriva fraților lor.
44014003	Pavel și Barnaba au stat acolo mult timp și au vorbit pentru Domnul cu îndrăzneală. Ei au vorbit despre harul lui Dumnezeu, iar El a dovedit că mărturia lor era adevărată, ajutându-i să facă semne și minuni.
44014004	Oamenii din Iconia erau împărțiți: unii erau de partea iudeilor, iar alții de partea celor doi apostoli.
44014005	Unii dintre neevrei și niște iudei, împreună cu autoritățile cetății, s-au înțeles să-i batjocorească și să-i ucidă cu pietre pe Pavel și Barnaba.
44014006	Dar ei au aflat și au fugit în Licaonia, în cetățile Listra și Derbe și în împrejurimile acestora.
44014007	Acolo ei au continuat să spună Vestea Bună.
44014008	În Listra era un om cu picioarele paralizate. El se născuse infirm și nu umblase niciodată.
44014009	Acest om l-a auzit pe Pavel vorbind. Pavel s-a uitat drept la el și a văzut că el avea credință, astfel că Dumnezeu îl putea vindeca.
44014010	Atunci Pavel a spus cu voce tare: „Ridică-te și stai drept în picioare!“ Omul a sărit în picioare și a început să meargă.
44014011	Când au văzut oamenii ce făcuse Pavel, au strigat în limba licaoneană: „Zeii au luat trup de oameni și au coborât la noi!“
44014012	Pe Barnaba îl numeau „Zeus“, iar pe Pavel „Hermes“, pentru că el era cel ce vorbea de obicei.
44014013	Templul lui Zeus era în apropierea cetății. Preotul de acolo a adus la porțile cetății tauri și coroane de flori. El și mulțimea aceea de oameni vroiau să le aducă jertfe lui Pavel și lui Barnaba.
44014014	Când au auzit Pavel și Barnaba lucrul acesta, de supărare și-au rupt hainele de pe ei. Ei au alergat în mijlocul mulțimii, strigând:
44014015	„Oamenilor, de ce faceți lucrul acesta? Suntem doar oameni ca și voi. Noi suntem aici pentru a vă aduce Vestea Bună, pentru a vă întoarce de la lucruri fără rost la Dumnezeul cel viu care a făcut cerul, pământul și mările cu tot ce este în ele.
44014016	În trecut, El a lăsat toate popoarele să-și urmeze propriul drum.
44014017	Dar Dumnezeu a făcut lucruri bune care să vă mărturisească despre El: El v-a trimis ploi din cer și recolte la timpul potrivit, vă dă hrana din abundență și vă umple inimile de bucurie.“
44014018	Dar chiar și după ce au spus aceste lucruri, Pavel și Barnaba cu greu i-au putut opri pe oameni să le aducă jertfe.
44014019	Apoi au venit niște iudei din Antiohia și din Iconia și au convins mulțimile să treacă de partea lor. Ei au aruncat cu pietre în Pavel, apoi l-au târât afară din cetate, crezând că murise.
44014020	Când s-au strâns ucenicii în jurul lui, el s-a ridicat și a intrat în cetate. A doua zi, Pavel a plecat la Derbe împreună cu Barnaba.
44014021	Și în această cetate ei au spus oamenilor Vestea Bună și au făcut mulți ucenici. Apoi s-au întors la Listra, la Iconia și la Antiohia.
44014022	Acolo ei i-au întărit pe ucenicii lui Isus și i-au încurajat să rămână statornici în credință, spunând: „În Împărăția lui Dumnezeu trebuie să intrăm prin multe necazuri.“
44014023	Pavel și Barnaba au numit conducători în fiecare biserică. Cu rugăciune și post i-au încredințat Domnului în care crezuseră.
44014024	Pavel și Barnaba au trecut prin ținutul Pisidia și au ajuns în ținutul Pamfilia.
44014025	Ei au vestit Cuvântul lui Dumnezeu în Perga, apoi au plecat spre Atalia.
44014026	Din Atalia au mers cu corabia până în Antiohia, de unde fuseseră încredințați harului lui Dumnezeu pentru lucrarea pe care acum o terminaseră.
44014027	Când au ajuns în Antiohia, Pavel și Barnaba au strâns biserica la un loc și le-au povestit credincioșilor tot ceea ce făcuse Dumnezeu cu ei și le-au spus cum Dumnezeu a deschis ușa pentru ca și neevreii să poată crede.
44014028	Pavel și Barnaba au rămas mult timp acolo cu ucenicii lui Isus.
44015001	Câțiva oameni din Iudeea au venit în Antiohia. Ei îi învățau pe frații neevrei în felul următor: „Nu puteți fi mântuiți dacă nu sunteți circumciși, după cum ne-a învățat Moise.“
44015002	Pavel și Barnaba au fost într-un dezacord puternic cu ei și s-au contrazis îndelung cu acești oameni. Atunci grupul a hotărât să-i trimită pe Pavel, Barnaba și alți câțiva oameni la apostolii și conducătorii bisericii din Ierusalim, pentru a-i întreba despre acest conflict.
44015003	Biserica i-a ajutat să plece în călătoria lor. Ei au trecut prin Fenicia și Samaria și le-au povestit celor de acolo cum și neevreii s-au întors la Domnul. Această veste i-a umplut de bucurie pe frați.
44015004	Când Pavel, Barnaba și ceilalți au ajuns în Ierusalim, ei au fost primiți de biserică, de apostoli și de conducătorii bisericii. Apoi le-au povestit acestora tot ce făcuse Dumnezeu cu ei.
44015005	Câțiva credincioși care fuseseră farisei, s-au ridicat și au spus: „Neevreii trebuie să fie circumciși și trebuie să li se ceară să respecte Legea lui Moise.“
44015006	Apostolii și conducătorii bisericii s-au strâns laolaltă pentru a discuta despre această problemă.
44015007	După o lungă discuție, Petru s-a ridicat în picioare și le-a spus: „Fraților, știți că în zilele de la început, Dumnezeu m-a ales pe mine dintre voi, să le spun neevreilor Vestea Bună. Ei au auzit și au crezut mesajul lui Dumnezeu.
44015008	Iar Dumnezeu, care cunoaște inimile oamenilor, a arătat că i-a primit și pe ei, dându-le Duhul Sfânt, ca și nouă.
44015009	El nu a făcut nici o deosebire între ei și noi. Dumnezeu le-a curățat inimile prin credință.
44015010	Atunci de ce Îl provocați pe Dumnezeu? De ce puneți pe umerii ucenicilor neevrei un jug pe care nici noi, nici strămoșii noștri nu l-am putut duce?
44015011	Credem că noi suntem mântuiți prin harul Domnului Isus și că tot astfel vor fi și ei mântuiți.“
44015012	Tot grupul a tăcut și îi asculta pe Pavel și Barnaba care povesteau despre toate semnele și minunile pe care le făcuse Dumnezeu prin ei în mijlocul neevreilor.
44015013	Când au terminat ei de vorbit, Iacov a spus: „Fraților, ascultați-mă!
44015014	Simon ne-a povestit cum Și-a arătat Dumnezeu dragostea pentru neevrei, primindu-i și pe ei pentru a deveni poporul Lui.
44015015	De asemenea, cuvintele profeților spun același lucru. Este scris:
44015016	«După aceea, Mă voi întoarce și voi reclădi cortul lui David care căzuse. Voi rezidi dărâmăturile lui și îl voi înălța.
44015017	Atunci și ceilalți oameni Îl vor căuta pe Domnul—toți neevreii care sunt, de asemenea, ai Mei. Așa spune Domnul, care face toate aceste lucruri
44015018	care Îi sunt cunoscute de la începutul timpului.»
44015019	De aceea, eu sunt de părere să nu adăugăm alte poveri pentru neevreii care s-au întors la Dumnezeu.
44015020	Ci, mai degrabă, să le scriem o scrisoare pentru a le spune de ce anume să se ferească: de hrana oferită idolilor, de imoralitate sexuală, de a mânca animale sugrumate sau sânge.
44015021	Căci încă din vechime sunt în fiecare cetate oameni care predică Legea lui Moise. Aceasta este citită în sinagogi în fiecare zi de sabat.“
44015022	Atunci apostolii și conducătorii bisericii, împreună cu întreaga biserică, au hotărât să aleagă câțiva bărbați din grupul lor și să-i trimită la Antiohia împreună cu Pavel și Barnaba. Ei i-au ales pe Iuda, zis și Barsaba, și pe Sila. Ei erau conducători printre frații din Ierusalim.
44015023	Cu ei grupul a trimis următoarea scrisoare: „Apostolii și conducătorii, frații voștri, trimit salutări fraților neevrei din Antiohia, din Siria și din Cilicia.
44015024	Am auzit că unii oameni din grupul nostru au venit la voi și v-au tulburat și v-au neliniștit cu cuvintele lor. Nu noi le-am spus să facă acest lucru.
44015025	De aceea, am fost cu toții de acord să alegem câțiva bărbați și să-i trimitem la voi împreună cu dragii noștri Barnaba și Pavel.
44015026	Pavel și Barnaba sunt oameni care și-au dedicat viața slujirii Domnului nostru Isus Cristos.
44015027	Împreună cu ei, îi trimitem pe Iuda și pe Sila. Ei vă vor spune aceleași lucruri prin viu grai.
44015028	Duhul Sfânt și noi credem că este bine să nu vă împovărăm cu alte lucruri decât acestea, care sunt necesare:
44015029	Nu mâncați din hrana jertfită idolilor, nu mâncați sânge sau animale sugrumate și feriți-vă de desfrânare. Veți face bine dacă vă veți feri de aceste lucruri. Rămas bun.“
44015030	Barnaba, Pavel, Iuda și Sila au plecat din Ierusalim și au călătorit spre Antiohia. Ei au strâns laolaltă grupul de credincioși și le-au dat scrisoarea.
44015031	Când au citit-o, ei au fost bucuroși și s-au simțit încurajați.
44015032	Iuda și Sila erau amândoi profeți. Ei le-au vorbit mult timp fraților, le-au spus multe lucruri pentru a-i încuraja și a le întări credința.
44015033	După ce au petrecut un timp acolo, Iuda și Sila s-au întors la cei care îi trimiseseră. Frații le-au urat să se întoarcă în pace.
44015034	-
44015035	Pavel și Barnaba au rămas în Antiohia. Ei, alături de mulți alții, le spuneau oamenilor Vestea Bună și îi învățau Cuvântul Domnului.
44015036	Câteva zile mai târziu, Pavel i-a spus lui Barnaba: „Să ne întoarcem și să-i vizităm pe cei cărora le-am vestit Cuvântul Domnului, ca să vedem ce mai fac.“
44015037	Barnaba vroia să-l ia cu ei și pe Ioan, numit și Marcu.
44015038	Dar Pavel a insistat să nu-l ia cu ei pe unul care îi părăsise în Pamfilia și care nu a mai participat alături de ei la lucrare.
44015039	Între Pavel și Barnaba s-a iscat o dispută pe această temă, iar în final cei doi s-au despărțit. Așa că Barnaba l-a luat pe Marcu și au plecat cu corabia la Cipru.
44015040	Pavel l-a ales pe Sila să meargă cu el, apoi a plecat, după ce frații l-au încredințat harului Domnului.
44015041	Pavel a trecut prin Siria și prin Cilicia și a întărit bisericile de acolo.
44016001	Pavel a mers mai departe la Derbe și Listra. Acolo se afla un ucenic, numit Timotei. El era fiul unei evreice care era credincioasă, iar tatăl său era grec.
44016002	Toți frații din Listra și din Iconia aveau de spus numai lucruri bune despre Timotei.
44016003	Pavel ar fi vrut ca Timotei să călătorească împreună cu el. Dar iudeii din locurile acelea știau că tatăl lui Timotei era grec. Așa că Pavel l-a circumcis pe Timotei, din cauza iudeilor.
44016004	Pavel și tovarășii lui au trecut prin alte cetăți. Ei le duceau credincioșilor hotărârile luate de apostoli și de conducătorii din Ierusalim și îi încurajau să le urmeze.
44016005	Iar bisericile deveneau mai puternice în credință și creșteau în număr în fiecare zi.
44016006	Pavel și cei care erau cu el au trecut prin ținuturile Frigia și Galatia. Duhul Sfânt îi împiedicase să vestească Cuvântul în Asia.
44016007	Pavel și Timotei au ajuns la marginea Misiei și se pregăteau să intre în Bitinia, dar Duhul lui Isus nu i-a lăsat.
44016008	Atunci ei au trecut de Misia și s-au dus în Troa.
44016009	În timpul nopții, Pavel a avut o viziune. Un om din Macedonia stătea acolo și îl implora pe Pavel: „Treci marea și vino în Macedonia să ne ajuți!“
44016010	După ce a avut Pavel viziunea, imediat ne-am pregătit să plecăm în Macedonia. Am înțeles că Dumnezeu ne chema să le spunem acestor oameni Vestea Bună.
44016011	Am plecat cu corabia din Troa și am mers drept la Samotracia, iar în ziua următoare am mers la Neapolis.
44016012	De acolo am plecat în Filipi, cetatea cea mai importantă din acea parte a Macedoniei. Filipi este o colonie romană. Am rămas în această cetate câteva zile.
44016013	În ziua sabatului, am ieșit afară pe poarta cetății, lângă un râu, unde credeam că este un loc de rugăciune. Ne-am așezat și am început să vorbim cu femeile care se adunaseră acolo.
44016014	Printre ele, se afla o femeie numită Lidia, din cetatea Tiatira, care se ocupa cu vânzarea hainelor de purpură. Ea se închina lui Dumnezeu. Lidia asculta ceea ce spunea Pavel. Domnul i-a deschis inima și ea a crezut cele auzite.
44016015	După ce a fost botezată împreună cu toată casa ei, ea ne-a rugat: „Dacă mă considerați credincioasă Domnului, atunci veniți să stați în casa mea!“ Și a insistat foarte mult să mergem.
44016016	Odată, când mergeam spre locul de rugăciune, ne-a ieșit în cale o tânără sclavă, care avea un duh prin care putea să prezică viitorul. Stăpânii ei câștigaseră foarte mulți bani din prezicerile ei.
44016017	Ea s-a luat după Pavel și noi ceilalți, strigând: „Acești oameni sunt slujitorii Dumnezeului Celui Preaînalt. Ei vă vestesc modul în care puteți fi mântuiți!“
44016018	Ea a făcut lucrul acesta mai multe zile, ceea ce l-a deranjat pe Pavel. El s-a întors și a spus duhului din ea: „În Numele lui Isus Cristos, îți poruncesc să ieși din ea!“ Și duhul a ieșit chiar atunci.
44016019	Când au văzut stăpânii fetei că speranța lor de a scoate bani din aceasta s-a dus, i-au prins pe Pavel și pe Sila și i-au târât în piață, în fața autorităților.
44016020	Când i-au dus înaintea conducătorilor, au spus: „Oamenii aceștia sunt iudei și ne tulbură cetatea!
44016021	Ei propun niște obiceiuri care sunt împotriva legii noastre și noi, care suntem romani, nu putem să le acceptăm sau să le practicăm.“
44016022	Mulțimea li s-a alăturat, pronunțându-se împotriva lui Pavel și a lui Sila. Conducătorii au rupt hainele de pe ei și au dat ordin să fie bătuți.
44016023	După multe lovituri, ei au fost aruncați în închisoare. Gardianul a primit ordin să-i păzească cu grijă.
44016024	După ce a primit un astfel de ordin, el i-a aruncat în celula din centru și le-a prins picioarele în butuci.
44016025	Cam pe la miezul nopții, Pavel și Sila se rugau și cântau cântece de slavă lui Dumnezeu, iar ceilalți deținuți îi ascultau.
44016026	Deodată, a avut loc un cutremur de pământ atât de puternic încât s-au clătinat temeliile închisorii. Toate ușile s-au deschis și toți deținuții au fost eliberați din lanțurile lor.
44016027	Gardianul s-a trezit. Când a văzut ușile închisorii deschise, el și-a scos sabia și se pregătea să se omoare, crezând că deținuții fugiseră.
44016028	Dar Pavel a strigat tare: „Să nu-ți faci nici un rău, căci suntem aici cu toții.“
44016029	Gardianul a trimis să fie aduse torțe aprinse, apoi s-a repezit înăuntru. Tremurând de frică, el a căzut la picioarele lui Pavel și ale lui Sila.
44016030	Apoi i-a condus afară și le-a spus: „Domnilor, ce trebuie să fac ca să fiu mântuit?“
44016031	Ei i-au răspuns: „Crede în Domnul Isus și vei fi mântuit—tu și casa ta.“
44016032	Ei le-au spus Cuvântul lui Dumnezeu gardianului și tuturor celor din casa lui.
44016033	La acea oră din noapte, gardianul i-a luat și le-a spălat rănile. Chiar atunci, el și toți ai lui au fost botezați.
44016034	Gardianul i-a adus pe Pavel și Sila în casă și le-a dat să mănânce. Și s-a bucurat că a crezut în Dumnezeu împreună cu toată casa lui.
44016035	Dimineața, conducătorii și-au trimis soldații, spunându-le: „Eliberați-i pe oamenii aceia!“
44016036	Gardianul i-a spus lui Pavel: „Autoritățile au trimis oameni să vă elibereze. Puteți pleca acum. Mergeți în pace!“
44016037	Dar Pavel a spus soldaților: „Deși suntem cetățeni romani, am fost bătuți în fața oamenilor fără să fi fost dovediți vinovați, și apoi ne-au aruncat în închisoare. Iar acum vor să ne dea drumul pe ascuns? În nici un caz! Să vină chiar ei și să ne scoată afară!“
44016038	Soldații au spus conducătorilor aceste cuvinte. Când au auzit că Pavel și Sila erau romani, aceștia s-au speriat.
44016039	Ei au venit și le-au cerut scuze. Apoi i-au scos afară și i-au rugat să plece din cetate.
44016040	Când Pavel și Sila au ieșit din închisoare, s-au dus acasă la Lidia. Acolo ei i-au văzut pe credincioși și i-au încurajat. Apoi au plecat.
44017001	Pavel și Sila au trecut prin Amfipoli și Apolonia și au ajuns în Tesalonic. Aici era o sinagogă a iudeilor.
44017002	Așa cum obișnuia, Pavel s-a dus înăuntru și în fiecare zi de sabat, timp de trei săptămâni, Pavel a discutat cu iudeii din Scripturi.
44017003	El le-a explicat ce era scris în Scriptură și le-a dovedit că Cristos a trebuit să sufere și apoi să învie dintre cei morți. Pavel le-a spus: „Acest Isus despre care vă vorbesc eu este Cristosul.“
44017004	Unii dintre oamenii de acolo au fost convinși și li s-au alăturat lui Pavel și lui Sila. Printre ei era un mare grup de greci temători de Dumnezeu și mai multe femei cu influență.
44017005	Dar iudeii au devenit foarte invidioși. Ei au strâns un grup de oameni răi pe care i-au găsit în piață și au provocat agitație în cetate. Ei s-au năpustit asupra casei lui Iason, căutându-i pe Pavel și pe Sila pentru a-i scoate afară, unde era mulțimea.
44017006	Dar nu i-au găsit acolo. Atunci ei i-au târât pe Iason și pe câțiva dintre frați înaintea autorităților cetății și strigau: „Oamenii aceștia au provocat necazuri în toată lumea, iar acum au venit aici!
44017007	Iar Iason i-a primit în casa lui. Ei toți încalcă legile lui Cezar, spunând că există un alt împărat, pe nume Isus.“
44017008	Când au auzit aceste lucruri, conducătorii cetății și mulțimile de oameni s-au neliniștit foarte tare.
44017009	Ei i-au pus pe Iason și pe ceilalți să plătească niște bani drept cauțiune, apoi le-au dat drumul.
44017010	Chiar în noaptea aceea, frații i-au trimis pe Pavel și pe Sila la Bereea. Când au ajuns acolo, ei s-au dus în sinagoga iudeilor.
44017011	Oamenii de aici erau mai deschiși decât cei din Tesalonic, le ascultau mesajul cu bunăvoință și cercetau Scripturile în fiecare zi, pentru a vedea dacă ceea ce li se spusese era adevărat.
44017012	Mulți dintre acești iudei au crezut și mulți greci, bărbați și femei cu influență, au crezut de asemenea.
44017013	Când au aflat iudeii din Tesalonic că Pavel a predicat și în Bereea Cuvântul lui Dumnezeu, s-au dus și ei acolo. Ei au început să tulbure și să agite mulțimile.
44017014	Atunci frații l-au trimis imediat pe Pavel spre țărmul mării, dar Sila și Timotei au rămas în Bereea.
44017015	Credincioșii care îl însoțeau pe Pavel l-au dus până la Atena. La întoarcerea acestora, Pavel a trimis prin ei instrucțiuni pentru Sila și Timotei, să vină la el cât mai curând. Și au plecat.
44017016	În timp ce Pavel îi aștepta pe Sila și Timotei în Atena, el a văzut că cetatea era plină de idoli și a fost foarte tulburat.
44017017	În sinagogă, el a vorbit cu iudeii și cu grecii care se închinau lui Dumnezeu. De asemenea, în fiecare zi vorbea cu cei care se aflau întâmplător în piață.
44017018	Unii dintre filozofii epicurieni și stoici au început să se contrazică cu el. Unii dintre ei spuneau: „Omul acesta nu știe despre ce vorbește. Ce încearcă el să spună?“ Alții spuneau: „Se pare că vorbește despre alți zei, străini“, căci Pavel predica despre Isus și despre înviere.
44017019	Ei l-au luat pe Pavel și l-au dus la o întâlnire a tribunalului de la Areopag. Ei au spus: „Vorbește-ne despre această nouă învățătură pe care o predici oamenilor.
44017020	Nu am mai auzit niciodată lucrurile pe care le spui și vrem să știm ce înseamnă aceste lucruri.“
44017021	(Locuitorii Atenei și străinii care locuiau în cetate nu făceau altceva decât să asculte sau să vorbească tot timpul despre ideile cele mai noi.)
44017022	Atunci Pavel s-a ridicat în picioare înaintea tribunalului din Areopag și a spus: „Bărbați atenieni, văd că sunteți oameni religioși în toate privințele.
44017023	În timp ce mergeam prin cetate, am văzut lucrurile la care vă închinați și am găsit chiar și un altar, pe care scria: «PENTRU DUMNEZEUL NECUNOSCUT.» Voi vă închinați unui dumnezeu pe care nu-l cunoașteți. Pe acest Dumnezeu vi-L vestesc eu.
44017024	El este Domnul cerurilor și al pământului, căci El a creat lumea și tot ceea ce este în ea, iar El nu locuiește în temple făcute de mâna omului.
44017025	El nu are nevoie de nimic, de aceea nu este slujit de mâini omenești. El este Cel ce dă tuturor viață, suflare și toate lucrurile necesare.
44017026	Dintr-un singur om, El a făcut toate popoarele pentru a locui întreg pământul. El a hotărât timpurile în care vor trăi și locurile unde vor locui.
44017027	Dumnezeu a vrut ca oamenii să-L caute cu speranța că, bâjbâind după El, ar putea, în final, să-L găsească, deși El nu este departe de fiecare dintre noi.
44017028	«Căci în El avem viața, în El avem mișcarea și ființa.» După cum au spus chiar unii dintre poeții voștri: «Pentru că noi suntem copiii Lui.»
44017029	Din moment ce noi suntem copiii Lui, nu ar trebui să credem că Dumnezeu arată ca un obiect făcut de îndemânarea și imaginația omului, din aur, argint sau piatră.
44017030	Dumnezeu a trecut cu vederea timpurile când oamenii nu L-au cunoscut, dar acum le cere tuturor oamenilor de pretutindeni să se întoarcă de la păcat la Dumnezeu,
44017031	deoarece El a fixat o zi în care va judeca cu dreptate oamenii din întreaga lume printr-un Om pe care L-a ales deja. Și Dumnezeu a arătat tuturor că El este Cel pe care L-a ales prin faptul că L-a înviat dintre cei morți.“
44017032	Când au auzit de învierea din morți, unii își băteau joc, dar alții spuneau: „Vrem să te mai auzim și altă dată vorbind despre acestea.“
44017033	Pavel a plecat dintre ei.
44017034	Totuși câțiva oameni i s-au alăturat și au crezut. Printre aceștia erau Dionisie, membru al tribunalului de la Areopag, o femeie pe nume Damaris și alții împreună cu ei.
44018001	După aceea, Pavel a plecat din Atena și s-a dus în Corint.
44018002	În Corint el a cunoscut un iudeu, pe nume Acuila, născut în Pont. El se întorsese de curând din Italia, împreună cu soția lui, Priscila. Ei plecaseră din Italia pentru că împăratul Claudiu dăduse ordin ca toți evreii să plece din Roma.
44018003	Pavel s-a dus să vorbească cu ei și, fiindcă aveau aceeași meserie, a rămas la ei și a muncit împreună cu ei la făcut corturi.
44018004	În fiecare zi de sabat, Pavel vorbea în sinagogă și încerca să-i convingă, atât pe iudei, cât și pe greci, să creadă în Isus.
44018005	După ce Sila și Timotei s-au întors din Macedonia, Pavel și-a folosit tot timpul pentru a predica. El le prezenta iudeilor dovezi că Isus este Cristosul.
44018006	Ei l-au contrazis însă și l-au insultat. Atunci Pavel și-a scuturat praful de pe haine și le-a spus: „Dacă veți fi pierduți, a voastră va fi vina! Conștiința mea este curată. De acum încolo, mă voi duce la celelalte popoare.“
44018007	Pavel a plecat din sinagogă și s-a dus în casa unui om pe nume Titu Iust. Titu Iust era un om care se închina lui Dumnezeu. Casa lui era vecină cu sinagoga.
44018008	Crisp, conducătorul sinagogii, a crezut în Domnul împreună cu toată familia lui. Și mulți dintre corintenii care l-au ascultat pe Pavel au crezut și au fost botezați.
44018009	Într-o noapte, Domnul i-a spus lui Pavel într-un vis: „Nu te teme! Vorbește și nu tăcea!
44018010	Căci Eu sunt cu tine și nimeni nu va pune mâna pe tine pentru a-ți face rău. Mulți dintre oamenii acestei cetăți sunt ai Mei.“
44018011	Pavel a rămas acolo un an și jumătate și i-a învățat pe oameni Cuvântul lui Dumnezeu.
44018012	Când Galio a ajuns proconsul în ținutul Ahaia, iudeii s-au unit împotriva lui Pavel, l-au atacat și l-au dus în sala de judecată.
44018013	Ei spuneau: „Omul acesta încearcă să-i convingă pe oameni să se închine lui Dumnezeu într-un mod care încalcă legea.“
44018014	Când Pavel se pregătea să vorbească, Galio a spus iudeilor: „Dacă ar fi vorba de o ilegalitate sau o infracțiune, v-aș asculta.
44018015	Dar problema voastră se referă la cuvinte și nume legate de legea voastră. De aceea, lămuriți-o singuri! Eu nu vreau să fiu judecător în astfel de lucruri.“
44018016	Și le-a poruncit să iasă din sala de judecată.
44018017	Atunci l-au apucat cu toții pe Sosten, conducătorul sinagogii, și au început să-l bată în fața sălii de judecată. Dar lui Galio nu-i păsa deloc de toate acestea.
44018018	Pavel a rămas multe zile acolo. Apoi s-a despărțit de frați și a plecat cu corabia spre Siria. Cu el au mers Acuila și Priscila. Când a ajuns în Chencrea, Pavel s-a tuns, pentru că făcuse un jurământ înaintea lui Dumnezeu.
44018019	Ei au ajuns în Efes, iar Pavel i-a lăsat pe Acuila și pe Priscila acolo. El s-a dus în sinagogă și a discutat cu iudeii.
44018020	Ei l-au rugat să mai rămână, însă Pavel nu a vrut.
44018021	Dar când a plecat, le-a spus: „Dacă va fi voia lui Dumnezeu, mă voi întoarce la voi.“ Apoi a plecat din Efes cu corabia.
44018022	Când a ajuns în Cezareea, el s-a dus la Ierusalim pentru a saluta credincioșii de acolo. Apoi a coborât la Antiohia.
44018023	După ce a stat cu ei un timp, Pavel a plecat și a mers din loc în loc, în ținuturile Galatia și Frigia. În fiecare localitate, el îi întărea pe ucenicii lui Isus.
44018024	În Efes a venit un iudeu, pe nume Apolo. Apolo se născuse în Alexandria. El era un om care avea talent în a vorbi oamenilor și cunoștea bine Scripturile.
44018025	Apolo fusese instruit în Calea Domnului. El vorbea cu entuziasm și tot ce îi învăța pe oameni despre Isus era corect. Dar singurul botez pe care-l cunoștea era botezul lui Ioan.
44018026	El s-a dus în sinagogă și a vorbit cu multă îndrăzneală. Când l-au auzit Priscila și Acuila, l-au luat pe Apolo cu ei, l-au învățat și l-au ajutat să înțeleagă mai bine Calea lui Dumnezeu.
44018027	Apoi, Apolo a vrut să meargă în Ahaia. Frații l-au încurajat să facă acest lucru și le-au scris ucenicilor lui Isus de acolo să-l primească bine. Când a ajuns în Ahaia, Apolo le-a fost de mare ajutor celor care, prin harul lui Dumnezeu, au crezut.
44018028	El s-a contrazis cu multă putere cu iudeii în fața oamenilor și le-a arătat din Scripturi că Isus este Cristosul.
44019001	În timp ce Apolo era în Corint, Pavel a călătorit prin mai multe locuri și a ajuns în Efes. El a găsit acolo niște ucenici
44019002	și i-a întrebat: „Ați primit voi Duhul Sfânt când ați devenit credincioși?“ Ei i-au răspuns: „Nici măcar nu am auzit că există un Duh Sfânt.“
44019003	Pavel i-a întrebat din nou: „Atunci cu ce botez ați fost botezați?“ Ei au răspuns: „Cu botezul despre care învăța Ioan.“
44019004	Pavel a spus: „Ioan îi învăța pe oameni să se boteze pentru a arăta că doresc să-și schimbe viața. El a spus oamenilor să creadă în acela care venea după el, adică în Isus.“
44019005	Când au auzit aceste lucruri, ei au fost botezați în Numele Domnului Isus.
44019006	Pavel și-a pus mâinile peste ei și Duhul Sfânt a venit peste ei. Au început să vorbească în limbi străine și să spună profeții.
44019007	Ei erau în total doisprezece bărbați.
44019008	Pavel mergea la sinagogă și timp de trei luni a vorbit cu multă îndrăzneală. El vorbea și îi convingea pe iudei despre Împărăția lui Dumnezeu.
44019009	Dar unii dintre ei s-au încăpățânat și au refuzat să creadă. Ei spuneau lucruri rele despre Calea Domnului în fața celorlalți oameni. Pavel a plecat de la ei și i-a luat cu el pe ucenicii lui Isus. În fiecare zi, el vorbea cu oamenii într-un loc unde un bărbat, pe nume Tiranus, avea o școală.
44019010	El a făcut aceasta timp de doi ani. Astfel, toți locuitorii provinciei Asia, atât iudei cât și greci, au auzit Cuvântul Domnului.
44019011	Dumnezeu a făcut minuni nemaivăzute prin mâinile lui Pavel.
44019012	Astfel, până și batistele și șorțurile pe care le folosise Pavel erau duse la cei bolnavi, și aceștia erau vindecați, iar duhurile rele ieșeau din ei.
44019013	-
44019014	Niște exorciști iudei care mergeau din loc în loc, au încercat să folosească Numele Domnului Isus pentru a scoate duhurile rele din oameni. Aceștia erau cei șapte fii ai lui Sceva, un mare preot iudeu. Ei spuneau: „În Numele lui Isus, despre care predică Pavel, îți poruncesc să ieși afară!“
44019015	Dar duhul rău le-a răspuns: „Îl cunosc pe Isus și îl știu pe Pavel, dar voi cine sunteți?“
44019016	Și omul posedat de duhul rău a sărit la ei. El era mai puternic decât ei toți. I-a bătut și le-a rupt hainele, așa că ei au fugit din acea casă răniți și goi.
44019017	Toți locuitorii din Efes, atât iudei, cât și greci, au aflat ce s-a întâmplat și au fost cuprinși de venerație. Și Numele Domnului Isus a fost slăvit și mai mult.
44019018	Mulți dintre cei care au crezut, au venit și au mărturisit în fața tuturor lucrurile rele pe care le făcuseră.
44019019	Mulți dintre cei care făcuseră vrăjitorie și-au strâns cărțile și le-au ars în fața tuturor. Când au calculat valoarea acestor cărți, au văzut că prețul lor ajungea la cincizeci de mii de monede de argint.
44019020	Astfel, Cuvântul lui Dumnezeu influența cu putere viața oamenilor și din ce în ce mai mulți oameni au crezut.
44019021	După ce s-au întâmplat aceste lucruri, Pavel a hotărât să treacă prin Macedonia și Ahaia și să meargă la Ierusalim. El a spus: „După ce ajung acolo, trebuie să vizitez și Roma.“
44019022	Pavel i-a trimis în Macedonia pe doi dintre cei care îl ajutau, pe Timotei și pe Erast, iar el a mai rămas un timp în Asia.
44019023	Cam în perioada aceea, în Efes a avut loc o mare tulburare privind Calea Domnului.
44019024	În Efes locuia un argintar, numit Demetrius. El făcea modele de argint ale templului zeiței Artemis. În felul acesta, el aducea mulți bani meșteșugarilor care lucrau la aceasta.
44019025	El i-a adunat pe toți aceștia și pe lucrătorii cu meserii asemănătoare și le-a spus: „Oameni buni, știți că bunăstarea noastră vine din munca aceasta.
44019026	Acest Pavel spune că dumnezeii făcuți de mâna omului nu sunt dumnezei adevărați. Și puteți vedea și auzi că el a convins mulți oameni să gândească la fel ca el, nu numai în Efes, ci aproape în toată Asia.
44019027	Există pericolul ca lucrurile pe care le spune Pavel să strice buna reputație a meseriei noastre. Mai mult, există pericolul ca templul marii zeițe Artemis să nu mai însemne nimic pentru oameni și măreția ei să se piardă. Și Artemis este zeița la care se închină toată Asia și întreaga lume.“
44019028	Când au auzit acestea, toți s-au înfuriat foarte tare și au strigat: „Mare este Artemis, zeița efesenilor!“
44019029	Oamenii din cetate au fost foarte tulburați. Ei i-au prins pe Gaius și Aristarh, doi macedoneni, tovarăși de călătorie ai lui Pavel, și au năvălit cu toții, într-un gând, în teatru.
44019030	Pavel a vrut să se ducă să vorbească mulțimii, dar ucenicii nu l-au lăsat.
44019031	Unii dintre conducătorii provinciei Asia, care erau prieteni cu Pavel, i-au trimis vorbă și l-au rugat să nu riște și să nu se ducă la teatru.
44019032	În adunare era mare învălmășeală. Unii strigau ceva, alții altceva și cei mai mulți dintre ei nici nu știau pentru ce se adunaseră acolo.
44019033	L-au scos din mulțime pe Alexandru și iudeii l-au împins în fața oamenilor. Alexandru a făcut un semn cu mâna pentru că vroia să se apere înaintea poporului.
44019034	Când și-au dat seama că Alexandru era iudeu, cu toții au început să strige același lucru. Timp de două ore ei au strigat: „Mare este Artemis, zeița efesenilor!“
44019035	Notarul cetății a potolit mulțimea și a spus: „Bărbați efeseni! Întreaga lume știe că cetatea Efes este locul în care se află templul marei Artemis și piatra sfântă căzută din cer.
44019036	Toată lumea cunoaște aceste lucruri, și nu pot fi puse la îndoială. De aceea trebuie să rămâneți liniștiți și să nu faceți nimic necugetat.
44019037	Voi i-ați adus aici pe acești oameni, deși nu au jefuit nici un templu și nu au spus nimic rău despre zeița noastră.
44019038	Dacă Demetrius și meșteșugarii lui vor să acuze pe cineva, există tribunale și judecători. Acolo ar trebui să facă ei plângeri și să se acuze unii pe alții.
44019039	Sau dacă aveți și alte probleme, putem să vorbim despre ele în adunarea obișnuită a cetății.
44019040	Dar acum, pentru ce s-a întâmplat astăzi, putem fi acuzați de revoltă. Nu avem motive care să explice această agitație.“
44019041	După ce a spus el aceste lucruri, adunarea s-a terminat.
44020001	Când s-a terminat agitația, Pavel i-a chemat pe ucenici. El i-a încurajat, apoi și-a luat la revedere și a plecat spre Macedonia.
44020002	În drumul său spre Macedonia, Pavel a spus multe lucruri pentru a-i încuraja pe credincioși. Apoi a ajuns în Grecia
44020003	unde a rămas trei luni. Iudeii de acolo au pus la cale ceva împotriva lui Pavel, așa că el s-a pregătit să plece cu corabia spre Siria, dar apoi s-a hotărât să se întoarcă în Siria prin Macedonia.
44020004	Cu Pavel erau Sopater din Bereea, fiul lui Pir, Aristarh și Secund din Tesalonic, Gaius din Derbe, Timotei, precum și Tihic și Trofim, care erau din Asia.
44020005	Ei au plecat înainte și ne-au așteptat la Troa.
44020006	După Sărbătoarea Pâinilor Nedospite, am plecat cu corabia din Filipi și, după cinci zile, am ajuns la ei în Troa. Acolo am rămas șapte zile.
44020007	În prima zi a săptămânii, când eram strânși cu toții pentru a mânca împreună, Pavel vorbea celor de față și avea de gând să plece a doua zi. El și-a prelungit vorbirea până la miezul nopții.
44020008	În camera de la etaj, unde ne adunaserăm, erau multe lămpi.
44020009	Un tânăr, pe nume Eutih, stătea pe pervazul ferestrei. În timp ce Pavel continua să vorbească, el a căzut într-un somn adânc. Fiind complet adormit, Eutih a căzut de la etajul trei. Când s-au dus la el, oamenii l-au găsit mort.
44020010	Pavel a coborât, a căzut în genunchi lângă el, l-a îmbrățișat și a spus: „Nu fiți triști, căci este încă în viață.“
44020011	Apoi Pavel a urcat la etaj. El a frânt pâinea și a mâncat. Și a vorbit grupului de oameni mult timp, până în zori. Apoi a plecat.
44020012	Oamenii l-au dus acasă pe Eutih. Eutih era în viață, ceea ce i-a încurajat foarte mult.
44020013	Noi am luat-o înainte spre corabie și am navigat până la Asos. Acolo, urma să-l luăm și pe Pavel în corabie. El aranjase astfel, căci urma să meargă pe jos până în Asos.
44020014	Când ne-am întâlnit cu Pavel în Asos, l-am luat și pe el în corabie și am mers la Mitilene.
44020015	A doua zi, am plecat din Mitilene, am ridicat pânzele și am ajuns într-un loc lângă insula Chios. În ziua următoare, am navigat până la Samos și după încă o zi am ajuns în Milet.
44020016	Pavel se grăbea să ajungă în Ierusalim de ziua Cincizecimii, dacă era posibil. De aceea, el a hotărât să nu se oprească în Efes, căci nu vroia să rămână prea mult timp în Asia.
44020017	Din Milet, Pavel a trimis vorbă la Efes, rugându-i pe conducătorii bisericii să vină la el.
44020018	Când au sosit, Pavel le-a spus: „Voi cunoașteți cum am trăit tot timpul cât am stat cu voi, chiar din prima zi în care am sosit în Asia.
44020019	L-am slujit pe Domnul cu multă umilință și cu multe lacrimi. L-am slujit, deși am îndurat multe necazuri, din cauza uneltirilor iudeilor.
44020020	Știți că nu am ezitat să vă spun toate lucrurile care erau spre binele vostru. V-am învățat aceste lucruri în fața mulțimilor și, de asemenea, în casa fiecăruia.
44020021	I-am avertizat atât pe iudei, cât și pe greci, că trebuie să-și schimbe atitudinea inimii și să se întoarcă la Dumnezeu. Le-am spus tuturor să creadă în Domnul nostru Isus.
44020022	Și acum, constrâns de Duhul, merg la Ierusalim, deși nu știu ce mi se va întâmpla acolo.
44020023	Știu doar că, în fiecare localitate, Duhul Sfânt mă previne că mă așteaptă multe greutăți și chiar închisoarea.
44020024	Dar eu consider că nu viața mea este ceea ce este important și de valoare pentru mine. Important este să pot termina cursa în care am pornit și să sfârșesc misiunea pe care am primit-o de la Domnul Isus. Această misiune este de a duce altora Vestea Bună despre harul lui Dumnezeu.
44020025	Acum știu că nici unul dintre voi, oamenii printre care am mers cu învățătura despre Împărăția lui Dumnezeu, nu mă va mai vedea vreodată.
44020026	De aceea vă spun astăzi un lucru de care sunt sigur: nu voi fi eu de vină dacă unii nu vor fi mântuiți.
44020027	Căci eu v-am vestit tot ceea ce vrea Dumnezeu să știți.
44020028	Fiți atenți la voi înșivă și la turma peste care Duhul Sfânt v-a pus supraveghetori, ca să păstoriți Biserica lui Dumnezeu pe care El a răscumpărat-o cu propriul Lui sânge.
44020029	Știu că, după plecarea mea, oamenii răi vor veni printre voi. Ei vor fi asemenea lupilor necruțători și vor încerca să distrugă turma.
44020030	Chiar și din mijlocul vostru se vor ridica oameni care vă vor învăța lucruri greșite. Ei vor denatura adevărul și vor încerca să-i tragă după ei pe ucenicii lui Isus.
44020031	Așa că, vegheați! Amintiți-vă că timp de trei ani, cu lacrimi în ochi, zi și noapte, v-am avertizat pe fiecare fără încetare.
44020032	Acum vă încredințez lui Dumnezeu și Cuvântului harului Lui, care poate să vă întărească și poate să vă dea moștenirea printre toți cei care sunt sfințiți.
44020033	Cât am fost cu voi, nu am dorit să primesc pentru mine nici aurul, nici argintul, nici hainele nimănui.
44020034	Voi știți că am muncit cu mâinile mele, pentru a câștiga lucrurile de care eu și tovarășii mei aveam nevoie.
44020035	În tot ceea ce am făcut, eu v-am arătat că trebuie să muncim din greu, pentru a-i ajuta pe cei care duc lipsă. Trebuie să ne amintim cuvintele pe care Domnul Isus Însuși le-a spus: «Veți fi mai binecuvântați dacă veți da, decât dacă veți primi.»“
44020036	După ce a spus aceste cuvinte, Pavel a îngenuncheat împreună cu ei toți și s-a rugat.
44020037	Cu toții au plâns mult, l-au îmbrățișat pe Pavel și l-au sărutat.
44020038	Pavel spusese că ei nu-l vor mai vedea și aceasta i-a întristat cel mai mult. Apoi ei l-au condus până la corabie.
44021001	După ce ne-am despărțit de ei, am ridicat pânzele și am mers drept până la Cos. A doua zi, am mers la Rodos și de acolo la Patara.
44021002	Acolo am găsit o corabie care pleca spre Fenicia. Ne-am suit în ea și am plecat.
44021003	Am zărit insula Cipru spre nord, dar nu am oprit și am mers până în Siria. Am debarcat în Tir, pentru că acolo trebuia să fie descărcată corabia.
44021004	Acolo i-am găsit pe ucenicii lui Isus și am rămas cu ei timp de șapte zile. Prin Duhul Sfânt, ucenicii au știut ce i se va întâmpla lui Pavel așa că i-au spus să nu se ducă la Ierusalim.
44021005	Când a venit timpul, am plecat și ne-am continuat călătoria. Ei ne-au condus până în afara cetății cu soțiile și copiii lor. Cu toții am îngenuncheat acolo, pe plajă, și ne-am rugat.
44021006	Ne-am luat la revedere unii de la alții și ne-am urcat în corabie. Iar ei s-au întors la casele lor.
44021007	După ce ne-am sfârșit călătoria din Tir, am ajuns la Ptolemaida. I-am salutat pe frații de acolo și am rămas o zi cu ei.
44021008	În ziua următoare, am plecat și am ajuns în Cezareea. Acolo ne-am dus acasă la Filip și am stat la el. Filip era evanghelist. El era unul dintre cei șapte bărbați care fuseseră aleși pentru lucrarea de ajutorare a văduvelor.
44021009	Filip avea patru fiice necăsătorite care aveau darul de a profeți.
44021010	După ce am stat acolo câteva zile, a sosit din Iudeea un profet, pe nume Agab și a venit la noi.
44021011	El a luat cureaua lui Pavel și și-a legat mâinile și picioarele. El a spus: „Duhul Sfânt îmi spune: «Astfel îl vor lega iudeii din Ierusalim pe cel căruia îi aparține această curea. Apoi îl vor da în mâinile neevreilor.»“
44021012	Când am auzit aceste lucruri, atât noi, cât și localnicii, l-am implorat pe Pavel să nu meargă la Ierusalim.
44021013	Atunci Pavel ne-a spus: „De ce plângeți? De ce îmi frângeți inima? Eu sunt gata nu numai să fiu legat, ci chiar să și mor în Ierusalim pentru Numele Domnului Isus.“
44021014	Noi am văzut că nu-l puteam convinge, așa că n-am mai încercat, doar am spus: „Facă-se voia Domnului!“
44021015	După ce au trecut aceste zile, ne-am pregătit și am plecat la Ierusalim.
44021016	Câțiva dintre ucenicii din Cezareea au mers cu noi. Ei ne-au dus acasă la Mnason, unde urma să stăm. Mnason era unul dintre primii ucenici din Cipru.
44021017	Când am ajuns în Ierusalim, frații de acolo ne-au primit cu multă bucurie.
44021018	A doua zi, Pavel a mers cu noi să-l vizităm pe Iacov. Acolo se aflau toți conducătorii bisericii.
44021019	Pavel i-a salutat și le-a povestit în amănunt lucrurile pe care le făcuse Dumnezeu, prin lucrarea lui, în mijlocul neevreilor.
44021020	Când au auzit aceste lucruri, ei L-au slăvit pe Dumnezeu și i-au spus: „Frate, ai văzut câte mii de iudei au crezut! Dar ei cred că este foarte important să asculți de Legea lui Moise.
44021021	Ei au auzit că îi înveți pe iudeii care trăiesc în alte ținuturi, printre neevrei, să renunțe la Legea lui Moise, să nu-și mai circumcidă copiii sau să respecte tradițiile.
44021022	Ce trebuie să facem? Cu siguranță că ei vor afla că ai venit.
44021023	Deci, fă ceea ce-ți vom spune noi: printre noi sunt patru bărbați care au făcut un legământ.
44021024	Ia-i pe acești bărbați și ia parte împreună cu ei la ceremonia de curățire. Plătește toate cheltuielile lor, pentru ca ei să-și poată rade capul. Atunci toată lumea va ști că ce au auzit despre tine nu este adevărat și că respecți Legea lui Moise în viața ta.
44021025	Am trimis deja o scrisoare neevreilor. În ea le-am spus să nu mănânce carne care a fost jertfită idolilor, să nu mănânce sânge sau animale care au fost sugrumate, să se ferească de imoralitate sexuală.“
44021026	Așa că Pavel i-a luat cu el pe cei patru bărbați și a doua zi a participat împreună cu ei la ceremonia de curățire. Apoi s-a dus în Templu, pentru a face cunoscut timpul când se vor încheia zilele de curățire. În ultima zi, trebuia adusă o jertfă pentru fiecare dintre ei.
44021027	Spre sfârșitul celor șapte zile, niște iudei din Asia l-au văzut pe Pavel în Templu. Ei au întărâtat toată mulțimea împotriva lui, apoi l-au prins.
44021028	Ei strigau: „Bărbați iudei, ajutați-ne! Acesta este omul care îi învață pe toți oamenii, din toată lumea, lucruri care sunt împotriva poporului nostru, împotriva Legii lui Moise și împotriva acestui Templu. Ba chiar a adus cu el în Templu niște bărbați neevrei și a întinat astfel acest loc sfânt.“
44021029	Ei îl văzuseră mai devreme pe Trofim efeseanul prin cetate, împreună cu Pavel, și au presupus că Pavel l-a adus cu el în Templu.
44021030	Întreaga cetate a fost cuprinsă de agitație. Ei au alergat împreună, l-au prins pe Pavel și l-au târât în afara Templului. Imediat după aceea, ușile Templului au fost închise.
44021031	În timp ce oamenii încercau să-l omoare pe Pavel, comandantul cohortei romane din Ierusalim a primit vestea că întreaga cetate era cuprinsă de agitație.
44021032	Imediat, comandantul a luat cu el câțiva soldați și centurioni și a alergat la locul unde se afla mulțimea. Când i-au văzut pe comandant și pe soldați, iudeii au încetat să-l mai lovească pe Pavel.
44021033	Atunci comandantul a venit la Pavel și l-a arestat. El a dat ordin să fie legat cu două lanțuri. Apoi l-a întrebat pe Pavel cine era și ce făcuse.
44021034	Unii oameni din mulțime strigau ceva, alții altceva. Din cauza învălmășelii, comandantul nu a putut să-și dea seama care era adevărul. El a dat ordin ca Pavel să fie dus în cazarma armatei romane.
44021035	-
44021036	Mulțimea de oameni îi urma. Când a ajuns la trepte, soldații au trebuit să-l care pe Pavel pentru a-l apăra de violența mulțimii. Toată mulțimea striga: „Omorâți-l!“
44021037	Înainte de a fi dus în cazarmă, Pavel i-a zis comandantului: „Îmi este permis să-ți spun ceva?“ Comandantul a spus: „Vorbești grecește?
44021038	Deci nu ești tu acel egiptean care, cu câtva timp în urmă, a pornit o răscoală și a condus în pustie patru mii de ucigași?“
44021039	Pavel a răspuns: „Eu sunt iudeu și sunt din cetatea Tars, din Cilicia. Sunt cetățean al unei cetăți importante. Te rog, dă-mi voie să vorbesc mulțimii!“
44021040	Comandantul l-a lăsat să facă acest lucru. Atunci Pavel a stat pe trepte și a făcut semn cu mâna cerând să fie liniște. Când toți au tăcut, el a început să le vorbească în limba aramaică, spunând:
44022001	„Frați și părinți, ascultați ce voi spune acum în apărarea mea!“
44022002	Când oamenii au auzit că vorbea în limba aramaică, s-a făcut și mai mare liniște. Atunci Pavel a spus:
44022003	„Eu sunt iudeu. M-am născut în cetatea Tars, din Cilicia, dar am crescut în cetatea aceasta. Gamaliel m-a învățat totul despre Legea strămoșilor noștri. Am fost plin de zel pentru Dumnezeu, așa cum sunteți voi toți astăzi.
44022004	I-am persecutat pe cei ce urmau Calea Domnului, pe unii dintre ei chiar i-am omorât. Am prins atât bărbați, cât și femei și i-am pus în închisoare.
44022005	Că am făcut aceste lucruri, pot să vă mărturisească marele preot și toată adunarea bătrânilor conducători iudei. Aceștia mi-au încredințat scrisori pe care să le duc fraților iudei din Damasc. Eu mergeam acolo pentru a-i prinde pe creștini și a-i aduce legați la Ierusalim, ca să fie pedepsiți.“
44022006	„Dar când eram pe drum și mă apropiam de Damasc, s-a întâmplat ceva. Era miezul zilei când, deodată, împrejurul meu a strălucit o mare lumină din cer.
44022007	Am căzut la pământ și am auzit o voce care îmi spunea: «Saule, Saule, de ce Mă persecuți?»
44022008	Eu am răspuns: «Cine ești, Doamne?» El mi-a spus: «Sunt Isus din Nazaret pe care tu Îl persecuți.»
44022009	Cei ce erau cu mine au văzut lumina, dar nu au auzit glasul Celui care mi-a vorbit.
44022010	«Ce să fac, Doamne?», am spus. Iar Domnul mi-a răspuns: «Ridică-te și du-te în Damasc! Acolo ți se va spune despre toate lucrurile pe care am plănuit să le faci.»
44022011	Din cauza strălucirii luminii, nu mai puteam să văd. Cei ce mă însoțeau m-au dus de mână și am plecat în Damasc.
44022012	Acolo, a venit la mine un anume Anania. El era un bărbat evlavios și trăia potrivit cu Legea lui Moise și toți iudeii din cetate aveau de spus numai lucruri bune despre el.
44022013	El a venit, a stat lângă mine și mi-a spus: «Frate Saul, recapătă-ți vederea!» Chiar atunci am putut să-l văd.
44022014	Anania a spus: «Dumnezeul strămoșilor noștri te-a ales pe tine să cunoști voia Lui. El te-a ales să-L vezi pe Cel Drept și să auzi cuvinte chiar din gura Lui.
44022015	Tu vei mărturisi despre El tuturor oamenilor și le vei spune ce ai văzut și ai auzit.
44022016	Acum, ce mai aștepți? Ridică-te, fii botezat și spălat de păcatele tale și ai încredere în Numele Domnului că poate face acest lucru.»
44022017	M-am întors în Ierusalim și, în timp ce mă rugam în Templu, am avut o viziune.
44022018	L-am văzut pe Isus, care îmi spunea: «Grăbește-te și pleacă din Ierusalim chiar acum, pentru că oamenii de aici nu vor accepta ceea ce vei mărturisi despre Mine.»
44022019	Eu am spus: «Doamne, oamenii aceștia știu că eu mergeam prin sinagogi pentru a-i închide și a-i bate pe cei care credeau în Tine.
44022020	Eu eram de față când a fost omorât Ștefan, cel care mărturisea despre Tine. Eu am fost de acord cu fapta lor și chiar am păzit hainele celor care l-au omorât.»
44022021	Dar Isus mi-a spus: «Du-te! Te voi trimite departe, la cei care nu sunt evrei.»“
44022022	Iudeii l-au ascultat pe Pavel până aici, dar din acel moment au început să strige: „Să fie șters omul acesta de pe fața pământului! El nu merită să trăiască!“
44022023	În timp ce strigau, își aruncau hainele de pe ei și aruncau praf în sus.
44022024	Atunci comandantul a dat ordin ca Pavel să fie dus în cazarmă. El a spus soldaților să-i pună întrebări în timp ce-l biciuiau, pentru a afla de ce strigau oamenii astfel de lucruri împotriva lui.
44022025	Soldații l-au luat și l-au legat pentru a fi biciuit. Atunci Pavel a spus centurionului care stătea acolo: „Vă este permis să biciuiți un cetățean roman care nu a fost judecat și găsit vinovat?“
44022026	Când a auzit aceste cuvinte, centurionul s-a dus la comandant și i-a spus: „Îți dai seama ce faci? Omul acesta este cetățean roman.“
44022027	Comandantul a venit la Pavel și l-a întrebat: „Spune-mi, este adevărat că ești cetățean roman?“ „Da“, a răspuns Pavel.
44022028	Centurionul a spus: „Eu am plătit mulți bani pentru a primi această cetățenie.“ „Eu m-am născut cetățean roman“, a spus Pavel.
44022029	Oamenii care urmau să-l bată și să-i pună întrebări s-au retras imediat. Chiar și comandantul s-a temut când a aflat că Pavel era cetățean roman și el îl legase.
44022030	A doua zi, comandantul i-a dat drumul lui Pavel. El vroia să afle exact de ce îl acuzau iudeii și a poruncit să se strângă laolaltă marii preoți și tot Sinedriul. Apoi l-a adus pe Pavel înaintea lor.
44023001	Pavel s-a uitat drept la Sinedriu și a spus: „Fraților, mi-am trăit viața așa cum a cerut Dumnezeu și întotdeauna am făcut ceea ce am crezut că era bine.“
44023002	Marele preot Anania a poruncit celor care stăteau lângă Pavel să-l lovească peste gură.
44023003	Atunci Pavel i-a spus lui Anania: „Și Dumnezeu te va lovi pe tine! Tu ești asemenea unui perete văruit! Tu stai acolo și pretinzi că mă judeci după Legea lui Moise, dar încalci Legea poruncindu-le să mă lovească.“
44023004	Cei care stăteau lângă Pavel au spus: „Îndrăznești să-l insulți pe marele preot al lui Dumnezeu?“
44023005	Pavel a spus: „Fraților, nu am știut că el este marele preot. În Scripturi este scris: «Să nu spui lucruri rele despre un conducător al poporului tău.»“
44023006	Pavel și-a dat seama că o parte dintre bărbații din adunare erau saduchei, iar alții farisei. El a strigat în Sinedriu: „Fraților, eu sunt fariseu, tatăl meu a fost de asemenea fariseu. Sunt judecat din pricina speranței că oamenii vor învia din morți.“
44023007	Când a spus aceste cuvinte, fariseii și saducheii au început o mare ceartă și adunarea s-a împărțit în două grupuri.
44023008	Saducheii nu cred că există înviere după moarte și, de asemenea, nu cred în îngeri sau în duhuri. Dar fariseii cred că aceste lucruri există.
44023009	În adunare s-a făcut mare zarvă. Atunci s-au ridicat niște învățători ai Legii care erau farisei și au început să se certe cu saducheii: „Nu credem că omul acesta a făcut vreun lucru rău. Poate că într-adevăr i-a vorbit un duh sau un înger.“
44023010	Cearta a devenit foarte violentă, iar comandantul s-a temut că mulțimea îl va rupe în bucăți pe Pavel. Atunci comandantul a dat ordin soldaților să coboare și să-l ia pe Pavel din mulțime și să-l aducă în cazarmă.
44023011	În noaptea următoare, Domnul a venit lângă Pavel și a spus: „Curaj! Așa cum ai mărturisit oamenilor din Ierusalim despre Mine, la fel va trebui să mărturisești și celor din Roma.“
44023012	A doua zi dimineață, iudeii au pus la cale un plan. Ei s-au jurat să nu mănânce și să nu bea până nu-l vor omorî pe Pavel.
44023013	Cei ce făcuseră acest jurământ erau cam patruzeci de inși.
44023014	Ei s-au dus la preoții conducători și la bătrâni și au spus: „Am jurat să nu mâncăm nimic până nu-l vom omorî pe Pavel.
44023015	Iată ce trebuie să faceți voi și Sinedriul. Cereți comandantului să vi-l trimită pe Pavel, pretinzând că vreți să studiați mai atent cazul lui. Noi vom fi pregătiți să-l ucidem înainte să ajungă aici.“
44023016	Dar fiul sorei lui Pavel a auzit despre complotul lor. Așa că s-a dus în cazarma romanilor și i-a spus lui Pavel despre aceasta.
44023017	Pavel a chemat pe unul dintre centurioni și i-a spus: „Du-l pe acest tânăr la comandant pentru că are să-i spună ceva.“
44023018	Centurionul l-a luat pe băiat, l-a condus la comandant și a spus: „Deținutul Pavel m-a chemat și m-a rugat să ți-l aduc pe acest tânăr pentru că are să-ți spună ceva.“
44023019	Comandantul l-a luat pe băiat de mână, l-a dus deoparte și l-a întrebat: „Ce vrei să-mi spui?“
44023020	Băiatul a răspuns: „Iudeii s-au înțeles să te roage să-l aduci mâine pe Pavel înaintea Sinedriului. Ei vor pretinde că vor să afle mai multe despre el.
44023021	Dar nu-i asculta, pentru că mai mult de patruzeci de iudei vor sta ascunși, așteptând să-l omoare. Ei s-au jurat să nu mănânce și să nu bea până nu-l vor omorî pe Pavel. Iar acum sunt gata. Mai așteaptă doar ca tu să fii de acord cu ei.“
44023022	Atunci comandantul i-a poruncit băiatului: „Nu spune nimănui că mi-ai vorbit despre aceste lucruri.“ Și l-a lăsat să plece.
44023023	Apoi comandantul a chemat pe doi dintre centurionii lui și le-a spus: „Pregătiți două sute de soldați pentru a pleca la Cezareea. De asemenea, pregătiți șaptezeci de călăreți și două sute de soldați înarmați cu sulițe. Toți să fie gata de plecare până la ora nouă seara.
44023024	Pregătiți și cai pe care să călărească Pavel și duceți-l teafăr la guvernatorul Felix.“
44023025	Comandantul a scris o scrisoare care spunea:
44023026	„Claudiu Lisias, către preaalesul guvernator Felix. Salutări.
44023027	Iudeii l-au prins pe acest om și se pregăteau să-l omoare. Eu am aflat că este cetățean roman, de aceea am intervenit cu soldații mei și l-am salvat.
44023028	Am vrut să știu de ce îl acuzau iudeii și l-am dus înaintea Sinedriului lor.
44023029	Am aflat că acuzațiile care îi erau aduse priveau lucruri legate de legea lor. Dar el nu a fost acuzat de nimic care să merite închisoarea sau moartea.
44023030	Apoi mi s-a spus că s-a pus ceva la cale împotriva acestui om și imediat l-am trimis la tine. Celor care îl acuzau le-am poruncit să-ți spună ție despre acuzațiile pe care i le aduc.“
44023031	Soldații au făcut ce li s-a ordonat. Ei l-au luat pe Pavel și l-au dus la Antipatrida în timpul nopții.
44023032	A doua zi, i-au lăsat pe călăreți să meargă mai departe cu Pavel, iar ei s-au întors înapoi la cazarmă.
44023033	Când au ajuns în Cezareea, călăreții i-au dat guvernatorului scrisoarea și i l-au încredințat pe Pavel.
44023034	Guvernatorul a citit scrisoarea și l-a întrebat pe Pavel din ce provincie era. Pavel a răspuns că din Cilicia.
44023035	Guvernatorul a spus: „Voi asculta cazul tău când vor veni și cei care te acuză.“ El a dat ordin ca Pavel să fie ținut sub pază în palatul care fusese construit de Irod.
44024001	Cinci zile mai târziu, marele preot Anania a venit la Cezareea împreună cu câțiva conducători evrei și cu un avocat, pe nume Tertul. Ei și-au prezentat înaintea guvernatorului acuzațiile lor împotriva lui Pavel.
44024002	După ce a fost adus Pavel înăuntru, Tertul și-a început acuzațiile spunând: „Mulțumită ție ne bucurăm de pace. Datorită îngrijirii tale, în această țară au avut loc multe reforme de care aveam mare nevoie.
44024003	Preaalesule Felix, noi mărturisim totdeauna și în orice loc lucrurile pe care le-ai făcut și îți suntem foarte recunoscători.
44024004	Dar, ca să nu te rețin prea mult, te rog să fii bun și să asculți scurta noastră prezentare.
44024005	Am găsit acest om care este o pacoste. El a pornit răscoale printre iudeii din întreaga lume și este conducătorul unei secte de nazarineni.
44024006	El a încercat chiar să profaneze Templul; așa că am pus mâna pe el,
44024007	(dar a venit comandantul Lisias și l-a smuls cu multă violență din mâinile noastre).
44024008	Dacă-l vei cerceta tu însuți, vei putea afla de la el toate lucrurile de care îl acuzăm.“
44024009	Iudeii au intervenit și ei și au spus că toate lucrurile spuse de Tertul erau adevărate.
44024010	Guvernatorul i-a făcut semn lui Pavel să vorbească. Acesta a spus: „Știu că de mulți ani ești judecător peste acest popor și de aceea mă pot apăra cu încredere.
44024011	Așa cum poți afla, nu au trecut mai mult de douăsprezece zile de când m-am dus la Ierusalim pentru a mă închina.
44024012	Nimeni nu m-a văzut certându-mă cu cineva în Templu. Nu am fost văzut provocând oamenii la răscoală nici în sinagogi, nici în alte locuri din cetate.
44024013	Acești oameni nu-ți pot dovedi că acuzațiile pe care le fac acum împotriva mea sunt adevărate.
44024014	Un lucru îl recunosc: mă închin Dumnezeului strămoșilor noștri așa cum îmi cere Calea Domnului. Ei numesc această Cale o sectă. Eu cred tot ceea ce spune Legea și cred tot ceea ce este scris în cărțile Profeților.
44024015	Și am aceeași speranță de la Dumnezeu pe care o au și acești oameni: că într-o zi vor învia atât oamenii drepți, cât și cei nedrepți.
44024016	De aceea, încerc întotdeauna să fac ceea ce cred că este bine înaintea lui Dumnezeu și înaintea oamenilor.
44024017	Am fost plecat vreme de mai mulți ani din Ierusalim, iar acum m-am întors să aduc poporului meu daruri pentru cei săraci și să aduc jertfe lui Dumnezeu.
44024018	Este ceea ce făceam când acești oameni m-au găsit în Templu. Tocmai sfârșisem ceremonia de curățire. Acolo nu era nici o mulțime de oameni cu mine și nici agitație nu era.
44024019	Niște iudei din Asia se aflau acolo. Dacă ei au vreun lucru de care să mă acuze, ar trebui să fie aici, înaintea ta și să mă acuze.
44024020	Sau să spună cei care sunt aici care anume sunt lucrurile rele de care m-au găsit vinovat când m-am aflat înaintea Sinedriului.
44024021	Un singur lucru am strigat, când am stat înaintea lor: «Sunt judecat de voi astăzi pentru că eu cred în învierea din morți!»“
44024022	Atunci Felix a încheiat adunarea. El știa deja multe lucruri despre Calea Domnului. El a spus: „Voi lua hotărârea privind cazul vostru când va sosi comandantul Lisias.“
44024023	Felix a dat ordin centurionului să-l păzească pe Pavel, dar să-i acorde o anumită libertate și să nu-i împiedice pe prietenii lui să-i aducă lucrurile de care avea nevoie.
44024024	După câteva zile, Felix a venit cu soția lui, Drusila, care era iudeică. El a trimis pe cineva să-l aducă pe Pavel și l-a ascultat vorbind despre credința în Isus Cristos.
44024025	Dar când Pavel a început să vorbească despre dreptate, despre autocontrol și despre judecata viitoare, Felix s-a speriat și a spus: „Du-te acum! Te voi mai chema când voi avea timp.“
44024026	Felix spera ca Pavel să-i ofere bani și de aceea trimitea după el tot mai des și stătea de vorbă cu el.
44024027	După doi ani, Felix a fost urmat de Porcius Festus. Dar Felix l-a lăsat pe Pavel în închisoare pentru a face pe placul iudeilor.
44025001	Festus a devenit guvernator. Trei zile mai târziu, el a călătorit de la Cezareea la Ierusalim.
44025002	Preoții cei mai de seamă și conducătorii iudeilor i-au prezentat acuzațiile lor împotriva lui Pavel. Ei l-au rugat pe Festus
44025003	să le facă o favoare: să-l trimită pe Pavel la Ierusalim. (Ei aveau de gând să-i iasă înainte și să-l omoare pe apostol pe drum.)
44025004	Festus le-a răspuns că Pavel era închis la Cezareea și că el însuși urma să meargă curând la Cezareea.
44025005	„Să meargă cu mine câțiva dintre conducătorii voștri“, a spus el. „Dacă acest om a făcut ceva rău, să vină să-l acuze.“
44025006	Festus a rămas cu ei nu mai mult de opt, poate zece zile; apoi a plecat la Cezareea. A doua zi, și-a luat locul în sala de judecată și a poruncit să fie adus Pavel.
44025007	Când a apărut Pavel, iudeii care veniseră din Ierusalim au stat în jurul lui și l-au acuzat de multe lucruri rele pe care nu le puteau dovedi.
44025008	Pavel s-a apărat spunând: „Nu am făcut nimic rău împotriva Legii iudeilor, împotriva Templului sau împotriva lui Cezar.“
44025009	Festus vroia să le facă iudeilor pe plac. De aceea, i-a spus lui Pavel: „Vrei să mergem la Ierusalim și să fii judecat înaintea mea, acolo, referitor la aceste acuzații?“
44025010	Pavel a răspuns: „Mă aflu acum înaintea scaunului de judecată al lui Cezar. Aici se cuvine să fiu judecat. După cum bine știi, nu le-am făcut nimic rău iudeilor.
44025011	Dacă sunt vinovat de ceva rău, dacă am făcut ceva ca să merit moartea, eu nu mă feresc de moarte. Dar dacă nici una din aceste acuzații pe care le aduc acești oameni împotriva mea nu este adevărată, atunci nimeni nu mă poate da pe mâna lor. Vreau ca Cezar să judece cazul meu.“
44025012	Festus s-a consultat cu consilierii săi, apoi a spus: „Vrei ca Cezar să judece cazul tău, la Cezar te vei duce!“
44025013	După câteva zile, regele Agripa și Berenice, au sosit la Cezareea pentru a-l saluta pe Festus.
44025014	După ce au stat acolo câteva zile, Festus a vorbit regelui despre cazul lui Pavel. El a spus: „Felix a lăsat închis un bărbat.
44025015	Când am fost în Ierusalim, preoții cei mai importanți și conducătorii iudeilor și-au prezentat acuzațiile pe care i le aduc și au cerut ca el să fie condamnat la moarte.
44025016	Le-am răspuns că nu este obiceiul romanilor să dea un acuzat pe mâna nimănui până când acesta nu a stat față în față cu cei care-l acuză și până nu a avut posibilitatea să se apere.
44025017	Așa că, atunci când au venit aici cu mine, fără întârziere, chiar în ziua următoare, mi-am luat locul în sala de judecată și am poruncit să fie adus acest om.
44025018	Când cei care îl acuzau au început să-și prezinte acuzațiile, ei nu au vorbit de faptele rele la care mă așteptam eu.
44025019	Ei discutau cu acest om despre religia lor și despre un anume Isus care a murit, deși Pavel pretinde că e viu.
44025020	Nu aveam nici o idee ce hotărâre să iau în această problemă. Așa că l-am întrebat pe Pavel dacă vrea să meargă la Ierusalim și să fie judecat acolo pentru aceste chestiuni.
44025021	Pavel a cerut să rămână în Cezareea și să aștepte hotărârea împăratului, iar eu am poruncit să rămână în închisoare până îl voi putea trimite la Cezar.“
44025022	Atunci Agripa i-a zis lui Festus: „Aș vrea să-l aud eu însumi pe acest om.“ „Îl vei auzi mâine“, a spus Festus.
44025023	Așa că a doua zi Agripa și Berenice au venit cu mare pompă și au intrat în sala de judecată, împreună cu comandanții și cei mai importanți oameni ai cetății. La porunca lui Festus, Pavel a fost adus în sală.
44025024	Atunci Festus a spus: „Împărate Agripa și voi toți cei care sunteți prezenți alături de noi, uitați-vă la acest om! Toți iudeii, atât din Ierusalim, cât și de aici, mi-au cerut cu insistență, prin strigăte, ca el să fie omorât.
44025025	Dar am constatat că nu a făcut nimic pasibil de moarte. El a cerut să fie judecat de împărat. De aceea am hotărât să-l trimit la Roma.
44025026	Dar nu am nimic clar a-i scrie împăratului despre el. De aceea l-am adus înaintea voastră, în special a ta, rege Agripa, pentru ca, după ce îl veți cerceta, să pot găsi ceva să scriu.
44025027	Mi se pare fără sens să trimit împăratului un deținut, fără a-i arăta de ce este acuzat.“
44026001	Agripa i-a spus lui Pavel: „Ți se îngăduie să vorbești pentru a te apăra!“ Pavel și-a ridicat mâna și și-a început apărarea.
44026002	„Rege Agripa, mă socotesc fericit să mă apăr astăzi înaintea ta de acuzațiile pe care mi le aduc iudeii.
44026003	Și aceasta cu atât mai mult cu cât tu cunoști toate obiceiurile iudeilor și controversele lor. De aceea, te rog să ai răbdare să mă asculți.
44026004	Toți iudeii știu cum mi-am trăit viața, de la început, de când eram în țara mea și de asemenea, în Ierusalim.
44026005	Ei mă cunosc de mult timp și dacă vor vrea, vor putea mărturisi că am trăit așa cum cerea cea mai severă dintre sectele religiei noastre: am fost fariseu.
44026006	Astăzi sunt judecat pentru că sper să se împlinească promisiunea pe care Dumnezeu a făcut-o strămoșilor noștri.
44026007	Aceasta este promisiunea a cărei împlinire o așteaptă cele douăsprezece triburi ale poporului nostru. De aceea ei Îi slujesc lui Dumnezeu fără oprire, zi și noapte. Rege, din cauza acestei speranțe pe care o am mă acuză iudeii.
44026008	De ce nu vă vine să credeți că Dumnezeu îi învie pe cei morți?
44026009	Cât despre mine, eu am crezut că trebuia să fac tot ce îmi stă în putință împotriva Numelui lui Isus din Nazaret.
44026010	Și așa am și făcut în Ierusalim. Am primit aprobarea de la preoții cei mai importanți și am aruncat în închisoare pe mulți dintre sfinții lui Dumnezeu, iar când aceștia erau omorâți, eu am fost de acord cu omorârea lor.
44026011	Deseori i-am pedepsit în toate sinagogile și am încercat să-i fac să spună lucruri rele împotriva lui Dumnezeu. Furia mea împotriva lor era atât de mare, încât m-am dus chiar și în alte cetăți pentru a-i persecuta.
44026012	Odată, în timpul unei astfel de călătorii, mergeam la Damasc având permisiunea și autoritatea de la preoții cei mai importanți.
44026013	Pe la amiază, mă aflam pe drum. Și atunci, rege, din cer a venit o lumină mai strălucitoare decât soarele și ne-a înconjurat pe mine și pe cei ce călătoreau cu mine.
44026014	Am căzut cu toții la pământ. Atunci am auzit o voce spunându-mi în limba aramaică: «Saule, Saule, de ce Mă persecuți? Dacă Mă ataci, doar tu vei avea de suferit.»
44026015	Atunci eu am întrebat: «Cine ești Tu, Doamne?» Iar Domnul mi-a răspuns: «Sunt Isus, pe care tu Îl persecuți.
44026016	Dar acum ridică-te în picioare! Iată de ce am apărut înaintea ta: te-am ales să fii slujitorul Meu și martorul Meu, pentru ca să vorbești oamenilor despre ce ai văzut și despre ce îți voi arăta.
44026017	Te trimit la poporul tău și la neevrei, dar nu-i voi lăsa nici pe unii, nici pe alții să-ți facă rău.
44026018	Tu le vei deschide ochii, îi vei întoarce de la întuneric la lumină și de sub puterea lui Satan, la Dumnezeu. Astfel ei vor putea fi iertați de păcatele lor și primiți alături de cei ce au crezut în Mine și au fost sfințiți.»
44026019	Și astfel, rege Agripa, eu nu am refuzat să ascult de viziunea care a venit din ceruri.
44026020	Am vorbit, mai întâi, oamenilor din Damasc, apoi celor din Ierusalim și din tot ținutul Iudeii. Pe urmă, le-am vorbit neevreilor, spunându-le să-și schimbe atitudinea inimii, să se întoarcă la Dumnezeu și să dovedească prin fapte că această schimbare a avut loc.
44026021	Acesta este motivul pentru care iudeii m-au arestat când mă aflam în Templu și au încercat să mă omoare.
44026022	Însă Dumnezeu m-a ajutat până în ziua de azi. Cu ajutorul Lui stau astăzi aici și spun atât celor neînsemnați, cât și celor importanți, despre lucrurile pe care le-am văzut. Dar nu spun nimic nou. Spun lucruri despre care Moise și profeții au spus că se vor întâmpla:
44026023	că Cristosul trebuie să sufere și că, fiind primul care va învia dintre cei morți, va aduce lumină evreilor și neevreilor.“
44026024	În timp ce Pavel spunea aceste lucruri pentru a se apăra, Festus a strigat tare: „Ești nebun, Pavele! Ai învățat prea mult și ai înnebunit.“
44026025	„Nu sunt nebun, preaalesule Festus“, a răspuns Pavel. „Lucrurile pe care le spun sunt pline de sens și de adevăr.
44026026	Regele știe prea bine aceste lucruri și lui pot să-i vorbesc deschis. Sunt sigur că el nu este în necunoștință de cauză cu privire la vreunul din aceste lucruri, pentru că ele s-au întâmplat în văzul tuturor.
44026027	Rege Agripa, crezi că ceea ce au scris profeții este adevărat? Știu că da!“
44026028	Atunci Agripa i-a spus lui Pavel: „Crezi că mă poți convinge atât de repede să devin creștin?“
44026029	Pavel a răspuns: „Mă rog lui Dumnezeu ca, mai devreme sau mai târziu, nu numai tu, ci toți cei ce mă ascultă azi să fie mântuiți și să fie ca mine, însă fără aceste lanțuri.“
44026030	Atunci regele, guvernatorul, Berenice și toți cei ce stăteau împreună cu ei s-au ridicat.
44026031	După ce au ieșit din sală, ei vorbeau între ei și spuneau: „Omul acesta nu a făcut nimic ca să fie pasibil de moarte sau de închisoare.“
44026032	Agripa i-a spus lui Festus: „Acest om ar fi putut să fie eliberat, dacă nu ar fi cerut să fie judecat de Cezar.“
44027001	S-a hotărât să mergem cu corabia în Italia. Pavel și alți câțiva deținuți au fost dați în grija unui centurion din regimentul împăratului. Numele acestuia era Iuliu.
44027002	Ne-am urcat în corabie la Adramit și am plecat. Corabia urma să treacă prin mai multe porturi de pe coasta Asiei. Cu noi era și Aristarh, un macedonean din Tesalonic.
44027003	A doua zi am ajuns în Sidon. Iuliu s-a purtat frumos cu Pavel. El i-a dat voie să-și viziteze prietenii, iar aceștia s-au îngrijit de el.
44027004	Apoi am plecat din Sidon și, pentru că vântul ne era potrivnic, am trecut pe lângă coasta de sud a insulei Cipru.
44027005	Am traversat marea lângă Cilicia și Pamfilia și am ajuns la Mira, în Licia.
44027006	Acolo centurionul a găsit o corabie din Alexandria, care pleca spre Italia și ne-a urcat și pe noi la bordul ei.
44027007	Timp de câteva zile, corabia a mers încet și cu greu am ajuns la Cnid. Dar vântul nu ne-a permis să mergem în direcția aceea. Așa că am navigat la adăpostul insulei Creta, pe lângă cetatea Salmona.
44027008	Am înaintat cu greu pe lângă coasta insulei Creta și am ajuns la un loc numit „Porturi bune“, în apropierea cetății Laseea.
44027009	Eram deja în mare întârziere. Era periculos să înaintăm cu corabia pentru că tocmai trecuse vremea Postului. Așa că Pavel i-a prevenit:
44027010	„Oameni buni, văd că această călătorie ne va aduce multe necazuri. Nu numai că încărcătura și corabia vor fi distruse, dar, mai mult, s-ar putea să ne pierdem și viața.“
44027011	Căpitanul și proprietarul corabiei nu erau de acord cu cele spuse de Pavel, iar centurionul i-a crezut pe ei, și nu pe Pavel.
44027012	Portul unde ne opriserăm nu era potrivit pentru a petrece toată iarna acolo. De aceea, majoritatea oamenilor a hotărât să plecăm de acolo, sperând că vom putea ajunge la Fenix, unde să și rămânem peste iarnă. Fenix era un port din Creta, care dădea atât spre nord-vest, cât și spre sud-vest.
44027013	Apoi a început să bată un vânt ușor dinspre sud și cei din echipajul corabiei au crezut că era vântul de care aveau nevoie. Așa că au ridicat ancora și au mers de-a lungul coastei insulei Creta.
44027014	Dar nu după mult timp, dinspre insulă a venit un vânt puternic, ca un uragan, vânt numit Euroclydon. Corabia a fost prinsă de furtună.
44027015	Ea nu putea merge împotriva vântului, așa că i-am dat drumul și ne-am lăsat în voia lui.
44027016	Am trecut adăpostiți de o mică insulă pe nume Clauda și atunci am reușit cu greu să prindem barca de salvare.
44027017	După ce au tras sus barca de salvare, marinarii au legat corabia de jur împrejur cu frânghii pentru a o susține. Ei s-au temut să nu lovească bancurile de nisip de la Sirta. De aceea au lăsat pânzele jos și s-au lăsat duși de vânt.
44027018	A doua zi, furtuna era și mai puternică, așa că cei de pe corabie au început să arunce încărcătura în mare.
44027019	Iar în ziua a treia, ei au aruncat cu propriile lor mâini echipamentul de pe corabie.
44027020	Multe zile nu s-au văzut pe cer nici soarele, nici stelele. Furtuna a fost foarte puternică, încât pierdusem orice speranță de scăpare.
44027021	Mult timp nimeni nu a mâncat nimic. Atunci Pavel s-a ridicat în picioare în mijlocul lor și a spus: „Oameni buni, ar fi trebuit să-mi ascultați sfatul și să nu plecați din Creta. Nici una din toate aceste stricăciuni și pagube nu s-ar fi întâmplat.
44027022	Dar vă îndemn acum să nu vă pierdeți curajul, căci nici unul dintre voi nu va pieri. Doar corabia aceasta va fi distrusă.
44027023	Noaptea trecută a venit la mine un înger al lui Dumnezeu. El este Dumnezeul căruia Îi aparțin și căruia Îi slujesc.
44027024	Și îngerul mi-a spus: «Nu te teme, Pavel! Tu trebuie să ajungi înaintea lui Cezar. Și, pentru tine, Dumnezeu va salva viața tuturor celor ce călătoresc pe mare împreună cu tine.»
44027025	Așa că păstrați-vă curajul, oameni buni! Eu am încredere în Dumnezeu că se va întâmpla așa cum mi s-a spus.
44027026	Dar trebuie să fim aruncați pe vreo insulă.“
44027027	În cea de-a paisprezecea noapte de la plecarea noastră eram duși de vânt pe Marea Adriatică. Pe la miezul nopții, marinarii au simțit că ne apropiem de pământ.
44027028	Ei au măsurat adâncimea apei și au văzut că era de treizeci și șapte de metri. Puțin mai târziu, ei au măsurat din nou și au văzut că apa era cam de douăzeci și opt de metri.
44027029	Marinarii se temeau să nu se lovească de stânci. Așa că au aruncat patru ancore în partea din spate a corabiei și s-au rugat să se facă ziuă cât mai curând.
44027030	Marinarii au vrut să fugă de pe corabie. Ei s-au prefăcut că vor să arunce ancore și din partea din față a corabiei și au lăsat la apă barca de salvare.
44027031	Dar Pavel le-a spus centurionului și soldaților: „Dacă acești oameni nu rămân în corabie, voi nu veți putea fi salvați.“
44027032	Atunci soldații au tăiat frânghiile bărcii de salvare și au lăsat-o să cadă.
44027033	Puțin înainte de a se lumina de ziuă, Pavel i-a îndemnat pe toți să mănânce câte ceva: „Timp de paisprezece zile ați așteptat înfometați și nu ați mâncat nimic.
44027034	Așa că vă rog acum să mâncați. Căci aveți nevoie de hrană pentru a supraviețui. Nu veți păți nimic, nici măcar un fir de păr nu vi se va pierde.“
44027035	După ce a spus aceste cuvinte, Pavel a luat niște pâine și în fața tuturor I-a mulțumit lui Dumnezeu pentru ea. Apoi a rupt-o în mai multe bucăți și a început să mănânce.
44027036	Cu toții au prins curaj și au început și ei să mănânce.
44027037	Pe corabie eram în total două sute șaptezeci și șase de oameni.
44027038	După ce au mâncat cât au putut, oamenii au aruncat grâul în mare pentru a face corabia mai ușoară.
44027039	Când s-a luminat de ziuă, marinarii au văzut pământul, dar nu recunoșteau locul. Ei au văzut un golf cu plajă și au hotărât să împingă corabia spre țărm, dacă va fi posibil.
44027040	Marinarii au slăbit ancorele și le-au lăsat să cadă în mare. Tot atunci au tăiat funiile care țineau cârmele. Apoi au ridicat pânza din față spre vânt și s-au îndreptat spre țărm.
44027041	Dar corabia s-a lovit de un banc de nisip și s-a oprit. Partea din față a corabiei s-a blocat acolo și nu a mai putut fi mișcată. Apoi partea din spate a fost sfărâmată în bucăți de forța valurilor.
44027042	Atunci soldații s-au hotărât să-i omoare pe deținuți, pentru ca să nu înoate vreunul și să scape.
44027043	Dar centurionul nu vroia ca Pavel să fie omorât și nu i-a lăsat pe soldați să facă ce își propuseseră. El a dat ordin ca cei ce știau să înoate să sară în apă primii și să ajungă la țărm.
44027044	Ceilalți oameni au folosit scânduri sau bucăți de corabie. Astfel toată lumea a ajuns cu bine la mal.
44028001	După ce am ajuns în siguranță, am aflat că numele insulei era Malta.
44028002	Locuitorii de acolo au fost neobișnuit de prietenoși cu noi. Pentru că începuse să plouă și se făcuse frig, ei au făcut pentru noi un foc și ne-au chemat pe toți.
44028003	Pavel a strâns o grămadă de ramuri uscate și le punea pe foc. Atunci o viperă a ieșit din cauza căldurii și s-a prins de mâna lui.
44028004	Când locuitorii insulei au văzut șarpele atârnând de mâna lui Pavel și-au spus: „Cu siguranță omul acesta este un ucigaș. El nu a murit în mare, dar Dreptatea nu vrea ca el să trăiască.“
44028005	Dar Pavel a scuturat vipera de pe mână și a lăsat-o să cadă în foc. El nu era rănit deloc.
44028006	Oamenii se așteptau ca el să se umfle sau să cadă mort la pământ. Ei au așteptat mai mult timp și când au văzut că nu i s-a întâmplat nimic rău, s-au răzgândit și au spus că Pavel era un zeu.
44028007	Locul unde se aflau ei era în apropierea unor terenuri care aparțineau celui mai important om de pe insulă. Numele acestuia era Publius. El ne-a primit în casa lui, unde am stat trei zile, și s-a purtat foarte bine cu noi.
44028008	Tatăl lui Publius se afla în pat. El era foarte bolnav, având febră și dizenterie. Pavel s-a dus să-l vadă. El s-a rugat, apoi și-a pus mâinile peste el și l-a vindecat.
44028009	După ce s-a întâmplat acest lucru, toți ceilalți oameni de pe insulă, care erau bolnavi, au venit la Pavel, iar el i-a vindecat.
44028010	Băștinașii ne-au acordat multă cinste și ne-au tratat cu generozitate, iar la plecare ne-au dat lucruri de care urma să avem nevoie.
44028011	Am stat pe insulă timp de trei luni, apoi am plecat cu o corabie din Alexandria care rămăsese acolo peste iarnă. Corabia purta semnul Dioscurilor.
44028012	Am ajuns în Siracuza și am rămas acolo trei zile.
44028013	De acolo am navigat mai departe, în jurul coastei și am ajuns la Regium. O zi mai târziu, vântul a început să bată dinspre sud și după încă o zi am ajuns la Puzole.
44028014	Acolo am găsit câțiva frați. Ei ne-au rugat să rămânem cu ei șapte zile. Și așa am ajuns la Roma.
44028015	Frații din Roma au auzit despre noi și că urma să venim și au venit până la „Forul lui Apius“ și până la „Trei Taverne“ pentru a ne întâmpina. Când i-a văzut, Pavel I-a mulțumit lui Dumnezeu și s-a simțit încurajat.
44028016	Când am intrat în Roma, lui Pavel i s-a dat voie să locuiască singur; doar un soldat îl păzea.
44028017	După trei zile, Pavel i-a chemat laolaltă pe conducătorii iudeilor. Când s-au strâns cu toții, Pavel le-a spus: „Fraților, eu nu am făcut nimic rău împotriva poporului nostru sau împotriva obiceiurilor strămoșilor noștri. Cu toate acestea, când am fost în Ierusalim, am fost dat prizonier în mâinile romanilor.
44028018	Romanii mi-au pus multe întrebări, dar nu m-au găsit vinovat de nici un lucru pentru care să merit pedeapsa cu moartea, așa că au vrut să-mi dea drumul.
44028019	Dar iudeii s-au opus, așa că a trebuit să cer să fiu trimis lui Cezar, cu toate că nu am nici o acuzație de adus poporului meu.
44028020	Acesta este motivul pentru care am cerut să mă întâlnesc și să vorbesc cu voi. Sunt legat în aceste lanțuri din pricina speranței poporului Israel.“
44028021	Conducătorii iudei i-au spus lui Pavel: „Nu am primit nici o scrisoare din Iudeea despre tine și nici unul dintre frații care au venit de acolo nu a adus nici un fel de informații și nici nu ne-a spus nimic rău despre tine.
44028022	Dar am vrea să auzim chiar de la tine care sunt părerile tale, pentru că știm că peste tot se vorbește împotriva acestei secte.“
44028023	Așa că Pavel și conducătorii iudei au stabilit o zi în care să se întâlnească din nou. O mare mulțime de iudei au venit atunci în casa unde locuia Pavel. Pavel a vorbit de dimineață până seara, explicându-le despre Împărăția lui Dumnezeu. El a folosit Legea lui Moise și scrierile profeților pentru a-i convinge să creadă ceea ce le spunea despre Isus.
44028024	Unii dintre ei au crezut lucrurile pe care le-a spus Pavel, dar alții nu au crezut.
44028025	Ei se contraziceau între ei și se pregăteau să plece. Pavel le-a mai spus un singur lucru: „Duhul Sfânt a vorbit bine, când a spus strămoșilor voștri, prin profetul Isaia:
44028026	-
44028027	«Du-te la poporul acesta și spune-le: Veți auzi cu urechile voastre, dar nu veți înțelege, veți privi cu ochii voștri, dar nu veți vedea. Acest popor și-a împietrit inima. Ei și-au astupat urechile și și-au închis ochii, ca nu cumva să vadă cu ochii lor, să audă cu urechile lor, să înțeleagă cu inimile lor, să se întoarcă la Mine și să-i vindec.»
44028028	Trebuie să știți că Dumnezeu a trimis mântuirea Sa neevreilor. Ei vor asculta!“
44028029	-
44028030	Timp de doi ani, Pavel a locuit în casa pe care o închiriase și i-a primit pe toți oamenii care au venit să-l viziteze.
44028031	El a predicat despre Împărăția lui Dumnezeu și i-a învățat pe oameni despre Domnul Isus Cristos, cu multă îndrăzneală și fără nici o piedică.
45001001	Pavel, sclav al lui Isus Cristos, chemat să fiu apostol și ales să proclam Vestea Bună a lui Dumnezeu,
45001002	care a fost promisă de Dumnezeu prin profeții Săi în Sfintele Scripturi.
45001003	Ea se referă la Fiul Său, Domnul nostru Isus Cristos. După natura Lui umană, Isus este urmașul lui David,
45001004	iar după Duhul sfințeniei, El a fost desemnat Fiul lui Dumnezeu cu putere, prin învierea Lui din morți.
45001005	Prin El și pentru Numele Său am primit darul de a fi apostol și de a chema națiunile la ascultarea care vine din credință.
45001006	Și voi sunteți între cei chemați să fie ai lui Isus Cristos.
45001007	Vă scriu tuturor celor care sunteți în Roma și care sunteți iubiți de Dumnezeu și chemați să fiți sfinți. Har și pace vouă de la Dumnezeu, Tatăl nostru, și de la Domnul Isus Cristos.
45001008	Pentru că se vorbește în toată lumea despre credința voastră, vreau mai întâi să-I mulțumesc Dumnezeului meu, prin Isus Cristos, pentru voi toți.
45001009	Dumnezeu, pe care-L slujesc din toată inima prin proclamarea Veștii Bune despre Fiul Său, îmi este martor că vă amintesc întotdeauna în rugăciunile mele.
45001010	Mă rog mereu ca, prin voia lui Dumnezeu, să reușesc, în sfârșit, să vin la voi.
45001011	Îmi doresc foarte mult să vă văd și să vă împărtășesc un dar spiritual care să ducă la întărirea voastră,
45001012	adică să ne încurajăm unii pe alții prin credința noastră, eu prin a voastră, iar voi prin a mea.
45001013	Fraților și surorilor, vreau să știți că am încercat de multe ori să vin la voi, dar până acum am fost împiedicat. Am dorit să vin la voi să vă ajut să creșteți în credință, așa cum i-am ajutat și pe alții dintre neevrei.
45001014	Eu sunt dator atât grecilor, cât și barbarilor, atât celor înțelepți, cât și celor neînvățați.
45001015	De aceea, sunt gata să vă spun Vestea Bună și vouă, care sunteți în Roma.
45001016	Mie nu-mi este rușine cu Vestea Bună pentru că ea este puterea lui Dumnezeu prin care El îi mântuiește pe cei ce cred: este mai întâi pentru evrei și apoi pentru neevrei.
45001017	În Vestea Bună este dezvăluită dreptatea lui Dumnezeu, începând și sfârșind în credință, după cum este scris: „Cel drept va trăi prin credință.“
45001018	Mânia lui Dumnezeu se arată din ceruri împotriva oricărei necinstiri a lui Dumnezeu și împotriva oricărei nedreptăți a oamenilor care înăbușă adevărul prin căile lor rele.
45001019	Dumnezeu Își arată mânia deoarece tot ce se poate ști despre El le-a fost arătat oamenilor de El Însuși.
45001020	Căci însușirile nevăzute ale lui Dumnezeu—atât puterea Lui eternă, cât și divinitatea Lui—sunt văzute limpede de la crearea lumii, fiind înțelese prin lucrurile pe care le-a făcut El, așa că oamenii nu se pot dezvinovăți
45001021	deoarece deși Îl cunosc pe Dumnezeu, nu-L slăvesc ca Dumnezeu și nici nu-I mulțumesc. Ei au început să se gândească la lucruri care nu sunt importante, iar inimile lor fără pricepere s-au întunecat.
45001022	Oamenii s-au crezut înțelepți și au înnebunit.
45001023	Au schimbat slava Dumnezeului nemuritor cu idoli ce reprezintă oameni muritori, păsări, patrupede și reptile.
45001024	Și-au umplut inimile cu pofte imorale. De aceea, Dumnezeu i-a lăsat pradă imoralității pentru ca să-și necinstească trupurile între ei.
45001025	Ei au schimbat adevărul lui Dumnezeu cu o minciună. S-au închinat și au slujit creaturii în locul Creatorului care este în veci binecuvântat. Amin.
45001026	Pentru toate acestea, Dumnezeu i-a lăsat pradă lucrurilor rușinoase pe care doreau să le facă. Femeile lor au schimbat relațiile intime firești cu cele nefirești.
45001027	Tot așa și bărbații au părăsit relațiile lor normale cu femeile. Ei s-au aprins în pofta lor pentru alți bărbați. Bărbații au comis fapte necuviincioase cu alți bărbați și au primit în ei înșiși răsplata cuvenită pentru rătăcirea lor.
45001028	Oamenii au refuzat să-L cunoască pe Dumnezeu. Atunci Dumnezeu i-a lăsat pradă unei gândiri stricate care i-a condus să facă lucruri necuviincioase.
45001029	Ei s-au umplut cu orice fel de nedreptate, de răutate, de lăcomie și de ură. Sunt plini de invidie, de ucideri, de certuri, de înșelăciuni și de dușmănie. Sunt bârfitori,
45001030	defăimători, Îl urăsc pe Dumnezeu; sunt obraznici, mândri, lăudăroși, născocitori de rele, neascultători de părinți,
45001031	fără minte; nu-și țin promisiunile, nu au afecțiune naturală și nu au milă.
45001032	Acești oameni cunosc foarte bine hotărârea dreaptă a lui Dumnezeu, conform căreia cei ce fac astfel de lucruri merită să moară. Cu toate acestea, ei nu numai că le fac, dar îi și aprobă pe cei ce le practică.
45002001	De aceea, tu, omule care judeci, oricine ai fi, nu te mai poți dezvinovăți. Căci atunci când îl judeci pe altul, te condamni pe tine însuți pentru că și tu faci ceea ce judeci.
45002002	Știm că judecata lui Dumnezeu asupra celor ce fac astfel de lucruri este dreaptă.
45002003	Dar tu, cel ce-i judeci pe alții pentru lucrurile greșite pe care le faci și tu, crezi că vei scăpa de judecata lui Dumnezeu?
45002004	Sau disprețuiești tu marea Lui bunătate, îngăduință și răbdare? Nu știi că bunătatea Lui te conduce la schimbarea modului tău de a gândi și de a acționa?
45002005	Din cauza încăpățânării voastre și pentru că nu vreți să vă schimbați modul de a gândi și de a acționa Se mânie Dumnezeu din ce în ce mai mult pe voi. Și veți fi pedepsiți în ziua Judecății de apoi. În acea zi va fi arătată judecata dreaptă a lui Dumnezeu.
45002006	Fiecare va fi răsplătit de Dumnezeu pentru faptele sale.
45002007	Celor ce stăruie în fapte bune și caută slavă, cinste și nemurire, le va da viață eternă.
45002008	Dar cei ce, din ambiție egoistă, refuză să asculte adevărul și ascultă de nedreptate, vor avea parte de mânia și de furia Sa.
45002009	Cel ce face răul, fie că este evreu, fie că nu este evreu, va avea parte de necaz și de suferințe.
45002010	Dar cel ce face binele, va avea slavă, cinste și pace: mai întâi evreul, apoi și neevreul.
45002011	Dumnezeu nu este părtinitor cu nimeni.
45002012	Cei ce au păcătuit fără să cunoască Legea scrisă a lui Dumnezeu, vor pieri fără Lege. Toți cei ce au păcătuit sub Lege, vor fi condamnați după Lege.
45002013	Înaintea lui Dumnezeu, nu sunt drepți cei ce aud Legea, ci aceia care fac ceea ce le cere Legea. Aceștia vor fi îndreptățiți de Dumnezeu.
45002014	Neevreii nu au Legea și nu știu ce le cere aceasta. Dar când fac singuri ceea ce le cere Legea, ei singuri își sunt lege.
45002015	Ei arată că poruncile Legii sunt scrise în inimile lor. Conștiința lor este martorul lor. Gândurile lor fie îi vor acuza, fie îi vor aproba
45002016	în ziua când Dumnezeu va judeca lucrurile ascunse ale oamenilor. Vestea Bună pe care eu o proclam oamenilor spune că Dumnezeu va judeca oamenii prin Cristos Isus.
45002017	Dar tu spui că ești evreu, te încrezi în Lege și te lauzi cu Dumnezeu.
45002018	Tu cunoști voia Lui. Aprobi lucrurile care sunt cele mai bune pentru că ai fost învățat de Lege.
45002019	Tu te consideri un ghid pentru orbi, o lumină pentru cei ce sunt în întuneric;
45002020	te crezi învățătorul celor fără minte și al copiilor. În Lege găsești întruparea cunoștinței și a adevărului.
45002021	De ce atunci, tu, care îi înveți pe alții, nu te înveți pe tine însuți? Tu, care îi înveți pe alții să nu fure, furi?
45002022	Tu, care spui să nu comiți adulter, comiți adulter? Tu, care disprețuiești idolii, le jefuiești templele?
45002023	Tu, care te lauzi cu Legea, Îl necinstești pe Dumnezeu încălcând Legea?
45002024	Așa cum este scris: „Din cauza voastră este vorbit de rău Numele lui Dumnezeu printre neevrei.“
45002025	Circumcizia înseamnă ceva dacă faci ce-ți cere Legea. Dacă încalci Legea, este ca și cum nu ai fi circumcis.
45002026	Neevreii nu sunt circumciși. Dar dacă fac ce le cere Legea este ca și cum ar fi circumciși.
45002027	Cel care este necircumcis și împlinește Legea te va condamna pe tine care, deși ești circumcis, nu respecți Legea.
45002028	Nu ești evreu datorită unor caracteristici exterioare. Adevărata circumcizie nu este în trup.
45002029	Evreu adevărat este cel ce este evreu înăuntrul său, iar adevărata circumcizie este aceea a inimii, făcută de Duhul, și nu de Lege. Lauda pe care o primește un astfel de om nu vine de la oameni, ci de la Dumnezeu.
45003001	Au deci evreii vreun avantaj față de ceilalți oameni? Este importantă circumcizia?
45003002	Da, au multe avantaje, în toate privințele. În primul rând, lor le-au fost încredințate cuvintele lui Dumnezeu.
45003003	Însă unii au fost necredincioși. Va anula aceasta credincioșia lui Dumnezeu?
45003004	Nici vorbă! Dumnezeu va spune adevărul, chiar dacă toată lumea va minți. După cum este scris: „Ți se va da dreptate când vei vorbi și vei câștiga când vei fi judecat.“
45003005	Însă dacă nedreptatea noastră scoate în evidență dreptatea lui Dumnezeu, ce vom spune? Putem spune că Dumnezeu este nedrept când ne pedepsește? (Vorbesc în felul oamenilor.)
45003006	Nici vorbă! Dacă Dumnezeu ar fi nedrept, cum ar putea judeca lumea?
45003007	Cineva ar putea spune: „Dumnezeu este slăvit și adevărul Lui se vede mai clar datorită minciunii mele. Atunci de ce mai sunt eu judecat ca păcătos?“
45003008	Cu alte cuvinte, s-ar părea, așa cum au pretins unii, vorbindu-ne de rău, că spunem: „Să facem răul, ca să vină binele din el.“ Cei ce spun așa ceva își merită pedeapsa.
45003009	Ce vom spune deci? Suntem noi, evreii, mai buni decât alți oameni? Nu. Pentru că am spus deja că și evreii și neevreii sunt vinovați de păcat.
45003010	După cum este scris: „Nu este nimeni fără păcat! Nimeni.
45003011	Nu este nimeni care înțelege. Nu-L caută nimeni pe Dumnezeu.
45003012	Cu toții s-au îndepărtat de Dumnezeu și au devenit nefolositori. Nu este nici unul care să facă binele. Nici unul măcar!“
45003013	„Gurile lor sunt ca niște morminte deschise. Cu limbile lor îi înșală pe alții.“ „Ceea ce spun ei se aseamănă cu veninul șerpilor.“
45003014	„Vorbirea lor este plină de blesteme și amărăciune.“
45003015	„Sunt gata să ucidă.
45003016	Distrug tot ce găsesc în calea lor și aduc necazuri pe oriunde trec.
45003017	Ei nu știu cum e să trăiești în pace.“
45003018	„Nu au nici teamă, nici respect pentru Dumnezeu.“
45003019	Acum știm că, prin tot ceea ce spune, Legea vorbește celor care sunt sub Lege. Astfel nimeni nu se mai poate dezvinovăți și întreaga lume este trasă la răspundere înaintea lui Dumnezeu.
45003020	De aceea, nimeni nu va fi acceptat de Dumnezeu pe baza faptelor cerute de Lege. Legea aduce recunoașterea păcatului.
45003021	Dar acum Dumnezeu a arătat o cale prin care oamenii pot fi declarați drepți înaintea lui Dumnezeu fără Lege. Despre ea ne-au adus mărturie Legea și Profeții.
45003022	Această dreptate vine de la Dumnezeu prin credința în Isus Cristos. Ea este dată tuturor celor ce cred. Nu există nici o diferență între oameni
45003023	pentru că toți au păcătuit și sunt lipsiți de slava lui Dumnezeu.
45003024	Dar îndreptățirea lor este un dar făcut prin harul lui Dumnezeu. Oamenii sunt îndreptățiți prin eliberarea lor de păcat care vine prin Cristos Isus.
45003025	Dumnezeu L-a prezentat pe Isus ca jertfă, astfel ca, prin sângele Său, El să fie mijlocul prin care sunt iertate păcatele oamenilor, prin credința lor în El. Dumnezeu a făcut aceasta ca demonstrare a dreptății Sale pentru că, în îndurarea Sa, Dumnezeu lăsase nepedepsite păcatele din trecut.
45003026	El L-a dat pe Isus pentru a arăta că și astăzi El este drept. El este în același timp și Cel ce judecă drept, și Cel ce îndreptățește pe acela care are credință în Isus.
45003027	Unde este deci lauda? A fost înlăturată! Pe baza cărui principiu? Al faptelor? Nu, ci pe baza principiului credinței.
45003028	Noi considerăm că omul este îndreptățit înaintea lui Dumnezeu prin credință, și nu prin faptele Legii.
45003029	Dumnezeu nu este numai al evreilor. El este și Dumnezeul neevreilor.
45003030	Dumnezeu este Unul singur. El îi va îndreptăți prin credința lor și pe evrei, și pe neevrei.
45003031	Dar noi nu desființăm Legea cu credința, ci prin credință noi confirmăm Legea.
45004001	Ce putem spune despre Avraam care este strămoșul nostru? Ce a aflat el despre credință?
45004002	Dacă Avraam a fost îndreptățit prin faptele sale, atunci el se poate lăuda, dar nu înaintea lui Dumnezeu.
45004003	Căci ce spune Scriptura? „Avraam s-a încrezut în Dumnezeu, iar credința lui i-a fost considerată ca dreptate.“
45004004	Pentru cel ce lucrează, salariul nu este considerat ca un dar, ci este câștigat de acesta prin muncă.
45004005	Însă celui care nu lucrează dar crede în Cel care îl îndreptățește pe păcătos, credința lui îi este considerată ca dreptate.
45004006	La fel și David vorbește despre fericirea celui pe care Dumnezeu îl îndreptățește fără fapte.
45004007	„Binecuvântați sunt cei ale căror greșeli sunt iertate și ale căror păcate sunt acoperite.
45004008	Binecuvântat este omul căruia Domnul nu-i ia în seamă păcatul.“
45004009	Această binecuvântare nu este numai pentru cei circumciși, ci și pentru cei necircumciși. Noi spunem: „Credința lui Avraam i-a fost considerată ca dreptate.“
45004010	Dar când i-a fost considerată ca dreptate? Pe când era circumcis sau pe când era necircumcis? Pe când era necircumcis.
45004011	El a primit circumcizia ca dovadă a îndreptățirii lui, îndreptățire pe care a dobândit-o prin credință, pe când era necircumcis. Acum el este tatăl tuturor celor ce cred, dar nu sunt circumciși. Și acestora li se va considera credința ca dreptate.
45004012	El este și tatăl celor circumciși care calcă pe urmele credinței pe care o avea tatăl lor, Avraam, pe când era necircumcis.
45004013	Lui Avraam și urmașilor săi li s-a promis că vor moșteni lumea. Această promisiune nu a venit prin Lege, ci prin dreptatea care vine din credință.
45004014	Căci dacă cei care se bazează pe Lege sunt moștenitori, credința a fost golită de sens și promisiunea a fost anulată.
45004015	Din cauza neascultării oamenilor, Legea provoacă mânia lui Dumnezeu. Acolo unde nu există Lege, nu există nici neascultare.
45004016	De aceea, promisiunea lui Dumnezeu vine prin credință pentru a fi primită ca un dar de la Dumnezeu. Promisiunea este făcută tuturor urmașilor lui Avraam: atât celor ce au Legea, cât și celor ce au o credință ca a lui Avraam. El este tatăl nostru, al tuturor,
45004017	așa cum este scris și în Scripturi: „Te-am făcut tatăl multor popoare.“ Înaintea lui Dumnezeu, Avraam este tatăl nostru. El a crezut în Dumnezeul care dă viață morților și care cheamă la existență lucrurile care încă nu există.
45004018	Avraam a crezut cu speranță împotriva oricărei speranțe. Astfel, el a devenit tatăl multor popoare, după cum s-a spus: „Atât de numeroși vor fi urmașii tăi.“
45004019	Credința lui Avraam nu a slăbit deloc. Avraam s-a uitat la trupul său care era ca și mort (el avea atunci 100 de ani) și la faptul că Sara nu putea avea copii.
45004020	În ciuda acestui fapt, el nu s-a îndoit în necredință de promisiunea lui Dumnezeu, ci s-a întărit în credință dând slavă lui Dumnezeu.
45004021	Avraam era convins că Dumnezeu are puterea să și facă ce a promis.
45004022	De aceea, „credința i-a fost considerată ca dreptate.“
45004023	Scriptura spune: „credința i-a fost considerată ca dreptate.“ Ea nu vorbește doar pentru Avraam,
45004024	ci și pentru noi, cei a căror credință va fi considerată ca dreptate. Aceasta se va întâmpla acelora dintre noi care cred în Cel ce L-a înviat din morți pe Domnul nostru Isus.
45004025	El a fost dat să moară pentru păcatele noastre și a înviat pentru ca noi să fim îndreptățiți.
45005001	Pentru că am fost îndreptățiți prin credință, avem pace cu Dumnezeu, prin Domnul nostru Isus Cristos.
45005002	Tot prin El și prin credință am fost lăsați să intrăm în harul în care ne aflăm acum. Și ne bucurăm datorită speranței de a avea parte de slava lui Dumnezeu.
45005003	Mai mult, noi ne bucurăm chiar și în necaz pentru că știm că necazul produce răbdare.
45005004	Iar răbdarea produce caracter. Caracterul produce speranță,
45005005	iar speranța nu ne va dezamăgi pentru că dragostea lui Dumnezeu ne-a fost turnată în inimi prin Duhul Sfânt care ne-a fost dat.
45005006	Cristos a murit pe când noi eram neajutorați. La momentul potrivit El a murit pentru cei răi.
45005007	Cu greu ar muri cineva pentru un om cinstit, dar poate că s-ar găsi cineva care ar avea curajul să-și dea viața pentru un om bun.
45005008	Cristos a murit pentru noi pe când eram păcătoși. Prin aceasta Își arată Dumnezeu dragostea Lui pentru noi.
45005009	De vreme ce noi am fost îndreptățiți prin sângele lui Cristos, cu atât mai mult vom fi salvați prin El de mânia lui Dumnezeu.
45005010	Pe când eram dușmanii lui Dumnezeu, am fost împăcați cu El prin moartea Fiului Său. Cu atât mai mult acum, că am fost împăcați, vom fi și mântuiți prin viața lui Cristos.
45005011	Mai mult, noi chiar ne bucurăm în Dumnezeu, prin Domnul nostru Isus Cristos. Prin El am fost împăcați cu Dumnezeu.
45005012	Păcatul a venit în lume printr-un singur om. Prin păcat a venit moartea. Iar moartea vine pentru fiecare om pentru că fiecare a păcătuit.
45005013	Păcatul era în lume înaintea Legii, dar în absența ei păcatul nu este luat în considerare.
45005014	Totuși toți cei ce au trăit după Adam și înainte de Moise au murit. Și au murit chiar și cei care nu au păcătuit ca Adam, încălcând în mod voit porunca lui Dumnezeu. Adam a fost o imagine a Celui ce urma să vină, adică a lui Cristos.
45005015	Însă darul lui Dumnezeu nu se aseamănă cu greșeala lui Adam. Dacă, prin greșeala unuia singur, au murit mulți, cu atât mai mult harul lui Dumnezeu și darul care a venit printr-un singur Om, Isus Cristos, s-au revărsat din belșug pentru cei mulți.
45005016	Iar darul nu se aseamănă cu ceea ce a venit prin cel ce a păcătuit. Judecata care duce la condamnare a venit după un singur păcat, dar darul care duce la îndreptățire a venit după mai multe încălcări de Lege.
45005017	De aceea, dacă moartea a domnit prin greșeala unuia singur, cu atât mai mult vor domni în viață cei ce se bucură de abundența harului lui Dumnezeu și de îndreptățirea realizată de El prin acel Om, Isus Cristos.
45005018	Dacă printr-o singură greșeală a fost condamnată toată omenirea, tot așa, printr-o singură faptă dreaptă, a venit îndreptățirea și, o dată cu ea, viața eternă pentru toți oamenii.
45005019	Prin neascultarea unui singur om, toți oamenii au fost făcuți păcătoși. La fel, prin ascultarea unui singur Om, mulți oameni vor fi considerați drepți înaintea lui Dumnezeu.
45005020	Legea a fost introdusă pentru ca greșelile să se înmulțească. Dar unde s-a înmulțit păcatul, acolo s-a înmulțit și mai mult harul lui Dumnezeu.
45005021	Așa cum păcatul a domnit prin moarte, tot așa harul lui Dumnezeu va domni prin dreptate, pentru a aduce viața eternă prin Isus Cristos, Domnul nostru.
45006001	Ce vom spune atunci? Să continuăm să păcătuim pentru ca să se înmulțească harul?
45006002	Nici vorbă! Cum am putea noi, care am murit față de păcat, să mai trăim în păcat?
45006003	Sau nu știți că toți care am fost botezați în Cristos Isus, am fost botezați în moartea Lui?
45006004	Prin botezul în moartea Lui, noi am fost îngropați împreună cu El, pentru ca, așa cum Cristos a înviat din morți, prin puterea slăvită a Tatălui, tot așa și noi să trăim o viață nouă.
45006005	Dacă am fost uniți cu El într-o moarte ca a Lui, atunci vom fi uniți cu El și într-o înviere ca a Lui.
45006006	Noi știm că omul nostru cel vechi a fost răstignit cu Cristos, pentru ca puterea trupului care este supus păcatului să fie distrusă, astfel ca noi să nu mai fim sclavii păcatului.
45006007	Pentru că cel ce a murit este eliberat de păcat.
45006008	Și dacă am murit cu Cristos, credem că vom și trăi cu El.
45006009	Pentru că știm că Cristos, care a înviat din morți, nu mai moare. Moartea nu mai stăpânește peste El.
45006010	El a murit pentru păcat o dată pentru totdeauna. Viața pe care o trăiește acum, o trăiește pentru Dumnezeu.
45006011	La fel considerați-vă și voi morți față de păcat, dar vii pentru Dumnezeu, în Cristos Isus.
45006012	Păcatul nu trebuie să vă stăpânească trupurile muritoare, nici nu ar trebui să ascultați de poftele sale rele.
45006013	Nu trebuie să mai lăsați părți ale trupurilor voastre la dispoziția păcatului ca unelte ale răului.
45006014	Păcatul nu va mai domni peste voi pentru că voi nu sunteți sub Lege, ci sub harul lui Dumnezeu.
45006015	Ce să facem atunci? Să păcătuim pentru că nu trăim sub Lege, ci sub har? Nici vorbă!
45006016	Știți că atunci când vă faceți sclavii cuiva, sunteți sclavii celui de care ascultați. Fie sunteți sclavii păcatului, o sclavie care duce la moarte, fie sunteți sclavii ascultării de Dumnezeu, o sclavie care duce la dreptate.
45006017	Dar mulțumiri fie aduse lui Dumnezeu pentru că, deși erați sclavii păcatului, ați ascultat din toată inima de învățătura căreia v-ați dedicat.
45006018	Ați fost eliberați de păcat și ați fost făcuți sclavii dreptății.
45006019	Folosesc un exemplu ușor de înțeles pentru că pricepeți mai greu. Așa cum înainte puneați la dispoziția necurăției și nelegiuirii unele părți ale trupului vostru, având ca rezultat nelegiuirea, tot așa puneți-le acum la dispoziția dreptății, având ca rezultat sfințirea în slujirea lui Dumnezeu.
45006020	Când erați sclavi ai păcatului, erați liberi față de dreptate.
45006021	Și ce fel de roade aduceați atunci? Roade de care acum vă este rușine și al căror rezultat este moartea.
45006022	Acum, că ați fost eliberați de păcat și ați fost făcuți sclavii lui Dumnezeu, roada voastră duce la sfințenie și, în final, la viață eternă.
45006023	Plata păcatului este moartea, dar darul oferit de Dumnezeu este viața eternă în Cristos Isus, Domnul nostru.
45007001	Fraților, Legea are putere asupra oamenilor cât sunt în viață (vorbesc celor ce cunosc Legea).
45007002	De exemplu, o femeie căsătorită este legată prin lege de soțul ei, cât timp trăiește acesta. Dacă soțul ei moare, ea este eliberată de legea căsătoriei.
45007003	Dacă ea devine soția altui bărbat cât timp soțul ei trăiește, ea va fi considerată adulteră. Dar dacă soțul ei moare, ea este eliberată de legea căsătoriei și, dacă se căsătorește cu altul, ea nu este adulteră.
45007004	La fel ați murit și voi, frații mei, față de Lege, prin trupul lui Cristos, pentru a putea deveni ai Altuia, și anume ai Celui care a înviat dintre cei morți, pentru a aduce roadă lui Dumnezeu.
45007005	Pe când eram controlați de natura noastră păcătoasă, patimile noastre păcătoase lucrau în trupurile noastre, prin Lege, pentru a produce roade care duc la moarte.
45007006	Din moment ce am murit față de Legea care ne ținea prizonieri, noi am fost eliberați de sub stăpânirea ei. Acum Îi slujim lui Dumnezeu, Stăpânul nostru, într-o viață nouă condusă de Duhul, și nu în viața veche condusă de Lege.
45007007	Ce vom spune deci? Să spunem că Legea și păcatul sunt același lucru? Nu! Dar oricum, dacă nu ar fi existat Legea, eu nu aș fi știut ce este păcatul. Dacă Legea nu ar fi spus: „Să nu poftești!“, eu nu aș fi știut ce înseamnă pofta.
45007008	Păcatul a găsit ocazia, prin Lege, de a-mi produce tot felul de pofte. Căci, în lipsa Legii, păcatul este mort.
45007009	Cândva, în lipsa Legii, eu eram viu. Dar a venit porunca și păcatul a prins viață
45007010	și eu am murit din punct de vedere spiritual. Iar porunca aceea care trebuia să-mi aducă viață, mi-a adus moartea.
45007011	Păcatul s-a folosit de poruncă și m-a amăgit. Și tot prin această poruncă m-a omorât.
45007012	Așa că Legea este sfântă, iar porunca este sfântă, dreaptă și bună.
45007013	Înseamnă aceasta că ceea ce este bun mi-a adus moartea? Nici vorbă! Dar păcatul, pentru a fi recunoscut ca păcat, mi-a adus moartea prin ceea ce este bun. Astfel, prin acea poruncă, păcatul a fost arătat ca fiind peste măsură de păcătos.
45007014	Știm că Legea este spirituală, dar eu nu sunt spiritual. Am fost vândut ca sclav păcatului.
45007015	Eu nu știu ce fac. Pentru că nu fac ce vreau să fac, dar fac ceea ce urăsc!
45007016	Și dacă fac ceea ce nu vreau să fac, atunci recunosc că Legea este bună.
45007017	Dar nu eu fac aceste rele, ci păcatul care trăiește în mine.
45007018	Știu că nimic bun nu trăiește în mine, adică în acea parte din mine care nu este spirituală. Eu doresc să fac binele, dar nu pot.
45007019	Eu nu fac binele pe care vreau să-l fac, ci fac răul pe care nu vreau să-l fac.
45007020	Și dacă fac ceea ce nu vreau să fac, atunci nu eu fac aceste lucruri, ci păcatul care trăiește în mine.
45007021	Am descoperit legea următoare: când vreau să fac binele, răul este întotdeauna prezent.
45007022	În ființa mea interioară, sunt de acord cu legea lui Dumnezeu.
45007023	Dar, în trupul meu, văd că lucrează o altă lege. Și ea se luptă cu legea din mintea mea și mă face prizonierul legii păcatului care lucrează în trupul meu.
45007024	Sunt un om nenorocit! Cine mă va scăpa din acest trup al morții?
45007025	Mulțumiri fie aduse lui Dumnezeu, prin Domnul nostru Isus Cristos! Prin urmare, cu mintea eu însumi sunt un sclav al Legii lui Dumnezeu, dar în natura mea păcătoasă sunt un sclav al legii păcatului.
45008001	Prin urmare, pentru cei ce sunt în Cristos Isus nu există condamnare
45008002	pentru că, în Cristos Isus, legea Duhului, care aduce viață, m-a eliberat de legea păcatului, care duce la moarte.
45008003	Dumnezeu a făcut singurul lucru pe care nu-l putea face Legea, care era lipsită de putere din cauza naturii noastre păcătoase. El L-a trimis pe singurul Său Fiu, într-un trup omenesc supus păcatului, la fel ca al nostru, spre a fi jertfă pentru păcat. Dumnezeu a condamnat păcatul în acest trup
45008004	pentru ca cerințele drepte ale Legii să se împlinească în noi. Noi nu mai trăim ascultând de îndemnurile naturii noastre păcătoase, ci ascultăm de îndemnurile Duhului.
45008005	Cei care trăiesc după voia naturii lor păcătoase se gândesc la dorințele naturii lor păcătoase. Cei care trăiesc în Duhul se gândesc la ce dorește Duhul.
45008006	Mintea controlată de natura păcătoasă duce la moarte. Dar mintea controlată de Duhul duce la viață și pace.
45008007	Mintea controlată de natura păcătoasă este împotriva lui Dumnezeu pentru că nu se supune și nici nu se poate supune Legii lui Dumnezeu.
45008008	Cei care ascultă de dorințele naturii lor păcătoase nu pot fi pe placul lui Dumnezeu.
45008009	Dar voi sunteți conduși de Duhul și nu de natura voastră păcătoasă, dacă Duhul lui Dumnezeu locuiește cu adevărat în voi. Dar dacă cineva nu are Duhul lui Cristos, nu este al lui Cristos.
45008010	Pe de altă parte, dacă Cristos este în voi, deși trupurile voastre sunt moarte din cauza păcatului, Duhul vă dă viață pentru că ați fost îndreptățiți.
45008011	Și dacă Duhul care L-a înviat pe Isus dintre cei morți trăiește în voi, Dumnezeu, care L-a înviat pe Isus dintre cei morți, va da viață și trupurilor voastre muritoare, prin Duhul Său care locuiește în voi.
45008012	De aceea, fraților, noi avem o obligație, dar nu aceea de a trăi conform naturii păcătoase.
45008013	Dacă veți trăi în ascultare de natura voastră păcătoasă, veți muri. Dar dacă, prin puterea Duhului, omorâți lucrările rele ale trupului, veți trăi.
45008014	Cei ce sunt conduși de Duhul lui Dumnezeu sunt copiii lui Dumnezeu.
45008015	Duhul pe care L-ați primit nu vă face din nou sclavi ai fricii. Voi ați primit Duhul care face din voi copii ai lui Dumnezeu. Prin Duhul strigăm: „ Ava, Tată!“
45008016	Duhul Însuși mărturisește cu duhurile noastre că suntem copiii lui Dumnezeu.
45008017	Dacă suntem copiii lui Dumnezeu, suntem și moștenitorii Lui. Și suntem moștenitorii lui Dumnezeu și moștenitori împreună cu Cristos. Dar pentru a primi această moștenire, trebuie să și suferim împreună cu Cristos. Apoi vom fi și noi slăviți împreună cu El.
45008018	Eu cred că suferințele noastre de acum nu se compară cu slava care ne va fi arătată.
45008019	Creația lui Dumnezeu așteaptă cu nerăbdare ziua când El îi va arăta pe cei ce sunt copiii Săi.
45008020	Creația a fost supusă zădărniciei, dar nu de bunăvoie, ci din cauza Celui care a supus-o. Totuși există speranța
45008021	că această lume creată va fi eliberată de sub sclavia degradării și că se va bucura de libertatea slavei copiilor lui Dumnezeu.
45008022	Știm că întreaga creație a lui Dumnezeu a așteptat până acum, suspinând în durere, ca o femeie care naște.
45008023	Și nu numai creația suspină, ci și noi suspinăm înăuntrul nostru. Noi avem în ființa noastră Duhul lui Dumnezeu ca primă parte și ca o garanție a binecuvântării Lui și așteptăm ca Dumnezeu să ne înfieze deplin prin eliberarea trupurilor noastre.
45008024	Căci în această speranță am fost mântuiți. Dacă am vedea ceea ce sperăm, atunci nu am mai avea speranță. Pentru că nu putem spera ceea ce avem deja.
45008025	Noi sperăm ceea ce nu vedem încă și așteptăm cu răbdare.
45008026	La fel ne ajută și Duhul în slăbiciunea noastră. Noi nu știm pentru ce să ne rugăm. Dar Duhul Însuși Îi vorbește lui Dumnezeu pentru noi, cu suspine nerostite.
45008027	Dar Dumnezeu, care vede ce este în inimile noastre, știe ce vrea să-I spună Duhul. Duhul vorbește în numele sfinților, după voia lui Dumnezeu.
45008028	Știm că în toate lucrurile Dumnezeu lucrează spre binele celor ce-L iubesc, al celor chemați după planul Său.
45008029	Dumnezeu a știut cine sunt ei chiar înainte de a crea lumea. Și a hotărât ca ei să fie asemenea chipului Fiului Său pentru ca El să fie primul născut dintre mulți frați.
45008030	Dumnezeu i-a chemat pe cei pe care i-a pus deoparte. Și pe cei chemați i-a și îndreptățit. Și celor declarați drepți de El le-a dat și slavă.
45008031	Ce vom spune deci despre aceste lucruri? Dacă Dumnezeu este pentru noi, cine va fi împotriva noastră?
45008032	El nu L-a cruțat nici pe propriul Său Fiu, ci L-a dat ca să fie omorât pentru noi. Cu atât mai mult acum Dumnezeu ne va da totul împreună cu Fiul Său.
45008033	Cine îi va acuza pe aleșii lui Dumnezeu? Nimeni! Dumnezeu este Cel care-i îndreptățește.
45008034	Cine îi va condamna? Nimeni. Cristos Isus este Cel care a murit și (ceea ce este și mai important) a și înviat. El stă la dreapta lui Dumnezeu și mijlocește pentru noi.
45008035	Ce ne va despărți de dragostea lui Cristos? Nimic. Nici necazul, nici suferința, nici persecuțiile, nici foametea, nici lipsa de îmbrăcăminte, nici primejdia, nici moartea.
45008036	După cum este scris în Scripturi: „Pentru Tine suntem în primejdie de moarte tot timpul. Suntem considerați ca niște oi destinate tăierii.“
45008037	Dar în toate acestea noi suntem mai mult decât învingători prin Dumnezeu care Și-a arătat dragostea Lui pentru noi.
45008038	Pentru că eu sunt convins că nici moartea, nici viața, nici îngerii, nici duhurile conducătoare, nici prezentul, nici viitorul, nici puterile spirituale,
45008039	nici ceea ce este deasupra noastră, nici ceea ce este sub noi și nici un alt lucru creat nu ne poate despărți de dragostea lui Dumnezeu pe care El ne-o arată în Cristos Isus, Domnul nostru.
45009001	Eu sunt în Cristos și vă spun adevărul. Nu vă mint. Conștiința îmi este martor, prin Duhul Sfânt,
45009002	că inima mi-e plină de o mare și neîncetată durere.
45009003	Căci aproape îmi doresc ca eu însumi să fiu blestemat și separat de Cristos, pentru frații mei, pentru cei din poporul meu.
45009004	Ei sunt evrei. Ei sunt aleși de Dumnezeu să fie copiii Lui. Ei au văzut slava lui Dumnezeu, cu ei a fost făcut legământul. Lor le-au fost date Legea și cortul de închinare. Și lor le-au fost făcute promisiunile lui Dumnezeu.
45009005	Ei sunt urmașii marilor noștri strămoși. Și ei sunt familia pământească a lui Cristos care este peste toate Dumnezeu binecuvântat pentru totdeauna! Amin.
45009006	Acum eu nu vreau să spun că Dumnezeu nu Și-a ținut promisiunea. Dar unii din poporul Israel nu sunt cu adevărat poporul lui Dumnezeu,
45009007	ci numai unii dintre urmașii lui Avraam sunt cu adevărat copiii lui Avraam. Dumnezeu i-a spus lui Avraam: „Urmașii tăi se vor trage din Isaac.“
45009008	Aceasta înseamnă că nu toți urmașii lui Avraam sunt cu adevărat copiii lui Dumnezeu. Adevărații copii ai lui Avraam sunt aceia care au devenit copiii lui Dumnezeu datorită promisiunii lui Dumnezeu.
45009009	Iată ce i-a promis Dumnezeu lui Avraam: „La momentul potrivit Mă voi întoarce, iar Sara va avea un fiu.“
45009010	Mai mult, Rebeca a rămas însărcinată cu strămoșul nostru Isaac și a avut doi fii.
45009011	-
45009012	Înainte ca cei doi fii să se nască, Dumnezeu i-a spus Rebecăi: „Fiul mai mare va sluji celui mai mic.“ El i-a spus aceasta înainte ca cei doi să fi făcut ceva bun sau rău. Dumnezeu a vorbit astfel înainte ca ei să se fi născut, pentru ca băiatul ales de El să fie ales după planul Său. Cel mic a fost ales pentru că Dumnezeu a dorit să-l cheme pe el, și nu pentru că cei doi băieți ar fi făcut ceva.
45009013	După cum este scris în Scripturi: „L-am iubit pe Iacov, dar l-am urât pe Esau.“
45009014	Ce vom spune deci? Este cumva Dumnezeu nedrept?
45009015	Nici vorbă! Căci El i-a spus lui Moise: „Voi arăta îndurare oricui voi dori să arăt îndurare și voi avea milă față de oricine doresc să am milă.“
45009016	Deci Dumnezeu va alege pe cel de care I se va face milă. Și alegerea nu va depinde de ce doresc sau încearcă să facă oamenii.
45009017	În Scriptură, Dumnezeu i-a spus unui faraon: „Te-am ridicat pentru a-Mi arăta puterea în tine și pentru ca Numele Meu să fie vestit pe întreg pământul.“
45009018	Așa că Dumnezeu arată îndurare față de cine vrea El și împietrește pe cine vrea.
45009019	Dar îmi vei spune: „Dacă așa stau lucrurile, atunci de ce ne mai găsește vinovați? Căci cine se va putea împotrivi voii Lui?“
45009020	Da, dar cine ești tu, omule, să-L tragi la răspundere pe Dumnezeu? Oare va spune vasul olarului: „De ce m-ai făcut așa?“ Nu.
45009021	Olarul poate face din același lut mai multe vase. El poate face unele vase pentru ocazii deosebite și altele pentru a fi folosite zi de zi.
45009022	La fel a făcut și Dumnezeu. Deși a dorit să-Și arate mânia, pentru ca oamenii să-I vadă puterea, Dumnezeu a avut răbdare față de cei pe care Se mâniase și care erau gata să fie distruși.
45009023	Dumnezeu a așteptat cu răbdare pentru a-Și putea face cunoscută bogăția slavei Sale față de cei ce au primit îndurarea Lui și pe care El i-a pregătit pentru a primi slava Lui.
45009024	Este vorba despre aceia pe care Dumnezeu i-a chemat, nu numai dintre evrei, ci și dintre neevrei.
45009025	După cum este scris în Osea: „Pe cei care nu erau poporul Meu îi voi numi poporul Meu și pe femeia care nu a fost iubită o voi numi iubită.“
45009026	„Și se va întâmpla că acolo unde li s-a spus: «Nu sunteți poporul Meu», în același loc vor fi numiți fii ai Dumnezeului celui viu.“
45009027	Și Isaia vestește cu privire la Israel: „Chiar de ar fi copiii lui Israel la fel de numeroși ca nisipul mării, numai câțiva vor fi mântuiți.
45009028	Domnul Își va aduce la îndeplinire judecata pe pământ cu repeziciune și în întregime.“
45009029	Și, după cum a spus și Isaia: „Dacă Dumnezeul atotputernic nu ne-ar fi lăsat câțiva descendenți, am fi fost ca Sodoma și am fi ajuns ca Gomora.“
45009030	Deci ce vom spune? Putem spune că neevreii, deși nu căutau îndreptățirea lui Dumnezeu, au fost îndreptățiți datorită credinței lor.
45009031	Poporul Israel a urmărit Legea care definește îndreptățirea însă nu a ajuns la acea Lege.
45009032	De ce? Pentru că ei nu au căutat să fie îndreptățiți prin credință, ci au încercat să obțină îndreptățirea prin fapte. Ei s-au împiedicat de piatra de poticnire,
45009033	după cum este scris: „Iată, pun în Sion o piatră de care oamenii se vor împiedica, o piatră care îi va face pe oameni să cadă. Dar oricine crede în El nu va fi făcut de rușine.“
45010001	Fraților, dorința inimii mele este ca toți evreii să fie mântuiți. Și aceasta este și rugăciunea mea către Dumnezeu.
45010002	Eu mărturisesc că ei au zel pentru Dumnezeu, dar acest zel nu se întemeiază pe o cunoaștere corectă.
45010003	Pentru că nu au cunoscut modalitatea prin care Dumnezeu îi consideră drepți pe oameni, ei au căutat o dreptate a lor proprie și nu s-au supus modalității prin care Dumnezeu îi consideră drepți.
45010004	Cristos este sfârșitul Legii, pentru ca oricine crede să fie considerat drept înaintea lui Dumnezeu.
45010005	Cu privire la îndreptățirea care vine prin Lege, Moise scrie: „Cel ce face aceste lucruri va trăi prin ele.“
45010006	Dar iată ce spune Scriptura cu privire la îndreptățirea care vine din credință: „Să nu spui: «Cine se va urca la ceruri?» (Adică să-L coboare pe Cristos.)
45010007	Și să nu spui nici: «Cine se va coborî în lumea de dedesubt?» (Adică să-L aducă înapoi pe Cristos dintre cei morți.)“
45010008	Scriptura spune: „Cuvântul este aproape de tine, pe buzele tale și în inima ta.“ Acesta este mesajul despre credința pe care o proclamăm:
45010009	dacă vei mărturisi cu gura ta că Isus este Domn și dacă crezi în inima ta că Dumnezeu L-a înviat dintre cei morți, vei fi mântuit,
45010010	fiindcă trebuie să crezi cu inima pentru a fi îndreptățit, dar trebuie să mărturisești cu gura pentru a fi mântuit.
45010011	Căci Scriptura zice: „Oricine crede în El nu va fi făcut de rușine.“
45010012	Aceasta pentru că nu este nici o diferență între evreu și neevreu. Același Domn este Domn peste toți oamenii și El este bogat în îndurare față de cei ce se încred în El.
45010013	Căci „Orice om care se încrede în Numele Domnului va fi mântuit.“
45010014	Dar cum vor putea să se încreadă pentru ajutor în Acela în care nu au crezut? Și cum vor putea crede în Acela despre care n-au auzit? Și cum vor putea auzi ei, dacă nu le va predica cineva?
45010015	Și cum vor putea predica, dacă nu vor fi trimiși? După cum este scris: „Cât de frumoase sunt picioarele celor care aduc Vestea Bună a păcii!“
45010016	Dar nu toți au primit Vestea Bună cu bucurie. Isaia spune: „Doamne, cine a crezut mesajul nostru?“
45010017	Deci credința vine ca urmare a auzirii mesajului, iar auzirea vine atunci când cineva vorbește despre Cristos.
45010018	Dar întreb: „Nu au auzit ei mesajul?“ Ba da, l-au auzit! Scriptura spune: „Glasul lor s-a auzit pe tot pământul, iar cuvintele lor au ajuns până la marginile lumii.“
45010019	Dar eu zic din nou: „Nu a înțeles poporul Israel?“ Ba da, a înțeles. Mai întâi, Moise a zis: „Voi folosi niște oameni care nu sunt un popor, pentru a vă face geloși. Și voi folosi un popor fără pricepere, pentru a vă mânia.“
45010020	Apoi, Isaia este foarte îndrăzneț când spune: „Am fost găsit de cei care nu Mă căutau. Și M-am arătat celor care nu doreau să cunoască voia Mea.“
45010021	Dar Dumnezeu spune despre poporul Israel: „Toată ziua Mi-am întins mâna spre un popor neascultător și încăpățânat.“
45011001	Așa că întreb: „A respins Dumnezeu poporul Său?“ Nici vorbă! Pentru că și eu sunt evreu, un urmaș al lui Avraam din familia lui Beniamin.
45011002	Dumnezeu nu a respins poporul pe care-l alesese dinainte! Sau nu știți ce spune Scriptura despre Ilie, când se ruga lui Dumnezeu împotriva lui Israel?
45011003	„Doamne, Ți-au omorât profeții, Ți-au dărâmat altarele. Eu sunt singurul profet rămas și acum încearcă să mă omoare și pe mine.“
45011004	Dar ce i-a răspuns Dumnezeu? „Mi-am păstrat șapte mii de bărbați care nu s-au închinat lui Baal.“
45011005	La fel există și astăzi un mic grup ales de Dumnezeu, după harul Său.
45011006	Și dacă au fost aleși pe baza harului lui Dumnezeu, înseamnă că n-au fost aleși pe baza faptelor lor. Altfel harul lui Dumnezeu nu ar mai fi har.
45011007	Iată ce s-a întâmplat: poporul Israel nu a găsit ce a căutat, dar cei aleși au găsit, pe când ceilalți au fost împietriți.
45011008	După cum spune Scriptura: „Domnul a turnat peste voi un duh de adormire profundă.“ „Domnul v-a dat ochi care nu văd și urechi care nu aud. Și acest lucru este la fel până în ziua de astăzi.“
45011009	Și David spune: „Fie ca ei să fie prinși în cursă la mesele lor! Fie ca ei să cadă și să-și primească pedeapsa!
45011010	Fie ca ochii lor să se întunece și ei să nu mai vadă! Fie ca spinarea lor să se aplece mereu, sub povara necazurilor!“
45011011	Așa că întreb: Când s-au poticnit evreii, a atras această poticnire căderea lor finală? Nici vorbă! Ci, mai degrabă, prin greșeala lor a venit mântuirea și printre neevrei, pentru a-i face geloși pe evrei.
45011012	Dar dacă greșeala lor a adus o bogăție de binecuvântări pentru lume și dacă pierderea suferită de ei a adus o bogăție de binecuvântări pentru neevrei, gândiți-vă ce mare binecuvântare va fi atunci când și evreii vor veni la Cristos.
45011013	Acum vă vorbesc celor care sunteți neevrei. Eu sunt un apostol trimis neevreilor. Eu fac tot ce pot pentru lucrarea mea.
45011014	Și sper ca, prin ceea ce fac, să-i provoc la gelozie pe evrei, care sunt poporul meu, și să-i salvez pe unii dintre ei.
45011015	Căci dacă prin respingerea lor de către Dumnezeu s-a ajuns la împăcarea lumii cu Dumnezeu, primirea lor de către Dumnezeu va însemna viață după moarte.
45011016	Dacă prima felie de pâine Îi este oferită lui Dumnezeu, atunci întreaga pâine este sfințită. Dacă rădăcinile unui copac sunt sfinte, atunci și ramurile copacului sunt sfinte.
45011017	Tu, neevreul, ești ca ramura unui măslin sălbatic. Dacă unele din ramurile copacului sfânt sunt rupte și tu ești altoit în ele, ai devenit și tu părtaș aceleiași rădăcini.
45011018	Dar să nu te lauzi față de ramuri (adică evreii). Dacă totuși te lauzi, să știi că nu tu ții rădăcina, ci rădăcina te ține pe tine.
45011019	Acum ai putea spune: „Da, dar ramurile au fost tăiate pentru ca eu să fiu altoit.“
45011020	Este adevărat. Ele au fost tăiate datorită necredinței lor. Dar tu faci parte din copac datorită credinței tale. Așa că nu te lăuda, ci, mai degrabă, înfricoșează-te!
45011021	Pentru că dacă Dumnezeu n-a cruțat ramurile naturale, atunci nu te va cruța nici pe tine.
45011022	Vezi deci bunătatea, dar și severitatea lui Dumnezeu. Severitate față de cei care au căzut și bunătate față de tine. Dacă nu vei asculta de El, vei fi tăiat și tu.
45011023	Și dacă ramurile tăiate nu persistă în necredință, vor fi primite înapoi. Căci Dumnezeu îi poate primi înapoi.
45011024	Voi, neevreii, sunteți ca ramura unui măslin sălbatic. Voi ați fost tăiați din măslinul sălbatic și ați fost altoiți, împotriva naturii, în măslinul bun. Cu atât mai ușor va fi ca evreii, care sunt ramurile naturale ale măslinului bun, să fie altoiți în propriul măslin.
45011025	Fraților, eu vreau să cunoașteți acest adevăr ascuns pentru ca să nu vă bizuiți pe propria voastră înțelepciune. Adevărul este că împietrirea poporului lui Israel este trecătoare și va dura până când va veni la Dumnezeu numărul complet al neevreilor.
45011026	Atunci întregul Israel va fi mântuit. După cum este scris: „Un Mântuitor va veni din Sion. El va îndepărta nelegiuirile lui Iacov.
45011027	Acesta este legământul pe care-l voi face cu ei atunci când le voi șterge păcatul.“
45011028	În ceea ce privește Vestea Bună, evreii sunt dușmani, spre binele vostru. Dar evreii rămân poporul ales al lui Dumnezeu. Dumnezeu îi iubește datorită promisiunilor făcute părinților lor.
45011029	Dumnezeu nu Se răzgândește cu privire la darurile Sale pline de har și cu privire la oamenii pe care-i cheamă.
45011030	Odinioară voi ați fost neascultători de Dumnezeu, dar acum ați primit îndurare, datorită neascultării evreilor.
45011031	Tot așa, și evreii au devenit neascultători, pentru ca datorită îndurării care v-a fost arătată vouă, să primească și ei îndurarea lui Dumnezeu.
45011032	Oamenii nu L-au ascultat pe Dumnezeu. El i-a închis pe toți oamenii în neascultare, pentru a le arăta tuturor îndurare.
45011033	Cât de bogat este Dumnezeu în îndurare și cât de adânci sunt înțelepciunea și cunoașterea Lui! Cât de greu de cercetat sunt judecățile Lui și cât de neînțelese sunt căile Lui!
45011034	După cum este scris: „Cine cunoaște gândurile Domnului și cine poate fi consilierul Lui?“
45011035	„Cine I-a dat ceva lui Dumnezeu pentru ca Dumnezeu să-i fie dator să-i dea ceva în schimb?“
45011036	Toate lucrurile au fost create de El, există prin El și pentru El. A Lui să fie slava pentru totdeauna! Amin.
45012001	De aceea, vă rog, fraților, datorită îndurării lui Dumnezeu, să-I oferiți trupurile voastre ca o jertfă vie, sfântă și plăcută lui Dumnezeu. Aceasta să fie închinarea voastră.
45012002	Să nu vă luați după modelul lumii acesteia. Ci mai degrabă să fiți transformați prin înnoirea gândirii voastre pentru a putea descoperi și accepta ceea ce vrea Dumnezeu de la voi. Astfel veți ști care este voia lui Dumnezeu, care este bună, plăcută și desăvârșită.
45012003	Având în vedere harul care mi-a fost dat, vă spun fiecăruia dintre voi: să nu vă gândiți că sunteți mai buni decât în realitate. Fiecare trebuie să se vadă așa cum este, după câtă credință i-a dat Dumnezeu.
45012004	Trupul fiecăruia dintre noi este alcătuit din multe mădulare, fiecare având rolul său diferit de al celorlalte.
45012005	Tot așa și noi, care suntem mulți, formăm un singur trup în Cristos. Și noi aparținem unii altora.
45012006	Noi avem daruri diferite, potrivit harului care ne-a fost dat de Dumnezeu. Dacă cineva are darul profeției, atunci să-l folosească după măsura credinței care i-a fost dată.
45012007	Dacă cineva are darul slujirii, să slujească. Dacă cineva are darul de a-i învăța pe alții, atunci să-i învețe.
45012008	Dacă cineva are darul de a-i încuraja pe ceilalți, atunci să încurajeze. Dacă cineva are darul dărniciei, să dea din toată inima. Cel ce are darul de a-i conduce pe alții, să facă acest lucru cu sârguință. Cel ce are darul de a fi milos, să fie milos cu bucurie.
45012009	Dragostea voastră să fie sinceră. Urâți ceea ce este rău. Căutați cu tot dinadinsul să faceți ce este bine.
45012010	Arătați-vă dragostea unul față de celălalt prin afecțiunea pe care v-o purtați unii altora. Fiecare să-l privească cu respect pe celălalt ca fiind mai presus decât el.
45012011	Să nu fiți leneși când trebuie să lucrați pentru Domnul. Fiți plini de zel în Duhul.
45012012	Bucurați-vă în speranța voastră. În necazuri, aveți răbdare. Continuați să vă rugați.
45012013	Ajutați-i pe sfinții care sunt în nevoie.
45012014	Binecuvântați pe cei ce vă persecută. Binecuvântați și nu blestemați.
45012015	Bucurați-vă cu cei ce sunt bucuroși. Plângeți cu cei ce plâng.
45012016	Trăiți în armonie unii cu alții. Nu vă îngâmfați, ci alegeți compania celor smeriți. Să nu vă considerați înțelepți.
45012017	Nu răsplătiți pe nimeni cu rău pentru rău. Încercați să faceți ceea ce este bine înaintea tuturor oamenilor.
45012018	Dacă este posibil, faceți tot ce ține de voi pentru a trăi în pace cu toți oamenii.
45012019	Dragii mei, să nu vă răzbunați singuri, ci lăsați loc mâniei lui Dumnezeu. Căci este scris: „«Răzbunarea este a Mea. Eu voi răsplăti», zice Domnul.“
45012020	Iată ce trebuie să faceți: „Dacă dușmanului tău îi este foame, dă-i să mănânce. Dacă îi este sete, dă-i să bea. Dacă vei proceda astfel, lui i se va face rușine.“
45012021	Nu te lăsa învins de rău, ci învinge răul prin bine.
45013001	Toți trebuie să vă supuneți autorităților care sunt la conducerea țării pentru că nu există autoritate care să nu vină de la Dumnezeu și conducătorii au fost puși de Dumnezeu.
45013002	Deci cel ce nu se supune conducătorilor nu se supune poruncilor lui Dumnezeu. Și cei ce nu se supun își atrag judecata asupra lor.
45013003	Acum, conducătorii nu inspiră frică celui ce face bine, ci celui ce face rău. Dacă vrei să nu ai motiv de teamă față de autorități, fă în continuare ceea ce este bine. Și atunci ele te vor lăuda.
45013004	Da, conducătorii sunt supușii lui Dumnezeu care lucrează spre binele vostru. Dar să vă fie teamă dacă faceți rău, pentru că ei au putere să vă pedepsească; poartă sabia și sunt gata s-o folosească. Ei sunt supușii lui Dumnezeu. Ei sunt răzbunătorii lui Dumnezeu care aduc mânia Lui peste cei ce fac răul.
45013005	De aceea, trebuie să le fiți supuși, nu numai din frică de mânia lui Dumnezeu, ci și din cauza conștiinței voastre.
45013006	Din acest motiv, să plătiți și taxele. Fiecare conducător lucrează pentru Dumnezeu și acestui scop își dedică ei timpul.
45013007	Dați tuturor ceea ce le datorați. Plătiți impozitele celor cărora le datorați impozite. Plătiți taxele vamale celor cărora le datorați aceste taxe. Arătați respect celor pe care trebuie să-i respectați. Onorați-i pe cei pe care trebuie să-i onorați.
45013008	Să nu datorați nimănui nimic, în afară de a vă iubi unii pe alții. Căci cine iubește pe alții a împlinit toate cerințele Legii.
45013009	De fapt, porunci ca: „Să nu comiți adulter“, „Să nu ucizi“, „Să nu furi“, „Să nu poftești“ și toate celelalte sunt cuprinse în această poruncă: „Iubește-ți aproapele ca pe tine însuți.“
45013010	Dragostea nu-l rănește pe celălalt. De aceea dragostea este împlinirea Legii.
45013011	Să faceți toate acestea pentru că știți în ce vremuri trăiți. Știți că a sosit ceasul să vă treziți din somn, pentru că acum mântuirea este mai aproape de noi decât atunci când am crezut.
45013012	Noaptea se apropie de sfârșit. Ziua este aproape. Deci să lăsăm faptele întunericului păcatului și să luăm armele luminii.
45013013	Să trăim cum se cuvine, ca și cum ar fi deja zi. Să nu trăiți în chefuri, în beții, în imoralitate sexuală, în certuri și invidie.
45013014	Îmbrăcați-vă cu Domnul Isus Cristos. Nu vă mai gândiți la cum să împliniți dorințele naturii voastre păcătoase.
45014001	Primiți-l și pe cel slab în credință. Să nu vă certați cu acea persoană din cauza ideilor sale.
45014002	Unul crede că poate să mănânce orice. Dar cel a cărui credință este slabă mănâncă doar verdețuri.
45014003	Cel ce mănâncă din toate nu trebuie să-l disprețuiască pe cel ce nu mănâncă din toate. Și cel ce nu mănâncă din toate nu trebuie să-l condamne pe cel ce mănâncă. Căci Dumnezeu l-a primit și pe el.
45014004	Tu nu poți judeca pe slujitorul altui om. Căci stăpânul lui hotărăște dacă a făcut bine sau rău. Și slujitorul va fi aprobat în ceea ce face pentru că Domnul poate să-l aprobe.
45014005	Cineva consideră că o anumită zi este mai importantă decât alta. Dar altcineva consideră că toate zilele sunt la fel. Fiecare trebuie să fie pe deplin convins în mintea lui.
45014006	Cel ce hotărăște că o zi e deosebită, o sărbătorește pentru a-L slăvi pe Domnul. Cel care mănâncă de toate, mănâncă pentru a-L slăvi pe Domnul pentru că Îi mulțumește lui Dumnezeu. Iar cel ce nu mănâncă anumite mâncăruri, nu le mănâncă pentru a-L slăvi pe Domnul căci și el Îi mulțumește lui Dumnezeu.
45014007	Nici unul dintre noi nu trăiește pentru sine și nu moare pentru sine.
45014008	Dacă trăim, pentru Domnul trăim. Dacă murim, pentru Domnul murim. Așa că fie că murim, fie că trăim, noi suntem ai Domnului.
45014009	Cristos a murit și a înviat pentru a fi Domn și peste cei care sunt morți, dar și peste cei care sunt încă în viață.
45014010	Atunci de ce judeci tu pe fratele tău? Și tu de ce-l disprețuiești pe fratele tău mai slab? Cu toții vom sta înaintea scaunului de judecată al lui Dumnezeu.
45014011	După cum este scris: „Pe cât este de adevărat că Eu trăiesc, zice Domnul, fiecare genunchi se va pleca înaintea Mea și fiecare limbă Îl va mărturisi pe Dumnezeu.“
45014012	Deci fiecare va răspunde înaintea lui Dumnezeu pentru sine însuși.
45014013	De aceea, să nu ne mai judecăm unii pe alții. Mai degrabă, trebuie să ne punem în gând să nu facem ceva ce l-ar împinge pe un frate mai slab spre păcat.
45014014	Eu știu și sunt convins (ca unul care sunt în Domnul Isus) că nici o mâncare nu este necurată în sine. Ci este necurată doar pentru cel ce o consideră necurată. În acest caz, dacă cineva mănâncă, face un lucru greșit.
45014015	Dacă fratele tău suferă din cauza unei mâncări, atunci tu nu te mai porți cu dragoste. Să nu-l distrugeți, prin mâncarea voastră, pe cel pentru care a murit Cristos!
45014016	Și nu lăsați ca un lucru pe care voi îl considerați bun să devină un lucru pe care oamenii îl consideră rău.
45014017	Căci Împărăția lui Dumnezeu nu este mâncare și băutură, ci dreptate, pace și bucurie care sunt aduse de Duhul Sfânt.
45014018	Oricine Îi slujește lui Cristos trăind astfel, Îi face plăcere lui Dumnezeu. Iar acel om va fi aprobat și de ceilalți oameni.
45014019	Așadar, să urmărim lucrurile care aduc pace și care duc la întărirea noastră, a tuturor.
45014020	Nu distruge lucrarea lui Dumnezeu pentru o mâncare! Este permis să se mănânce orice fel de mâncare. Dar este rău ca cineva să mănânce o mâncare care îl poate face pe altul să păcătuiască.
45014021	Este bine să nu mănânci carne, să nu bei vin și să nu faci nimic de care fratele tău s-ar putea împiedica.
45014022	Păstrează convingerile tale între tine și Dumnezeu. Binecuvântat este cel care nu se simte vinovat de deciziile pe care le ia.
45014023	Dar cel ce se îndoiește este condamnat, dacă mănâncă ceva ce crede că nu ar trebui să mănânce. Pentru că el nu mănâncă din convingere, pentru aceasta este condamnat. Tot ce nu vine din convingere este păcat.
45015001	Noi, care suntem puternici din punct de vedere spiritual, trebuie să răbdăm slăbiciunile celor ce nu sunt puternici și să nu facem numai ce ne este nouă pe plac.
45015002	Fiecare dintre noi trebuie să facă pe placul celorlalți, spre binele lor și pentru întărirea lor spirituală.
45015003	Nici măcar Cristos nu Și-a făcut pe plac. Ci, după cum este scris în Scriptură: „Insultele celor care Te jigneau au căzut asupra Mea.“
45015004	Tot ce s-a scris înainte în Scripturi, s-a scris pentru a ne fi nouă învățătură, pentru ca, prin răbdarea și încurajarea care vin din Scripturi, să avem speranță.
45015005	Și fie ca Dumnezeu, izvorul răbdării și al încurajării, să vă dea harul de a duce o viață în înțelegere unii cu alții, urmând exemplul lui Cristos Isus,
45015006	pentru ca voi toți, într-un singur glas, să dați slavă lui Dumnezeu, Tatăl Domnului nostru Isus Cristos.
45015007	De aceea, primiți-vă unii pe alții, așa cum și Cristos v-a primit pe voi. Și faceți aceasta pentru ca Dumnezeu să fie slăvit.
45015008	Vă spun că Cristos a devenit Slujitorul evreilor pentru a arăta adevărul lui Dumnezeu, adică pentru a împlini promisiunile făcute de Dumnezeu părinților lor,
45015009	și pentru ca și neevreii să-L slăvească pe Dumnezeu pentru îndurarea Sa. După cum este scris: „De aceea Te voi mărturisi printre neevrei și voi cânta slavă Numelui Tău.“
45015010	Și mai este scris: „Fiți plini de bucurie, voi, cei care nu sunteți evrei, împreună cu poporul lui Dumnezeu.“
45015011	Și mai este scris: „Lăudați-L pe Domnul, toate națiunile! Lăudați-L, toate popoarele!“
45015012	Și mai scrie Isaia: „Urmașul lui Iese va veni și Se va ridica să domnească peste neevrei. Iar neevreii își vor pune speranța în El.“
45015013	Fie ca Dumnezeu, izvorul speranței, să vă umple cu toată bucuria și pacea cât timp vă încredeți în El, astfel încât să aveți speranță din belșug, prin puterea Duhului Sfânt.
45015014	Fraților, eu însumi sunt convins că sunteți plini de bunătate, că sunteți plini de toată cunoașterea de care este nevoie pentru a putea să vă învățați unul pe altul.
45015015	Totuși v-am scris cu îndrăzneală despre anumite lucruri pentru a vi le reaminti. Și v-am scris datorită harului pe care mi l-a dat Dumnezeu.
45015016	Dumnezeu m-a făcut un lucrător al lui Cristos Isus printre neevrei. Lucrarea mea de predicare a Veștii Bune a lui Dumnezeu este cea a unui preot pentru ca neevreii să fie o jertfă plăcută lui Dumnezeu și sfințită de Duhul Sfânt.
45015017	Ca unul care sunt în Cristos Isus, eu mă pot lăuda cu lucrarea mea pentru Dumnezeu.
45015018	Pentru că voi îndrăzni să vorbesc doar despre ce a împlinit Cristos prin mine în aducerea neevreilor la ascultarea de Dumnezeu, prin cuvintele mele, prin faptele mele,
45015019	prin puterea semnelor și minunilor și prin puterea Duhului Sfânt. Astfel, de la Ierusalim și până în Iliria am răspândit peste tot Vestea Bună despre Cristos.
45015020	Eu am dorit întotdeauna să proclam Vestea bună în locurile în care Numele lui Cristos nu era cunoscut. Eu nu am dorit să construiesc pe temelia pusă de altul,
45015021	ci așa cum este scris: „Cei cărora nu li s-a spus despre El vor vedea, iar cei ce n-au auzit vor înțelege.“
45015022	De aceea, am fost împiedicat de multe ori să vin la voi.
45015023	Dar acum, pentru că mi-am terminat lucrarea în aceste locuri și pentru că îmi doresc de mulți ani să vă vizitez,
45015024	vreau să trec pe la voi când mă voi duce în Spania. Da, sper să vă văd și să am plăcerea de a petrece măcar o perioadă scurtă de timp cu voi, înainte de a pleca în Spania. Eu sper că mă veți ajuta să ajung acolo.
45015025	Acum mă duc la Ierusalim pentru a-i ajuta pe sfinții de acolo.
45015026	Căci bisericile din Macedonia și Ahaia au decis să strângă o colectă pentru a-i ajuta pe cei săraci dintre sfinții care sunt în Ierusalim.
45015027	Ei s-au hotărât să-i ajute și le sunt îndatorați. Căci dacă neevreii au avut parte de binecuvântările spirituale ale evreilor, și neevreii trebuie să-i ajute cu binecuvântările lor materiale.
45015028	După ce voi termina de făcut aceasta și după ce le voi fi dus cu bine banii strânși pentru ei, voi pleca spre Spania și voi trece și prin cetatea voastră.
45015029	Și știu că atunci când voi veni la voi, voi veni cu toată binecuvântarea lui Cristos pentru voi.
45015030	Vă implor, fraților, pentru Domnul nostru Isus Cristos și pentru dragostea care vine din Duhul, ajutați-mă în lucrarea mea, rugându-vă lui Dumnezeu pentru mine.
45015031	Să vă rugați pentru ca să fiu scăpat de necredincioșii din Iudeea și pentru ca ceea ce fac pentru Ierusalim să fie primit de către sfinți.
45015032	Pentru ca, dacă aceasta este voia lui Dumnezeu, să vin la voi cu bucurie și să mă înviorez împreună cu voi.
45015033	Fie ca Dumnezeul păcii să fie cu voi toți! Amin.
45016001	Vreau să știți că puteți avea încredere în sora noastră Fivi, care este diaconiță a Bisericii din Chencrea.
45016002	Vă rog s-o primiți în Domnul într-un mod demn de cei sfinți. S-o ajutați în orice ar avea nevoie de la voi pentru că și ea a ajutat pe mulți, inclusiv pe mine.
45016003	Salutați pe Priscila și pe Acuila, lucrători împreună cu mine în Cristos Isus
45016004	care și-au riscat viața pentru salvarea mea. Eu le sunt recunoscător. De asemenea, le sunt recunoscătoare bisericile alcătuite din neevrei.
45016005	Salutați și biserica din casa lor. Salutați pe prietenul meu Epenet, care este primul convertit la Cristos din Asia.
45016006	Salutați pe Maria care a lucrat mult pentru voi.
45016007	Salutați pe Andronic și pe Iunia, evrei ca mine și cu care am fost închis. Ei sunt foarte respectați printre apostoli și au venit la Cristos înaintea mea.
45016008	Salutați pe Ampliat, dragul meu prieten în Domnul.
45016009	Salutați pe Urban, care lucrează împreună cu noi în Cristos, și pe prietenul meu drag Stache.
45016010	Salutați pe Apele, acel creștin încercat și adevărat. Salutați pe cei din familia lui Aristobul.
45016011	Salutați pe Irodion, care este evreu ca mine. Salutați pe cei din familia lui Narcis care sunt în Domnul.
45016012	Salutați pe Trifena și pe Trifosa, care lucrează din greu în Domnul. Salutați pe prietena mea dragă, Persida, care a lucrat mult în Domnul.
45016013	Salutați pe Ruf, acel ucenic deosebit al Domnului și pe mama lui care mi-a fost ca o mamă și mie.
45016014	Salutați pe Asincrit, pe Flegon, pe Hermes, pe Patroba, pe Herma și pe frații care sunt cu ei.
45016015	Salutați pe Filolog, pe Iulia, pe Nereu și pe sora lui, pe Olimpa și pe toți sfinții care sunt cu ei.
45016016	Salutați-vă unii pe alții cu o sărutare sfântă. Toate bisericile lui Cristos vă salută.
45016017	Vă cer, fraților, să fiți atenți cu cei ce provoacă dezbinări și îi fac pe oameni să-și piardă credința și care sunt împotriva învățăturii pe care ați primit-o. Stați departe de ei.
45016018	Astfel de oameni nu-I slujesc Domnului nostru Cristos, ci slujesc propriului lor interes. Ei înșală inimile celor nevinovați prin vorbele lor dulci și lingușitoare.
45016019	Ascultarea voastră este cunoscută de toți. Așadar, sunt foarte bucuros pentru voi, dar vreau să fiți înțelepți cu privire la ceea ce este bun și curați cu privire la ceea ce este rău.
45016020	Iar Dumnezeu, izvorul păcii, îl va zdrobi în curând pe Satan sub picioarele voastre. Fie ca harul Domnului nostru Isus Cristos să fie cu voi.
45016021	Timotei, care lucrează cu mine, vă salută. Vă salută și Luciu, Iason și Sosipater care sunt și ei evrei.
45016022	Eu, Terțiu, care a scris această scrisoare pentru Pavel, vă salut în Domnul.
45016023	Gaius, gazda mea și a întregii biserici, vă salută. Erast, vistiernicul cetății, vă salută. Vă salută și fratele nostru Cuart.
45016024	-
45016025	A lui Dumnezeu să fie slava! El poate să vă întărească prin Vestea Bună pe care o predic și prin mesajul despre Isus Cristos, potrivit cu descoperirea tainei care a fost ținută ascunsă de la începuturile timpului.
45016026	Această taină este descoperită acum prin scrierile profeților. Și, prin porunca lui Dumnezeu, această taină este făcută cunoscută tuturor popoarelor, pentru ca oamenii din toată lumea să creadă și să asculte de Dumnezeu.
45016027	A singurului Dumnezeu înțelept, prin Isus Cristos, să fie slava pentru totdeauna! Amin.
46001001	Pavel, chemat să fie apostol al lui Cristos Isus, după voia lui Dumnezeu, împreună cu fratele Sosten,
46001002	către Biserica lui Dumnezeu din Corint. Voi ați fost sfințiți în Cristos Isus și ați fost chemați de Dumnezeu să fiți poporul Lui sfânt. Ați fost chemați cu toți cei ce, în orice loc s-ar afla, cheamă Numele lui Isus Cristos, Domnul lor și al nostru.
46001003	Fie ca Dumnezeu, Tatăl nostru, și Domnul Isus Cristos să vă dea har și pace!
46001004	În ce vă privește, eu Îi mulțumesc întotdeauna lui Dumnezeu pentru harul pe care vi l-a dat prin Cristos Isus.
46001005	În Isus ați fost binecuvântați cu de toate în vorbirea voastră și în cunoștințele voastre.
46001006	În felul acesta, mărturia despre Cristos a fost confirmată printre voi.
46001007	De aceea, acum când așteptați venirea Domnului nostru Isus Cristos, vă bucurați de toate darurile de la Dumnezeu.
46001008	El vă va ține tari până la sfârșit, ca să nu puteți fi învinuiți în ziua venirii Domnului nostru Isus Cristos.
46001009	Dumnezeu este credincios. El este Cel ce v-a chemat să aveți părtășie cu Fiul Său, Isus Cristos, Domnul nostru.
46001010	Acum, fraților, vă îndemn în Numele Domnului nostru Isus Cristos să trăiți în armonie unii cu alții și să nu existe dezbinări între voi. Vă spun acestea pentru ca să aveți cu toții același gând și același scop.
46001011	Frații mei, cei din familia Cloei mi-au spus că printre voi sunt certuri.
46001012	Ei mi-au spus că fiecare dintre voi zice: „Eu sunt al lui Pavel!“, „Iar eu al lui Apolo!“, „Iar eu al lui Petru!“, „Iar eu al lui Cristos!“
46001013	A fost cumva Cristos împărțit? A fost Pavel răstignit pentru voi? Ați fost botezați în numele lui Pavel?
46001014	Îi mulțumesc lui Dumnezeu că dintre voi i-am botezat doar pe Crisp și pe Gaiu.
46001015	Astfel nimeni nu poate spune că ați fost botezați în numele meu.
46001016	Da, am mai botezat familia lui Ștefan, dar în afară de ei nu-mi amintesc să mai fi botezat pe cineva.
46001017	Căci Cristos nu m-a trimis să botez, ci să proclam Vestea Bună. În proclamarea Veștii Bune nu am folosit cuvintele înțelepciunii omenești pentru ca să nu rămână fără putere crucea lui Cristos.
46001018	Pentru cei pierduți, învățătura despre cruce este o nebunie. Dar pentru cei mântuiți, ea este puterea lui Dumnezeu.
46001019	Așa cum este scris în Scriptură: „Voi distruge înțelepciunea celor înțelepți și voi face fără valoare inteligența celor inteligenți.“
46001020	Unde este înțeleptul? Unde este expertul în Lege? Unde este filozoful acestei lumi? Nu a arătat Dumnezeu că înțelepciunea lumii este nebunie?
46001021	Lumea, prin înțelepciunea ei, nu a ajuns să-L cunoască pe Dumnezeu. De aceea Dumnezeu, în înțelepciunea Lui, a hotărât să folosească un mesaj absurd pentru a-i salva pe cei ce-l cred.
46001022	Evreii cer minuni drept dovadă, iar neevreii vor înțelepciune.
46001023	Dar noi Îl vestim pe Cristos răstignit. El este o ofensă pentru evrei și pare o nebunie pentru neevrei.
46001024	Dar pentru cei ce au fost chemați (fie că sunt evrei, fie că sunt neevrei), Cristos este puterea și înțelepciunea lui Dumnezeu.
46001025	Căci absurditatea lui Dumnezeu este mai înțeleaptă decât înțelepciunea oamenilor, iar slăbiciunea lui Dumnezeu este mai puternică decât puterea oamenilor.
46001026	Fraților, voi ați fost chemați de Dumnezeu. Amintiți-vă că pe atunci, puțini dintre voi aveau înțelepciunea pe care o prețuiește lumea. Puțini erau influenți și tot atât de puțini erau din familii importante.
46001027	Dar Dumnezeu a ales ceea ce este absurd în lume pentru a-i face de rușine pe înțelepți. Și Dumnezeu a ales ceea ce este slab în lume pentru a face de rușine ceea ce este puternic.
46001028	Dumnezeu a ales ceea ce, în această lume, este neînsemnat, disprețuit și considerat ca un nimic pentru a distruge ceea ce are importanță în ochii lumii.
46001029	Astfel, nimeni nu se mai poate lăuda înaintea lui Dumnezeu.
46001030	Datorită Lui sunteți în Cristos Isus. Prin lucrarea lui Dumnezeu, Cristos a devenit înțelepciunea noastră. El este Cel datorită căruia suntem acceptați de Dumnezeu. Prin El am fost sfințiți și eliberați de păcat.
46001031	Sau, așa cum este scris în Scriptură: „Cine se laudă, să se laude în Domnul.“
46002001	Fraților, atunci când am venit la voi, am venit vestind adevărul ascuns al lui Dumnezeu. Dar nu am folosit nici cuvinte pretențioase, nici înțelepciunea oamenilor.
46002002	Căci m-am hotărât ca, atâta timp cât sunt cu voi, să uit totul în afară de Isus Cristos și de El răstignit pe cruce.
46002003	Am venit la voi în slăbiciune, tremurând tare și plin de frică.
46002004	În învățătura și vestirea mea nu am folosit cuvintele convingătoare ale înțelepciunii omenești, ci puterea Duhului Sfânt a fost dovada învățăturii mele,
46002005	astfel încât credința voastră să fie întemeiată nu pe înțelepciunea omenească, ci pe puterea lui Dumnezeu.
46002006	Pentru cei maturi însă avem un mesaj al înțelepciunii. Dar aceasta nu este înțelepciunea acestei lumi și nu este nici a conducătorilor acestei lumi care își pierd puterea.
46002007	Ci noi vestim înțelepciunea ascunsă a lui Dumnezeu. Ea a fost ascunsă de oameni și pregătită de Dumnezeu, pentru slava noastră, încă înainte de crearea lumii.
46002008	Nici unul dintre conducătorii acestei lumi n-a înțeles această înțelepciune. Dacă ar fi înțeles-o, nu L-ar mai fi răstignit pe Domnul slavei.
46002009	Dar așa cum este scris în Scriptură: „Nici un ochi nu a văzut, nici o ureche nu a auzit și nimeni nu și-a închipuit ce a pregătit Dumnezeu pentru cei ce-L iubesc.“
46002010	Dar Dumnezeu ne-a arătat aceste lucruri prin Duhul Său. Duhul știe totul; El știe chiar și cele mai ascunse taine ale lui Dumnezeu.
46002011	Gândurile cuiva sunt cunoscute doar de duhul care este în el și de nimeni altcineva. La fel, nimeni nu cunoaște gândurile lui Dumnezeu, în afară de Duhul Lui.
46002012	Noi nu am primit duhul acestei lumi, ci am primit Duhul care vine de la Dumnezeu pentru a cunoaște aceste lucruri pe care ni le-a dat Dumnezeu.
46002013	Noi nu vorbim folosindu-ne de cuvinte învățate din înțelepciunea oamenilor. Atunci când vorbim, folosim cuvintele învățate de la Duhul și explicăm ceea ce este spiritual prin cuvintele Duhului.
46002014	Cel ce nu are Duhul nu primește ceea ce vine de la Duhul lui Dumnezeu. Un astfel de om consideră că aceste lucruri sunt absurde și nu le înțelege deoarece ele trebuie să fie judecate din punct de vedere spiritual.
46002015	Cel ce are Duhul poate judeca totul, însă nu poate fi judecat de nimeni.
46002016	Căci, așa cum este scris în Scripturi: „Cine a cunoscut vreodată gândurile lui Dumnezeu, astfel încât să-L poată învăța?“ Dar noi avem gândul lui Cristos.
46003001	Fraților, în trecut nu v-am putut vorbi ca unor oameni care sunt conduși de Duhul. Astfel, v-am vorbit ca celor din lume, ca unor prunci în Cristos.
46003002	Învățătura pe care v-am dat-o a fost ca laptele, și nu ca hrana solidă, pentru că atunci nu o puteați mânca. Și nici acum nu o puteți mânca.
46003003	Voi încă nu sunteți conduși de Duhul. Dacă sunteți geloși unul pe altul și vă certați între voi, nu înseamnă aceasta că sunteți oameni nespirituali și vă purtați ca restul oamenilor din lume?
46003004	Atunci când cineva spune: „Eu sunt al lui Pavel!“, iar altcineva zice: „Eu sunt al lui Apolo!“, vă purtați ca restul oamenilor.
46003005	Cine este atunci Apolo și cine este Pavel? Noi suntem doar slujitorii lui Dumnezeu care v-au ajutat să credeți. Fiecare din noi a făcut ceea ce i-a încredințat Dumnezeu să facă.
46003006	Eu am sădit sămânța, Apolo a udat-o, dar Dumnezeu a făcut-o să crească.
46003007	Deci important este Dumnezeu, și nu cel ce sădește sau cel ce udă. Dumnezeu este Cel care face să crească.
46003008	Cel ce sădește și cel ce udă au același scop. Fiecare își va primi răsplata după lucrarea pe care a făcut-o.
46003009	Noi Îi slujim împreună lui Dumnezeu. Voi sunteți ogorul și clădirea lui Dumnezeu.
46003010	Eu sunt cel ce a pus temelia, ca un constructor priceput, dar alții sunt cei ce clădesc deasupra, iar fiecare trebuie să aibă grijă cum zidește pe temelie. Eu am pus temelia conform cu darul pe care mi l-a dat Dumnezeu.
46003011	Nimeni nu poate pune o altă temelie în locul celei care a fost pusă și care este Isus Cristos.
46003012	Dacă fiecare construiește pe această temelie folosind aur, argint, pietre prețioase, lemne, fân sau paie,
46003013	lucrarea fiecăruia va fi arătată la lumina zilei. Ziua aceea va veni cu foc. Același foc va încerca lucrarea fiecăruia pentru a arăta cum este.
46003014	Dacă lucrarea zidită de cineva pe temelie va rezista, acel om va fi răsplătit.
46003015	Dacă lucrarea cuiva arde, el își va pierde răsplata. Cât despre el, va fi mântuit, dar ca unul care scapă din foc.
46003016	Nu știți că voi sunteți templul lui Dumnezeu și că Duhul lui Dumnezeu locuiește în voi?
46003017	Dacă dărâmă cineva templul lui Dumnezeu, acel om va fi nimicit de Dumnezeu. De ce? Pentru că templul lui Dumnezeu este sfânt, iar voi sunteți acel templu.
46003018	Nu vă înșelați singuri! Dacă se consideră cineva dintre voi înțelept potrivit principiilor acestei lumi, trebuie să devină nebun în ochii lumii. Astfel va ajunge cu adevărat înțelept.
46003019	Pentru Dumnezeu, înțelepciunea acestei lumi este o nebunie. Este scris în Scriptură: „Dumnezeu îi prinde pe cei înțelepți atunci când se folosesc de viclenie.“
46003020	Tot în Scripturi mai este scris: „Domnul știe că gândurile celor înțelepți nu au nici o valoare.“
46003021	Deci nimeni să nu se laude cu vreun om. Totul este al vostru:
46003022	fie Pavel, fie Apolo, fie Chifa (Petru), fie lumea, fie viața, fie moartea, fie cele prezente, fie cele viitoare. Toate sunt ale voastre.
46003023	Iar voi sunteți ai lui Cristos. Cristos, la rândul Său, este al lui Dumnezeu.
46004001	Iată cum ar trebui să ne vadă lumea: ca pe niște slujitori ai lui Cristos și ca pe niște oameni cărora Dumnezeu le-a încredințat adevărurile Lui ascunse.
46004002	Iar ce se cere din partea celor cărora le-a fost încredințat ceva de valoare este să se dovedească demni de încredere.
46004003	Nu mă interesează dacă voi mă judecați. Și nu mă interesează dacă sunt judecat de orice alt tribunal omenesc. Nici eu nu mă mai judec.
46004004	Conștiința mea este curată. Dar aceasta nu înseamnă că sunt nevinovat. Domnul este Cel ce mă judecă.
46004005	Deci să nu judecați nimic până la timpul potrivit, adică atunci când va veni Domnul. El va scoate la lumină lucrurile ascunse în întuneric și va dezvălui planurile inimilor. Atunci Dumnezeu va da slavă celor ce o merită.
46004006	Fraților, ne-am dat ca exemplu, eu și Apolo, pentru ca să învățați ceea ce înseamnă: „Să nu treceți peste ceea ce este scris în Scriptură.“ Așa nu vă veți mai lăuda cu unul împotriva celuilalt.
46004007	Cine spune că tu ești mai bun decât alții? Ai tu ceva care să nu-ți fi fost dat? Și dacă totul v-a fost dat, de ce vă mai lăudați ca și cum nu v-ar fi fost dat?
46004008	Credeți că aveți tot ce vă trebuie! Credeți că sunteți bogați! Credeți că ați ajuns împărați fără noi! Mi-aș fi dorit ca voi să fi ajuns într-adevăr împărați. Atunci am fi domnit împreună!
46004009	Dar mi se pare că Dumnezeu ne-a făcut, pe mine și pe ceilalți apostoli, ca pe ultimii oameni din cortegiu. Noi suntem precum cei condamnați să moară în arene, căci toată lumea, atât îngerii cât și oamenii, se uită la noi.
46004010	Noi suntem nebuni pentru Cristos, dar voi sunteți înțelepți în Cristos. Noi suntem slabi, dar voi sunteți puternici! Voi sunteți prețuiți, pe când noi suntem disprețuiți.
46004011	Chiar și acum suntem flămânzi și însetați. Suntem îmbrăcați prost, suntem bătuți și nu avem o casă.
46004012	Și ne ostenim, muncind cu mâinile noastre.
46004013	Când suntem vorbiți de rău, binecuvântăm. Când suntem persecutați, îndurăm. Când suntem bârfiți, vorbim frumos. Până în ziua de astăzi am ajuns să fim considerați gunoiul lumii și drojdia societății.
46004014	Nu vă scriu despre toate acestea ca să vă fac de rușine, ci vă îndemn ca pe copiii mei iubiți.
46004015	Puteți să aveți zece mii de învățători în Cristos, dar nu aveți mai mulți tați. Căci eu, prin Vestea Bună, am devenit tatăl vostru în Cristos Isus.
46004016	Așa că vă rog: fiți imitatori ai mei!
46004017	De aceea l-am trimis pe Timotei la voi. El este scumpul și credinciosul meu copil în Domnul. El vă va aminti de modul meu de viață în Cristos Isus, care este în concordanță cu ceea ce îi învăț pe oameni peste tot, în toate bisericile.
46004018	Dar unii dintre voi au început să se laude, gândindu-se că nu voi mai veni la voi.
46004019	Însă voi veni curând la voi, dacă aceasta va fi voia Domnului. Atunci voi vedea nu vorbele, ci faptele celor care s-au îngâmfat.
46004020	Căci Împărăția lui Dumnezeu nu se bizuie pe iscusința în vorbire, ci pe putere.
46004021	Ce vă doriți? Să vin la voi să vă pedepsesc? Sau să vin cu dragoste și blândețe?
46005001	De fapt, oamenii spun că între voi este imoralitate sexuală, o imoralitate de asemenea proporții cum nu se găsește nici la păgâni, și anume că cineva trăiește cu soția tatălui său.
46005002	Iar voi, în loc să vă întristați, v-ați lăudat cu fapta acestui om. Ar fi trebuit să alungați un astfel de om din mijlocul vostru.
46005003	Trupul meu nu este acolo cu voi, însă în duh sunt de față. Și l-am și judecat pe cel ce a făcut această faptă, ca și cum aș fi fost acolo.
46005004	Adunați-vă în Numele Domnului nostru Isus. Eu voi fi cu voi în duh, iar puterea Domnului nostru Isus va fi cu voi.
46005005	Atunci predați-l lui Satan pe omul care a comis acel păcat. Dorința lui păcătoasă va fi distrusă, dar duhul lui va fi mântuit în ziua Domnului.
46005006	Îngâmfarea voastră nu este bună. Știți ce se spune: „Puțină drojdie dospește tot aluatul.“
46005007	Aruncați vechea drojdie pentru ca să fiți un aluat nou. De fapt, voi sunteți ca niște pâini fără drojdie. Căci Cristos, Mielul nostru de Paște, a fost deja sacrificat.
46005008	Să sărbătorim Paștele fără pâine făcută cu drojdia veche a păcatului și a răutății, ci cu pâine făcută fără drojdie, cu pâinea sincerității și a adevărului.
46005009	V-am scris în scrisoarea mea să nu aveți nimic în comun cu cei imorali.
46005010	Dar nu m-am referit la oamenii imorali ai acestei lumi, sau la cei ce sunt lacomi și înșală pe alții, sau la cei ce se închină la idoli. Pentru a nu avea legături cu toți aceștia, ar trebui să ieșiți din lume.
46005011	Dar acum v-am scris să nu aveți legături cu cel care, deși își zice „frate“, comite păcate sexuale, este lacom, se închină la idoli, este batjocoritor, bețiv sau îi înșală pe alții. Nici măcar să nu mâncați cu unul ca acesta!
46005012	Nu este treaba mea să-i judec pe cei ce nu sunt din Biserică. Voi ar trebui să-i judecați pe cei din Biserică,
46005013	pentru că Dumnezeu îi va judeca pe cei din afara ei. Așa cum este scris în Scriptură: „Dați-l afară dintre voi pe cel rău.“
46006001	Cum îndrăznește acela dintre voi care are o dispută cu altcineva să se ducă la tribunal, să fie judecat de cei nedrepți? Și de ce nu se duce cu problema lui înaintea sfinților, pentru ca ei să o rezolve?
46006002	Nu știți că sfinții vor judeca lumea? Deci, dacă veți judeca lumea, atunci cu siguranță puteți rezolva și aceste mici dispute.
46006003	Nu știți că noi îi vom judeca pe îngeri? Atunci să nu putem noi judeca și tot ceea ce ține de viața noastră de zi cu zi?
46006004	Dacă aveți astfel de neînțelegeri care țin de viața aceasta, de ce vă duceți să fiți judecați de oameni care nu au nimic în comun cu Biserica?
46006005	Spun toate acestea spre rușinea voastră. Este posibil să nu existe printre voi un om înțelept care să poată rezolva neînțelegerile dintre frații lui?
46006006	De ce să se judece un frate cu alt frate înaintea unor judecători necredincioși?
46006007	Simplul fapt că aveți procese între voi arată că sunteți deja învinși. Ar fi mai bine să vă lăsați nedreptățiți! Ar fi mai bine dacă v-ați lăsa înșelați!
46006008	Dar voi înșivă nedreptățiți și chiar îi înșelați pe frații voștri.
46006009	-
46006010	Nu știți că cei nedrepți nu vor moșteni Împărăția lui Dumnezeu? Nu vă înșelați! Împărăția lui Dumnezeu nu va fi moștenită nici de cei imorali, nici de cei ce se închină la idoli, nici de cei ce comit adulter, nici de cei care se lasă folosiți de alți bărbați în relații sexuale, nici de homosexuali, nici de hoți, nici de lacomi, nici de bețivi, nici de defăimători, și nici de cei care-i înșală pe alții.
46006011	În trecut și unii dintre voi erau ca aceștia. Dar voi ați fost curățiți, ați fost sfințiți și făcuți drepți înaintea lui Dumnezeu în Numele Domnului Isus Cristos și prin Duhul Dumnezeului nostru.
46006012	„Am voie să fac orice“, dar nu toate îmi sunt de folos. „Am voie să fac orice“, dar nu mă voi lăsa stăpânit de nimic.
46006013	„Mâncarea este pentru stomac, iar stomacul este pentru mâncare.“ Așa este. Însă Dumnezeu le va distruge pe ambele. Trupul nu este pentru imoralitate sexuală, ci pentru Domnul, iar Domnul este pentru trup.
46006014	Dumnezeu L-a înviat pe Domnul Isus. La fel, prin puterea Lui, ne va învia și pe noi.
46006015	Știți că trupurile voastre sunt mădulare ale lui Cristos. Și știți că nu trebuie să iau mădularele lui Cristos și să fac din ele mădularele unei prostituate.
46006016	Știți că cel ce are o relație intimă cu o prostituată devine una cu trupul ei, după cum este scris în Scriptură: „Cei doi vor deveni un singur trup.“
46006017	Dar cel ce se unește cu Domnul este una în duh cu El.
46006018	Fugiți de imoralitate sexuală! Orice alt păcat este în afara trupului celui ce-l făptuiește, însă cine făptuiește păcate sexuale păcătuiește împotriva propriului său trup.
46006019	Trupurile voastre sunt temple ale Duhului Sfânt care este în voi și pe care L-ați primit de la Dumnezeu, iar voi nu mai sunteți ai voștri.
46006020	Voi ați fost cumpărați cu un preț. Slăviți-L deci pe Dumnezeu cu trupurile voastre!
46007001	Acum mă voi referi la ceea ce mi-ați scris. Ați întrebat dacă nu este mai bine pentru bărbat să nu aibă deloc relații sexuale.
46007002	Dar, din cauză că păcatul sexual este un pericol, fiecare bărbat să se bucure de soția lui și fiecare femeie să se bucure de soțul ei.
46007003	Soțul să-și îndeplinească datoria conjugală față de soție, iar soția să-și îndeplinească aceeași datorie față de bărbatul ei.
46007004	Soția nu este stăpână pe trupul ei, ci soțul. La fel, soțul nu este stăpân pe trupul său, ci soția.
46007005	Să nu vă lipsiți unul pe altul de datoria de soți, decât printr-o bună înțelegere, și numai pentru o scurtă perioadă de timp, pentru a vă dedica rugăciunii. Dar după aceea să fiți din nou împreună, pentru ca Satan să nu vă ispitească din cauza lipsei voastre de autocontrol.
46007006	Însă vă spun aceasta nu ca o poruncă, ci ca o concesie.
46007007	Aș fi dorit ca toți oamenii să fi fost ca mine, dar fiecare are darul său de la Dumnezeu. Astfel, unul are acest dar, iar altul are alt dar.
46007008	Celor necăsătoriți și văduvelor le spun că este mai bine să rămână necăsătoriți, așa cum sunt eu.
46007009	Dar, dacă nu se pot stăpâni, ar trebui să se căsătorească fiindcă este mai bine să se căsătorească decât să fie mistuiți de dorința sexuală.
46007010	Celor căsătoriți le dau această poruncă (deși nu eu le-o dau, ci Domnul): soția nu trebuie să-și părăsească soțul.
46007011	Dar dacă îl părăsește, ea trebuie fie să nu se recăsătorească, fie să se împace cu soțul ei. De asemenea, soțul nu trebuie să divorțeze de soția lui.
46007012	Celorlalți le spun (eu, și nu Domnul): dacă un frate creștin are o soție care nu este credincioasă, dar care vrea să trăiască în continuare cu el, să nu divorțeze de ea.
46007013	Și dacă o femeie are un soț care este necredincios, dar care vrea să trăiască în continuare cu ea, să nu divorțeze de el.
46007014	Un soț care nu este credincios este pus deoparte pentru Dumnezeu prin soția lui credincioasă; iar o soție care nu este credincioasă este pusă deoparte pentru Dumnezeu prin soțul ei credincios. Dacă lucrurile nu ar sta astfel, copiii voștri nu ar putea fi acceptați de Dumnezeu; dar așa ei pot fi acceptați de El.
46007015	Dar dacă cel necredincios vrea să divorțeze, să divorțeze. În această situație, fratele sau sora sunt liberi. Dumnezeu ne-a chemat să trăim în pace.
46007016	Căci ce știi tu, soție, dacă îți vei mântui soțul? Sau ce știi tu, soțule, dacă îți vei mântui soția?
46007017	Fiecare să trăiască așa cum i-a dat Domnul să trăiască și așa cum l-a chemat Dumnezeu. Această poruncă o dau tuturor bisericilor.
46007018	Dacă cineva era circumcis pe când a fost chemat de Dumnezeu, să nu ascundă lucrul acesta. Dacă cineva a fost chemat pe când era necircumcis, să nu se circumcidă.
46007019	A împlini porunca lui Dumnezeu este mai important decât a fi circumcis sau necircumcis.
46007020	Fiecare să rămână așa cum era când a fost chemat.
46007021	Ai fost chemat pe când erai sclav? Nu te neliniști. Dar dacă îți poți recăpăta libertatea, folosește-te de acest prilej!
46007022	Căci cel ce era sclav când a fost chemat de Domnul este un om liber al Domnului. În același fel, cel ce era liber când a fost chemat, este acum sclavul lui Cristos.
46007023	Voi ați fost cumpărați cu un preț. Să nu deveniți sclavi ai oamenilor.
46007024	Fraților, fiecare ar trebui să rămână înaintea lui Dumnezeu așa cum era când a fost chemat.
46007025	Cât despre fecioare, nu am nici o poruncă de la Domnul. Dar vă pot spune părerea mea, ca un om demn de încredere, căruia Domnul i-a arătat milă.
46007026	Din cauza necazului de acum, vă spun că este mai bine să rămâneți așa cum sunteți.
46007027	Dacă ai soție, nu încerca să te desparți de ea! Dacă nu ești căsătorit, nu căuta soție!
46007028	Dar nu păcătuiești dacă te căsătorești. Și dacă o fecioară se căsătorește nu păcătuiește. Cei ce se căsătoresc vor avea parte de necazuri, iar eu aș vrea ca voi să fiți scutiți de ele.
46007029	Fraților, iată ce vreau să spun: nu mai avem prea mult timp. De acum, cei ce au soții, să fie ca și cum n-ar avea.
46007030	Cei ce plâng să fie ca și cum n-ar plânge. Cei ce sunt bucuroși, ca și cum n-ar fi bucuroși. Cei ce-și cumpără lucruri, să trăiască de parcă nu ar avea nimic.
46007031	Cei ce se folosesc de lucrurile din lume, să trăiască de parcă acestea n-ar avea nici o importanță pentru ei. Căci lumea, așa cum o vedem astăzi, este trecătoare.
46007032	Vreau să fiți liberi de orice fel de griji. Un bărbat necăsătorit se ocupă de lucrarea Domnului și caută să-L mulțumească pe Domnul.
46007033	Dar bărbatul căsătorit este preocupat de lucrurile lumești și caută să-i facă pe plac soției sale.
46007034	Deci devotamentul său este împărțit. O femeie necăsătorită sau o fecioară este preocupată de lucrarea Domnului pentru a fi sfântă și în trup și în duh. Dar femeia căsătorită este preocupată de lucrurile lumești și caută să-i facă pe plac soțului ei.
46007035	Vă spun aceste lucruri ca să vă ajut și nu ca să vă impun restricții. Vreau să trăiți așa cum se cuvine și să vă dedicați Domnului fără ca atenția să vă fie distrasă de îndatoririle casnice.
46007036	Dacă cineva consideră că el nu este corect față de fecioara cu care este logodit și dacă pasiunea lui este puternică și dacă simte că așa trebuie să facă, să se căsătorească. Nu păcătuiește.
46007037	Cel ce a luat altă hotărâre în inima lui și nu este sub nici un fel de obligație, fiind în stare să-și controleze dorințele, dacă a decis să nu se căsătorească, bine face.
46007038	Astfel, cel care se căsătorește face foarte bine, iar cel care nu se căsătorește face și mai bine.
46007039	Femeia este legată de soțul ei atâta timp cât trăiește el. Dar dacă soțul ei moare, ea este liberă să se căsătorească cu cine vrea, dacă acea căsătorie este în Domnul.
46007040	Dar ea va fi mai fericită dacă va rămâne așa cum este. Aceasta este părerea mea și cred că și eu am Duhul lui Dumnezeu.
46008001	Acum vă scriu cu privire la mâncarea oferită idolilor despre care cred că aveți cu toții cunoștință. Ce-i drept, cunoștințele îl umplu de mândrie pe om. În schimb, dragostea îl întărește.
46008002	Cine crede că știe ceva, nu știe așa cum ar trebui să știe.
46008003	Dar cel care-L iubește pe Dumnezeu este cunoscut de El.
46008004	În ce privește mâncarea oferită idolilor: știm că „nici un idol nu are o existență reală în lume“ și că „nu există decât un singur Dumnezeu.“
46008005	Sunt mulți așa-numiți „dumnezei“, fie în ceruri, fie pe pământ. (Și sunt mulți „dumnezei“ și „domni“.)
46008006	Totuși pentru noi nu este decât un singur Dumnezeu: Tatăl, de la care ne vin toate și pentru care trăim. Și nu este decât un singur Domn: Isus Cristos, prin care au fost făcute toate lucrurile și prin care trăim și noi.
46008007	Dar nu toți cunosc lucrurile acestea. Unii oameni s-au închinat până acum idolilor. Datorită acestui obicei, ei văd în carnea pe care o mănâncă o jertfă adusă idolilor. Și conștiința lor, care este slabă, îi face să se simtă vinovați.
46008008	Dar nu mâncarea ne apropie de Dumnezeu; nu suntem mai răi dacă n-o mâncăm și nu suntem mai buni dacă o mâncăm.
46008009	Aveți grijă însă ca acest drept al vostru de a mânca orice să nu-i facă pe cei slabi să păcătuiască.
46008010	Voi știți toate aceste lucruri. Dar dacă un frate, a cărui conștiință este slabă, vă vede mâncând într-un templu de idoli se va simți încurajat să mănânce și el carne oferită idolilor.
46008011	Astfel, din cauza cunoștințelor tale, va fi pierdut un frate mai slab. Or, Cristos a murit și pentru acel frate.
46008012	Deci atunci când păcătuiți astfel împotriva fraților voștri, rănindu-le conștiința lor slabă, păcătuiți împotriva lui Cristos.
46008013	De aceea, dacă mâncarea îl face pe fratele meu să păcătuiască, eu nu voi mai mânca niciodată carne, pentru a nu-l face să păcătuiască.
46009001	Eu sunt un om liber! Sunt un apostol! L-am văzut pe Isus, Domnul nostru! Voi sunteți lucrarea mea în Domnul!
46009002	Pentru alții, poate că nu sunt apostol, dar pentru voi sunt. Voi sunteți unii care pot dovedi că eu sunt apostol în Domnul.
46009003	Apărarea mea înaintea celor care-mi cer socoteală este aceasta:
46009004	nu avem și noi dreptul să mâncăm și să bem?
46009005	Nu avem și noi dreptul să luăm cu noi soții credincioase, așa cum fac ceilalți apostoli și frații Domnului, și Petru?
46009006	Eu și Barnaba suntem oare singurii care trebuie să muncească pentru ca să trăiască?
46009007	Slujește cineva ca soldat în armată pe cheltuiala lui? Cel ce sădește via, nu mănâncă din strugurii ei? Sau cine îngrijește o turmă de oi și nu bea din laptele oilor?
46009008	Și nu spun lucrurile acestea pentru că așa procedează oamenii, ci pentru că așa spune Legea lui Dumnezeu.
46009009	Căci în Legea lui Moise este scris: „Să nu legi gura boului care treieră.“ Dumnezeu nu este preocupat doar de animale.
46009010	Nu se referă aceste cuvinte mai degrabă la noi? Da, aceste lucruri au fost scrise pentru noi, pentru ca cel ce ară și cel ce treieră să are și să treiere cu speranța că va primi și el grâu.
46009011	Noi am semănat printre voi semințe spirituale, pentru binele vostru. Este prea mult dacă vom culege de la voi lucruri materiale?
46009012	Dacă alții au dreptul de a lua de la voi, atunci cu atât mai mult avem și noi acest drept. Dar noi nu ne-am folosit de acest drept. Am răbdat totul pentru a nu pune nici o piedică în calea Veștii Bune a lui Cristos.
46009013	Știți că cei ce lucrează în Templu primesc mâncarea de la Templu. Cei ce slujesc la altar, împart ceea ce este adus ca jertfă.
46009014	La fel, Domnul a poruncit ca cei ce proclamă Vestea Bună să-și câștige existența din aceasta.
46009015	Dar eu nu m-am folosit de aceste drepturi. Și nu vă scriu ca să mă folosesc de ele. Căci mai bine mor decât să-mi ia cineva motivul pentru care mă laud.
46009016	Dacă proclam Vestea Bună, nu am nici un motiv de laudă: sunt dator să fac lucrul acesta. De fapt, vai de mine dacă nu proclam Vestea Bună!
46009017	Dacă aș proclama Vestea Bună pentru că așa vreau eu, aș merita o răsplată. Dar mie mi-a fost încredințată această slujbă ca o datorie, și nu pentru că mi-aș fi ales-o eu.
46009018	Ce răsplată mai primesc atunci? Răsplata mea este că, atunci când proclam Vestea Bună, fac acest lucru fără plată. Astfel nu mă folosesc de dreptul de a fi plătit pentru proclamarea ei.
46009019	Eu sunt liber. Nu sunt sclavul nimănui. Totuși m-am făcut sclavul tuturor pentru a-i putea câștiga pe cât mai mulți.
46009020	Față de evrei, m-am făcut ca un evreu, pentru a-i câștiga pe evrei. Față de cei ce sunt sub Lege m-am făcut ca unul care este sub Lege pentru a-i câștiga pe cei de sub Lege (cu toate că eu nu sunt sub Lege).
46009021	Față de cei fără Lege, m-am făcut ca unul care este fără Lege pentru a-i câștiga pe cei fără Lege (cu toate că eu nu sunt fără legea lui Dumnezeu, fiind supus legii lui Cristos).
46009022	Față de cei slabi, m-am făcut slab pentru a-i câștiga pe cei slabi. M-am făcut tot ce a fost nevoie pentru fiecare în parte pentru a-i putea salva pe cât mai mulți prin orice mijloace.
46009023	Fac toate acestea pentru Vestea Bună, astfel încât să beneficiez de binecuvântările ei.
46009024	Nu știți că, într-o competiție, toți concurenții aleargă în cursă dar numai unul câștigă premiul? Alergați așa încât să câștigați!
46009025	Toți concurenții se antrenează mult pentru a câștiga o coroană care se usucă, dar noi ne pregătim pentru o coroană care nu se va usca niciodată.
46009026	Deci, în ce mă privește, alerg ca unul care are un scop precis. Mă lupt ca un luptător care are un adversar, și nu ca unul care se luptă singur.
46009027	Îmi disciplinez trupul, antrenându-l astfel încât să facă ceea ce trebuie, pentru ca nu cumva, după ce i-am învățat pe alții, să fiu eu însumi descalificat.
46010001	Fraților, vreau să știți că strămoșii noștri au fost cu toții sub nor. Ei au trecut în siguranță prin Marea Roșie.
46010002	Ei au fost botezați în Moise, în nor, în mare.
46010003	Toți au mâncat aceeași mâncare spirituală
46010004	și au băut aceeași băutură spirituală. Ei au băut din Stânca spirituală care a venit după ei și care este Cristos.
46010005	Totuși Dumnezeu nu a fost mulțumit de cei mai mulți dintre ei. Aceștia au pierit în pustie.
46010006	Aceste lucruri s-au întâmplat spre a ne fi exemple, pentru ca noi să nu ne dorim lucrurile rele pe care și le-au dorit ei.
46010007	Deci voi să nu vă închinați la idoli așa cum se închinau unii dintre ei. După cum este scris: „Oamenii s-au așezat să mănânce și să bea. Și apoi s-au sculat să se distreze.“
46010008	Ei au comis păcate sexuale. Din această cauză au murit într-o singură zi douăzeci și trei de mii dintre ei. Să nu comitem și noi acte de desfrânare ca ei!
46010009	Ei L-au ispitit pe Cristos și au murit otrăviți de șerpi. Să nu-L ispitim și noi pe Cristos!
46010010	Unii dintre ei au început să se plângă și au fost nimiciți de Îngerul Morții. Să nu ne plângem și noi ca ei!
46010011	Aceste lucruri li s-au întâmplat lor ca să ne fie nouă exemple și au fost scrise pentru a ne avertiza pe noi, cei peste care a venit sfârșitul veacurilor.
46010012	Deci cel ce crede că stă în picioare să aibă grijă să nu cadă!
46010013	Până acum ați fost ispitiți cu ceea ce sunt ispitiți toți oamenii și cu nimic altceva. Dar Dumnezeu este credincios și El nu va îngădui să fiți ispitiți cu mai mult decât puteți purta ci, împreună cu ispita vă va da și o cale de scăpare pentru ca să puteți rezista.
46010014	În concluzie, dragii mei, feriți-vă de închinarea la idoli.
46010015	Vă vorbesc ca unor oameni inteligenți. Gândiți-vă și voi la ce vă spun.
46010016	„Paharul binecuvântării“, pentru care Îi mulțumim lui Dumnezeu, este părtășia cu sângele lui Cristos, nu-i așa? Pâinea pe care o frângem este părtășia cu trupul lui Cristos, nu?
46010017	Pentru că este o singură pâine, tot așa și noi suntem un singur trup. Și este așa pentru că împărțim aceeași bucată de pâine.
46010018	Uitați-vă la poporul Israel. Cei ce mănâncă jertfele sunt părtași cu altarul.
46010019	Ce vreau să spun? Că acea carne oferită unui idol are ceva deosebit sau că un idol este ceva?
46010020	Nu. Ceea ce vreau să spun este că jertfa acelor oameni este adusă demonilor, și nu lui Dumnezeu. Iar eu nu vreau ca voi să aveți părtășie cu demonii.
46010021	Nu puteți bea, în același timp, și din paharul Domnului, și din paharul demonilor. Și nu puteți sta, în același timp, la masa Domnului și la masa demonilor.
46010022	Încercăm să-L provocăm pe Domnul la gelozie? Suntem noi mai puternici decât El?
46010023	„Toate lucrurile sunt permise“, spuneți voi. Dar nu toate ne sunt de folos. „Toate lucrurile sunt permise“, dar unele lucuri nu ajută pe nimeni.
46010024	Nimeni să nu urmărească propriile lui interese. Fiecare să urmărească interesele celuilalt.
46010025	Puteți mânca orice fel de carne care se vinde la piață, fără a întreba de unde este și dacă este bine să o mâncați.
46010026	Căci, după cum este scris: „Pământul și tot ce este pe el este al Domnului.“
46010027	Dacă un necredincios vă invită la masă și vreți să vă duceți, mâncați orice vă pune în farfurie, fără să vă faceți probleme de conștiință.
46010028	Dar dacă cineva vă spune: „Această carne a fost închinată unui idol“, să nu mâncați. Să nu mâncați din cauza acelui om și din cauza conștiinței.
46010029	Și atunci când spun „conștiință“, nu mă refer la propria conștiință, ci la a altora. Pentru că libertatea mea nu ar trebui să fie limitată de judecata conștiinței altuia.
46010030	Eu sunt recunoscător Domnului pentru ceea ce mănânc și nu vreau să fiu criticat cu privire la un lucru pentru care eu Îi mulțumesc lui Dumnezeu.
46010031	Deci fie că mâncați, fie că beți, fie că faceți orice altceva, să faceți totul spre slava lui Dumnezeu!
46010032	Să nu fiți piedici nici pentru evrei, nici pentru neevrei și nici pentru Biserica lui Dumnezeu.
46010033	Încercați și voi să faceți la fel ca mine: eu încerc să fiu pe placul tuturor în toate, fără să-mi urmăresc propriul interes, ci al altora, pentru ca ei să fie mântuiți.
46011001	Urmați exemplul meu, așa cum și eu Îl urmez pe Cristos.
46011002	Vă laud pentru că întotdeauna vă amintiți de mine și pentru că ascultați de învățături, așa cum vi le-am dat.
46011003	Dar vreau să știți că Cristos este Capul oricărui bărbat. Bărbatul este capul femeii. Dumnezeu este Capul lui Cristos.
46011004	Orice bărbat care se roagă sau profețește cu capul acoperit își face de rușine Capul.
46011005	Și orice femeie care se roagă sau profețește cu capul neacoperit, își face de rușine capul. Și ea este asemenea uneia care s-a ras pe cap.
46011006	Dacă o femeie nu-și acoperă capul poate la fel de bine să se și tundă. Dar din moment ce este o rușine pentru o femeie să se tundă sau să se radă pe cap, ea trebuie să-și acopere capul.
46011007	Bărbatul este imaginea și slava lui Dumnezeu. De aceea, el nu trebuie să-și acopere capul. Femeia este slava bărbatului,
46011008	pentru că nu bărbatul a fost făcut din femeie, ci femeia din bărbat.
46011009	Și nu bărbatul a fost creat pentru femeie, ci femeia pentru bărbat.
46011010	De aceea, femeia ar trebui să aibă capul acoperit cu ceva ca să arate că se află sub autoritate. De asemenea, ar trebui să facă acest lucru din cauza îngerilor.
46011011	În Domnul însă femeia nu este fără bărbat; și nici bărbatul fără femeie.
46011012	Căci așa cum femeia a fost făcută din bărbat, tot așa și bărbatul este născut din femeie, iar toate vin de la Dumnezeu.
46011013	Judecați voi înșivă! Este potrivit ca o femeie să se roage lui Dumnezeu cu capul descoperit?
46011014	Însăși natura vă învață că este o necinste pentru bărbat să aibă părul lung
46011015	și că este o cinste pentru femeie să aibă părul lung. Părul i-a fost dat femeii ca o învelitoare.
46011016	Unii oameni vor dori să se contrazică în legătură cu aceste lucruri. Dar noi și bisericile lui Dumnezeu nu avem astfel de obiceiuri.
46011017	Acum nu vă voi mai lăuda prin ceea ce voi spune. Căci întâlnirile voastre vă fac mai mult rău decât bine.
46011018	În primul rând, aud (și cred o parte din ce aud) că atunci când vă întâlniți există dezbinări între voi.
46011019	(Într-adevăr, trebuie să existe și divergențe între voi pentru ca cei ce au aprobarea lui Dumnezeu să fie cunoscuți.)
46011020	Atunci când vă strângeți împreună, ceea ce mâncați nu este cu adevărat Cina Domnului.
46011021	Căci fiecare se grăbește să-și mănânce mâncarea lui. Astfel, unii flămânzesc, iar alții se îmbată.
46011022	Nu aveți case în care să mâncați și să beți? Sau disprețuiți biserica lui Dumnezeu și încercați să-i umiliți pe cei săraci? Ce v-aș putea spune? Ar trebui cumva să vă laud pentru aceasta? Nu, și nu vă voi lăuda.
46011023	Căci am primit de la Domnul învățătura pe care v-am dat-o și vouă. Domnul Isus, în noaptea în care a fost trădat, a luat o pâine.
46011024	După ce I-a mulțumit lui Dumnezeu, a frânt-o și a zis: „Acesta este trupul Meu pe care-l dau pentru voi. Faceți aceasta în amintirea Mea.“
46011025	La fel, după ce au terminat cina, a luat paharul și a zis: „Acest pahar este noul legământ făcut prin sângele Meu. De câte ori beți din el, să faceți acest lucru în amintirea Mea.“
46011026	Căci de câte ori mâncați această pâine și beți acest pahar vestiți moartea Domnului, până la venirea Sa.
46011027	Oricine mănâncă pâinea și bea din paharul Domnului într-un mod care contrazice semnificația lor reală, păcătuiește împotriva trupului și sângelui Domnului.
46011028	Fiecare să se cerceteze pe sine și apoi să mănânce din pâine și să bea din pahar.
46011029	Dacă cineva mănâncă și bea fără să recunoască trupul Domnului, atunci el va fi judecat și găsit vinovat.
46011030	Din acest motiv, mulți dintre voi sunt slăbiți și bolnavi și nu puțini au murit.
46011031	Dar dacă ne cercetăm pe noi înșine, nu vom fi judecați.
46011032	Atunci când suntem judecați de Domnul, suntem disciplinați de El, pentru ca nu cumva să fim condamnați o dată cu ceilalți oameni din lume.
46011033	Deci, frații mei, atunci când vă întâlniți ca să mâncați, așteptați-vă unii pe alții.
46011034	Dacă îi este cuiva foame, să mănânce acasă. Astfel, nu veți mai fi judecați din cauza întâlnirilor voastre. Cât despre celelalte lucruri, le voi pune la punct când voi veni la voi.
46012001	Acum, fraților, vă scriu cu privire la darurile spirituale. Nu vreau să fiți în necunoștință de cauză cu privire la ele.
46012002	Vă amintiți că atunci când erați necredincioși, erați conduși pe căi greșite de idoli lipsiți de viață.
46012003	Vă spun că cei ce vorbesc prin Duhul lui Dumnezeu nu pot spune: „Isus să fie blestemat!“ Iar cel ce spune „Isus este Domnul!“, nu poate vorbi decât prin Duhul Sfânt.
46012004	Există mai multe feluri de daruri spirituale. Dar ele vin de la același Duh.
46012005	Sunt felurite slujbe, dar este același Domn.
46012006	Și sunt multe feluri de lucrări, dar este același Dumnezeu care lucrează totul în toți.
46012007	Fiecare primește un dar al Duhului care să fie folosit spre binele tuturor.
46012008	Unuia îi este dată, prin Duhul, capacitatea de a vorbi cu înțelepciune. Iar altuia îi este dat, prin același Duh, să știe o mulțime de lucruri pe care să le spună altora.
46012009	Altuia, prin același Duh, îi este dată credință. Altuia îi sunt date daruri de vindecare prin același Duh.
46012010	Altul primește puteri miraculoase. Unul primește darul de a profeți. Altul primește darul de a face deosebire între duhuri. Unul primește darul de a vorbi în diferite limbi. Altuia îi este dat darul de a interpreta diferite limbi.
46012011	Dar există un singur Duh care împarte toate aceste lucruri. Și Duhul dă fiecăruia după cum vrea El.
46012012	Trupul are multe mădulare, iar toate aceste mădulare, deși sunt multe, alcătuiesc un singur trup. La fel este și cu Cristos.
46012013	Indiferent dacă suntem evrei sau neevrei, sclavi sau oameni liberi, toți am fost botezați prin lucrarea aceluiași Duh, pentru a deveni mădulare ale aceluiași trup. Și fiecăruia ni s-a dat același Duh.
46012014	Trupul nu are un singur mădular, ci mai multe.
46012015	Dacă piciorul ar spune: „Pentru că nu sunt mână, nu sunt al trupului“, aceasta nu înseamnă că el nu face parte din trup.
46012016	Dacă urechea ar spune: „Pentru că nu sunt ochi, nu sunt a trupului“, aceasta nu înseamnă că ea nu mai este din trup.
46012017	Dacă tot trupul ar fi un ochi, cum ar mai auzi? Dacă tot trupul ar fi numai auz, cum ar mai mirosi?
46012018	Dar, de fapt, Dumnezeu i-a dat un loc în trup fiecărui mădular, acolo unde I s-a părut potrivit.
46012019	Și dacă toate mădularele ar fi de același fel, unde ar mai fi trupul?
46012020	Așadar, sunt multe mădulare, dar numai un singur trup.
46012021	Ochiul nu poate zice mâinii: „Nu am nevoie de tine!“ și nici capul nu poate zice picioarelor: „Nu am nevoie de voi!“
46012022	Dimpotrivă, mădularele pe care noi le considerăm mai slabe sunt foarte necesare.
46012023	Iar pe acelea pe care le considerăm demne de mai puțină cinste, le tratăm cu mai multă cinste. Și dăm o atenție deosebită părților corpului pe care nu vrem să le arătăm.
46012024	Mădularele mai frumoase nu au nevoie de o astfel de îngrijire. Dumnezeu a alcătuit trupul astfel încât să dea mai multă cinste mădularelor care nu o au.
46012025	Astfel, nu vor exista dezbinări în trup, ci, mai degrabă, mădularele își vor purta de grijă unele altora.
46012026	Dacă un mădular suferă, toate mădularele suferă. Dacă un mădular este tratat cu cinste, toate mădularele se bucură împreună cu el.
46012027	Voi sunteți trupul lui Cristos și fiecare dintre voi este unul dintre mădularele acestui trup.
46012028	Dumnezeu a pus în Biserică în primul rând apostoli; în al doilea rând, profeți; în al treilea rând, învățători. Apoi, pe cei ce fac minuni; apoi, pe cei cu darul vindecării; apoi, pe cei care-i ajută pe alții; apoi, pe cei ce au darul de a conduce și pe cei ce au darul de a vorbi limbi diferite.
46012029	Nu sunt toți apostoli. Nu sunt toți profeți. Nu sunt toți învățători. Nu toți pot face minuni.
46012030	Nu toți pot vindeca. Nu toți vorbesc diferite limbi. Și nu toți pot interpreta aceste limbi.
46012031	Să doriți, cu înflăcărare, darurile mai mari ale Duhului. Acum vă voi arăta calea cea mai bună.
46013001	Dacă vorbesc în toate limbile oamenilor și chiar în cele ale îngerilor, dar nu am dragoste, sunt doar o aramă sunătoare sau un chimval răsunător.
46013002	Dacă am darul de a profeți, sau dacă știu toate lucrurile ascunse ale lui Dumnezeu, sau dacă am o credință cu care pot muta munții, dar nu am dragoste, nimic nu sunt.
46013003	Dacă dau celor săraci tot ce am și dacă îmi dau trupul să-mi fie ars, dar nu am dragoste, toate acestea nu-mi sunt de nici un folos.
46013004	Dragostea este răbdătoare. Dragostea este plină de bunătate, nu este invidioasă și nu se laudă.
46013005	Ea nu se umflă de mândrie, nu se poartă necuviincios, nu caută folosul său, nu se mânie ușor și nu ține socoteala relelor care-i sunt făcute.
46013006	Dragostea nu se bucură de rău, ci se bucură de adevăr.
46013007	Dragostea ocrotește întotdeauna, crede întotdeauna, speră întotdeauna și rabdă întotdeauna.
46013008	Dragostea nu se va sfârși niciodată. Profețiile vor înceta, darul limbilor se va termina, iar cunoștința se va sfârși.
46013009	Căci cunoașterea noastră este incompletă și profețiile noastre sunt incomplete.
46013010	Dar când va veni ceea ce este desăvârșit, va fi sfârșitul a ceea ce este incomplet.
46013011	Când eram copil, vorbeam ca un copil, gândeam ca un copil și judecam ca un copil. Dar când am devenit matur, am terminat cu ceea ce era copilăresc.
46013012	Acum, privim ca într-o oglindă, și ceea ce vedem este neclar, dar când va veni ceea ce este desăvârșit, vom vedea totul foarte clar. Acum, cunoștințele mele sunt incomplete, dar atunci voi cunoaște pe deplin, așa cum și Dumnezeu mă cunoaște pe deplin.
46013013	Așadar, rămân acestea trei: credința, speranța și dragostea. Iar dintre acestea, cea mai mare este dragostea.
46014001	Căutați dragostea și doriți-vă darurile spirituale, și în special darul de a profeți.
46014002	Cine are darul de a vorbi în altă limbă nu vorbește oamenilor, ci lui Dumnezeu pentru că nimeni nu-l înțelege. El vorbește despre adevăruri ascunse, prin Duhul.
46014003	Dar cel ce profețește, prin ceea ce spune, îi ajută pe alții să se întărească, îi încurajează și îi mângâie.
46014004	Cine vorbește în limbi se întărește pe el însuși, dar cel ce profețește întărește întreaga Biserică.
46014005	Doresc ca voi toți să vorbiți în limbi, dar mai mult doresc să aveți darul de a profeți. Cine profețește este de mai mare folos decât cel ce vorbește în limbi, dacă acesta din urmă nu poate traduce pentru ca întreaga biserică să fie întărită.
46014006	Fraților, dacă vin la voi vorbind limbi necunoscute, nu vă sunt de nici un ajutor. Dacă însă voi spune un adevăr nou, dacă vă voi vorbi cu cunoștințe divine, dacă voi profeți sau vă voi învăța, atunci vă voi ajuta.
46014007	La fel stau lucrurile și cu obiectele neînsuflețite care scot sunete, așa cum este fluierul sau harpa. Dacă instrumentul nu scoate sunetele clar, atunci nimeni nu va ști ce melodie se cântă la fluier sau la harpă.
46014008	Și dacă trâmbița nu scoate sunetele clar, cine se va mai pregăti pentru luptă?
46014009	La fel, dacă nu vorbiți în cuvinte inteligibile, cine vă va înțelege? Căci veți vorbi la pereți.
46014010	Fără îndoială, există multe limbi în lume, însă toate au înțeles.
46014011	Deci, dacă nu știu limba cuiva, voi fi un străin pentru cel care-mi vorbește și acesta va fi ca un străin pentru mine.
46014012	Același lucru este valabil și pentru voi. Din moment ce vă doriți cu ardoare daruri spirituale, încercați să le aveți din belșug pentru întărirea bisericii.
46014013	Astfel, cel ce vorbește în limbi să se roage pentru a putea să și interpreteze mesajul.
46014014	Dacă mă rog în altă limbă, duhul meu se roagă, dar mintea mea nu înțelege nimic.
46014015	Ce trebuie făcut atunci? Mă voi ruga cu duhul, dar și cu mintea. Voi cânta cântări de slavă atât cu duhul meu, cât și cu mintea mea.
46014016	Căci dacă tu Îl binecuvântezi pe Dumnezeu numai cu duhul tău, cum va spune „Amin!“ omul necunoscător care-ți ascultă rugăciunea de mulțumire, de vreme ce nu înțelege ce spui?
46014017	Tu poate că vei mulțumi frumos înaintea lui Dumnezeu, însă celălalt nu este întărit din punct de vedere spiritual.
46014018	Îi mulțumesc lui Dumnezeu că pot vorbi în limbi mai mult decât voi toți.
46014019	În întâlnirile bisericii însă prefer să spun cinci cuvinte care pot fi înțelese, pentru a-i învăța și pe alții, decât să spun zece mii de cuvinte într-o altă limbă.
46014020	Fraților, nu fiți ca niște copii în gândire. Mai degrabă, fiți nevinovați precum copilașii în ce privește răul și fiți maturi în gândirea voastră.
46014021	În Lege este scris: „Voi vorbi prin oameni care vorbesc alte limbi și prin buzele străinilor; și nici așa nu Mă vor asculta. Așa vorbește Domnul.“
46014022	Deci darul de a vorbi în alte limbi este un semn nu pentru credincioși, ci pentru necredincioși. Dar darul de a profeți nu este pentru necredincioși, ci pentru credincioși.
46014023	Dacă toată biserica se strânge laolaltă și fiecare vorbește într-o altă limbă, nu vor zice nou-veniții sau necredincioșii care vor intra că sunteți nebuni?
46014024	Dar dacă fiecare profețește, atunci când intră un necredincios el își va da seama de păcatul lui și va fi judecat de ceea ce spuneți.
46014025	Secretele inimii lui vor fi dezvăluite, iar el va cădea cu fața la pământ și I se va închina lui Dumnezeu, spunând: „Cu adevărat Dumnezeu este printre voi!“
46014026	Ce-i de făcut atunci, fraților? Când vă strângeți împreună, unul are un psalm, altcineva are o învățătură, un altul are un adevăr nou de la Dumnezeu, unul vorbește în limbi, iar altul traduce acele limbi. Totul trebuie făcut pentru a întări biserica din punct de vedere spiritual.
46014027	Dacă vorbește cineva în limbi, să vorbească pe rând doi, cel mult trei, și unul să interpreteze.
46014028	Și dacă n-are cine să interpreteze, atunci să nu vorbească în întâlnirile bisericii și să vorbească cu el însuși sau cu Dumnezeu.
46014029	Dintre cei care profețesc să vorbească doi sau trei, iar restul să le examineze spusele.
46014030	Dacă cineva din cei care stau în adunare primește un mesaj de la Dumnezeu, primul profet să tacă,
46014031	pentru că puteți profeți toți pe rând, pentru ca toți să învețe și să fie încurajați.
46014032	Duhurile care îi inspiră pe profeți sunt supuse profeților.
46014033	Căci Dumnezeu nu este un Dumnezeu care aduce dezordine, ci pace.
46014034	Ca în toate bisericile sfinților, femeile să fie tăcute în timpul întâlnirilor bisericii, fiindcă lor nu le este îngăduit să vorbească. Ele trebuie să fie supuse, așa cum cere Legea.
46014035	Dacă vor să învețe ceva, să-și întrebe bărbații acasă, pentru că este rușinos pentru o femeie să vorbească în felul acesta într-o întâlnire a bisericii.
46014036	A pornit Cuvântul lui Dumnezeu de la voi sau a ajuns numai până la voi? Nu.
46014037	Dacă se consideră cineva profet sau se gândește că are un dar spiritual, atunci ar trebui să observe că ce vă scriu este o poruncă de la Domnul.
46014038	Dacă nu recunoaște cineva lucrul acesta, atunci nici el nu va fi recunoscut.
46014039	Deci, fraților, să doriți din toată inima darul profeției. Nu-i împiedicați pe cei ce vorbesc în limbi,
46014040	dar toate să fie făcute într-un mod cuviincios și în ordine.
46015001	Acum fraților, vreau să vă reamintesc de Vestea Bună pe care v-am proclamat-o, pe care ați și primit-o, în care stați
46015002	și prin care sunteți mântuiți. Dar trebuie să continuați să credeți ce v-am spus, altfel degeaba ați crezut.
46015003	Căci vă transmit și vouă ce am primit și eu: înainte de toate, că Cristos a murit pentru păcatele noastre, după Scripturi;
46015004	că a fost îngropat și că a înviat a treia zi, după Scripturi;
46015005	că i S-a arătat lui Chifa (Petru) și apoi celor doisprezece.
46015006	Pe urmă, S-a arătat la peste cinci sute de frați deodată. Cei mai mulți dintre ei trăiesc și astăzi, dar unii au murit.
46015007	După aceea, i-a apărut lui Iacov și apoi din nou tuturor apostolilor.
46015008	La sfârșit, mi S-a arătat și mie, ca unuia care s-a născut înainte de vreme.
46015009	Căci eu sunt cel mai puțin important dintre apostoli. Și nici măcar nu sunt demn să fiu numit apostol, căci am persecutat Biserica lui Dumnezeu.
46015010	Dar eu sunt ceea ce sunt prin harul lui Dumnezeu. Și harul pe care mi l-a arătat, n-a fost zadarnic. Eu am lucrat mai mult decât toți ceilalți, deși nu eu am lucrat, ci harul lui Dumnezeu care era în mine.
46015011	Deci fie că v-am predicat eu, fie că v-au predicat ei, noi toți predicăm același lucru și voi aceasta ați crezut.
46015012	Dar dacă noi predicăm că Cristos a înviat din morți, cum au ajuns unii dintre voi să spună că nu există o înviere a morților?
46015013	Dacă nu există învierea morților, atunci nici Cristos nu a înviat dintre cei morți.
46015014	Și dacă Cristos nu a înviat dintre cei morți, atunci mesajul pe care-l predicăm noi este lipsit de valoare și la fel este și credința voastră.
46015015	Noi chiar am fi considerați vinovați de mărturie mincinoasă cu privire la Dumnezeu pentru că am mărturisit înaintea lui Dumnezeu spunând că L-a înviat pe Cristos. Dacă, așa cum spun ei, morții nu învie, Dumnezeu nu L-a înviat pe Cristos.
46015016	Dacă morții nu învie, atunci nici Cristos nu a înviat.
46015017	Și dacă Cristos nu a înviat, credința voastră nu are nici un rost și voi sunteți încă în păcatele voastre.
46015018	Da, iar cei care au murit în Cristos sunt pierduți pentru totdeauna.
46015019	Dacă numai pentru această viață ne-am pus speranța în Cristos, suntem oamenii cei mai vrednici de milă.
46015020	Dar, de fapt, Cristos a înviat dintre cei morți. El reprezintă prima roadă dintre cei ce au murit.
46015021	Căci, tot așa cum, printr-un singur om a venit moartea, printr-unul singur a venit și învierea morților.
46015022	Așa cum în Adam mor toți, tot așa, în Cristos, suntem aduși la viață,
46015023	fiecare la timpul său. Mai întâi Cristos, care este prima roadă, și apoi cei ce sunt ai lui Cristos, la venirea Sa.
46015024	Sfârșitul va veni atunci când Cristos va da Împărăția în mâna lui Dumnezeu Tatăl, după ce va distruge orice conducător, orice autoritate și orice putere.
46015025	Cristos trebuie să domnească până când Dumnezeu Îi va supune toți dușmanii.
46015026	Moartea va fi ultimul dușman nimicit.
46015027	Căci „Dumnezeu I-a supus toate lucrurile.“ Acum, când Scriptura zice că „toate“ I-au fost supuse, este clar că aceasta Îl exclude pe Dumnezeu care I-a supus toate lucrurile.
46015028	Și, atunci când toate Îi vor fi supuse, Însuși Fiul Se va supune lui Dumnezeu care I-a supus toate pentru ca Dumnezeu să domnească deplin peste toate.
46015029	Dacă nu este așa, ce fac cei care sunt botezați pentru cei care au murit? Dacă morții nu învie, atunci de ce se mai botează oamenii aceștia pentru ei?
46015030	De ce înfruntăm noi pericolul la fiecare ceas?
46015031	Eu mor în fiecare zi. Acest lucru este adevărat, mă jur pe faptul că sunt mândru de voi în Cristos Isus, Domnul nostru.
46015032	Dacă m-am luptat cu fiarele din Efes numai din motive omenești, ce am câștigat? Dacă morții nu învie, atunci: „Să mâncăm și să bem, căci mâine vom muri!“
46015033	Să nu vă înșelați: „Prieteniile rele strică obiceiurile bune.“
46015034	Veniți-vă în fire, așa cum se cuvine, și nu mai păcătuiți! Unii dintre voi nu-L cunosc pe Dumnezeu. Spun aceasta spre rușinea voastră.
46015035	Dar va întreba cineva: „Cum învie morții? Cu ce fel de trup se vor întoarce?“
46015036	Cât de nesăbuiți sunteți! Ceea ce semănați nu vine la viață dacă nu „moare“ mai întâi.
46015037	Și cu privire la ce sădiți, iată ce vă spun: ceea ce semănați în pământ, nu este trupul plantei care va crește mai târziu acolo, ci o simplă sămânță de grâu sau de altceva.
46015038	Apoi Dumnezeu îi dă un trup anume, după voia Lui. El dă fiecărei semințe „trupul“ ei.
46015039	Nu toate vietățile au același fel de trup. Astfel, oamenii au un fel de trup, animalele au alt fel de trup, iar peștii au și ei un alt fel de trup.
46015040	Există trupuri cerești și trupuri pământești. Cele cerești au un fel de strălucire, pe când cele pământești au un alt fel.
46015041	Soarele are un fel de strălucire, luna are alt fel de strălucire, stelele au alt fel de strălucire și totuși strălucirea unei stele nu se aseamănă cu a alteia.
46015042	La fel se întâmplă și atunci când morții sunt înviați. Trupul care este semănat în pământ putrezește, dar cel care este înviat nu putrezește;
46015043	este semănat în necinste și învie în slavă; este semănat în slăbiciune și învie în putere;
46015044	este semănat trup material și învie trup spiritual. Așa cum există trupuri materiale, există și trupuri spirituale.
46015045	Și iată ce este scris în Scriptură: „Primul om, Adam, a devenit o ființă vie.“ Dar ultimul Adam a devenit un duh dătător de viață.
46015046	Dar nu spiritualul a fost primul. Mai întâi, a venit ceea ce este material, și apoi ceea ce este spiritual.
46015047	Primul om este pământesc. Acest al doilea om vine din ceruri.
46015048	Toți oamenii făcuți din țărână sunt ca acel om făcut din țărână, dar oamenii cerești sunt ca Cel ceresc.
46015049	Și așa cum am purtat imaginea omului făcut din țărână, tot așa vom purta și imaginea Celui ceresc.
46015050	Vă spun aceasta, fraților: trupurile noastre pământești de carne și sânge nu pot moșteni Împărăția lui Dumnezeu; iar ceea ce este pieritor nu poate moșteni ceea ce este nepieritor.
46015051	Ascultați! Vă dezvălui un secret: nu vom muri toți, dar, într-o clipă, vom fi cu toții schimbați.
46015052	Aceasta se va întâmpla într-o clipită, când va suna ultima trâmbiță. Căci trâmbița va suna și morții vor învia cu trupuri nepieritoare. Aceia dintre noi care vor fi atunci în viață vor fi schimbați.
46015053	Acest trup supus putrezirii trebuie să se îmbrace cu unul care nu putrezește; și acest trup muritor trebuie să se îmbrace cu nemurirea.
46015054	Și când acest trup care putrezește se va fi îmbrăcat cu ceea ce nu putrezește și când acest trup muritor se va fi îmbrăcat cu ceea ce este nemuritor, atunci se va împlini ce este scris în Scriptură: „Moartea a fost înghițită de victorie.“
46015055	„Unde este victoria ta, Moarte? Unde ți-e acul otrăvit, Moarte?“
46015056	Acul otrăvit al morții este păcatul, iar puterea păcatului vine din Lege.
46015057	Dar mulțumiri fie aduse lui Dumnezeu care ne dă victoria prin Domnul nostru Isus Cristos!
46015058	Deci, dragii mei frați, stați tari și neclintiți! Dedicați-vă întotdeauna lucrării Domnului pentru că știți că efortul vostru pentru Domnul nu este fără roade.
46016001	Acum, în ce privește strângerea de bani pentru slujitorii lui Dumnezeu, să faceți și voi cum am poruncit bisericilor din Galatia.
46016002	În prima zi a săptămânii, fiecare să pună deoparte acasă ceva bani, atât cât își permite fiecare, ca să nu se strângă ajutoarele la venirea mea.
46016003	Și când voi veni eu, îi voi trimite cu scrisori de recomandare pe cei pe care îi veți alege voi să meargă cu acest dar la Ierusalim.
46016004	Și dacă vi se va părea potrivit să merg și eu, ei mă vor însoți.
46016005	Voi veni la voi când voi trece prin Macedonia, căci plănuiesc să trec prin Macedonia.
46016006	Și s-ar putea să stau puțin cu voi sau poate chiar să petrec iarna cu voi pentru ca voi să mă ajutați cu următoarea călătorie, oriunde voi merge.
46016007	Acum, nu vreau să fiu în trecere pentru că, dacă va îngădui Domnul, voi sta cu voi mai mult timp.
46016008	Eu voi rămâne în Efes până în ziua Cincizecimii.
46016009	Aici mi s-a oferit o mare ocazie pentru lucrare și sunt mulți care se opun.
46016010	Dacă ajunge Timotei la voi, aveți grijă să se simtă în siguranță la voi pentru că și el participă la lucrarea Domnului, ca și mine.
46016011	Nimeni să nu-l disprețuiască. Trimiteți-l în pace, ca să vină la mine, căci îl aștept cu alți frați.
46016012	În ceea ce-l privește pe fratele Apolo, eu l-am îndemnat de multe ori să vă viziteze împreună cu alți frați. Însă el n-a vrut cu nici un chip să vină la voi acum. Totuși va veni când va avea ocazia.
46016013	Fiți vigilenți, rămâneți tari în credință!
46016014	Fiți curajoși! Fiți puternici! Tot ceea ce faceți să fie făcut cu dragoste!
46016015	Știți că familia lui Ștefana este prima roadă în Ahaia și că s-au dedicat slujirii sfinților. Deci vă rog, fraților,
46016016	să vă supuneți și voi unor astfel de oameni și oricui se alătură lucrării și slujește cu trudă.
46016017	Mă bucur că Ștefana, Fortunat și Ahaic sunt cu mine, pentru că ei au făcut pentru mine ce nu ați avut ocazia să faceți voi.
46016018	Ei mi-au împrospătat duhul așa cum au făcut-o inițial cu voi. Astfel de oameni merită recunoștință.
46016019	Bisericile din Asia vă salută. Acuila și Priscila vă salută cu căldură în Domnul, împreună cu Biserica ce se întâlnește în casa lor.
46016020	Toți frații vă salută. Salutați-vă unii pe alții cu un sărut sfânt.
46016021	Eu, Pavel, vă scriu această salutare cu mâna mea.
46016022	Dacă nu-L iubește cineva pe Domnul, să fie anatema blestemat. „Maranata!“
46016023	Harul Domnului Isus să fie cu voi!
46016024	Dragostea mea să fie cu voi toți în Cristos Isus!
47001001	Pavel, apostol al lui Cristos Isus, prin voia lui Dumnezeu, și fratele Timotei, către Biserica din Corint și către toți sfinții care sunt în toată Ahaia.
47001002	Har și pace vouă de la Dumnezeu, Tatăl nostru, și de la Domnul Isus Cristos.
47001003	Slăvit să fie Dumnezeu, Tatăl Domnului nostru Isus Cristos, Părintele îndurărilor și Dumnezeul oricărei încurajări.
47001004	El ne încurajează în toate necazurile noastre pentru ca și noi să-i încurajăm pe cei ce au necazuri de orice fel cu încurajarea cu care ne-a încurajat Dumnezeu.
47001005	Căci așa cum avem parte, într-o măsură nespus de mare, de suferințele lui Cristos, tot așa, prin Cristos, avem parte și de încurajări din belșug.
47001006	Dacă noi avem necazuri, le avem pentru încurajarea și mântuirea voastră. Dacă noi suntem încurajați, suntem încurajați pentru încurajarea voastră prin care primiți puterea de a răbda aceleași suferințe ca noi.
47001007	Speranța noastră pentru voi este neclintită pentru că știm că, așa cum aveți parte de suferințe, tot așa aveți parte și de încurajare.
47001008	Fraților, vrem să vă aducem la cunoștință necazul care ne-a lovit în Asia. Am fost împovărați peste puterile noastre, astfel încât am crezut că vom muri.
47001009	Da, în inimile noastre am simțit că am primit condamnarea la moarte. Aceasta s-a întâmplat pentru ca să ne încredem în Dumnezeu care învie morții, și nu în noi înșine.
47001010	Dumnezeu ne-a salvat din această primejdie de moarte și ne va salva în continuare. În El ne-am pus speranța și El ne va salva din nou,
47001011	iar voi ne ajutați dacă vă rugați pentru noi. Astfel, mulți vor putea să mulțumească lui Dumnezeu pentru noi, pentru că El ne-a binecuvântat datorită rugăciunilor lor.
47001012	Iată cu ce ne lăudăm noi: putem spune cu o conștiință curată că ne-am purtat în lume, și mai ales față de voi, cu simplitatea și sinceritatea care vin de la Dumnezeu. Am venit cu harul lui Dumnezeu, și nu cu înțelepciunea lumii.
47001013	Da, noi nu vă scriem decât ceea ce puteți citi și înțelege. Și avem speranța că ne veți înțelege pe deplin,
47001014	așa cum ați înțeles o parte din lucrurile pe care vi le-am spus. Și vă veți da seama că vă puteți lăuda cu noi, tot așa cum ne vom lăuda și noi cu voi în ziua când Se va întoarce Domnul nostru Isus.
47001015	Având această certitudine, m-am hotărât să trec întâi pe la voi pentru ca să aveți o binecuvântare în plus.
47001016	Planul meu era să vă vizitez în drumul meu spre Macedonia. Iar când m-aș fi întors din Macedonia urma să trec din nou pe la voi ca să mă trimiteți în Iudeea.
47001017	Eu nu am făcut aceste planuri fără să mă gândesc foarte bine. Și nu-mi fac planurile așa cum și le face lumea, spunând în același timp și: „Da, da!“ și: „Nu, nu!“
47001018	Iar Dumnezeu este credincios și va mărturisi și El că ceea ce vă spunem nu este și „da“ și „nu“.
47001019	Fiul lui Dumnezeu, Isus Cristos, care v-a fost vestit de noi, adică de Silvan, de Timotei și de mine, nu a fost și „da“ și „nu“. Dimpotrivă, în El a fost întotdeauna „da“.
47001020	Toate promisiunile lui Dumnezeu sunt împlinite în Cristos. De aceea, tot prin El trebuie să spunem: „Amin“ pentru a-L slăvi pe Dumnezeu.
47001021	Dumnezeu este Cel ce ne face și pe noi și pe voi să stăm tari în Cristos. Și El este Cel ce ne-a uns,
47001022	ne-a pus pecetea Lui în noi și ne-a dat Duhul care este în inimile noastre. Acest Duh este ca o plată în avans care ne oferă garanția că El ne va da tot ce a promis.
47001023	Dar Îl chem pe Dumnezeu ca martor când spun că motivul pentru care nu am venit până acum în Corint este că am vrut să vă cruț.
47001024	Aceasta nu înseamnă că vrem să vă controlăm credința, căci stați tari în credință. Noi vrem să lucrăm cu voi, pentru fericirea voastră.
47002001	M-am hotărât deci să nu vă mai fac încă o vizită prin care să vă întristez.
47002002	Nu vă voi întrista. Căci cine mă va înveseli, dacă nu cei pe care i-am întristat?
47002003	V-am scris așa pentru ca, atunci când voi veni la voi, să nu fiu întristat de cei care ar trebui să mă bucure. Sunt convins că știți cu toții că bucuria mea este și bucuria voastră.
47002004	V-am scris tulburat fiind, cu durere în inimă și cu multe lacrimi, nu ca să vă întristez, dar ca să știți cât de mare este dragostea mea pentru voi.
47002005	Dacă a provocat cineva întristare, nu m-a întristat pe mine, ci, într-o oarecare măsură (nu vreau să exagerez), pe voi toți.
47002006	Pedeapsa dată unui astfel de om de cei mai mulți dintre voi îi este de ajuns.
47002007	Acum voi ar trebui să-l iertați și să-l încurajați, pentru ca nu cumva să fie copleșit de o prea mare întristare.
47002008	De aceea, vă rog să-i arătați dragostea voastră!
47002009	Iată de ce v-am scris: ca să aflu dacă, punându-vă la încercare, sunteți ascultători în toate.
47002010	Dacă iertați pe cineva pentru o faptă de-a lui, atunci îl voi ierta și eu. Și ce am iertat (dacă am iertat ceva) am iertat pentru binele vostru, înaintea lui Cristos,
47002011	pentru ca nu cumva Satan să aibă ceva de câștigat de la noi, pentru că metodele lui nu ne sunt necunoscute.
47002012	Când m-am dus în Troa să proclam Vestea Bună a lui Cristos, deși Domnul îmi pregătise prilejuri favorabile acolo,
47002013	am fost neliniștit pentru că nu l-am găsit pe fratele meu Tit. Astfel, mi-am luat rămas bun de la cei de acolo și am plecat în Macedonia.
47002014	Dar mulțumiri fie aduse lui Dumnezeu care, prin Cristos, ne conduce întotdeauna spre victorie și care răspândește peste tot, prin noi, mireasma plăcută a cunoașterii Lui.
47002015	Noi suntem, pentru Dumnezeu, mireasma lui Cristos, atât printre cei mântuiți, cât și printre cei pierduți.
47002016	Pentru cei pierduți, noi suntem mirosul morții, iar pentru ceilalți suntem mireasma vieții. Și cine este potrivit pentru o astfel de lucrare?
47002017	Noi nu vindem, ca alții, Cuvântul lui Dumnezeu pentru câștig. Dimpotrivă, noi vorbim cu sinceritate în Cristos, înaintea lui Dumnezeu, ca oameni trimiși de Dumnezeu.
47003001	Începem să ne lăudăm singuri? Sau avem nevoie de scrisori de recomandare către voi și de la voi, cum au nevoie alții? Nu.
47003002	Voi sunteți scrisoarea noastră, scrisă în inimile noastre, știută și citită de toți oamenii.
47003003	Voi arătați că sunteți o scrisoare de la Cristos, rodul muncii noastre. Această scrisoare nu este scrisă cu cerneală, ci cu Duhul Dumnezeului celui viu. Și nu este scrisă pe tăblițe de piatră, ci pe tăblițele de carne ale inimii omenești.
47003004	Prin Cristos, putem avea această încredere înaintea lui Dumnezeu.
47003005	Nu că am gândi că avem în noi înșine capacitatea de a face această lucrare prin forțe proprii; capacitatea aceasta vine de la Dumnezeu.
47003006	Dumnezeu ne-a făcut capabili să fim slujitori vrednici ai unui nou legământ, nu al Legii scrise, ci al Duhului. Căci Legea scrisă omoară, pe când Duhul dă viață.
47003007	Slujba aducătoare de moarte (adică Legea scrisă pe table de piatră) a venit cu slavă, așa încât evreii nu puteau privi fața lui Moise din cauza strălucirii sale, deși această slavă era trecătoare.
47003008	Atunci slujba Duhului va avea și mai multă slavă.
47003009	Slujba care aduce îndreptățire va avea mult mai multă slavă decât slujba care aducea condamnarea și care a avut și ea slava ei.
47003010	Ceea ce a avut slavă este acum fără slavă, deoarece a fost întrecută în strălucire de slava mult mai mare.
47003011	Dacă slujba care urma să dispară a avut slavă, atunci lucrarea care va rămâne pentru totdeauna va avea cu mult mai multă slavă.
47003012	Pentru că avem o astfel de speranță, avem și o mare îndrăzneală.
47003013	Noi nu suntem ca Moise, care și-a acoperit fața cu un văl, astfel încât poporul Israel să nu privească țintă la sfârșitul a ceea ce era trecător.
47003014	Mințile evreilor au fost întunecate, căci, până în ziua de astăzi, rămâne același văl atunci când este citit Vechiul Testament. Vălul nu este înlăturat. El este dat la o parte doar în Cristos.
47003015	Dar până astăzi, oricând este citită Legea lui Moise, rămâne un văl peste inimile lor.
47003016	Dar când cineva se întoarce la Domnul, vălul este dat la o parte.
47003017	Acest „Domn“ este Duhul. Acolo unde este Duhul Domnului, este libertate.
47003018	Noi nu avem fața acoperită de vreun văl și reflectăm slava Domnului ca într-o oglindă. În felul acesta suntem schimbați ca să semănăm cu Isus, cu o slavă care crește continuu și care vine de la Domnul care este Duhul.
47004001	Dumnezeu, prin îndurarea Lui, ne-a încredințat o slujbă. De aceea noi nu cădem de oboseală și nu renunțăm la aceasta.
47004002	Dimpotrivă, noi am respins căile ascunse și rușinoase; nu înșelăm și nu deformăm Cuvântul lui Dumnezeu. Punând înainte adevărul, ne recomandăm fiecărei conștiințe omenești înaintea lui Dumnezeu.
47004003	Dacă Vestea Bună pe care o proclamăm este acoperită de un văl, este acoperită doar pentru cei ce se află pe drumul care duce la distrugere.
47004004	Dumnezeul acestei lumi a întunecat mințile acestor necredincioși pentru ca ei să nu vadă lumina Veștii Bune despre slava lui Cristos. El este imaginea lui Dumnezeu.
47004005	Noi nu ne predicăm pe noi înșine, ci pe Cristos Isus ca Domn; cât despre noi, suntem slujitorii voștri pentru Isus.
47004006	Căci Dumnezeu, care a spus: „Lumina va lumina din întuneric“, este Cel ce ne-a luminat inimile. El ne-a dat lumina care este cunoașterea slavei lui Dumnezeu, slavă care se vede pe fața lui Isus Cristos.
47004007	Noi păstrăm această comoară în niște vase de lut pentru a arăta că această putere uimitoare este de la Dumnezeu și nu de la noi.
47004008	Suntem apăsați din toate părțile, dar nu suntem zdrobiți; suntem dezorientați, dar nu aduși la disperare;
47004009	suntem persecutați, dar nu abandonați; aruncați la pământ, dar nu distruși.
47004010	Noi purtăm întotdeauna în trupul nostru moartea lui Isus pentru ca și viața lui Isus să fie arătată clar în trupul nostru.
47004011	Noi, care suntem vii, suntem dați morții întotdeauna pentru Isus, pentru ca viața lui Isus să fie arătată clar în trupurile noastre muritoare.
47004012	Deci în noi lucrează moartea, pe când în voi lucrează viața.
47004013	Este scris: „Am crezut, de aceea am vorbit.“ Având același duh de credință, și noi credem și de aceea vorbim.
47004014	Căci știm că Cel ce L-a înviat pe Domnul Isus ne va învia și pe noi cu Isus și ne va pune să stăm împreună cu voi, în prezența Lui.
47004015	Toate acestea sunt făcute pentru voi pentru ca, așa cum harul lui Dumnezeu sporește ajungând la tot mai mulți oameni, tot așa să se înmulțească și mulțumirile prin care I se aduce slavă lui Dumnezeu.
47004016	De aceea noi nu cădem de oboseală. Chiar dacă trupurile noastre se prăbușesc, omul interior se înnoiește în fiecare zi.
47004017	Necazul nostru ușor și trecător ne aduce o slavă eternă. Și aceasta este cu mult mai mare decât necazul.
47004018	Noi nu ne gândim la ceea ce se vede, ci la ceea ce nu se vede. Căci ceea ce se vede este trecător, pe când ceea ce nu se vede este etern.
47005001	Știm că dacă este distrus trupul nostru, cortul nostru pe acest pământ, avem la Dumnezeu o clădire, o casă eternă în ceruri, care nu este făcută de mâna omului.
47005002	Atâta timp cât suntem în acest cort, gemem plini de dorința de a fi îmbrăcați cu locuința noastră din ceruri.
47005003	Avem speranța că, dacă suntem astfel îmbrăcați, nu vom fi găsiți dezbrăcați.
47005004	Cât suntem în acest cort, suntem împovărați și gemem. Nu dorim să fim dezbrăcați fără trup, ci să fim îmbrăcați cu trupul ceresc, pentru ca ceea ce este muritor să fie înghițit de viață.
47005005	Cel ce ne-a pregătit pentru acest scop este Dumnezeu. El ne-a dat Duhul ca pe o garanție a promisiunii Sale.
47005006	Avem întotdeauna curaj, pentru că știm că, atâta timp cât trăim aici, în trupul nostru, nu suntem acolo unde este Domnul.
47005007	Căci noi trăim bizuindu-ne pe credință, și nu pe ceea ce se vede.
47005008	Suntem plini de încredere și preferăm să părăsim acest trup și să fim acolo unde este Domnul.
47005009	De aceea noi ne-am făcut un scop din a-I fi plăcuți Lui, indiferent dacă trăim în trup sau dacă suntem acolo unde este Domnul.
47005010	Noi toți trebuie să ne înfățișăm înaintea scaunului de judecată al lui Cristos, pentru ca fiecare să fie răsplătit pentru ceea ce a făcut când era în trup, fie bine, fie rău.
47005011	Știind ce înseamnă frica de Domnul, îi convingem pe oameni să accepte adevărul. Dumnezeu ne cunoaște așa cum sper că ne cunoașteți și voi.
47005012	Noi nu ne recomandăm din nou înaintea voastră. Ci, mai degrabă, vă dăm ocazia să vă lăudați cu noi. Astfel, le veți putea răspunde celor care se laudă cu ceea ce este la suprafață, și nu cu ceea ce este în inimă.
47005013	Dacă suntem nebuni, suntem nebuni pentru Dumnezeu. Și dacă suntem întregi la minte, pentru voi suntem.
47005014	Dragostea lui Cristos ne constrânge, pentru că suntem convinși că dacă Unul a murit pentru toți, atunci înseamnă că toți au murit.
47005015	El a murit pentru toți, astfel încât cei ce trăiesc să nu mai trăiască pentru ei, ci pentru Cel ce a murit și a înviat pentru ei.
47005016	De aceea, de acum încolo, nu ne mai gândim la nimeni din punctul de vedere al lumii. Cândva L-am privit pe Cristos din punctul de vedere al lumii, însă acum nu-L mai privim așa.
47005017	Dacă este cineva în Cristos, este o creație nouă. Ce era vechi a trecut. Totul s-a înnoit.
47005018	Toate acestea vin de la Dumnezeu care ne-a împăcat cu Sine prin Cristos și care ne-a încredințat lucrarea de a-i împăca pe oameni cu El.
47005019	Mesajul nostru este că Dumnezeu era în Cristos, împăcând lumea cu El Însuși prin Cristos, fără a mai ține în socoteală păcatele oamenilor și că ne-a încredințat nouă propovăduirea acestei împăcări a omului cu Dumnezeu.
47005020	Acum noi lucrăm ca ambasadori ai lui Cristos. Și ca și cum Dumnezeu v-ar îndemna prin noi, vă rugăm, pentru Cristos: „Împăcați-vă cu Dumnezeu!“
47005021	Dumnezeu L-a făcut păcat pentru noi pe Cel ce niciodată nu a păcătuit pentru ca prin El să fim declarați nevinovați înaintea lui Dumnezeu.
47006001	Ca unii care lucrăm împreună cu Dumnezeu, vă îndemnăm să faceți astfel încât să nu fi primit în zadar harul lui Dumnezeu.
47006002	Căci El spune: „Te-am auzit la vremea îndurării și ți-am venit în ajutor în ziua mântuirii.“ Iată, acum este vremea îndurării; astăzi este ziua mântuirii.
47006003	Noi nu punem obstacole în calea nimănui, pentru ca lucrarea noastră să nu fie compromisă,
47006004	ci ne prezentăm în toate privințele ca slujitori ai lui Dumnezeu prin multă răbdare: în necazuri, în încercări și în nevoi, în situații dificile;
47006005	în bătăi, în închisori, în tulburări, în muncă grea, în nopți nedormite, în lipsa hranei.
47006006	Arătăm că suntem slujitori demni de laudă ai lui Dumnezeu prin vieți curate și prin cunoașterea noastră, prin îndelungă răbdare, prin bunătate, prin Duhul Sfânt, prin dragoste neprefăcută,
47006007	prin Cuvântul adevărului, prin puterea lui Dumnezeu, prin armele dreptății, de atac și de apărare;
47006008	în vremuri de onoare și de rușine, fie că suntem vorbiți de rău, fie că suntem vorbiți de bine. Suntem priviți ca înșelători, deși spunem adevărul;
47006009	ca necunoscuți, deși suntem bine cunoscuți; ca fiind pe moarte, și totuși trăim; ca fiind pedepsiți, și totuși nu omorâți;
47006010	ca fiind întristați, deși noi suntem întotdeauna bucuroși; ca fiind săraci, deși îmbogățim pe mulți; ca neavând nimic, deși avem totul.
47006011	Corintenilor, v-am vorbit fără nici o reținere. Inimile ne sunt deschise către voi.
47006012	Noi vă arătăm dragostea pe care o avem față de voi. De ce nu faceți și voi la fel?
47006013	Acum vă vorbesc ca unor copii ai mei. Ca răsplată pentru noi, deschideți-vă și voi inimile către noi, așa cum am făcut și noi.
47006014	Să nu vă legați la același jug cu cei necredincioși. Căci ce au în comun dreptatea și nedreptatea? Sau ce au de împărțit lumina și întunericul?
47006015	Și ce înțelegere are Cristos cu Satan? Sau ce au în comun un credincios și un necredincios?
47006016	Și ce înțelegere există între Templul lui Dumnezeu și idoli? Căci noi suntem Templul Dumnezeului celui viu, așa cum a spus Dumnezeu: „Voi trăi printre ei, voi umbla printre ei, voi fi Dumnezeul lor, iar ei vor fi poporul Meu.“
47006017	„Așa că ieșiți din mijlocul lor și despărțiți-vă de ei“, spune Domnul, „și să nu vă mai atingeți de ceea ce este necurat. Atunci vă voi primi.“
47006018	„Și Eu voi fi Tatăl vostru, iar voi veți fi fiii și fiicele Mele spune Domnul, Cel Atotputernic.“
47007001	Iubiții mei, din moment ce avem asemenea promisiuni, să ne curățim de orice pângărire a trupului sau a duhului și să ne ducem sfințirea până la capăt, în frică de Dumnezeu.
47007002	Faceți-ne loc în inimile voastre! Noi nu am făcut rău nimănui, nu am năruit credința nimănui, nu am înșelat pe nimeni.
47007003	Nu spun acestea ca să vă condamn. V-am mai spus că sunteți în inimile noastre spre a muri împreună cu voi și spre a trăi împreună cu voi.
47007004	Am o mare îndrăzneală față de voi și sunt mândru de voi. Sunt foarte încurajat. Cu toate necazurile, sunt din cale-afară de fericit.
47007005	Atunci când ne-am dus în Macedonia, nu am avut liniște. Am fost tulburați în toate privințele: în afară, având confruntări și înăuntru, având temeri.
47007006	Dar Dumnezeu, care îi mângâie pe cei descurajați, ne-a mângâiat prin venirea lui Tit.
47007007	Am fost mângâiați nu numai prin venirea lui, dar și prin felul în care a fost el însuși mângâiat de voi. El ne-a spus că vreți să ne vedeți, că vă pare rău pentru ce ați făcut și cât de mult vă pasă de mine. De aceea am fost și mai bucuros.
47007008	Chiar dacă v-am întristat cu scrisoarea mea, nu-mi pare rău că am scris-o. Deși mi-a părut rău că am scris-o, acum văd că ea v-a întristat pentru puțină vreme.
47007009	Acum nu sunt bucuros pentru că ați fost întristați, dar mă bucur că întristarea voastră v-a făcut să vă schimbați modul de a gândi. Voi ați fost întristați așa cum a dorit Dumnezeu, astfel că nu ați fost răniți în nici un fel de noi.
47007010	Întristarea după voia lui Dumnezeu aduce schimbarea gândirii care duce la mântuire și care nu este însoțită niciodată de regrete. Dar întristarea lumii aduce moarte.
47007011	Cu privire la această întristare dorită de Dumnezeu, iată ce străduință deosebită de a vă dezvinovăți a produs în voi! Ce indignare, ce teamă, ce dorință de a ne vedea, ce preocupare, ce dorință de a se face dreptate! În toate ați arătat că sunteți curați în această privință.
47007012	Eu nu v-am scris din cauza omului care a greșit, și nici din cauza celui căruia i s-a făcut rău. V-am scris ca să vă dați seama, înaintea lui Dumnezeu, de marea noastră grijă pentru voi.
47007013	De aceea, am fost nespus de încurajați. Și fiind încurajați, ne-am bucurat și mai mult văzând bucuria lui Tit. Duhul lui a fost reîmprospătat de voi toți.
47007014	Eu m-am lăudat cu voi înaintea lui și nu m-ați făcut de rușine. Așa cum v-am spus numai adevărul, tot așa și lauda noastră înaintea lui Tit s-a dovedit adevărată.
47007015	Afecțiunea lui pentru voi crește atunci când își amintește că ați fost nerăbdători să-l ascultați și că l-ați primit cu frică și tremur.
47007016	Mă bucur că pot avea o încredere desăvârșită în voi.
47008001	Acum, fraților, vreau să știți despre harul lui Dumnezeu care a fost dat bisericilor din Macedonia.
47008002	Vreau să vă spun că ei au fost greu încercați prin necazurile lor. Totuși nemăsurata lor bucurie și marea lor sărăcie au dus la o mare generozitate din partea lor.
47008003	După cum pot mărturisi și eu, ei singuri au dat cât au putut și chiar mai mult decât își puteau permite.
47008004	Ei ne-au rugat insistent să-i lăsăm să participe la această lucrare pentru sfinți.
47008005	Ei nu au dăruit așa cum ne-am așteptat noi. Ci ei s-au dat, mai întâi, pe ei înșiși Domnului, și apoi ni s-au dăruit nouă, după voia lui Dumnezeu.
47008006	Noi l-am rugat pe Tit ca, așa cum a început, să și ducă la bun sfârșit această lucrare a harului printre voi.
47008007	Voi aveți de toate din belșug: și credință, și vorbire, și cunoștințe, și dorința de a ajuta, și dragostea pe care ați învățat-o de la noi. Fie ca tot așa să aveți din belșug și acest har!
47008008	Nu vă spun aceasta ca o poruncă. Dar vreau să încerc sinceritatea dragostei voastre, folosind zelul altora.
47008009	Voi cunoașteți harul pe care ni l-a arătat Domnul nostru Isus Cristos. El, deși era bogat, S-a făcut sărac pentru voi, pentru ca prin sărăcia Lui să deveniți bogați.
47008010	În această privință, vă dau un sfat, spre binele vostru. Anul trecut ați fost primii care ați vrut să dați și primii care ați dat.
47008011	Acum terminați ce ați început pentru ca, așa cum ați fost gata să dăruiți, să și terminați lucrarea aceasta cu ce aveți.
47008012	Dacă există bunăvoință, darul vostru va fi primit, având în vedere ce aveți și nu ceea ce nu aveți.
47008013	Noi nu dorim ca alții să fie ușurați iar voi să fiți împovărați ci, mai degrabă, să existe egalitate.
47008014	Dorința noastră este ca ceea ce voi aveți în plus să le fie lor de ajutor acum, când duc lipsă, pentru ca, mai târziu, să vă ajute ei pe voi când veți avea nevoie, și astfel să fie egalitate.
47008015	În Scripturi este scris: „Cine strânsese mult, nu avea prea mult și cel care strânsese puțin, nu ducea lipsă.“
47008016	Îi mulțumesc lui Dumnezeu care a pus în inima lui Tit același zel, pe care-l avem și noi, de a vă ajuta.
47008017	El a ascultat rugămințile noastre și pentru că este deosebit de zelos, s-a hotărât singur să vină la voi.
47008018	Împreună cu el îl trimitem și pe fratele care este lăudat de toate bisericile pentru proclamarea Veștii Bune.
47008019	Pe lângă aceasta, el a fost numit de biserici însoțitorul nostru în călătorii pentru această lucrare a dărniciei, pe care o administrăm pentru a-L slăvi pe Domnul și pentru a ne arăta dorința puternică de a-i ajuta pe alții.
47008020	Încercăm să administrăm cu atenție această sumă mare de bani, pentru ca nimeni să nu ne critice.
47008021	Scopul nostru este de a face întotdeauna ce este bine, nu numai înaintea Domnului, ci și în fața oamenilor.
47008022	Împreună cu ei îl mai trimitem și pe fratele pe care l-am încercat în multe feluri și în multe ocazii și care s-a dovedit dornic să ajute. Acum el este și mai dornic să ajute datorită încrederii pe care o are în voi.
47008023	În ce-l privește pe Tit, vreau să vă spun că el este partenerul meu și cel ce lucrează împreună cu mine pentru a vă ajuta. Cât despre ceilalți frați, ei sunt trimișii bisericilor și Îi aduc cinste lui Cristos.
47008024	Dați-le acestor frați o dovadă a dragostei voastre și arătați-le motivele pentru care ne lăudăm cu voi, pentru ca toate bisericile să o cunoască.
47009001	Acum, în ce privește acest ajutor pentru sfinți, nu mai este nevoie să vă scriu
47009002	pentru că știm că sunteți gata să-i ajutați. Mă laud cu aceasta față de macedoneni spunându-le că bisericile din Ahaia sunt gata de anul trecut și că entuziasmul vostru i-a determinat să se pregătească.
47009003	Eu îi trimit pe frați la voi pentru ca lauda noastră cu privire la voi, în această privință, să nu se dovedească neîntemeiată și pentru ca să fiți gata, așa cum am spus că sunteți.
47009004	Dacă unii dintre macedoneni vor veni cu mine și vă vom găsi nepregătiți, vom fi făcuți de rușine (ca să nu mai spun ce va fi cu voi) din cauza acestei încrederi pe care o avem în voi.
47009005	M-am gândit deci că trebuia să-i rog pe frați să meargă înaintea noastră la voi și să pregătească dinainte darul vostru generos, pe care l-ați promis, astfel încât el să fie dat de bunăvoie și nu cu zgârcenie.
47009006	Țineți minte: cine seamănă puțin, va culege puțin și cine seamănă mult, va culege mult.
47009007	Fiecare să dea cât a hotărât în inima lui, fără părere de rău și nu pentru că se simte forțat să dea, căci Dumnezeu îl iubește pe cel ce dă cu bucurie.
47009008	Dumnezeu poate să reverse asupra voastră din abundență daruri bune de tot felul, pentru ca să aveți tot ce vă trebuie întotdeauna și în toate privințele. Și astfel veți avea mai mult decât suficient pentru tot felul de fapte bune.
47009009	În Scriptură este scris: „El dă cu generozitate celor săraci. Bunăvoința Lui ține în veci.“
47009010	Dumnezeu, care dă sămânță celui ce seamănă și pâine pentru hrană, vă va da și vă va înmulți sămânța și va spori recolta bunăvoinței voastre.
47009011	Veți fi bogați în toate privințele, pentru ca să fiți generoși ori de câte ori aveți ocazia. Dărnicia voastră, arătată prin noi, va aduce mulțumiri lui Dumnezeu.
47009012	Contribuția voastră la lucrarea aceasta pe care o faceți, nu numai că va acoperi nevoile sfinților, dar va face să se aducă multe mulțumiri lui Dumnezeu.
47009013	Această lucrare este dovada ascultării voastre, care izvorăște din credința voastră în Vestea Bună a lui Isus Cristos, și a generozității voastre, prin care împărțiți ceea ce aveți cu ei și cu alții. Datorită acestei dovezi, sfinții lui Dumnezeu Îl vor slăvi pe El.
47009014	Atunci când se roagă pentru voi, ei vor dori să vă vadă, datorită marelui har pe care vi l-a arătat Dumnezeu.
47009015	Mulțumiri fie aduse lui Dumnezeu pentru darul Lui neasemuit!
47010001	Eu, Pavel, vă rog personal prin blândețea și răbdarea lui Cristos. Unii spun despre mine că sunt smerit când sunt cu voi, dar că sunt plin de îndrăzneală când nu sunt de față.
47010002	Vă rog fierbinte să nu mă obligați, când voi veni la voi, să recurg la acea îndrăzneală pe care mă aștept s-o folosesc împotriva unora care cred că noi trăim în felul lumii.
47010003	Deși noi trăim în lume, nu luptăm în felul lumii.
47010004	Căci armele cu care ne luptăm nu sunt lumești. Ele au puterea lui Dumnezeu prin care pot dărâma fortificațiile. Cu ele desființăm argumentele oamenilor
47010005	și orice alt obstacol care se înalță cu mândrie împotriva cunoașterii lui Dumnezeu. Cu ele subjugăm orice gând pentru a-l face să asculte de Cristos.
47010006	Când ascultarea voastră va fi totală, vom fi gata să pedepsim orice neascultare.
47010007	Uitați-vă la faptele pe care le aveți în față! Dacă cineva este convins în inima lui că-I aparține lui Cristos, atunci ar trebui să se gândească din nou în sine însuși că, după cum el este al lui Cristos, tot așa suntem și noi ai Lui.
47010008	Domnul ne-a dat autoritatea de a vă întări duhul, și nu de a vă distruge. Dacă m-aș lăuda mai mult cu această autoritate,
47010009	nu mi-ar fi rușine. Dar mă voi stăpâni pentru că nu vreau să pară că încerc să vă sperii cu scrisorile mele.
47010010	Unii spun: „Scrisorile lui sunt dure și pline de putere, însă el este slab și vorbirea lui nu are nici o greutate.“
47010011	Dar cel ce vorbește astfel ar trebui să observe că nu este nici o diferență între cuvintele pe care vi le scriem în scrisori, când suntem departe de voi, și faptele noastre când suntem cu voi.
47010012	Noi nu îndrăznim să ne comparăm sau să ne măsurăm cu anumiți oameni care se laudă singuri. Măsurându-se între ei și comparându-se unii cu alții, ei arată cât sunt de nepricepuți.
47010013	În ce ne privește, noi nu ne vom lăuda mai mult decât se cuvine. Ne vom lăuda numai în limita câmpului de activitate pe care ni l-a dat Dumnezeu, care vă cuprinde și pe voi.
47010014	Într-adevăr, ne-am lăuda prea mult, dacă nu am fi ajuns la voi, dar, de fapt, noi am fost primii care am ajuns la voi cu Vestea Bună a lui Cristos.
47010015	Nu ne lăudăm cu ceea ce este dincolo de câmpul nostru, cu lucrările din câmpul altuia. Speranța noastră este că, în timp ce credința voastră continuă să crească, câmpul nostru de activitate se va mări,
47010016	astfel încât să putem duce Vestea Bună și dincolo de cetatea voastră. Noi nu vrem să ne lăudăm cu lucrarea făcută în câmpul altuia.
47010017	Dar, așa cum scrie și în Scriptură: „Cel ce se laudă, să se laude în Domnul.“
47010018	Căci nu cel ce se laudă singur este aprobat, ci acela pe care-l laudă Domnul.
47011001	Sper că veți suporta puțină nebunie din partea mea. Chiar vă rog să mă suportați!
47011002	Sunt gelos în ce vă privește, cu o gelozie care vine de la Dumnezeu. Căci v-am logodit cu un bărbat Cristos ca să vă prezint înaintea lui Cristos ca pe o fecioară curată.
47011003	Șarpele, prin șiretenia lui, a înșelat-o pe Eva și de aceea mi-e teamă ca nu cumva gândurile voastre să fie corupte și îndepărtate de dedicarea voastră sinceră și curată față de Cristos.
47011004	Cu câtă ușurință tolerați voi pe cineva care vine și vă vorbește despre un alt Isus, diferit de Cel despre care v-am vorbit noi sau un Duh diferit de Cel pe care L-ați primit sau o Veste Bună diferită de cea pe care ați acceptat-o!
47011005	Eu socotesc că nu sunt inferior acelora pe care-i numiți „mari apostoli“.
47011006	Poate că sunt nepriceput la vorbire, dar nu și în ceea ce privește cunoștința. V-am arătat acest lucru în toate privințele.
47011007	Am păcătuit eu smerindu-mă, pentru ca voi să fiți înălțați sau predicându-vă Vestea Bună fără plată?
47011008	Am împovărat alte biserici, acceptându-le plata, pentru a vă putea sluji vouă.
47011009	Și atunci când am fost cu voi și am avut nevoie de ceva, nu am împovărat pe nimeni. Frații care au venit din Macedonia mi-au adus ce-mi trebuia. Nu v-am fost și încerc să nu vă fiu o povară în nici o privință.
47011010	Adevărul lui Cristos este în mine. Nimic nu mă va împiedica să mă laud în această privință în toată Ahaia.
47011011	De ce? Pentru că nu vă iubesc? Dumnezeu știe cât vă iubesc!
47011012	Dar ceea ce fac acum voi face și în continuare pentru ca cei ce vor să se laude să nu mai aibă cu ce. Astfel, ei vor să fie considerați egalii noștri în ceea ce privește lucrurile cu care se laudă.
47011013	Astfel de apostoli sunt apostoli falși. Ei sunt lucrători care înșală, care se deghizează în apostoli ai lui Cristos.
47011014	Și lucrul acesta nu este o surpriză, căci Satan însuși se deghizează într-un înger de lumină.
47011015	Nu este nimic ieșit din comun dacă slujitorii lui se deghizează în slujitori ai dreptății. Dar în cele din urmă li se va da răsplata pentru ceea ce au făcut.
47011016	Vă repet: nimeni să nu mă considere nebun. Dar chiar dacă mă considerați nebun, primiți-mă ca pe un nebun, pentru a putea să mă laud și eu ca alții.
47011017	Când mă laud cu această încredere, nu vorbesc cu autoritatea Domnului, ci ca un nebun.
47011018	Pentru că mulți oameni se laudă cu meritele lor în lume,
47011019	mă voi lăuda și eu. Voi, deși sunteți înțelepți, îi suportați cu plăcere pe cei nebuni.
47011020	Voi suportați să vă înrobească cineva, să se folosească cineva de voi, să vă înșele, să vă privească de sus sau să vă lovească cineva peste față.
47011021	Spre rușinea noastră spun acest lucru: am fost prea slabi pentru a vă face aceleași lucruri! Dacă îndrăznește cineva să se laude cu ceva (vorbesc ca un nebun), atunci voi îndrăzni și eu.
47011022	Sunt ei evrei? Și eu sunt. Sunt ei israeliți? Și eu sunt. Sunt ei urmașii lui Avraam? Și eu sunt.
47011023	Sunt ei slujitorii lui Cristos? (Sunt nebun că vorbesc astfel!) Eu lucrez pentru Cristos mai mult decât ei. Am muncit mult mai din greu. Am fost în închisoare de mai multe ori. Am fost biciuit cu asprime. Am fost în fața morții de multe ori.
47011024	De cinci ori am primit câte treizeci și nouă de lovituri de bici de la evrei.
47011025	De trei ori am fost bătut cu nuiele. O dată au aruncat cu pietre în mine. De trei ori am naufragiat și am stat o zi și o noapte în apă.
47011026	Am călătorit de multe ori, am fost în pericol pe râuri, în pericol de a fi atacat de hoți, în pericol din partea celor din neamul meu, în pericol din partea neevreilor. Am fost în pericol în cetate și în afara ei, în pericol pe mare și din cauza unor așa-ziși frați.
47011027	Am muncit și am trudit. De multe ori am rămas nedormit. Mi-a fost foame și mi-a fost sete. Am rămas fără mâncare de multe ori. Mi-a fost frig și n-am avut haine.
47011028	Pe lângă aceste lucruri, mă apasă în fiecare zi grija pentru toate bisericile.
47011029	Cine este slab, fără ca să fiu și eu slab? Cade cineva în ispită fără ca să sufăr și eu?
47011030	Dacă trebuie să mă laud, atunci mă voi lăuda cu lucrurile privitoare la slăbiciunea mea.
47011031	Dumnezeul și Tatăl Domnului Isus, care este binecuvântat pentru totdeauna, știe că nu mint.
47011032	Când eram în Damasc, guvernatorul regelui Areta păzea cetatea ca să mă prindă.
47011033	Dar am fost coborât în afara zidului cetății pe o fereastră, într-un coș, și am scăpat de el.
47012001	Trebuie să mă mai laud. Nu am nimic de câștigat, dar voi vorbi în continuare despre viziunile și revelațiile de la Domnul.
47012002	Știu un om în Cristos care, acum paisprezece ani, a fost ridicat până în al treilea cer. Numai Dumnezeu știe dacă a fost dus cu tot cu trup sau fără trup, căci eu nu știu.
47012003	Și știu că acest om (nu știu dacă a fost luat cu tot cu trup sau fără trup, numai Dumnezeu știe)
47012004	a fost ridicat în Paradis, unde a auzit cuvinte care nu se pot rosti și pe care ființele omenești nu au voie să le spună.
47012005	Cu un astfel de om mă voi lăuda. Dar în ceea ce mă privește, nu mă voi lăuda decât cu slăbiciunile mele.
47012006	Dacă mă voi lăuda nu voi fi un nebun, căci voi spune adevărul. Dar nu mă voi lăuda, pentru ca nimeni să nu aibă despre mine o părere mai bună decât aceea justificată de ceea ce fac și de ceea ce spun.
47012007	Pentru a nu mă umfla de mândrie din cauza acestor revelații extraordinare, mi s-a dat o suferință pătrunzătoare, un mesager al lui Satan care să mă lovească și să mă împiedice să mă mândresc.
47012008	În ce privește această suferință, de trei ori L-am rugat pe Domnul să o înlăture de la mine.
47012009	Dar El mi-a spus: „Harul Meu îți este de ajuns, căci puterea Mea este făcută desăvârșită în slăbiciune.“ Așa că sunt bucuros să mă laud cu slăbiciunea mea, pentru ca puterea lui Cristos să rămână în mine.
47012010	De aceea, mă bucur în slăbiciuni, în insulte, în greutăți, în persecuții și în suferințe pentru Cristos. Căci atunci când sunt slab, sunt puternic.
47012011	Am vorbit ca un nebun. Dar voi m-ați forțat. Voi sunteți cei care ar trebui să mă lăudați, căci nu sunt inferior acelor „mari apostoli“, deși eu nu sunt nimic.
47012012	Caracteristicile care demonstrează că cineva este apostol — semne, minuni și miracole — au fost făcute printre voi cu perseverență.
47012013	Cu ce sunteți voi inferiori celorlalte biserici, în afara faptului că eu însumi nu v-am fost o povară? Iertați-mă pentru această nedreptate!
47012014	Priviți! Sunt gata să vin la voi pentru a treia oară și nu voi fi o povară pentru voi. Eu nu îmi doresc lucrurile voastre, ci pe voi înșivă. Căci nu copiii trebuie să strângă bani pentru părinții lor, ci părinții trebuie să strângă pentru copiii lor.
47012015	În ce mă privește, voi da cu bucurie tot ce am și mă voi da chiar și pe mine însumi pentru voi. Dacă vă iubesc mai mult, mă veți iubi mai puțin?
47012016	Fie și așa. Eu nu v-am împovărat, dar, pentru că sunt un om viclean după cum spuneți voi, v-am prins printr-un șiretlic.
47012017	Am profitat eu de voi prin vreunul din cei pe care vi i-am trimis? Nu.
47012018	L-am rugat pe Tit să vă viziteze și l-am trimis și pe fratele nostru cu el. A profitat Tit de voi? Nu! Știți că acțiunile și atitudinea sa au fost la fel ca ale noastre.
47012019	V-ați gândit că, în tot acest timp, noi ne apăram înaintea voastră? Vorbim înaintea lui Dumnezeu ca unii care-L urmează pe Cristos. Tot ceea ce facem, dragii mei, este spre întărirea voastră spirituală.
47012020	Îmi este teamă că, la venirea mea, vă voi găsi altfel decât aș vrea, și atunci și voi mă veți găsi altfel decât ar trebui. Îmi este frică să nu găsesc printre voi: certuri, gelozii, mânie, bârfe, îngâmfare, dezordine.
47012021	Îmi este teamă ca nu cumva, când voi veni la voi, să mă smerească Dumnezeu înaintea voastră și să-i plâng pe cei care au păcătuit în trecut și nu și-au schimbat modul de a gândi și nu le pare rău de necurăția, imoralitatea sexuală și faptele nerușinate pe care le-au comis.
47013001	Aceasta este a treia oară când vin la voi. „Totul trebuie să se întemeieze pe mărturia a doi sau trei martori.“
47013002	Când am fost la voi a doua oară, v-am atenționat. Și acum, că nu sunt departe de voi, vă atenționez din nou. Aceste avertismente sunt pentru cei care au păcătuit înainte și pentru toți ceilalți. Dacă mă voi întoarce la voi, nu-i voi cruța pe aceștia.
47013003	Voi proceda astfel din cauza faptului că voi căutați dovezi că Cristos vorbește prin mine. El nu este slab față de voi, ci este puternic printre voi.
47013004	Este adevărat că a fost răstignit în slăbiciune, dar acum trăiește prin puterea lui Dumnezeu. Este adevărat că suntem slabi în El, însă vom trăi cu El pentru voi, datorită puterii lui Dumnezeu.
47013005	Cercetați-vă singuri, să vedeți dacă trăiți cu credință. Încercați-vă singuri. Sau nu recunoașteți voi înșivă că Isus Cristos este în voi? Asta în afară de cazul în care nu ați reușit să treceți testul.
47013006	Sper să recunoașteți că noi am trecut cu succes testul.
47013007	Ne rugăm lui Dumnezeu să nu greșiți cu nimic. Nu ne rugăm că oamenii să vadă că am trecut testul, ci ne rugăm ca voi să faceți ceea ce este drept, chiar dacă ar părea că noi nu l-am trecut.
47013008	Nu putem face nimic împotriva adevărului, ci numai pentru adevăr.
47013009	Ne bucurăm când noi suntem slabi și voi sunteți puternici. Și ne rugăm pentru ca să ajungeți la perfecțiune.
47013010	Vă scriu aceste lucruri acum, când sunt departe de voi, pentru ca, atunci când voi fi cu voi, să nu trebuiască să fiu aspru, potrivit cu autoritatea pe care mi-a dat-o Domnul, pentru a întări din punct de vedere spiritual, și nu pentru a distruge.
47013011	Acum, fraților, vă spun la revedere. Țintiți spre perfecțiune! Luați seama la tot ceea ce v-am spus! Să fiți de acord unii cu alții! Trăiți în pace! Dumnezeu, care este sursa dragostei și a păcii, va fi cu voi.
47013012	Salutați-vă unii pe alții cu o sărutare sfântă!
47013013	Toți sfinții vă salută.
47013014	Fie ca harul Domnului Isus Cristos și dragostea lui Dumnezeu și părtășia Duhului Sfânt să fie cu voi toți!
48001001	Pavel, apostol nu de la oameni și nu prin om, ci prin Isus Cristos și Dumnezeu Tatăl, care L-a înviat pe Isus dintre cei morți.
48001002	Vă scriu împreună cu toți frații care sunt cu mine. Vă scriu vouă, bisericilor din Galatia.
48001003	Dumnezeu, Tatăl nostru, și Domnul Isus Cristos să vă dea har și pace!
48001004	Isus S-a dat pe Sine pentru păcatele noastre, ca să ne smulgă din lumea rea în care trăim. Aceasta a fost voia lui Dumnezeu, Tatăl nostru.
48001005	A Lui să fie slava în vecii vecilor! Amin.
48001006	Sunt uimit să constat că vă luați atât de repede după un alt mesaj, diferit de Vestea Bună pe care v-am spus-o noi și vă îndepărtați deja de Dumnezeu, care v-a chemat prin harul lui Cristos.
48001007	Nu este nici un alt mesaj care să fie o veste bună, dar sunt unii care vă tulbură și care vor să schimbe Vestea Bună despre Cristos.
48001008	Dar chiar dacă noi sau un înger din cer v-ar spune un mesaj diferit de mesajul adevăratei Vești Bune pe care noi v-am predicat-o, să fie condamnat!
48001009	Așa cum v-am mai spus, vă repet: dacă vă spune cineva o Veste Bună diferită de cea pe care ați primit-o, să fie condamnat pentru totdeauna!
48001010	Încerc acum să câștig aprobarea oamenilor sau a lui Dumnezeu? Caut să fac pe placul oamenilor? Dacă aș încerca să fac pe placul oamenilor, nu aș mai fi sclavul lui Cristos.
48001011	Vreau să știți, fraților, că Vestea Bună pe care v-am spus-o, nu este de natură omenească.
48001012	Nu am primit-o de la vreun om și nu am învățat-o de la vreun om. Am primit-o de la Isus Cristos, prin revelație.
48001013	Ați auzit cum mă purtam odinioară, când urmam religia evreiască; ați auzit că am persecutat aprig Biserica lui Dumnezeu și că am încercat s-o distrug.
48001014	Eu progresam în religia evreilor și întrecusem pe mulți de-o vârstă cu mine, fiind foarte devotat învățăturilor străbunilor mei.
48001015	Dumnezeu m-a ales înainte de a mă fi născut și m-a chemat prin harul Său.
48001016	Dumnezeu a găsit cu cale să mi-L descopere pe Fiul Său, pentru ca eu să-L vestesc neevreilor. Atunci eu nu m-am sfătuit cu alții
48001017	și nici nu m-am dus la Ierusalim să-i văd pe cei ce erau apostoli înainte de mine, ci m-am dus imediat în Arabia, după care m-am întors în Damasc.
48001018	Apoi, după trei ani, m-am dus la Ierusalim să-l întâlnesc pe Chifa și am stat cu el cincisprezece zile.
48001019	Cu excepția lui Iacov, fratele Domnului, nu am văzut pe nici un apostol acolo.
48001020	Și iau martor pe Dumnezeu că nu vă mint în ceea ce vă scriu acum.
48001021	Apoi am mers în provinciile Siriei și Ciliciei.
48001022	Dar bisericile din Iudeea care sunt în Cristos nu mă cunoșteau în persoană.
48001023	Ele tot auzeau oameni spunând: „Cel ce ne-a persecutat cândva acum vestește credința pe care a încercat să o distrugă.“
48001024	Și ei L-au slăvit pe Dumnezeu datorită mie.
48002001	După paisprezece ani m-am dus din nou la Ierusalim, împreună cu Barnaba, luându-l cu mine și pe Tit.
48002002	M-am dus acolo în urma unei revelații divine. Și într-o întâlnire particulară cu persoanele influente, le-am prezentat Vestea Bună pe care o spun neevreilor, astfel încât lucrarea mea, atât din trecut cât și din prezent, să nu fie degeaba.
48002003	Totuși nici chiar Tit, care era cu mine, nu a fost obligat să fie circumcis, cu toate că era grec.
48002004	Această chestiune a apărut din cauza fraților prefăcuți care s-au strecurat printre noi. Ei s-au furișat printre noi ca să pândească libertatea pe care o avem în Cristos Isus și ca să ne înrobească.
48002005	Noi nu am cedat înaintea lor și nu ne-am supus lor nici măcar pentru o clipă, pentru ca adevărul întrupat în Vestea Bună să rămână cu voi.
48002006	Sunt unii care sunt considerați a fi persoane importante, însă pentru mine nu contează această faimă a lor. Înaintea lui Dumnezeu toți oamenii sunt la fel. Oricum, aceste persoane cu faimă nu au adăugat nimic la mesajul meu.
48002007	Dimpotrivă, ei au văzut că mi se încredințase proclamarea Veștii Bune celor care nu sunt evrei, așa cum lui Petru i se încredințase slujba de a proclama Vestea Bună evreilor.
48002008	Cel ce l-a făcut pe Petru apostol pentru evrei, m-a făcut și pe mine apostol pentru neevrei.
48002009	Deci Iacov, Petru și Ioan, care aveau reputația de conducători ai Bisericii, au văzut privilegiul pe care mi l-a făcut Dumnezeu. Ei au dat mâna cu Barnaba și cu mine, ca semn al părtășiei, și am căzut de acord ca noi să proclamăm Vestea Bună neevreilor, iar ei evreilor.
48002010	Ei ne-au rugat doar să ne amintim de săraci, ceea ce am și încercat să fac de fiecare dată, cu mare ardoare.
48002011	Când Petru a venit la Antiohia, m-am împotrivit lui pe față, pentru că era de condamnat.
48002012	Astfel, înainte el mânca împreună cu neevreii; dar când au venit niște oameni trimiși de Iacov, Petru s-a retras și a plecat de lângă neevrei, pentru că se temea de cei circumciși.
48002013	Iar restul evreilor au fost alături de el în această prefăcătorie, astfel încât până și Barnaba s-a lăsat dus de prefăcătoria lor.
48002014	Când am văzut că nu se purtau cum trebuie, după adevărul Veștii Bune, i-am spus lui Petru în fața tuturor: „Dacă tu, care ești evreu, trăiești ca un neevreu și nu ca un evreu, cum îi poți obliga pe neevrei să trăiască la fel ca evreii?“
48002015	Noi suntem evrei prin naștere și nu facem parte dintre neevreii păcătoși.
48002016	Totuși știm că omul nu este îndreptățit înaintea lui Dumnezeu prin ascultarea de poruncile Legii, ci prin credința în Isus Cristos. De aceea am crezut și noi în Cristos Isus, pentru ca să fim îndreptățiți prin credința în Cristos, și nu prin ascultarea de poruncile Legii.
48002017	Dar dacă încercând să fim îndreptățiți în Cristos, am fi găsiți și noi păcătoși ca neevreii, ar însemna aceasta că Cristos promovează păcatul? În nici un caz!
48002018	Dacă reclădesc ce am dărâmat, devin eu însumi un călcător de Lege.
48002019	Căci prin Lege am murit față de Lege, ca să trăiesc pentru Dumnezeu. Eu am fost răstignit cu Cristos,
48002020	astfel încât nu mai trăiesc eu, ci Cristos trăiește în mine. Iar viața pe care o trăiesc acum, o trăiesc prin credința în Fiul lui Dumnezeu care m-a iubit și care S-a dat pe Sine pentru mine.
48002021	Eu nu resping harul lui Dumnezeu. Căci dacă îndreptățirea vine prin Lege, degeaba a murit Cristos!
48003001	O, galateni nechibzuiți! Cine v-a fermecat pe voi, înaintea cărora Isus Cristos a fost înfățișat în mod public ca răstignit?
48003002	Vreau să aflu de la voi un singur lucru: ați primit Duhul pentru că ați ascultat de Lege sau pentru că ați ascultat și ați crezut mesajul Veștii Bune?
48003003	Sunteți atât de nechibzuiți încât intenționați să desăvârșiți viața pe care ați început-o cu Duhul prin propriile voastre eforturi?
48003004	Degeaba ați avut atâtea experiențe spirituale? Sper că nu.
48003005	Dumnezeu vă dă Duhul și face minuni printre voi pentru că ascultați de Lege sau pentru că ați ascultat și ați crezut Vestea Bună?
48003006	Uitați-vă la Avraam: „El a crezut în Dumnezeu. Lucrul acesta i s-a considerat ca dreptate.“
48003007	Atunci ar trebui să știți că adevărații copii ai lui Avraam sunt cei care au credință.
48003008	Scriptura a prevestit că Dumnezeu îi va îndreptăți pe neevrei prin credință și i-a dat mai înainte lui Avraam această veste bună: „Toate popoarele vor fi binecuvântate prin tine.“
48003009	Astfel, cei ce au credință sunt binecuvântați împreună cu credinciosul Avraam.
48003010	Dar toți cei ce se bizuie pe ascultarea față de Lege sunt blestemați, căci Scriptura spune: „Blestemat este oricine nu continuă să facă tot ceea ce este scris în cartea Legii.“
48003011	Pentru că este clar că nimeni nu este îndreptățit prin Lege, căci, așa cum spune Scriptura: „Cel drept va trăi prin credință.“
48003012	Legea nu se bazează pe credință. Dimpotrivă, așa cum spune Scriptura: „Cel ce face toate acestea va trăi prin ele.“
48003013	Cristos ne-a răscumpărat de sub blestemul Legii, punându-Se în locul nostru sub blestem. Căci Scriptura spune: „Blestemat este cel care este spânzurat pe lemn.“
48003014	Cristos ne-a răscumpărat pentru ca binecuvântarea dată lui Avraam să vină și asupra neevreilor, prin Cristos Isus, astfel încât să primim prin credință Duhul promis.
48003015	Fraților, vă dau acum un exemplu din viața de toate zilele. Știm bine că nimeni nu mai poate anula sau modifica un testament gata stabilit.
48003016	Promisiunile i-au fost făcute lui Avraam și urmașului său. Observați că nu se spune „urmașilor“ și nu se referă la mai mulți oameni. Se spune, cu referire la un singur om, „urmașului tău“, care este Cristos.
48003017	Ceea ce vreau să spun este că Legea, care a venit cu patru sute treizeci de ani mai târziu, nu putea anula legământul validat de Dumnezeu mai dinainte și nu putea înlătura promisiunea.
48003018	Dacă moștenirea ar putea fi primită prin ascultarea Legii, nu ar depinde de promisiune, căci Dumnezeu i-a dat-o de bună voie lui Avraam, prin promisiune.
48003019	Care este atunci scopul Legii? Ea a fost adăugată din cauza încălcărilor Legii, până când avea să vină urmașul căruia i s-a făcut promisiunea. Legea a fost dată prin îngeri, printr-un intermediar, adică Moise.
48003020	Dar când Dumnezeu a făcut promisiunea, nu a fost nici un intermediar, pentru că nu este nevoie de intermediar când există o singură parte, și Dumnezeu este unul.
48003021	Atunci, se opune Legea promisiunilor lui Dumnezeu? Bineînțeles că nu! Căci dacă ar fi fost dată o lege care ar fi putut aduce viața, atunci îndreptățirea ar fi venit într-adevăr din acea lege.
48003022	Scriptura a închis totul sub puterea păcatului, astfel încât promisiunea să fie dată, pe baza credinței în Isus Cristos, celor care cred.
48003023	Înainte de venirea acestei credințe, noi am fost ținuți închiși de Lege. Am fost ținuți prizonieri până la arătarea credinței care urma să vină.
48003024	Deci Legea era cea care ne păzea și ne conducea către Cristos, pentru ca noi să fim îndreptățiți prin credință.
48003025	Dar acum, când această credință a venit, nu mai suntem păziți de Lege.
48003026	Ci, mai degrabă, prin credința în Cristos Isus sunteți toți copiii lui Dumnezeu, în Cristos Isus,
48003027	căci toți care ați fost botezați în Cristos v-ați îmbrăcat cu Cristos.
48003028	Nu există nici o diferență între evreu și neevreu, între un sclav și un om liber, între bărbat și femeie, deoarece sunteți una în Cristos Isus.
48003029	Dacă sunteți ai lui Cristos, atunci sunteți urmașii lui Avraam și moștenitorii lui, după promisiunea pe care i-a făcut-o Dumnezeu lui Avraam.
48004001	Ceea ce vreau să spun este că atâta timp cât moștenitorul este copil, el nu este diferit de un sclav, deși toate sunt ale lui.
48004002	El se află în grija tutorilor și a administratorilor până la momentul hotărât de tatăl său.
48004003	La fel s-a întâmplat și cu noi. Când eram copii, eram sclavii principiilor fundamentale ale lumii.
48004004	Dar, la momentul potrivit, Dumnezeu Și-a trimis Fiul. El a fost născut de o femeie și a trăit sub Lege,
48004005	ca să-i răscumpere pe cei care sunt sub Lege, astfel încât să fim înfiați de Dumnezeu și să fim copiii Lui.
48004006	Și pentru că sunteți copiii Lui, Dumnezeu a trimis Duhul Fiului Său în inimile voastre. Duhul strigă: „Ava!“, adică „Tată!“
48004007	Acum nu mai ești sclav, ci fiu. Și dacă ești fiu, ești și moștenitor prin Dumnezeu.
48004008	În trecut, când nu-L cunoșteați pe Dumnezeu, erați sclavii dumnezeilor care de fapt nu sunt dumnezei.
48004009	Dar acum, când Îl cunoașteți pe Dumnezeu (sau, mai degrabă, acum, când Dumnezeu vă cunoaște), cum vă puteți întoarce la acele principii slabe și nefolositoare ai căror sclavi vreți să fiți din nou?
48004010	Voi sărbătoriți zile, luni, anotimpuri și ani.
48004011	Mă tem pentru voi! Îmi este teamă ca nu cumva să fi muncit degeaba pentru voi.
48004012	Fraților, vă rog, fiți ca mine, căci și eu sunt ca voi. Nu mi-ați făcut nici un fel de rău.
48004013	Știți că, la început, când v-am proclamat Vestea Bună, eram bolnav.
48004014	Deși boala mea a fost o încercare pentru voi, nu m-ați privit cu dispreț și nu m-ați respins. În schimb, m-ați primit ca pe un înger al lui Dumnezeu sau chiar ca pe Cristos Isus Însuși!
48004015	Deci ce s-a întâmplat cu fericirea pe care o aveați la început? Îmi amintesc că, dacă s-ar fi putut, v-ați fi scos și ochii din cap și mi i-ați fi dat.
48004016	Sunt eu acum dușmanul vostru pentru că vă spun adevărul?
48004017	Oamenii aceia, care încearcă cu atâta entuziasm să vă câștige de partea lor, nu fac toate acestea cu intenții curate. Ei încearcă să vă despartă de noi pentru ca să fiți plini de entuziasm pentru ei.
48004018	Este bine să fiți entuziasmați întotdeauna pentru ceva bun, nu numai când sunt cu voi.
48004019	Copiii mei, pentru voi trebuie să trec din nou prin durerile nașterii până când se va vedea imaginea lui Cristos în voi.
48004020	Aș vrea să fiu acum cu voi și să-mi schimb tonul pentru că într-adevăr m-ați nedumerit!
48004021	Vreau să vă întreb, pe cei care vreți să fiți sub Lege: nu știți ce spune Legea?
48004022	Spune că Avraam a avut doi fii. Unul i s-a născut dintr-o sclavă, iar celălalt dintr-o femeie liberă.
48004023	Cel născut din sclavă s-a născut ca oricare altul. Însă cel născut din femeia liberă, s-a născut ca urmare a promisiunii lui Dumnezeu.
48004024	Aceste lucruri au un înțeles simbolic. Aceste femei reprezintă două legăminte. Unul dintre legăminte este cel de pe Muntele Sinai și naște copii care sunt sclavi. Aceasta este Agar.
48004025	Agar, care simbolizează Muntele Sinai din Arabia, corespunde Ierusalimului de astăzi, care este în sclavie cu copiii săi.
48004026	Dar Ierusalimul ceresc este liber și este mama noastră.
48004027	Căci în Scriptură este scris: „Bucură-te, femeie, care nu poți avea copii și care nu poți naște! Saltă și strigă de bucurie tu, cea care nu ai simțit durerile nașterii! Copiii femeii părăsite sunt mai numeroși decât copiii femeii care are un soț.“
48004028	Deci voi, fraților, sunteți copiii promisiunii lui Dumnezeu, așa cum a fost și Isaac.
48004029	Dar după cum atunci cel ce s-a născut în mod natural l-a persecutat pe cel născut prin puterea Duhului, la fel se întâmplă și acum.
48004030	Dar ce spune Scriptura? „Alung-o pe sclavă și pe copilul său, pentru că fiul sclavei nu va fi moștenitor împreună cu fiul femeii libere.“
48004031	De aceea, fraților, noi nu suntem copiii sclavei, ci ai femeii libere.
48005001	Cristos ne-a eliberat ca să trăim în libertate. Stați tari și nu vă lăsați împovărați din nou de un jug al sclaviei!
48005002	Ascultați! Eu, Pavel, vă spun că dacă veți fi circumciși, Cristos nu vă va mai fi de nici un folos.
48005003	Din nou, mărturisesc oricărui om care se lasă circumcis că este obligat să țină întreaga Lege.
48005004	Cei care încearcă să se îndreptățească prin Lege, se înstrăinează de Cristos și au căzut din har.
48005005	Speranța noastră de îndreptățire se întemeiază pe credință, iar noi o așteptăm cu nerăbdare prin Duhul.
48005006	Căci în Cristos Isus nu are valoare nici circumcizia, nici necircumcizia, ci credința care lucrează prin dragoste.
48005007	Voi alergați atât de bine! Cine v-a oprit din a asculta adevărul?
48005008	Această convingere nu a venit de la Cel care v-a chemat.
48005009	Puțină drojdie dospește tot aluatul.
48005010	Am încredere în Domnul că nu veți primi altceva decât ce v-am învățat. Dar cel care vă tulbură va fi pedepsit, oricine ar fi el.
48005011	Fraților, dacă predic circumcizia, de ce mai sunt persecutat? Atunci ofensa pe care o aduce crucea va dispărea.
48005012	În privința celor ce vă tulbură, bine ar fi să meargă mai departe decât circumcizia și să se și castreze!
48005013	Dar voi, fraților, ați fost chemați de Dumnezeu să trăiți în libertate. Numai să nu îngăduiți ca libertatea voastră să devină un pretext pentru a satisface dorințele naturii păcătoase. Slujiți-vă unii altora în dragoste!
48005014	Întreaga Lege este cuprinsă în următoarea poruncă: „Iubește-ți aproapele ca pe tine însuți.“
48005015	Dar dacă vă mușcați și vă sfâșiați unii pe alții, aveți grijă să nu fiți nimiciți unii de alții.
48005016	Dar vă spun: lăsați Duhul să vă conducă pașii, și astfel nu veți împlini dorințele rele ale naturii voastre păcătoase.
48005017	Căci dorințele naturii păcătoase sunt împotriva Duhului și dorințele Duhului sunt împotriva naturii păcătoase. Ele sunt opuse. De aceea nu puteți face tot ce vreți.
48005018	Dar dacă sunteți conduși prin Duhul, nu sunteți supuși Legii.
48005019	Faptele naturii păcătoase sunt clare. Ele sunt: adulterul, necurăția, desfrânarea,
48005020	închinarea la idoli, vrăjitoria, ura, certurile, geloziile, mâniile, egoismul, neînțelegerile, dezbinările dintre oameni,
48005021	invidiile, bețiile, orgiile și toate lucrurile asemănătoare cu acestea. Vă atrag atenția acum, așa cum am făcut-o și altădată: cei ce fac aceste lucruri nu vor moșteni Împărăția lui Dumnezeu.
48005022	Dar roada Duhului este dragoste, bucurie, pace, răbdare, bunăvoință, bunătate,
48005023	credincioșie, blândețe, autocontrol. Împotriva unor astfel de lucruri nu există lege.
48005024	Cei ce sunt ai lui Cristos și-au răstignit natura păcătoasă cu pasiunile și dorințele ei.
48005025	Dacă trăim prin Duhul, să-L și urmăm.
48005026	Să nu ne îngâmfăm, să nu ne provocăm unii pe alții și să nu ne invidiem unii pe alții.
48006001	Fraților, dacă un om este prins făcând ceva greșit, voi, care sunteți spirituali, îndreptați-l cu duhul blândeții. Și fiți atenți la voi înșivă, ca nu cumva să fiți și voi ispitiți!
48006002	Purtați-vă poverile unii altora. Astfel veți împlini legea lui Cristos.
48006003	Dacă cineva își acordă o importanță mai mare decât i se cuvine, se amăgește singur.
48006004	Fiecare să-și pună la încercare lucrarea, fără să se compare cu ceea ce fac alții, și abia apoi se va putea lăuda cu ceea ce a făcut.
48006005	Fiecare trebuie să-și asume responsabilitatea sa.
48006006	Cel ce este instruit în învățătura Cuvântului lui Dumnezeu trebuie să împartă tot ce are bun cu cel care îl învață.
48006007	Să nu vă înșelați: Dumnezeu nu Se lasă batjocorit! Omul seceră ce a semănat.
48006008	Cel ce a semănat în natura lui păcătoasă, va secera din natura lui păcătoasă stricăciunea. Dar cel ce seamănă în Duhul, va secera din Duhul viață eternă.
48006009	Să nu obosim făcând binele, pentru că vom primi rezultatele lucrării noastre la timpul potrivit, dacă nu vom cădea de oboseală și nu vom renunța.
48006010	Deci să facem bine tuturor, ori de câte ori avem ocazia. Și să facem bine în special fraților noștri în credință.
48006011	Iată cu ce litere mari v-am scris, cu propria mea mână!
48006012	Cei ce vor să facă o impresie bună oamenilor încearcă să vă forțeze să fiți circumciși, pentru ca ei să nu fie persecutați din cauza crucii lui Cristos.
48006013	Dar nici măcar cei care sunt circumciși nu țin Legea, ci vor ca voi să fiți circumciși pentru ca să se laude cu supunerea voastră față de acest ritual.
48006014	În ceea ce mă privește, fie ca eu să nu mă laud cu nimic altceva decât cu crucea Domnului nostru Isus Cristos, prin care lumea a fost răstignită față de mine și eu față de lume.
48006015	Nici circumcizia, nici necircumcizia nu înseamnă nimic. Ceea ce contează este a fi o nouă creație a lui Dumnezeu.
48006016	Pace și îndurare să fie peste toți cei care urmați această regulă și peste tot poporul lui Dumnezeu!
48006017	În încheiere, vă cer să nu-mi mai faceți necazuri, căci deja port în trupul meu semnele lui Isus.
48006018	Harul Domnului nostru Isus Cristos să fie cu duhul vostru, fraților! Amin.
49001001	Pavel, apostol al lui Isus Cristos prin voia lui Dumnezeu, către sfinții care sunt în Efes, credincioși în Cristos Isus.
49001002	Har și pace vouă de la Dumnezeu, Tatăl nostru, și de la Domnul nostru Isus Cristos!
49001003	Binecuvântat să fie Dumnezeul și Tatăl Domnului nostru Isus Cristos! În Cristos, în locurile cerești, Dumnezeu ne-a binecuvântat cu toate binecuvântările spirituale.
49001004	În Cristos, Dumnezeu ne-a ales încă înainte de crearea lumii ca să fim sfinți și fără vină înaintea Lui. Din dragoste pentru noi,
49001005	El a hotărât să ne înfieze prin Isus Cristos, după voia și plăcerea Sa.
49001006	Astfel, El va fi slăvit pentru harul Său nemăsurat, pe care ni l-a dat în Fiul Său iubit.
49001007	În El și prin sângele Lui ne bucurăm de iertarea păcatelor.
49001008	Avem iertarea păcatelor ca rezultat al harului Său bogat, pe care Dumnezeu l-a revărsat asupra noastră împreună cu toată înțelepciunea și priceperea.
49001009	El ne-a făcut cunoscută taina voii Sale, după bunăvoința Sa, pe care a plănuit să o împlinească în Cristos.
49001010	Planul lui Dumnezeu a fost să strângă, la momentul potrivit, toate lucrurile împreună, sub domnia lui Cristos: atât cele din ceruri, cât și cele de pe pământ.
49001011	În El am fost aleși să fim poporul lui Dumnezeu. Noi am fost pregătiți mai dinainte pentru aceasta, după planul Celui ce face ca toate lucrurile să fie împlinite după planul și voia Sa.
49001012	Și aceasta pentru ca noi, cei ce ne-am pus deja speranța în Cristos, să aducem laudă slavei Sale.
49001013	Atunci când ați auzit cuvântul adevărului, adică Vestea Bună despre mântuirea voastră și ați crezut în El, ați fost pecetluiți de Dumnezeu, în Cristos, cu Duhul Sfânt pe care-L promisese.
49001014	Duhul reprezintă garanția că ne vom primi moștenirea noastră. Toate acestea vor duce la libertate deplină pentru toți cei care sunt ai lui Dumnezeu și vor aduce laudă slavei Sale.
49001015	De aceea, de când am auzit despre credința voastră în Domnul Isus și despre dragostea voastră pentru toți sfinții lui Dumnezeu,
49001016	nu încetez să-I mulțumesc lui Dumnezeu pentru voi, când vă amintesc în rugăciunile mele.
49001017	Mă rog ca Dumnezeul Domnului nostru Isus Cristos, Tatăl slavei, să vă dea duh de înțelepciune și de descoperire ca să-L cunoașteți pe Tatăl.
49001018	Mă rog ca El să vă lumineze mintea astfel ca voi să înțelegeți care este speranța chemării Sale. Atunci veți cunoaște cât de bogată și de slăvită este moștenirea pe care Dumnezeu v-a promis-o vouă împreună cu toți cei sfinți
49001019	și cât de nemăsurată este puterea Lui pentru noi, cei credincioși. Această putere este aceeași putere
49001020	pe care El a folosit-o când L-a înviat pe Cristos dintre cei morți și L-a așezat la dreapta Sa, în locurile cerești.
49001021	Dumnezeu L-a pus pe Cristos mai presus de orice conducător, mai presus de orice autoritate și putere, mai presus de orice stăpânire și de orice nume, atât din acest veac, cât și din cel viitor.
49001022	Dumnezeu a pus totul sub controlul lui Cristos și L-a făcut autoritatea supremă peste toate lucrurile, pentru Biserică.
49001023	Biserica este trupul lui Cristos, este plinătatea Celui ce umple totul în toate privințele.
49002001	Voi erați morți din punct de vedere spiritual din cauza greșelilor voastre față de Dumnezeu și a păcatelor
49002002	în care trăiați când umblați pe căile rele ale acestei lumi și când îl urmați pe stăpânul puterilor spirituale din văzduh. Acesta este duhul care lucrează în viața celor care nu-L ascultă pe Dumnezeu.
49002003	Și noi eram printre ei în trecut, trăind după poftele trupului nostru, împlinind dorințele cărnii și ale minții noastre, și, fiind din fire la fel ca ceilalți, urma să suportăm și noi furia lui Dumnezeu.
49002004	Dar Dumnezeu este bogat în îndurare și, datorită dragostei mari cu care ne-a iubit, pe când eram morți din cauza păcatelor noastre,
49002005	ne-a dat viață împreună cu Cristos. Prin harul lui Dumnezeu ați fost mântuiți.
49002006	El ne-a înviat, împreună cu Cristos, și ne-a așezat, împreună cu El, în locurile cerești, pentru că suntem în Cristos Isus.
49002007	Dumnezeu a făcut toate acestea ca să arate generațiilor viitoare incomparabila bogăție a harului Său, care ne-a fost arătat în Cristos Isus, prin bunătatea Lui.
49002008	Voi ați fost mântuiți prin credință, datorită harului lui Dumnezeu. Mântuirea nu a venit de la voi. Ea a venit ca un dar de la Dumnezeu,
49002009	și nu prin fapte, pentru ca să nu se laude nimeni.
49002010	Noi suntem lucrarea mâinilor lui Dumnezeu. El ne-a creat în Cristos Isus, pentru faptele bune pe care El le-a pregătit mai dinainte, pentru ca noi să le împlinim în viața noastră.
49002011	De aceea, amintiți-vă că voi v-ați născut neevrei și erați numiți „necircumciși“ de către cei ce se numesc circumciși. Circumcizia lor este făcută de un om în trupul lor.
49002012	Amintiți-vă că atunci erați fără Cristos; erați excluși din comunitatea lui Israel, fiind străini de legămintele făcute prin promisiunea lui Dumnezeu. Voi trăiați în această lume fără speranță și fără Dumnezeu.
49002013	Dar acum, voi, care erați departe de Dumnezeu, ați fost aduși aproape de El, în Cristos Isus, prin sângele lui Cristos.
49002014	El Însuși este pacea noastră. El a făcut din noi, evrei și neevrei, un singur popor și a dărâmat zidul de dușmănie care ne despărțea. Dându-Și trupul Său,
49002015	Cristos a desființat Legea, cu regulile și cerințele ei, pentru ca să facă pe evrei și neevrei să fie în El Însuși un singur om nou, făcând astfel pace.
49002016	Prin moartea Lui pe cruce, El i-a împăcat pe evrei și neevrei cu Dumnezeu într-un singur trup, stingând dușmănia dintre ei.
49002017	El a venit și v-a vestit pacea atât vouă, care erați departe de Dumnezeu, cât și celor care erau aproape de El.
49002018	Prin Cristos avem acces la Tatăl și unii, și alții, prin același Duh.
49002019	Acum voi nu mai sunteți străini și locuitori fără cetățenie, ci sunteți cetățeni împreună cu sfinții și membri ai familiei lui Dumnezeu.
49002020	Voi sunteți o clădire care a fost construită pe temelia apostolilor și a profeților, iar Cristos Isus reprezintă piatra cea mai importantă de la baza construcției.
49002021	Întreaga clădire este bine alcătuită în El și se înalță pentru a deveni un templu sfânt în Domnul.
49002022	La fel și voi sunteți zidiți împreună cu ceilalți oameni, în El, prin Duhul, pentru a fi o locuință a lui Dumnezeu.
49003001	Pentru aceasta, eu, Pavel, sunt prizonier al lui Cristos Isus pentru voi, neevreii.
49003002	Sigur ați auzit de lucrarea pe care Dumnezeu, prin harul Său, mi-a dat-o pentru voi.
49003003	Așa cum v-am scris, pe scurt, planul tainic al lui Dumnezeu mi-a fost arătat prin descoperire divină.
49003004	Citind ce v-am scris, veți putea observa cunoștințele mele cu privire la taina lui Cristos.
49003005	Această taină nu a fost făcută cunoscută oamenilor din generațiile dinaintea noastră așa cum a fost dezvăluită sfinților Lui apostoli și profeți prin Duhul.
49003006	Taina este că, prin Vestea Bună, neevreii sunt moștenitori împreună cu evreii, sunt mădulare ale aceluiași trup și sunt părtași la promisiunea făcută în Cristos Isus.
49003007	Prin darul harului lui Dumnezeu, eu am devenit un slujitor al Veștii Bune. Harul lui Dumnezeu mi-a fost dat potrivit puterii Lui.
49003008	Deși eu sunt cel mai neînsemnat dintre toți oamenii lui Dumnezeu, mi s-a dat darul de a proclama neevreilor Vestea Bună despre bogăția de necuprins a lui Cristos,
49003009	și de a spune tuturor care este planul tainei lui Dumnezeu. De la începutul timpului, acest plan tainic a rămas ascuns în Dumnezeu, care a creat toate lucrurile.
49003010	Dumnezeu a dorit ca toți conducătorii și toate puterile din locurile cerești să cunoască prin Biserică felurita Lui înțelepciune,
49003011	potrivit scopului Său etern, pe care l-a împlinit în Cristos Isus, Domnul nostru.
49003012	În Cristos și prin credința noastră în El, ne putem duce în fața lui Dumnezeu cu îndrăzneală și încredere.
49003013	Vă rog să nu vă descurajați din cauza suferințelor mele pentru voi, căci acestea sunt slava noastră.
49003014	Astfel, îngenunchez înaintea Tatălui
49003015	care dă un nume fiecărei familii din cer și de pe pământ.
49003016	Mă rog ca Dumnezeu să vă întărească, cu putere, în omul vostru dinăuntru prin Duhul Său, potrivit bogăției slavei Sale neasemuite,
49003017	pentru ca Cristos să trăiască în inimile voastre prin credință. Și mă mai rog ca voi, fiind înrădăcinați și zidiți în dragoste,
49003018	să aveți puterea de a înțelege, împreună cu ceilalți sfinți, lățimea, lungimea, înălțimea și adâncimea dragostei lui Cristos.
49003019	Mă rog să cunoașteți această dragoste care întrece orice cunoaștere, pentru ca să fiți umpluți cu toată plinătatea lui Dumnezeu.
49003020	Iar a Celui care poate face infinit mai mult decât Îi cerem sau ne imaginăm noi, potrivit cu puterea Lui care lucrează în noi,
49003021	a Lui să fie slava în Biserică și în Cristos Isus, în toate generațiile, pentru totdeauna! Amin.
49004001	Prin urmare, eu, care sunt în închisoare pentru Domnul, vă îndemn să trăiți într-un mod demn de chemarea pe care ați primit-o de la Dumnezeu.
49004002	Să arătați întotdeauna umilință și blândețe! Fiți răbdători și arătați înțelegere unii față de alții, în dragoste!
49004003	Fiți gata să păstrați unitatea Duhului, prin pacea care vă unește!
49004004	Există un singur trup și un singur Duh, așa cum ați fost și voi chemați la o singură speranță a chemării voastre.
49004005	Există un singur Domn, o singură credință, un singur botez,
49004006	un singur Dumnezeu și Tată al tuturor, care este deasupra tuturor, lucrează prin toți și este în toți.
49004007	Fiecăruia dintre noi i s-a dat har, după măsura cu care a împărțit Cristos.
49004008	De aceea spune Scriptura: „Când S-a suit în înălțime, a luat sclavia captivă și a dat daruri oamenilor.“
49004009	Când se spune: „S-a suit în înălțime“, se înțelege că a și coborât în locurile de jos, adică pe pământ.
49004010	Cel care a coborât este același cu Cel care a și urcat mai sus decât toate cerurile, pentru a umple totul.
49004011	Și El Însuși a dat unora darul de a fi apostoli, altora darul de a fi profeți, altora darul de a fi evangheliști și altora darul de a fi păstori și învățători.
49004012	Aceste daruri au fost date pentru echiparea sfinților pentru lucrările de slujire, pentru zidirea trupului lui Cristos,
49004013	până când noi toți ajungem să avem unitate în credință și în cunoașterea deplină a Fiului lui Dumnezeu și ne vom maturiza până vom ajunge la măsura deplină a maturității lui Cristos.
49004014	Astfel nu vom mai fi copii, aruncați înainte și înapoi de valuri, ca o corabie, și purtați încoace și încolo de vântul învățăturilor de tot felul pe care le auzim, de viclenia oamenilor și de inventivitatea uneltirilor cu care aceștia caută să-i înșele pe alții.
49004015	Mai degrabă, să spunem adevărul în dragoste și să creștem în toate privințele pentru a fi asemenea lui Cristos, care este capul
49004016	de care depinde tot trupul. Acesta este unit și ținut împreună prin toate încheieturile. Iar atunci când fiecare mădular funcționează așa cum trebuie, întregul trup crește și se întărește în dragoste.
49004017	Vă spun și vă atrag atenția, pentru Domnul: să nu mai trăiți cum trăiesc păgânii, în gândurile lor fără valoare.
49004018	Mințile lor sunt în întuneric și ei sunt despărțiți de viața care vine de la Dumnezeu, din cauza ignoranței și a împietririi inimii lor.
49004019	Ei nu mai știu ce este rușinea și s-au dedat la desfrânare, săvârșind fără limite orice fel de imoralitate.
49004020	Dar în Cristos voi altfel ați fost învățați.
49004021	(Nu am nici cea mai mică îndoială că ați auzit despre El și că ați fost învățați adevărul care este în Isus.)
49004022	În ce privește vechiul vostru mod de viață, ați fost învățați să vă lepădați de omul cel vechi care este stricat de dorințele lui înșelătoare.
49004023	Ați învățat să vă înnoiți în gândurile și în atitudinea voastră
49004024	și să vă îmbrăcați cu omul cel nou, care este creat după chipul lui Dumnezeu, în dreptatea și sfințenia adevărului.
49004025	Spuneți-vă adevărul unii altora! „Oamenii trebuie să fie cinstiți unii cu alții.“, pentru că toți suntem mădulare ale aceluiași trup.
49004026	„Mâniați-vă, dar nu păcătuiți.“ Să nu lăsați să se încheie ziua fără să vă treacă mânia!
49004027	Nu-i dați Diavolului prilejul să vă învingă!
49004028	Cel care fura, să nu mai fure, ci mai degrabă să facă ceva bun cu mâinile lui, pentru a avea ce să împartă cu cel sărac.
49004029	Să nu mai vorbiți urât, ci să vorbiți frumos pentru a ajuta la zidirea spirituală de care au nevoie oamenii. Astfel le veți face bine celor ce vă aud.
49004030	Să nu mai întristați Duhul Sfânt al lui Dumnezeu, prin care voi ați fost pecetluiți pentru ziua eliberării voastre depline de păcat.
49004031	Să înlăturați din viața voastră orice fel de amărăciune, de furie și de mânie! Înlăturați certurile și defăimarea, împreună cu orice fel de răutate!
49004032	Fiți binevoitori și aveți compasiune unii pentru alții! Iertați-vă unii pe alții, așa cum v-a iertat și Dumnezeu pe voi în Cristos.
49005001	Imitați-L pe Dumnezeu, ca niște copii iubiți.
49005002	Trăiți în dragoste, așa cum și Cristos ne-a iubit și S-a dat pe Sine pentru noi, ca un dar de o mireasmă plăcută și ca o jertfă înaintea lui Dumnezeu.
49005003	Așa cum este potrivit poporului sfânt al lui Dumnezeu, nu trebuie nici măcar să se audă printre voi despre desfrânare, sau despre vreun alt fel de imoralitate, sau despre lăcomie.
49005004	Să nu existe printre voi glume indecente, cuvinte nechibzuite sau glume proaste, care nu sunt potrivite. În loc de acestea, ar trebui să aduceți mulțumiri.
49005005	Puteți fi siguri de un lucru: nici un desfrânat, nici un om necurat sau lacom (aceștia fiind închinători la idoli) nu va moșteni Împărăția lui Cristos și a lui Dumnezeu.
49005006	Să nu vă înșele nimeni folosind cuvinte goale. Din cauza acestor lucruri, va veni mânia lui Dumnezeu peste cei neascultători.
49005007	Să nu aveți nimic de-a face cu ei!
49005008	Căci voi ați fost în întuneric, dar acum sunteți lumină, în Domnul. Trăiți ca oameni ai luminii!
49005009	(Roadele luminii se văd în orice fel de bunătate, dreptate și adevăr.)
49005010	Căutați mereu să aflați ce este plăcut Domnului
49005011	și nu mai luați parte la faptele neroditoare ale întunericului, ci dezvăluiți-le!
49005012	Este rușinos chiar și să vorbești despre ceea ce fac cei neascultători pe ascuns.
49005013	Dar totul devine vizibil când este dezvăluit de lumină,
49005014	căci tot ce este dezvăluit de lumină devine lumină. De aceea se spune: „Scoală-te, tu, cel ce dormi, ridică-te dintre cei morți și Cristos te va lumina.“
49005015	Deci, aveți grijă cum trăiți! Să nu fiți ca cei care nu sunt înțelepți, ci fiți ca cei înțelepți,
49005016	care folosesc orice ocazie de a face binele, căci trăim zile rele.
49005017	Nu fiți nechibzuiți, ci căutați să înțelegeți care este voia Domnului!
49005018	Să nu vă îmbătați cu vin, ceea ce duce la destrăbălare, ci fiți plini de Duhul!
49005019	Vorbiți între voi cu psalmi, cântări de laudă și cântări spirituale. Lăudați și cântați Domnului în inima voastră!
49005020	Mulțumiți întotdeauna pentru toate lucrurile lui Dumnezeu, Tatăl nostru, în Numele Domnului nostru Isus Cristos!
49005021	Supuneți-vă unii altora, în temere de Cristos!
49005022	Soțiilor, supuneți-vă soților voștri ca și cum v-ați supune Domnului!
49005023	Căci soțul este capul soției, tot așa cum Cristos este capul Bisericii, care este trupul Său și căruia El îi este și Mântuitor.
49005024	Așa cum Biserica se supune lui Cristos, tot așa soțiile trebuie să se supună soților lor în toate privințele.
49005025	Soților, iubiți-vă soțiile așa cum a iubit și Cristos Biserica! El S-a dat pe Sine pentru ea,
49005026	pentru a o dedica slujirii lui Dumnezeu, curățind-o, spălând-o cu apă prin mesajul Veștii Bune.
49005027	Astfel, El va prezenta Biserica înaintea Sa ca pe o mireasă plină de slavă, fără pată, fără cusur, sfântă și fără greșeală.
49005028	La fel, soții să-și iubească soțiile așa cum își iubesc propriul lor trup. Cine își iubește soția se iubește pe sine însuși.
49005029	Căci nimeni nu-și urăște vreodată trupul, ci îl hrănește și îl îngrijește, așa cum face și Cristos pentru Biserică.
49005030	Noi suntem mădularele Trupului lui Cristos.
49005031	Scriptura spune: „De aceea, îi va părăsi omul pe tatăl său și pe mama sa și se va lipi de soția lui și cei doi vor deveni un singur trup.“
49005032	Acest adevăr tainic este foarte important—vorbesc aici despre Cristos și despre Biserică.
49005033	Oricum, fiecare dintre voi să-și iubească soția așa cum se iubește pe sine însuși, iar soția să-și respecte soțul.
49006001	Copiilor, ascultați-vă părinții în Domnul, căci așa este bine.
49006002	„Respectă-i pe tatăl tău și pe mama ta!“ Aceasta este prima poruncă însoțită de o promisiune:
49006003	„pentru ca toate să-ți meargă bine și să ai o viață lungă pe pământ.“
49006004	Părinților, nu-i tratați pe copiii voștri astfel încât să le stârniți mânia, ci creșteți-i în disciplina și învățătura Domnului!
49006005	Sclavilor, ascultați de stăpânii voștri pământești cu mare respect, cu sinceritate în inimi, așa cum ascultați de Cristos!
49006006	Nu lucrați doar când sunteți supravegheați, ca și cum ați avea nevoie de aprobarea oamenilor. Lucrați ca sclavi ai lui Cristos, care fac voia lui Dumnezeu din toată inima.
49006007	Slujiți din toată inima, ca pentru Domnul, și nu ca pentru oameni.
49006008	Amintiți-vă că pentru fiecare lucru bun pe care-l face unul dintre voi, fie sclav, fie om liber, va fi răsplătit de Domnul.
49006009	Stăpânilor, tratați-i pe sclavi la fel și nu-i mai amenințați! Amintiți-vă că stăpânul lor și al vostru este în ceruri și că El nu este părtinitor.
49006010	În concluzie, întăriți-vă în Domnul și în marea Lui putere!
49006011	Îmbrăcați-vă cu întreaga armură a lui Dumnezeu, ca să puteți rezista uneltirilor Diavolului.
49006012	Căci lupta noastră nu este împotriva oamenilor, ci împotriva conducătorilor, împotriva autorităților, împotriva puterilor acestui veac întunecat și împotriva forțelor spirituale rele din locurile cerești.
49006013	De aceea, luați întreaga armură a lui Dumnezeu, ca să puteți rezista când va veni ziua cea rea și să puteți rămâne în picioare după ce veți fi învins totul.
49006014	Rămâneți tari! Legați-vă la brâu cureaua adevărului! Puneți-vă platoșa dreptății!
49006015	Încălțați-vă cu promptitudinea de a anunța vestea bună a păcii cu Dumnezeu!
49006016	Mai presus de acestea, luați scutul credinței cu care veți putea stinge toate săgețile în flăcări ale Celui Rău.
49006017	De asemenea, luați coiful mântuirii și sabia Duhului care este Cuvântul lui Dumnezeu.
49006018	Rugați-vă prin Duhul ori de câte ori aveți ocazia, făcând tot felul de cereri și rugăciuni. Ținând cont de acest lucru, trebuie să fiți pregătiți tot timpul și să continuați să vă rugați mereu pentru toți sfinții.
49006019	Continuați să vă rugați pentru mine, pentru ca atunci când vorbesc să mi se dea cuvinte potrivite prin care să spun fără teamă adevărul secret despre Vestea Bună,
49006020	al cărei ambasador în lanțuri sunt. Rugați-vă să spun oamenilor Vestea Bună fără teamă, așa cum și trebuie.
49006021	Tihic vă va spune totul pentru ca și voi să știți ce fac și cum o duc. Tihic este fratele nostru iubit și slujitor credincios în Domnul,
49006022	pe care-l trimit cu un scop: să vă aducă vești despre mine și să vă întărească inimile.
49006023	Pace, fraților, dragoste și credință de la Dumnezeu Tatăl și de la Domnul Isus Cristos!
49006024	Harul lui Dumnezeu să fie cu toți cei ce-L iubesc pe Domnul nostru Isus Cristos cu o dragoste nemuritoare.
50001001	Pavel și Timotei, sclavi ai lui Cristos Isus, către toți cei sfinți în Cristos Isus din Filipi împreună cu supraveghetorii și diaconii:
50001002	Har vouă și pace de la Dumnezeu, Tatăl nostru, și de la Domnul nostru Isus Cristos.
50001003	De câte ori îmi aduc aminte de voi, Îi mulțumesc lui Dumnezeu.
50001004	Mă rog întotdeauna cu bucurie pentru voi,
50001005	căci îmi amintesc de ajutorul pe care-l dați la proclamarea Veștii Bune, din prima zi până azi.
50001006	Sunt convins că Dumnezeu, care a început o lucrare atât de bună printre voi, o va duce la bun sfârșit până în ziua în care Se va întoarce Cristos Isus.
50001007	Nu greșesc atunci când am aceste sentimente pentru voi, căci vă am în inima mea. Voi toți ați avut parte de același har al lui Dumnezeu, nu numai când eu eram închis, dar și atunci când apăram Vestea Bună sau când demonstram adevărul ei.
50001008	Dumnezeu îmi este martor că îmi este dor de voi toți și mă gândesc la voi cu dragostea lui Cristos Isus.
50001009	Mă rog ca dragostea voastră să crească din ce în ce mai mult și să fie însoțită de o cunoaștere adâncă și de discernământ în luarea deciziilor în toate privințele.
50001010	Astfel, veți putea alege întotdeauna ce este cel mai bine, astfel încât să fiți curați și fără vină în ziua întoarcerii lui Cristos.
50001011	Și mă mai rog ca, prin Isus Cristos, să fiți plini de roadele dreptății, pentru ca Dumnezeu să fie slăvit și lăudat.
50001012	Fraților, vreau să știți că ceea ce mi s-a întâmplat a dus la răspândirea Veștii Bune.
50001013	Astfel, toate gărzile palatului și toți ceilalți oameni de acolo au înțeles că am fost închis pentru că Îl urmez pe Cristos.
50001014	Mai mult decât atât, cei mai mulți dintre frații în Domnul au căpătat încredere prin faptul că sunt în închisoare și au început să vorbească fără frică și cu tot mai mare îndrăzneală despre mesajul lui Dumnezeu.
50001015	Este adevărat că unii Îl proclamă pe Cristos din invidie și pentru că se iau la ceartă, dar alții cu intenții bune.
50001016	Aceștia din urmă Îl proclamă din dragoste, pentru că știu că am fost pus aici ca să apăr Vestea Bună.
50001017	Ceilalți Îl proclamă pe Cristos din ambiții egoiste, fără sinceritate, gândindu-se că îmi vor face și mai multe necazuri aici, în închisoare.
50001018	Și ce dacă? Ceea ce contează este că Cristos oricum este proclamat, fie din motive rele, fie din motive bune. Lucrul acesta mă bucură. Și voi continua să mă bucur,
50001019	căci știu că acest lucru va duce la eliberarea mea, prin rugăciunile voastre și cu ajutorul Duhului lui Isus Cristos.
50001020	Eu aștept, cu nerăbdare și speranță, și cred că nu voi fi făcut de rușine și că voi avea îndrăzneală deplină, pentru ca acum, ca și altă dată, Cristos să fie slăvit în mine, fie prin viață, fie prin moarte.
50001021	Căci pentru mine viața înseamnă Cristos, iar moartea este un câștig.
50001022	Dacă voi trăi în continuare în acest trup, mă voi bucura de roadele muncii mele. Acum nu știu ce să aleg,
50001023	căci sunt presat de două alternative: pe de o parte, aș dori să părăsesc această viață și să fiu cu Cristos, ceea ce este cu mult mai bine;
50001024	dar vouă vă este mai de folos să rămân în viață.
50001025	Fiind convins de acest lucru, știu că voi sta aici și voi fi cu voi pentru ca să creșteți din punct de vedere spiritual și pentru ca să aveți bucuria care vine din credință.
50001026	Dacă voi fi din nou cu voi, veți avea mai multe motive să fiți mândri de mine în Cristos Isus.
50001027	Numai să vă purtați într-un mod demn de Vestea Bună a lui Cristos, astfel încât, fie că vin să vă văd, fie că sunt departe, să aud că stați tari în același duh, luptând împreună pentru credința Veștii Bune
50001028	și că nu vă este frică de cei ce vi se opun. Acest curaj din partea voastră este un semn că ei vor fi distruși, dar că voi veți fi mântuiți de Dumnezeu.
50001029	Căci vouă vi s-a acordat privilegiul nu numai de a crede în Cristos, ci și de a suferi pentru El.
50001030	Voi vă luptați cu ceea ce știți că m-am luptat și eu și cu ceea ce auziți că mă lupt acum.
50002001	Gândiți-vă la ceea ce avem în Cristos: încurajarea pe care ne-a adus-o, mângâierea dragostei Sale, comuniunea noastră cu Duhul Său, îndurarea și bunătatea pe care ni le-a arătat. Dacă vă bucurați de aceste binecuvântări,
50002002	atunci faceți-mi o bucurie până la capăt! Fiți de acord unii cu alții, purtați-vă cu dragoste unii cu alții. Fiți uniți în scopurile voastre și în modul vostru de gândire.
50002003	Să nu faceți nimic din invidie sau din vanitate. Ci, mai degrabă, în smerenie, considerați-i pe ceilalți ca fiind mai buni decât voi.
50002004	Fiecare să se uite la foloasele celuilalt și nu la foloasele lui.
50002005	Să aveți același fel de gândire pe care l-a avut și Cristos Isus.
50002006	Deși El era Dumnezeu în toate privințele, nu a considerat că a fi egal cu Dumnezeu este ceva de care să Se folosească în avantajul Său.
50002007	El a renunțat la toate, a devenit în toate privințele ca un slujitor, făcându-Se asemenea oamenilor.
50002008	Și în condiția Sa umană, El S-a smerit și a devenit ascultător până la moarte și încă moarte pe cruce.
50002009	De aceea, Dumnezeu L-a pus în locul cel mai înalt și I-a dat numele care este mai presus de orice alt nume,
50002010	pentru ca toți să îngenuncheze înaintea Numelui lui Isus: cei din ceruri, cei de pe pământ și cei de sub pământ;
50002011	și pentru ca fiecare limbă să-L mărturisească pe Isus Cristos ca Domn, spre slava lui Dumnezeu Tatăl.
50002012	Dragii mei, așa cum ați fost întotdeauna ascultători, nu numai în prezența mea, ci și mai mult acum, când sunt departe, continuați să lucrați la desăvârșirea mântuirii voastre. Să faceți acest lucru cu frică și tremur.
50002013	Dumnezeu este Cel ce vă dă dorința și puterea să faceți ce este plăcut înaintea Lui.
50002014	Faceți totul fără să vă plângeți și fără să vă certați,
50002015	ca să fiți maturi și puri, copii drepți ai lui Dumnezeu în mijlocul unei generații necinstite și perverse. Să străluciți în mijlocul ei ca niște lumini în lume,
50002016	oferindu-le mesajul dătător de viață, pentru ca să mă laud în ziua venirii lui Cristos că nu am alergat și nu am făcut degeaba atâtea eforturi.
50002017	Și chiar dacă va trebui să fiu turnat ca o jertfă de băutură peste jertfa și slujba credinței voastre, voi fi fericit și mă voi bucura cu voi.
50002018	Așa că și voi ar trebui să fiți fericiți și să vă bucurați cu mine.
50002019	Sper, cu ajutorul Domnului Isus, să-l trimit la voi în curând pe Timotei, ca să fiu și eu încurajat de noutățile pe care le voi afla cu privire la voi.
50002020	Îl trimit pe el pentru că nu am pe nimeni cu care să împărtășesc aceleași sentimente și care să fie cu adevărat interesat de binele vostru.
50002021	Toți ceilalți își urmăresc interesele lor și nu pe ale lui Isus Cristos.
50002022	Dar voi știți ce fel de persoană este el și că a slujit împreună cu mine la răspândirea Veștii Bune, ca un fiu care-și slujește tatăl.
50002023	Așadar, sper să-l trimit la voi după ce aflu ce se va întâmpla cu mine.
50002024	Și am încredere în Domnul că și eu voi putea veni curând.
50002025	M-am gândit că trebuie să vi-l trimit și pe Epafrodit, fratele meu, cel care a lucrat și a luptat pentru Cristos împreună cu mine și pe care l-ați trimis să mă ajute în nevoile mele.
50002026	M-am hotărât să-l trimit înapoi, pentru că îi este dor de voi toți și pentru că a fost tulburat când a auzit că știți că s-a îmbolnăvit.
50002027	El a fost într-adevăr bolnav, aproape de moarte, dar Dumnezeu a avut milă de el (și nu numai de el, ci și de mine), ca să nu mai am încă un motiv de întristare.
50002028	Îl trimit repede, ca să vă bucurați când îl veți vedea și să nu mai fiți întristați din cauza mea.
50002029	Primiți-l cu bucurie, în Domnul, și prețuiți astfel de oameni.
50002030	Pentru că el a fost foarte aproape de moarte pentru lucrarea lui Cristos și și-a riscat viața ca să împlinească ce lipsea în slujirea voastră față de mine.
50003001	În concluzie, fraților, bucurați-vă în Domnul! Nu-mi este greu să vă scriu aceleași lucruri și este bine pentru siguranța voastră.
50003002	Feriți-vă de acei câini! Feriți-vă de lucrătorii răi! Feriți-vă de cei care mutilează trupul!
50003003	Căci cu adevărat circumciși suntem noi, cei care ne închinăm lui Dumnezeu prin Duhul Său, care ne lăudăm în Cristos Isus și care nu ne încredem în noi înșine sau în ceea ce putem face noi,
50003004	deși eu aș avea motive să mă încred în astfel de lucruri. Dacă cineva crede că are motive să se încreadă în astfel de lucruri, atunci eu am și mai multe.
50003005	Eu am fost circumcis când aveam opt zile. Eu sunt din poporul lui Israel, din seminția lui Beniamin. Eu sunt evreu, născut din părinți evrei. În ceea ce privește Legea lui Moise, o respectam atât de mult încât am devenit fariseu.
50003006	Cu privire la zelul meu, eu am persecutat Biserica. În ceea ce privește dreptatea conform Legii, eram nevinovat.
50003007	Dar pentru Cristos, am considerat ca o pierdere ceea ce era un câștig pentru mine.
50003008	Mai mult, datorită avantajului de neprețuit de a-L cunoaște pe Cristos Isus, Domnul meu, am considerat că totul este o pierdere. Pentru El am părăsit totul și am ajuns să consider că totul este fără valoare. Și aceasta pentru ca să-L câștig pe Cristos
50003009	și să fiu găsit în El, având o dreptate care vine prin credința în Cristos, pe care o dă Dumnezeu pe baza credinței, și nu o dreptate proprie și care să se bazeze pe Lege.
50003010	Vreau să-L cunosc pe Cristos și puterea prin care a fost înviat. Vreau să am parte de suferințele Lui și să fiu ca El în moartea Lui,
50003011	cu speranța că voi avea și eu parte de învierea morților.
50003012	Nu spun că sunt exact așa cum vrea Dumnezeu să fiu. Nu am atins încă acest țel, dar mă străduiesc în continuare să-l ating și să intru în posesia premiului. Este ceea ce dorește Cristos Isus să fac. Pentru aceasta m-a făcut El să fiu al Lui.
50003013	Fraților, nu consider că l-am obținut deja. Dar este un lucru pe care-l fac: uit ce este în urmă și fac tot posibilul să ajung la ceea ce este înaintea mea,
50003014	urmărind în continuare să-mi ating țelul. Astfel încerc să câștig premiul ceresc pe care ne-a chemat Dumnezeu să-l primim în Cristos Isus.
50003015	Așa că noi, care suntem maturi, să gândim la fel. Și dacă gândește cineva altfel, Dumnezeu îi va limpezi și acest lucru.
50003016	În orice caz, să trăim cu fidelitate adevărul pe care l-am înțeles deja. Fraților, imitați-mă pe mine,
50003017	și uitați-vă cu atenție la cei ce trăiesc după exemplul pe care vi l-am dat noi.
50003018	Așa cum v-am mai spus de multe ori și cum vă spun acum plângând, sunt mulți care trăiesc ca niște dușmani ai crucii lui Cristos.
50003019	Sfârșitul lor este nimicirea; dumnezeul lor este stomacul lor și sunt mândri de ce ar trebui să le fie rușine. Ei se gândesc la lucrurile lumești.
50003020	Dar cetățenia noastră este în ceruri, de unde și așteptăm un Mântuitor, pe Domnul Isus Cristos.
50003021	El va schimba trupurile noastre umile și le va face asemănătoare trupului Său glorios, prin puterea cu care Își poate supune totul.
50004001	Deci, frații mei iubiți, de care îmi este dor, bucuria și cununa mea: stați tari în Domnul, dragilor, așa cum v-am spus!
50004002	O încurajez pe Evodia și o încurajez și pe Sintichia să aibă același gând în Domnul.
50004003	Te rog și pe tine, partener credincios în lucrarea mea: ajută-le pe aceste femei care au luptat alături de mine în proclamarea Veștii bune, împreună cu Clement și cu ceilalți care au lucrat împreună cu mine și ale căror nume sunt scrise în Cartea Vieții.
50004004	Bucurați-vă întotdeauna în Domnul!
50004005	Vă voi spune din nou: bucurați-vă! Blândețea voastră să fie cunoscută de toți oamenii! Domnul este aproape.
50004006	Nu vă îngrijorați de nimic, ci aduceți dorințele voastre la cunoștința lui Dumnezeu, în orice privință, prin rugăciuni și cereri însoțite de mulțumiri.
50004007	Iar pacea care vine de la Dumnezeu și care depășește orice capacitate de înțelegere omenească, vă va proteja inimile și mințile în Cristos Isus.
50004008	În concluzie, fraților, să vă gândiți numai la ce este adevărat, la ce este onorabil, la ce este drept, curat și plăcut, la ce este demn de laudă. Dacă este vreo virtute, dacă este vreo laudă, acestea să fie lucrurile la care să vă gândiți.
50004009	Faceți ce ați învățat, ce ați primit și ce ați auzit de la mine și ce m-ați văzut făcând. Și Dumnezeu, care este sursa păcii, va fi cu voi.
50004010	M-am bucurat foarte mult în Domnul pentru că ați început să vă preocupați din nou de mine. Bineînțeles că v-ați gândit întotdeauna la mine, dar până acum nu ați avut ocazia să-mi arătați acest lucru.
50004011	Nu vorbesc astfel pentru că aș avea nevoie de ceva, căci am învățat să mă mulțumesc cu ceea ce am.
50004012	Știu cum să trăiesc în lipsuri și știu cum să trăiesc în abundență, în orice moment și în orice condiții. M-am deprins să fiu sătul și să fiu flămând, să am destul sau să duc lipsă.
50004013	Am puterea să fac față oricăror circumstanțe prin Cristos, care mă întărește.
50004014	Oricum, ați făcut bine că ați luat parte la necazurile mele.
50004015	Voi, filipenilor, știți că pe când am început să proclam Vestea Bună, la plecarea mea din Macedonia, nici o biserică nu mi-a dat nimic, în afară de voi.
50004016	Căci pe când eram în Tesalonic, mi-ați trimis de mai multe ori ajutoare pentru nevoile mele.
50004017	Nu caut să obțin daruri de la voi, ci, mai degrabă, vreau să primiți binecuvântările care vin atunci când dăruiți.
50004018	Am tot ce-mi trebuie și am totul din abundență. De când am primit prin Epafrodit darurile pe care mi le-ați trimis, am mai mult decât îmi trebuie. Aceste daruri sunt o ofrandă plăcut mirositoare, o jertfă bine primită, plăcută lui Dumnezeu.
50004019	Iar Dumnezeul meu va avea grijă de toate nevoile voastre, potrivit cu măreața Lui bogăție în Cristos Isus.
50004020	A Dumnezeului și Tatălui nostru să fie slava pentru totdeauna! Amin.
50004021	Salutați pe fiecare sfânt în Cristos Isus! Frații care sunt cu mine vă salută.
50004022	Toți sfinții de aici vă salută. În mod special vă salută și cei din casa Cezarului.
50004023	Harul Domnului nostru Isus Cristos să fie cu voi!
51001001	Pavel, apostol al lui Cristos Isus, prin voia lui Dumnezeu, și Timotei, fratele nostru,
51001002	către sfinții lui Dumnezeu din Colose, care sunt frații noștri credincioși în Cristos. Har și pace vouă de la Dumnezeu, Tatăl nostru!
51001003	De câte ori ne rugăm pentru voi, Îi mulțumim lui Dumnezeu, Tatăl Domnului nostru Isus Cristos,
51001004	căci am auzit de credința voastră în Cristos Isus și de dragostea pe care o aveți pentru toți sfinții lui Dumnezeu,
51001005	datorită speranței care este păstrată pentru voi în ceruri. Voi ați auzit de această speranță prin mesajul adevărat, adică prin Vestea Bună,
51001006	care a ajuns și la voi. Ea aduce roade și este răspândită în întreaga lume. Ea aduce aceleași roade și printre voi încă din ziua în care ați auzit de harul lui Dumnezeu și l-ați înțeles cu adevărat așa cum este el.
51001007	Voi ați auzit de harul lui Dumnezeu de la dragul nostru Epafras, care lucrează împreună cu noi, fiind un slujitor credincios al lui Cristos pentru noi.
51001008	Tot el ne-a spus și despre dragostea pe care v-a dat-o Duhul.
51001009	De aceea, ne rugăm neîncetat pentru voi, din ziua în care am auzit despre voi. Ne rugăm cerând să aveți o cunoaștere profundă a voii lui Dumnezeu, să vi se dea toată înțelepciunea și înțelegerea în lucrurile spirituale.
51001010	Astfel veți fi pe placul lui Dumnezeu; veți trăi într-un mod care Îl onorează pe Domnul, aducând roade prin faptele voastre bune; Îl veți cunoaște din ce în ce mai bine pe Dumnezeu;
51001011	-
51001012	veți fi întăriți cu putere nemărginită, potrivit puterii Lui slăvite; astfel veți avea răbdare și veți fi perseverenți oricând; Îi veți mulțumi cu bucurie Tatălui, care v-a făcut demni de a avea o parte din moștenirea sfinților care trăiesc în lumină.
51001013	Dumnezeu ne-a eliberat de sub puterea întunericului și ne-a transferat în Împărăția Fiului Său iubit.
51001014	În Fiul Său noi avem eliberarea și iertarea păcatelor.
51001015	El este imaginea Dumnezeului nevăzut și este primul născut din toată creația.
51001016	Tot ce este în cer sau pe pământ a fost creat de El: și ceea ce se vede și ceea ce nu se vede, fie puteri cerești, fie autorități, fie domnii sau conducători. Totul a fost creat prin El și pentru El.
51001017	El există dinainte de a se fi făcut ceva, și toate se țin prin El.
51001018	El este Capul Trupului, care este Biserica. El este Începutul, primul înviat din morți, astfel încât să aibă întâietate în toate.
51001019	Dumnezeu, în toată plinătatea Lui, a ales să trăiască în El și, tot prin El, să împace toate lucrurile cu El Însuși, fie că sunt din ceruri, fie că sunt de pe pământ.
51001020	Dumnezeu a făcut pace prin sângele lui Cristos vărsat pe cruce.
51001021	În trecut, erați despărțiți de Dumnezeu și, din cauza faptelor voastre rele, erați dușmanii Lui în gândurile voastre.
51001022	Dar acum, prin trupul omenesc al lui Cristos și prin moartea Lui, Dumnezeu v-a împăcat cu El, ca să vă prezinte înaintea lui Dumnezeu sfinți, curați și fără vină,
51001023	dacă rămâneți înrădăcinați și neclintiți în credința voastră și dacă nu vă îndepărtați de speranța Veștii Bune pe care ați auzit-o, care a fost proclamată fiecărei făpturi de sub ceruri și al cărei slujitor am devenit eu, Pavel.
51001024	Acum mă bucur în suferințele mele pentru voi. Prin suferințele din trupul meu, eu împlinesc ceea ce mai are de suferit Cristos prin Trupul Său, care este Biserica.
51001025	Eu am devenit unul din slujitorii Săi, potrivit cu slujba care mi-a fost încredințată de Dumnezeu pentru voi. Este vorba despre împlinirea mesajului lui Dumnezeu.
51001026	Acest mesaj este adevărul secret, ținut ascuns de veacuri și de generații, dar care a fost făcut cunoscut de Dumnezeu sfinților Săi.
51001027	Dumnezeu a dorit să arate poporului Său cât de mare este printre neevrei bogăția slăvită a acestui adevăr ascuns, care este Cristos, care este și în voi și care este speranța noastră de a avea parte de slava lui Dumnezeu.
51001028	Noi Îl proclamăm pe El, îndrumând și învățând pe fiecare cu toată înțelepciunea, astfel încât fiecare să fie desăvârșit în Cristos când îl vom prezenta înaintea lui Dumnezeu.
51001029	Acesta este motivul pentru care lucrez eu, luptându-mă prin tăria lui Cristos, care lucrează în mine cu putere.
51002001	Vreau să știți cât de mare este lupta pe care o duc pentru voi, pentru cei din Laodiceea și pentru cei ce nu m-au cunoscut personal.
51002002	Eu mă lupt pentru ca inimile lor să fie încurajate, pentru ca ei să fie uniți în dragoste, să aibă întreaga bogăție a convingerii care provine din înțelegerea lucrurilor și să cunoască deplin întregul adevăr ascuns al lui Dumnezeu, care este Cristos.
51002003	În Cristos sunt ascunse toate comorile înțelepciunii și ale cunoașterii.
51002004	Vă spun lucrurile acestea pentru ca nimeni să nu vă înșele cu idei care par bune, dar sunt greșite.
51002005	Deși nu sunt cu voi în trup, sunt cu voi în duh și mă bucur văzând rânduiala în care trăiți și tăria credinței voastre în Cristos.
51002006	Așa cum L-ați primit pe Cristos Isus ca Domn, tot așa continuați să trăiți în El!
51002007	Înrădăcinați-vă în El și lăsați-L să fie temelia voastră! Întăriți-vă în credință, după cum ați fost învățați și arătați-I întotdeauna recunoștință lui Dumnezeu!
51002008	Aveți grijă să nu vă înșele nimeni cu o filosofie goală și amăgitoare, care vine din tradițiile oamenilor și din ideile fără valoare ale oamenilor lumii, și nu de la Cristos.
51002009	Dumnezeu, în plinătatea Lui, trăiește în Cristos, în trupul Său omenesc.
51002010	În Cristos, ați fost împliniți și voi, și El este Capul oricărui conducător și al oricărei domnii.
51002011	Atunci când v-ați dezbrăcat de trupul păcătos, aceasta fiind circumcizia lui Cristos, ați fost circumciși cu o circumcizie care nu este făcută de mâna omului.
51002012	Toate acestea s-au întâmplat când ați fost îngropați împreună cu El în botezul prin care ați și fost înviați cu El, prin credința în puterea lui Dumnezeu, care L-a înviat pe Cristos dintre cei morți.
51002013	Voi erați morți din punct de vedere spiritual din cauza păcatelor voastre și pentru că nu primiserăți încă circumcizia lui Cristos, dar Dumnezeu v-a dat viață împreună cu Cristos, prin care ne-a iertat și păcatele noastre.
51002014	El a șters documentul care ne stătea împotrivă și care conținea toate acuzațiile Legii împotriva noastră, și l-a înlăturat din calea noastră, pironindu-l pe cruce.
51002015	El a dezarmat autoritățile și domniile și le-a făcut de râsul lumii, triumfând asupra lor prin cruce.
51002016	Nimeni să nu vă judece cu privire la mâncare și băutură sau cu privire la o sărbătoare, aniversare sau zile de sabat!
51002017	Toate acestea nu sunt decât o umbră a lucrurilor care urmau să vină. Realitatea însă este a lui Cristos.
51002018	Nu-i lăsați pe cei ce își găsesc plăcere într-o falsă umilință și în închinarea îngerilor să vă împiedice să luați premiul! Un astfel de om vorbește totdeauna despre viziunile lui și mintea lui care nu se gândește la cele spirituale îl face să se îngâmfe fără motive.
51002019	Un astfel de om nu se ține legat de Capul, care este Cristos. Datorită lui Cristos, întregul trup, hrănit și strâns la un loc prin încheieturi și legături, crește așa cum vrea Dumnezeu.
51002020	Voi ați murit împreună cu Cristos și ați fost eliberați de puterile care influențează această lume. De ce vă comportați atunci ca și cum ați fi ai lumii și vă supuneți unor reguli ca:
51002021	„Nu lua!“, „Nu gusta!“, „Nu atinge!“?
51002022	Toate aceste lucruri pier o dată cu întrebuințarea lor. Acestea se bazează pe regulile și învățăturile oamenilor.
51002023	Aceste reguli au o aparentă înțelepciune prin închinarea voită, prin falsa lor smerenie și printr-o purtare aspră față de trup. Dar ele nu sunt de nici un folos în încercarea de a nu satisface dorințele naturii noastre păcătoase.
51003001	Dacă ați înviat împreună cu Cristos, preocupați-vă de lucrurile care sunt în cer, unde Cristos stă la dreapta lui Dumnezeu.
51003002	Gândiți-vă la cele cerești și nu la cele pământești!
51003003	Voi ați murit, iar acum viața voastră nouă este ascunsă împreună cu Cristos în Dumnezeu.
51003004	Când Cristos, care este viața voastră, va apărea, atunci veți apărea și voi cu El în slavă.
51003005	Alungați din viața voastră toate lucrurile rele care țin de natura voastră păcătoasă: desfrânarea, necurăția, pofta, dorințele rele și lăcomia, care este închinare la idoli.
51003006	Din cauza acestor lucruri vine mânia lui Dumnezeu.
51003007	Și voi trăiați așa în trecut, pe când făceați astfel de fapte.
51003008	Dar acum, renunțați la toate acestea: la mânie, furie, răutate, bârfă, vorbe urâte.
51003009	Să nu vă mințiți unii pe alții, pentru că v-ați dezbrăcat de omul cel vechi, cu faptele lui
51003010	și v-ați îmbrăcat cu omul cel nou. Acest om nou este mereu înnoit și făcut după imaginea Creatorului lui spre cunoașterea deplină a lui Dumnezeu.
51003011	Aici nu mai este evreu și neevreu, circumcis și necircumcis, barbar, scit, sclav și om liber, ci Cristos este totul și este în toți.
51003012	Fiind aleșii lui Dumnezeu, sfinți și iubiți, îmbrăcați-vă cu o inimă plină de compasiune, cu bunătate, smerenie, blândețe și răbdare.
51003013	Îngăduiți-vă unii pe alții și iertați-vă unii pe alții ori de câte ori aveți ceva unii împotriva altora. Să vă iertați unii pe alții, cum v-a iertat și Domnul pe voi.
51003014	Pe lângă toate acestea, îmbrăcați-vă cu dragostea care leagă totul într-o unitate perfectă.
51003015	Fie ca pacea care vine de la Cristos să vă conducă inimile, căci la această pace ați fost chemați voi, într-un singur trup. Mulțumiți-I lui Dumnezeu pentru toate lucrurile, întotdeauna!
51003016	Cuvântul lui Cristos să locuiască din belșug în voi. Învățați-vă și sfătuiți-vă unii pe alții cu toată înțelepciunea. Cântați psalmi, imnuri și cântări spirituale cu inima plină de recunoștință față de Dumnezeu.
51003017	Orice faceți, cu vorba sau cu fapta, să faceți în Numele Domnului Isus, mulțumind prin El lui Dumnezeu, Tatăl.
51003018	Soțiilor, fiți supuse soților voștri, așa cum este potrivit în Domnul.
51003019	Soților, iubiți-vă soțiile și nu vă purtați aspru cu ele.
51003020	Copiilor, ascultați în toate de părinții voștri, căci acest lucru este plăcut Domnului.
51003021	Părinților, nu stârniți mânia în copiii voștri criticându-i mereu pentru tot ce fac, pentru că asta va duce la descurajarea lor.
51003022	Sclavilor, ascultați de stăpânii voștri de pe pământ în toate, nu numai atunci când vă supraveghează, și nu lucrați ca unii care vor să le facă pe plac oamenilor. Ascultați de ei cu toată inima, din respect pentru Domnul.
51003023	Orice faceți, faceți din toată inima, ca pentru Domnul, și nu ca pentru oameni.
51003024	Amintiți-vă că Domnul vă va da moștenirea voastră ca răsplată. Cristos, care este Domnul vostru, este Cel pe care-L slujiți.
51003025	Cel ce face rău va fi răsplătit, în mod nepărtinitor, după răul pe care l-a făcut.
51004001	Stăpânilor, dați sclavilor voștri ce li se cuvine, în mod cinstit. Amintiți-vă că și voi aveți un Stăpân în ceruri.
51004002	Perseverați în rugăciune, fiți atenți când vă rugați și aduceți-I mulțumiri lui Dumnezeu.
51004003	Rugați-vă și pentru noi, pentru ca Dumnezeu să ne dea prilejul de a proclama mesajul Veștii Bune, și de a vorbi despre taina lui Cristos. Tocmai pentru că am predicat acest adevăr ascuns în Cristos sunt eu în închisoare.
51004004	Rugați-vă să vorbesc în așa fel încât să fac mesajul foarte clar, așa cum ar trebui.
51004005	Purtați-vă cu înțelepciune față de cei care nu sunt credincioși și folosiți din plin ocaziile care vi se oferă.
51004006	Vorbirea voastră ar trebui să fie întotdeauna plăcută și dreasă cu înțelepciune, astfel încât să știți ce să răspundeți fiecărei persoane.
51004007	Tihic, un frate scump, un slujitor credincios și un sclav împreună cu mine în Domnul, vă va spune totul despre mine.
51004008	Tocmai din acest motiv îl trimit la voi, ca să aflați care este situația noastră și pentru ca să vă încurajeze.
51004009	Împreună cu el îl trimit și pe Onisim, fratele nostru credincios și drag, care este unul dintre voi. Ei vă vor spune tot ce se întâmplă aici.
51004010	Aristarh, cel închis cu mine, vă salută. La fel vă salută și Marcu, vărul lui Barnaba. În ce-l privește pe Marcu, ați primit deja instrucțiuni. Dacă vine la voi, primiți-l!
51004011	Isus, zis Iust, vă salută. Aceștia sunt singurii dintre credincioșii evrei care lucrează cu mine la vestirea Împărăției lui Dumnezeu. Ei au fost o mare încurajare pentru mine.
51004012	Și Epafras vă salută. El este unul dintre voi și un slujitor al lui Cristos Isus. El se roagă întotdeauna cu ardoare pentru voi, pentru ca voi să ajungeți maturi și să cunoașteți deplin ceea ce dorește Dumnezeu pentru voi.
51004013	Eu sunt martorul lui că lucrează din greu pentru voi, pentru cei din Laodiceea și pentru cei din Hierapolis.
51004014	Luca, iubitul nostru doctor, și Dima vă salută.
51004015	Salutați-i pe frații din Laodiceea, pe Nimfa și biserica ce se întâlnește în casa lui.
51004016	După ce veți citi scrisoarea, aveți grijă să o citească și biserica din Laodiceea. De asemenea, să citiți și scrisoarea pe care am trimis-o bisericii din Laodiceea.
51004017	Spuneți-i lui Arhip: „Ai grijă să duci până la capăt slujba pe care ai primit-o în Domnul!“
51004018	Eu, Pavel, scriu această salutare cu mâna mea. Amintiți-vă că sunt în închisoare. Harul lui Dumnezeu să fie cu voi!
52001001	Pavel, Silvan și Timotei, către Biserica din Tesalonic care este în Dumnezeu Tatăl și în Domnul Isus Cristos. Harul și pacea lui Dumnezeu să fie cu voi!
52001002	Îi mulțumim întotdeauna lui Dumnezeu pentru voi toți și vă amintim în rugăciunile noastre.
52001003	Noi amintim fără încetare înaintea Dumnezeului și Tatălui nostru lucrarea voastră care vine din credință, osteneala voastră izvorâtă din dragoste și răbdarea adusă de speranța în Domnul nostru Isus Cristos.
52001004	Știm, frații mei iubiți de Dumnezeu, că ați fost aleși de El
52001005	pentru că mărturia noastră despre Vestea Bună a venit la voi prin cuvinte, dar și cu putere, cu Duhul Sfânt și cu o convingere adâncă. Știți cum ne-am purtat printre voi, spre binele vostru.
52001006	Și voi ne-ați imitat pe noi și pe Domnul, căci ați primit Cuvântul într-o vreme când sufereați și l-ați primit cu bucuria care vine de la Duhul Sfânt.
52001007	De aceea, ați devenit un exemplu pentru toți credincioșii din Macedonia și din Ahaia.
52001008	Căci Cuvântul Domnului s-a răspândit de la voi, nu numai în Macedonia și Ahaia, ci chiar mai departe, iar despre credința voastră s-a auzit peste tot. De aceea nu mai trebuie să adaug ceva.
52001009	Toată lumea vorbește despre felul în care ne-ați primit, povestind cum v-ați întors la Dumnezeu de la idoli, ca să-I slujiți Dumnezeului viu și adevărat
52001010	și ca să-L așteptați pe Fiul Său din ceruri, pe care Dumnezeu L-a înviat dintre cei morți, adică pe Isus, care ne scapă de pedeapsa care va veni din cauza mâniei lui Dumnezeu.
52002001	Fraților, știți că vizita pe care v-am făcut-o, n-a fost inutilă.
52002002	Așa cum știți, înainte de a veni la voi, am suferit și am fost batjocoriți în Filipi. Dar, cu ajutorul Dumnezeului nostru, am avut curajul să vă proclamăm și vouă Vestea Bună a lui Dumnezeu, cu toată opoziția pe care a trebuit să o înfruntăm.
52002003	Mesajul nostru de încurajare adresat vouă nu provine din eroare sau din motive false și nici nu încercăm să înșelăm pe cineva.
52002004	Dimpotrivă, noi vorbim ca oameni aprobați de Dumnezeu și cărora li s-a încredințat Vestea Bună. Noi nu încercăm să facem pe placul oamenilor, ci să împlinim voia lui Dumnezeu, care ne cercetează inimile.
52002005	Într-adevăr, noi nu am venit niciodată cu vorbe lingușitoare și, așa cum știți, nu v-am vorbit ca să ne îmbogățim, iar Dumnezeu ne este martor.
52002006	Noi nu am căutat slavă de la oameni, nici de la voi, nici de la alții, deși am fi putut să vă cerem multe pentru că suntem apostolii lui Cristos.
52002007	Dimpotrivă, am fost blânzi cât am fost cu voi și ne-am purtat ca o mamă care se îngrijește cu dragoste de copiii ei.
52002008	Pentru că vă iubeam atât de mult și pentru că ne erați dragi, eram în stare să vă dăm nu numai Vestea Bună a lui Dumnezeu, ci și viața noastră.
52002009	Fraților, vă amintiți că am muncit din greu, cu trudă. Am lucrat zi și noapte, ca să nu fim o povară pentru voi atâta timp cât vă proclamam Vestea Bună a lui Dumnezeu.
52002010	Voi sunteți martori și Dumnezeu de asemenea, că ne-am purtat față de voi, credincioșii, cu sfințenie, cu dreptate și fără greșeală.
52002011	Știți că ne-am purtat cu fiecare ca un tată față de copiii săi.
52002012	Astfel, v-am încurajat, v-am mângâiat și v-am îndemnat să trăiți într-un mod plăcut lui Dumnezeu care vă cheamă să intrați în Împărăția și slava Sa.
52002013	Îi mulțumim în continuare lui Dumnezeu pentru că, atunci când ați primit mesajul lui Dumnezeu pe care l-ați auzit de la noi, l-ați primit nu ca pe un mesaj venit de la oameni ci, așa cum și este: un mesaj care vine de la Dumnezeu și care lucrează și în voi, cei credincioși.
52002014	Voi, fraților, ați urmat exemplul bisericilor lui Dumnezeu în Cristos Isus din Iudeea pentru că ați suferit din partea celor din neamul vostru aceleași lucruri pe care le-au suferit și cei din Iudeea de pe urma iudeilor.
52002015	Ei i-au omorât pe Domnul Isus și pe profeți, iar pe noi ne-au alungat. Ei nu sunt plăcuți lui Dumnezeu și sunt împotriva tuturor.
52002016	Noi vorbim neevreilor ca să fie și ei mântuiți, iar ei încearcă să ne oprească să facem acest lucru. Astfel, ei își înmulțesc păcatele și, până la urmă, mânia lui Dumnezeu s-a revărsat din plin asupra lor.
52002017	În ce ne privește, fraților, ne-am despărțit de voi pentru puțin timp (ne-am despărțit în trup, nu în gând). De aceea, am devenit nerăbdători și dorim nespus de mult să vă vedem.
52002018	Da, am dorit foarte mult să venim la voi. Într-adevăr, eu, Pavel, am încercat de mai multe ori, însă Satan ne-a împiedicat să venim.
52002019	Căci voi sunteți speranța noastră, bucuria sau cununa cu care ne vom lăuda înaintea Domnului Isus când va veni iarăși.
52002020	Da, voi sunteți slava și bucuria noastră!
52003001	Pentru că nu mai puteam aștepta, ne-am hotărât să rămânem singuri în Atena
52003002	și să-l trimitem pe Timotei. El este fratele nostru care lucrează împreună cu noi la proclamarea Veștii Bune a lui Cristos. L-am trimis pe el pentru ca să vă întărească și să vă încurajeze în credința voastră
52003003	pentru ca nimeni să nu fie clătinat de necazurile acestea. Știți voi înșivă că aceste necazuri sunt inevitabile.
52003004	Pe când eram cu voi, vă avertizam că veți fi persecutați așa cum, de altfel, s-a și întâmplat.
52003005	Fiindcă nu mai puteam aștepta, l-am trimis pe Timotei să-mi aducă vești despre credința voastră. Îmi era teamă ca nu cumva să vă fi înșelat Ispititorul și munca noastră printre voi să fi fost degeaba.
52003006	Dar acum, Timotei tocmai s-a întors de la voi și ne-a adus vești bune cu privire la credința și dragostea voastră. El ne-a spus că vă amintiți cu plăcere de noi și că vreți să ne vedeți tot atât de mult pe cât vrem să vă vedem și noi.
52003007	Credința voastră ne-a încurajat în aceste momente de greutăți și necaz, fraților.
52003008	Acum, când știm că stați neclintiți în Domnul, trăim cu adevărat.
52003009	Cum Îi putem mulțumi lui Dumnezeu îndeajuns pentru voi și pentru toată bucuria pe care o avem în prezența Dumnezeului nostru datorită vouă?
52003010	Zi și noapte ne rugăm cu ardoare să vă putem vedea din nou și să putem împlini ceea ce lipsește credinței voastre.
52003011	Acum fie ca Însuși Dumnezeu, Tatăl nostru și Domnul nostru Isus să ne călăuzească pașii înspre voi!
52003012	Fie ca Domnul să vă facă să creșteți și să vă îmbogățească în dragoste unii pentru alții și pentru toți, așa cum și noi vă iubim pe voi!
52003013	Fie ca El să vă întărească inimile, să le facă nevinovate și sfinte înaintea Dumnezeului și Tatălui nostru când va veni Domnul nostru Isus cu toți sfinții Lui.
52004001	Fraților, acum am să vă spun alte lucruri. Vă rugăm și vă îndemnăm, în Numele Domnului Isus, să trăiți înaintea lui Dumnezeu așa cum v-am învățat și așa cum și trăiți acum, astfel încât să trăiți din ce în ce mai mult după învățăturile noastre.
52004002	Știți poruncile pe care vi le-am dat prin autoritatea Domnului Isus.
52004003	Dumnezeu vrea să fiți sfinți, să vă feriți de imoralitate sexuală.
52004004	El vrea ca fiecare să învețe să-și controleze trupul în sfințenie și cinste,
52004005	fără să se aprindă în poftele sale, așa cum fac păgânii care nu-L cunosc pe Dumnezeu.
52004006	El vrea ca nimeni să nu înșele sau să profite de fratele său în această privință, căci Domnul va pedepsi toate aceste lucruri, așa cum v-am mai spus și v-am avertizat.
52004007	Dumnezeu nu ne-a chemat să fim necurați, ci sfinți.
52004008	De aceea, cel care respinge această învățătură nu-i respinge pe oameni, ci pe Dumnezeu, care vă dă și Duhul Său Sfânt.
52004009	În ce privește dragostea pentru frați, nu este nevoie să vă mai scriu nimic, pentru că Dumnezeu v-a învățat să vă iubiți unii pe alții.
52004010	Așa și faceți, iubindu-i pe toți frații și surorile voastre din Macedonia. Dar vă îndemnăm, fraților, să creșteți mereu în dragostea frățească.
52004011	Propuneți-vă să aveți o viață liniștită, să vă vedeți de treaba voastră și să lucrați cu mâinile voastre, așa cum v-am poruncit
52004012	pentru ca necredincioșii să respecte modul vostru de viață și să nu depindeți de nimeni.
52004013	Fraților, vrem să știți câte ceva și despre cei care au murit, astfel încât să nu fiți îndurerați asemenea celor fără speranță.
52004014	Dacă credem că Isus a murit și apoi a înviat, credem că Dumnezeu îi va aduce înapoi prin Cristos și pe cei care au murit în Isus.
52004015	Ce vă spunem acum este un mesaj de la Domnul. Noi, care suntem vii și care rămânem până la venirea Domnului, nu o vom lua înaintea celor care au murit.
52004016	Când se va auzi porunca prin vocea arhanghelului și când va suna trâmbița lui Dumnezeu, Domnul Însuși va coborî din cer, iar cei care au murit în Cristos vor învia primii.
52004017	După aceea, noi, care mai suntem în viață, cei rămași până atunci, vom fi ridicați în nori împreună cu ei ca să-L întâlnim pe Domnul în cer. Astfel vom fi cu Domnul pentru totdeauna.
52004018	Mângâiați-vă deci unii pe alții cu aceste cuvinte.
52005001	Fraților, cu privire la timpuri și date, nu aveți nevoie să vă scriu nimic,
52005002	pentru că știți și voi foarte bine că ziua Domnului va veni ca un hoț noaptea.
52005003	Și când vor zice oamenii: „Avem pace și siguranță!“, va veni pe neașteptate distrugerea. Aceasta va veni așa cum vin durerile nașterii la o femeie însărcinată. Nimeni nu va putea scăpa.
52005004	Dar voi, fraților, nu sunteți în întuneric ca să fiți surprinși de acea zi ca de un hoț.
52005005	Voi toți sunteți ai luminii și ai zilei. Noi nu suntem ai nopții sau ai întunericului.
52005006	Așa că, să nu dormim ca ceilalți oameni. Să fim treji, să ne stăpânim,
52005007	fiindcă cei ce dorm, dorm noaptea și cei ce se îmbată, se îmbată noaptea.
52005008	Dar noi, pentru că suntem ai zilei, să ne stăpânim! Să ne îmbrăcăm cu platoșa credinței și a dragostei și să ne punem pe cap coiful speranței mântuirii!
52005009	Dumnezeu nu ne-a ales ca să-Și verse mânia peste noi, ci ne-a ales pentru ca noi să obținem mântuirea prin Domnul nostru Isus Cristos
52005010	care a murit pentru noi pentru ca, fie că suntem în viață, fie că nu, să trăim cu El.
52005011	Încurajați-vă deci unii pe alții și întăriți-vă unii pe alții, așa cum și faceți de altfel.
52005012	Vă rugăm, fraților, să-i respectați pe cei ce lucrează din greu printre voi și care vă conduc în Domnul și vă sfătuiesc.
52005013	Să aveți o stimă mare, plină de dragoste, pentru ei, datorită lucrării lor. Trăiți în pace unii cu alții!
52005014	Vă îndemnăm, fraților: mustrați-i pe cei leneși, mângâiați-i pe cei descurajați, ajutați-i pe cei slabi, aveți răbdare cu toți!
52005015	Aveți grijă să nu răsplătească cineva cu rău pentru rău, ci întotdeauna încercați să faceți bine atât unii altora, cât și celorlalți oameni.
52005016	Bucurați-vă întotdeauna!
52005017	Rugați-vă tot timpul!
52005018	Mulțumiți-I lui Dumnezeu în orice împrejurare, căci aceasta este voia Lui pentru voi, în Cristos Isus.
52005019	Nu opriți lucrarea Duhului!
52005020	Nu disprețuiți profețiile,
52005021	ci cercetați totul și păstrați ceea ce este bun.
52005022	Feriți-vă de orice fel de rău!
52005023	Fie ca Însuși Dumnezeul păcii să vă sfințească întru totul și fie ca duhul, sufletul și trupul vostru să rămână nepătate până la venirea Domnului nostru Isus Cristos!
52005024	Dumnezeu, care vă cheamă, este credincios și va face într-adevăr lucrul acesta.
52005025	Fraților, rugați-vă și pentru noi!
52005026	Salutați-i pe toți frații cu o sărutare sfântă!
52005027	Vă rog insistent, în Numele Domnului, să citiți această scrisoare tuturor fraților!
52005028	Harul Domnului nostru Isus Cristos să fie cu voi!
53001001	Pavel, Silvan și Timotei, către biserica tesalonicenilor, către cei care sunt în Dumnezeu, Tatăl nostru și în Domnul Isus Cristos.
53001002	Har și pace vouă de la Dumnezeu, Tatăl nostru și de la Domnul Isus Cristos!
53001003	Trebuie să-I mulțumim întotdeauna lui Dumnezeu pentru voi, fraților, și avem toate motivele să-I mulțumim pentru că dragostea pe care o aveți unii pentru alții se adâncește mereu iar credința voastră crește neîncetat.
53001004	Noi ne lăudăm cu voi înaintea celorlalte biserici ale lui Dumnezeu vorbind despre răbdarea și credința cu care îndurați toate persecuțiile și necazurile.
53001005	Aceasta este o dovadă că Dumnezeu judecă cu dreptate. El dorește să fiți considerați demni de Împărăția Sa, pentru care și suferiți acum.
53001006	Într-adevăr, Dumnezeu consideră că este drept să-i răsplătească prin necazuri pe cei ce vă fac să suferiți,
53001007	iar atât vouă cât și nouă, să ne dea odihnă când Se va arăta Domnul Isus, împreună cu îngerii puterii Lui.
53001008	El va veni din cer, într-o flacără de foc și îi va pedepsi pe cei ce nu-L cunosc pe Dumnezeu și pe cei ce nu ascultă de Vestea Bună a Domnului nostru Isus.
53001009	Pedeapsa lor va fi nimicirea eternă. Ei vor fi înlăturați din fața Domnului și a puterii Lui slăvite
53001010	în ziua în care va veni să fie slăvit în poporul Său sfânt și admirat în toți cei care au crezut. Printre ei vă numărați și voi pentru că ați crezut mărturia noastră despre El.
53001011	De aceea, ne rugăm întotdeauna pentru voi, cerând ca Dumnezeul nostru să vă considere demni de viața pe care v-a chemat s-o trăiți. Ne rugăm ca, prin puterea Lui, Dumnezeu să împlinească orice intenție bună și orice faptă care vine din credința voastră,
53001012	astfel încât Numele Domnului nostru Isus să fie slăvit în voi, pentru ca și voi să fiți slăviți în El, potrivit harului Dumnezeului nostru și al Domnului Isus Cristos.
53002001	Acum, fraților, vă scriem cu privire la venirea Domnului nostru Isus Cristos și la întâlnirea noastră cu El și vă cerem
53002002	să nu vi se clatine ușor convingerile și să nu fiți tulburați de cineva care pretinde că are un duh de profeție, de vreo învățătură oarecare sau de o scrisoare, chipurile, scrisă de noi, în care se spune că ziua Domnului a venit deja.
53002003	Aveți grijă să nu vă înșele nimeni în nici un fel. Vă spun toate acestea pentru că ziua Domnului nu va veni până când nu va fi venit mai întâi apostazia și până când nu se va fi arătat omul nelegiuirii care este destinat pentru distrugere.
53002004	El se va opune și se va ridica împotriva oricărui așa-zis dumnezeu și împotriva oricărui obiect de închinare. Va merge până acolo încât va sta ca Dumnezeu în Templul lui Dumnezeu și se va proclama Dumnezeu.
53002005	Amintiți-vă că vă spuneam aceste lucruri și când eram cu voi.
53002006	Știți ce-l oprește ca să nu se descopere decât la vremea lui.
53002007	Vă spun aceste lucruri pentru că puterea ascunsă a nelegiuirii lucrează deja. Numai să fie înlăturat acela care acum îl oprește
53002008	și atunci va fi descoperit cel nelegiuit. Domnul Isus îl va omorî cu suflarea gurii Sale și îl va nimici cu arătarea venirii Sale.
53002009	Venirea celui nelegiuit va fi prin lucrarea lui Satan și va fi însoțită de toată puterea, de semne și minuni false
53002010	și de înșelătorii rele. El îi va înșela pe cei pierduți, deoarece au refuzat să iubească adevărul pentru ca să fie mântuiți.
53002011	De aceea, Dumnezeu le va trimite o lucrare de rătăcire să lucreze în ei ca să creadă o minciună;
53002012	pentru ca toți cei ce nu au crezut adevărul, ci și-au găsit plăcerea în ceea ce este rău, să fie condamnați.
53002013	Dar noi trebuie să-I mulțumim întotdeauna lui Dumnezeu pentru voi, frați iubiți de Domnul, căci Dumnezeu v-a ales de la început să fiți mântuiți, fiind sfințiți prin Duhul și crezând adevărul.
53002014	Dumnezeu v-a chemat la mântuire prin Vestea Bună pe care v-am proclamat-o noi, astfel încât să obțineți slava Domnului nostru Isus Cristos.
53002015	De aceea, fraților, stați tari și păstrați învățăturile care v-au fost transmise, fie prin viu grai, fie prin scrisoarea noastră.
53002016	-
53002017	Fie ca Însuși Domnul nostru Isus Cristos și Dumnezeu, Tatăl nostru, care ne-a iubit și care ne-a dat, în harul Său, o mângâiere veșnică și o speranță neclintită, să vă încurajeze inimile și să vă întărească în toate lucrurile bune pe care le faceți și le spuneți!
53003001	În încheiere, fraților, rugați-vă pentru noi, pentru ca mesajul Domnului să se răspândească repede și să fie slăvit, așa cum a fost slăvit și printre voi.
53003002	Rugați-vă să fim scăpați de oamenii răi și vicleni, căci nu toți cred în Domnul.
53003003	Domnul este credincios. El vă va întări și vă va păzi de Cel Rău.
53003004	Avem încredere, în Domnul, cu privire la voi și suntem convinși că faceți și veți continua să faceți ceea ce ați fost învățați.
53003005	Fie ca Domnul să vă îndrepte inimile spre dragostea lui Dumnezeu și spre îndelunga răbdare a lui Cristos!
53003006	Acum vă poruncim, fraților, în Numele Domnului nostru Isus Cristos, să stați departe de orice frate care duce o viață de lenevie, care nu se potrivește cu învățăturile pe care le-ați primit de la noi.
53003007	Vă spun aceasta pentru că voi înșivă știți cum să ne imitați fiindcă noi nu am fost leneși cât am stat cu voi
53003008	și n-am mâncat pâinea nimănui pe gratis. Ci, cu trudă, am muncit din greu zi și noapte ca să nu fim o povară pentru nici unul dintre voi.
53003009	Nu că noi nu avem dreptul să vă cerem să fim ajutați de voi, dar noi am muncit ca să fim un exemplu pentru voi, astfel încât să ne imitați.
53003010	Când eram cu voi, v-am dat această poruncă: „Cine nu vrea să muncească, nici să nu mănânce!“
53003011	Spunem toate acestea fiindcă am auzit că unii dintre voi duc o viață de lenevie. Sunt unii care nu-și văd de treaba lor, ci se amestecă în treburile altora.
53003012	Le poruncim acestora și îi încurajăm în Domnul Isus Cristos să munceasă în liniște și să-și mănânce astfel pâinea lor.
53003013	Cât despre voi, fraților, să nu obosiți niciodată să faceți ce este bine.
53003014	Dacă cineva nu ascultă de ceea ce v-am scris în această scrisoare, identificați-l și să nu aveți nimic de-a face cu el, ca să-i fie rușine.
53003015	Dar să nu-l considerați dușmanul vostru, ci mustrați-l ca pe un frate.
53003016	Fie ca Însuși Domnul păcii să vă dea pace întotdeauna și în orice fel! Domnul să fie cu voi toți!
53003017	Eu, Pavel, scriu această salutare cu mâna mea. Acesta este semnul de autenticitate pe care-l folosesc în fiecare scrisoare. Așa scriu eu.
53003018	Harul Domnului nostru Isus Cristos să fie cu voi toți!
54001001	Pavel, apostol al lui Cristos Isus prin porunca lui Dumnezeu, Mântuitorul nostru, și a lui Cristos Isus, speranța noastră,
54001002	către Timotei, adevăratul meu fiu în credință. Har, îndurare și pace de la Dumnezeu Tatăl și de la Cristos Isus, Domnul nostru!
54001003	Vreau să rămâi în Efes, așa cum te-am rugat când mă duceam spre Macedonia, ca să le spui unora să nu-i mai învețe pe oameni doctrine mincinoase
54001004	și să nu mai dea atenție basmelor și genealogiilor fără sfârșit. Acestea duc mai degrabă la controverse decât la înaintarea lucrării lui Dumnezeu care este prin credință.
54001005	Scopul pe care-l urmăresc când vă spun acest lucru este acela de a promova dragostea care vine dintr-o inimă curată, dintr-o conștiință pură și dintr-o credință sinceră.
54001006	Unii s-au îndepărtat de aceste lucruri și s-au ocupat cu vorbării fără sens.
54001007	Ei vor să fie învățători ai Legii, însă nu știu nici ce spun, nici măcar ce urmăresc abordând lucrurile despre care vorbesc cu atâta convingere.
54001008	Acum noi știm că Legea este bună dacă este folosită corect,
54001009	având în vedere că Legea nu este pentru omul drept, ci pentru cei ce încalcă Legea și pentru cei nesupuși, pentru cei ce trăiesc împotriva voii lui Dumnezeu și pentru păcătoși, pentru cei ce nu sunt sfinți, pentru cei fără Dumnezeu, pentru cei ce-și omoară părinții, pentru ucigași,
54001010	pentru cei desfrânați, pentru homosexuali, pentru negustorii de sclavi, pentru mincinoși, pentru cei ce jură fals și pentru cei ce se opun învățăturii sănătoase,
54001011	potrivit cu Vestea Bună slăvită care vine de la binecuvântatul Dumnezeu, și care mi-a fost încredințată.
54001012	Îi mulțumesc lui Cristos Isus, Domnul nostru, care mi-a dat putere pentru că El m-a considerat vrednic de încredere și m-a pus în slujba Lui,
54001013	deși în trecut eu L-am insultat pe Cristos și i-am persecutat cu violență pe cei care-L urmau. Dar mi s-a arătat îndurare, căci făceam aceste lucruri din neștiință, în necredința mea.
54001014	Dar harul Domnului nostru s-a înmulțit nespus de mult o dată cu credința și dragostea care sunt în Cristos Isus.
54001015	Un cuvânt demn de încredere și care merită să fie acceptat este acesta: Cristos Isus a venit în lume să-i mântuiască pe păcătoși, iar eu sunt cel mai mare dintre ei.
54001016	Dar tocmai de aceea mi-a fost arătată îndurarea lui Dumnezeu: folosindu-mă pe mine, primul dintre păcătoși, Isus Cristos Își putea arăta deplina Sa răbdare ca exemplu pentru cei ce aveau să creadă în El ca să primească viața eternă.
54001017	A Împăratului etern, a Celui ce este nemuritor și nevăzut, Singurului Dumnezeu, a Lui să fie onoarea și slava pentru totdeauna! Amin.
54001018	Porunca pe care ți-o dau, fiule Timotei, potrivit cu profețiile făcute despre tine cu mult timp în urmă, este ca, inspirat de ele, să te lupți lupta cea bună
54001019	cu credință și cu o conștiință curată. Unii au respins conștiința curată și au părăsit credința.
54001020	Printre ei se numără și Imeneu și Alexandru pe care i-am dat pe mâna lui Satan ca să învețe să nu mai vorbească împotriva lui Dumnezeu.
54002001	Îndemnul meu este, în primul rând, să se facă cereri, rugăciuni, mijlociri și mulțumiri pentru toți oamenii,
54002002	pentru conducători și pentru toți cei ce au autoritate, ca să putem duce astfel o viață liniștită și calmă, cu tot devotamentul și cu toată reverența pentru Dumnezeu.
54002003	Acest lucru este bun și plăcut lui Dumnezeu, Mântuitorul nostru,
54002004	care vrea ca toți oamenii să fie mântuiți și să ajungă la cunoașterea adevărului.
54002005	Este un singur Dumnezeu și un singur Mijlocitor între Dumnezeu și om: Cristos Isus, care ca om
54002006	S-a dat pe Sine ca plată pentru eliberarea tuturor oamenilor. Această mărturie a fost făcută la vremea ei.
54002007	Iar eu am fost numit predicator și apostol al acestei mărturii pentru ca ea să fie auzită (spun adevărul și nu mint). Eu am fost făcut învățător al credinței și al adevărului pentru neevrei.
54002008	Vreau deci ca bărbații să se roage peste tot ridicând mâini curate către Dumnezeu, fără mânie și fără certuri.
54002009	La fel, femeile să se îmbrace decent, cu modestie și cumpătare, fără să poarte părul împletit, fără podoabe de aur sau perle sau haine scumpe.
54002010	Podoaba lor să fie faptele bune, așa cum le stă bine femeilor care susțin că se închină lui Dumnezeu.
54002011	Femeia să învețe în tăcere, în supunere totală.
54002012	Nu-i dau voie femeii să-l învețe pe bărbat sau să-i spună bărbatului ce să facă, ci ea să rămână în tăcere.
54002013	Căci întâi a fost creat Adam și apoi Eva.
54002014	Și nu Adam a fost înșelat, ci femeia a fost înșelată și a păcătuit.
54002015	Dar femeile vor fi mântuite prin nașterea de copii dacă rămân în credință, dragoste, sfințenie și cumpătare.
54003001	Un cuvânt demn de încredere este acesta: dacă vrea cineva să fie supraveghetor, atunci dorește un lucru bun.
54003002	Un supraveghetor trebuie să aibă o viață ireproșabilă. El trebuie să fie credincios soției sale.
54003003	Trebuie să fie treaz, stăpânit, cuviincios, ospitalier, capabil să-i învețe pe alții. Să nu fie nici bețiv, nici violent, ci blând și pașnic. Nu trebuie să fie iubitor de bani.
54003004	Trebuie să aibă grijă de familia sa, s-o conducă bine și să-și țină copiii în ascultare și respect deplin.
54003005	Dacă cineva nu-și poate conduce bine familia, atunci el nu va putea avea grijă de biserica lui Dumnezeu.
54003006	El nu trebuie să fie convertit de curând ca să nu se umfle de mândrie și să atragă asupra sa pedeapsa de care a avut parte Diavolul.
54003007	Pe lângă acestea, el trebuie să aibă o reputație bună printre cei din afara Bisericii ca să nu fie criticat și să nu cadă în capcana Diavolului.
54003008	La fel, diaconii trebuie să fie demni de respect și nu cu două fețe. Trebuie să nu fie bețivi și să nu umble după câștiguri necinstite.
54003009	Ei trebuie să se țină de adevărurile adânci ale credinței noastre, având o conștiință curată.
54003010	Acești oameni trebuie să fie mai întâi încercați. Apoi, dacă nu s-a găsit nimic împotriva lor, pot sluji ca diaconi.
54003011	La fel, femeile trebuie să fie demne de respect. Trebuie să nu fie bârfitoare, ci cumpătate și demne de încredere în toate.
54003012	Bărbații care sunt diaconi trebuie să fie credincioși soțiilor lor și să-și conducă bine copiii și casa lor.
54003013	Cei care slujesc bine ca diaconi își câștigă un loc de onoare și o mare îndrăzneală în credința lor în Cristos Isus.
54003014	Îți scriu aceste lucruri, deși sper să vin la tine în curând; dar dacă voi întârzia,
54003015	să știi cum trebuie să se poarte cineva în familia lui Dumnezeu, care este Biserica Dumnezeului celui viu, stâlpul și temelia adevărului.
54003016	Fără îndoială, adevărul ascuns al credinței noastre este mare. El a apărut în trup omenesc; a fost dovedit drept de Duhul, a fost văzut de îngeri, a fost proclamat neevreilor, a fost crezut de lume și a fost înălțat la ceruri în slavă.
54004001	Duhul spune clar că, în timpurile din urmă, unii vor părăsi credința. Ei se vor lua după duhuri înșelătoare și după învățăturile demonilor
54004002	și ale unor oameni mincinoși și prefăcuți, a căror conștiință a fost însemnată cu fierul înroșit în foc.
54004003	Ei interzic căsătoria și le impun altora să se ferească de unele mâncăruri pe care Dumnezeu le-a făcut să fie primite cu mulțumiri de către credincioșii care cunosc adevărul.
54004004	Pentru că tot ceea ce a creat Dumnezeu este bun și nimic nu trebuie respins dacă este primit cu mulțumiri,
54004005	căci este sfințit de Dumnezeu prin Cuvântul Său și prin rugăciune.
54004006	Dacă-i vei învăța pe frați aceste lucruri, vei fi un bun slujitor al lui Cristos Isus, ca unul care ai fost crescut cu adevărurile credinței și hrănit cu învățătura bună pe care ai urmat-o.
54004007	Evită basmele profanatoare ale femeilor bătrâne și continuă să te pregătești pentru slujirea lui Dumnezeu.
54004008	Pregătirea fizică are o anumită valoare, dar slujirea lui Dumnezeu este valoroasă în toate felurile, pentru că este însoțită de o promisiune atât în viața aceasta, cât și în cea viitoare.
54004009	Acesta este un cuvânt demn de încredere și care merită să fie acceptat.
54004010	Din acest motiv lucrăm din greu și ne zbatem: pentru că ne-am pus speranța în Dumnezeul cel viu, care este Mântuitorul tuturor și, în special, al tuturor celor ce cred.
54004011	Să instruiești și să înveți aceste lucruri!
54004012	Nimeni să nu te disprețuiască pentru că ești tânăr! Să fii un exemplu prin modul în care vorbești și te porți, prin dragostea pe care o arăți, prin credința pe care o ai, prin viața ta curată.
54004013	Până când voi veni eu, dedică-te citirii Scripturii în public, încurajării și învățării!
54004014	Nu neglija darul care ți-a fost dat prin profeție când bătrânii și-au pus mâinile peste tine!
54004015	Acordă o mare atenție acestor lucruri, ocupă-te de ele, astfel încât toți să vadă cum progresezi.
54004016	Ai grijă de tine și de învățătura ta! Rămâi în aceste lucruri, căci asfel te vei mântui și pe tine, dar și pe cei ce te ascultă.
54005001	Să nu vorbești aspru unui om mai în vârstă; sfătuiește-l ca pe un tată! Pe cei tineri, tratează-i ca pe frați;
54005002	pe femeile mai în vârstă, ca pe mame, iar pe femeile mai tinere, ca pe surori, într-un mod întru totul cuviincios!
54005003	Respectă-le pe cele cu adevărat văduve!
54005004	Dacă o văduvă are copii sau nepoți, aceștia ar trebui să învețe să-și arate devotamentul față de Dumnezeu prin grija față de propria familie. În felul acesta, îi vor răsplăti pe părinții sau pe bunicii care i-au crescut. Acest lucru este plăcut înaintea lui Dumnezeu.
54005005	Femeia care este cu adevărat văduvă și nu are pe nimeni își pune speranța în Dumnezeu și stăruie zi și noapte în cereri și rugăciuni.
54005006	Dar văduva care trăiește în plăceri este moartă, chiar dacă trăiește.
54005007	Învață-i pe oameni aceste lucruri pentru ca nimeni să nu-i critice.
54005008	Cel ce nu se îngrijește de rudele sale și în special de cei din familia sa a negat credința și este mai rău decât un necredincios.
54005009	Pentru ca o femeie să fie trecută pe listă ca văduvă, ea trebuie să aibă cel puțin șaizeci de ani, să fi fost credincioasă soțului său,
54005010	să fie cunoscută pentru faptele ei bune: adică, dacă a crescut copii, dacă a primit oaspeți, dacă a spălat picioarele sfinților, dacă i-a ajutat pe cei cu necazuri și dacă a făcut tot felul de fapte bune.
54005011	Să nu treci pe listă o văduvă mai tânără! Căci dorințele lor fizice puternice le distrag atenția celor tinere și ele uită de Cristos, dorind să se căsătorească,
54005012	făcându-se astfel vinovate de încălcarea promisiunii pe care au făcut-o la început.
54005013	Pe lângă acestea, se învață să fie leneșe și să se plimbe din casă în casă. Și nu numai că sunt leneșe, dar mai și bârfesc, se amestecă în treburile altora și spun lucruri pe care nu ar trebui să le spună.
54005014	Deci vreau ca văduvele tinere să se căsătorească, să crească copii, să se ocupe de gospodărie și să nu dea dușmanului nici o ocazie să acuze.
54005015	Spun acestea pentru că unele s-au întors deja după Satan.
54005016	Dacă o credincioasă are văduve în familie, atunci să le întrețină, iar Biserica să nu fie împovărată astfel încât să le poată întreține pe cele cu adevărat văduve.
54005017	Bătrânii care conduc bine biserica ar trebui să fie considerați demni de a primi o cinste îndoită, în special cei care predică și îi învață pe alții.
54005018	Căci Scriptura spune: „Să nu legi gura boului care treieră grâul!“ și „Lucrătorul își merită plata.“
54005019	Să nu primești nici o acuzație împotriva unui bătrân, dacă nu e susținută de doi sau trei martori!
54005020	Mustră-i înaintea tuturor pe cei care păcătuiesc, pentru ca și celorlalți să le fie teamă.
54005021	Înaintea lui Dumnezeu, a lui Cristos Isus și a îngerilor aleși, te rog fierbinte să respecți aceste lucruri, fără nici un fel de preferințe și fără părtinire.
54005022	Să nu-ți pui mâinile peste nimeni cu superficialitate! Să nu te faci părtaș păcatelor altor oameni! Ține-te întotdeauna curat!
54005023	Pe lângă apă, bea și câte puțin vin pentru stomacul tău și având în vedere desele tale îmbolnăviri.
54005024	Păcatele unora ajung vizibile și merg mai înainte la judecată, în timp ce ale altora vin pe urmă și se vor vedea mai târziu.
54005025	La fel, faptele bune sunt evidente, și chiar cele care nu se văd nu pot rămâne ascunse.
54006001	Toți care sunteți sclavi, considerați-i pe stăpânii voștri demni de respect, pentru ca Numele lui Dumnezeu și învățătura noastră să nu fie defăimate.
54006002	Cei ce au stăpâni creștini să nu-i disprețuiască pentru că sunt „frați“. Dimpotrivă, ei ar trebui să lucreze mai bine pentru stăpânii lor pentru că cei care câștigă de pe urma muncii lor sunt credincioși pe care-i iubesc. Învață-i și încurajează-i pe oameni să facă aceste lucruri!
54006003	Dacă cineva dă o altă învățătură, nefiind de acord cu toate cuvintele Domnului nostru Isus Cristos și cu învățătura care este conformă cu adevărata slujire a lui Dumnezeu,
54006004	este plin de mândrie și nu știe nimic. Unui astfel de om îi place să se contrazică și să discute în contradictoriu. De aici apar invidia, certurile, cuvintele defăimătoare, bănuielile rele
54006005	și conflictele permanente ale oamenilor stricați la minte, lipsiți de adevăr și care consideră că devotamentul față de Dumnezeu este o sursă de câștig.
54006006	Bineînțeles, devotamentul față de Dumnezeu îl îmbogățește pe om, dacă acesta este mulțumit cu ce are.
54006007	Căci nu am adus nimic în lume și nici nu putem lua nimic din ea.
54006008	Dar, dacă avem ce să mâncăm și cu ce să ne îmbrăcăm, vom fi mulțumiți.
54006009	Însă cei ce doresc să ajungă bogați, cad în ispită. Sunt prinși în cursă din cauza poftelor rele care sunt dăunătoare și care îi duc pe oameni la decădere și distrugere.
54006010	Căci dragostea de bani este rădăcina tuturor relelor. Unii oameni s-au îndepărtat de la credință din cauza poftei de bani și s-au supus la o mulțime de chinuri.
54006011	În ce te privește pe tine, tu, om al lui Dumnezeu, ține-te departe de aceste lucruri! Urmărește dreptatea, devotamentul față de Dumnezeu, credința, dragostea, îndelunga răbdare și blândețea!
54006012	Luptă-te lupta cea bună a credinței! Câștigă pentru tine viața eternă la care ai fost chemat când ai făcut acea frumoasă mărturisire în fața multor martori.
54006013	Îți poruncesc înaintea lui Dumnezeu care dă viață tuturor lucrurilor și înaintea lui Cristos Isus care a adus buna Sa mărturie înaintea lui Ponțiu Pilat:
54006014	împlinește porunca ce ți-a fost dată ca să rămâi fără pată și fără greșeală până la venirea Domnului nostru Isus Cristos
54006015	care va avea loc la momentul ales de Dumnezeu, fericitul și singurul Stăpânitor, Împăratul împăraților și Domnul domnilor,
54006016	Singurul care este nemuritor, care trăiește într-o lumină orbitoare, de care nu se poate apropia nimeni, pe care nu L-a văzut și nu-L poate vedea nimeni. A Lui să fie slava și puterea eternă! Amin.
54006017	Poruncește-le celor bogați în bunurile acestei lumi să nu fie mândri și să nu-și pună speranța în averi nesigure, ci în Dumnezeu care ne dă toate lucrurile din plin ca să ne bucurăm de ele.
54006018	Poruncește-le să facă binele, să fie bogați în fapte bune, să fie generoși și dornici să împartă cu alții ceea ce au.
54006019	Dacă vor face aceste lucruri își vor strânge o comoară care va reprezenta o temelie bună pentru viitor, pentru ca și ei să aibă parte de adevărata viață.
54006020	Timotei, ai grijă de ce ți s-a încredințat! Ferește-te de vorbăria fără rost și profanatoare și de contradicțiile care țin de așa-numita „cunoaștere“, în mod greșit numită așa!
54006021	Unii, care au pretins că au această cunoaștere, s-au îndepărtat de credință. Harul lui Dumnezeu să fie cu tine!
55001001	Pavel, apostol al lui Cristos Isus, prin voia lui Dumnezeu și trimis să vorbească despre promisiunea de a avea viață în Cristos Isus,
55001002	către Timotei, un copil preaiubit. Har, îndurare și pace de la Dumnezeu Tatăl și de la Cristos Isus, Domnul nostru!
55001003	Îi mulțumesc lui Dumnezeu pentru tine atunci când te amintesc în rugăciunile mele pe care le înalț tot timpul, zi și noapte. El este Dumnezeul căruia Îi slujesc, așa cum I-au slujit și strămoșii mei, cu o conștiință curată.
55001004	Aducându-mi aminte de lacrimile tale, îmi doresc foarte mult să te văd, ca să mi se umple inima de bucurie.
55001005	Îmi amintesc de credința ta sinceră pe care, la început, a avut-o bunica ta Lois, iar apoi mama ta, Eunice și acum sunt convins că o ai și tu.
55001006	De aceea, îți reamintesc să ții aprinsă flacăra darului lui Dumnezeu pe care l-ai primit când mi-am pus mâinile peste tine.
55001007	Duhul pe care ni L-a dat Dumnezeu nu este un duh care să ne facă lași, ci unul care ne umple cu putere, dragoste și autocontrol.
55001008	Așa că, să nu-ți fie rușine să fii martorul Domnului nostru și să nu-ți fie rușine nici de mine care sunt un prizonier pentru El. Fii alături de mine în suferința pentru Vestea Bună, prin puterea pe care ne-o dă Dumnezeu.
55001009	El ne-a mântuit și ne-a chemat să fim sfinți, nu pentru că am fi făcut noi ceva, ci potrivit planului Său și pentru harul pe care ni l-a dat în Cristos Isus, înainte de începutul timpului,
55001010	dar pe care ni l-a arătat acum prin venirea lui Cristos Isus, Mântuitorul nostru. El a distrus moartea și a adus la lumină viața și nemurirea prin Vestea Bună.
55001011	Eu am fost ales predicator, apostol și învățător pentru a răspândi Vestea Bună.
55001012	De aceea sufăr toate aceste lucruri. Dar nu-mi este rușine, pentru că știu în cine mi-am pus încrederea, și sunt convins că El poate păstra tot ce I-am încredințat, până în Ziua aceea.
55001013	Păstrează ca model învățătura sănătoasă pe care ai auzit-o de la mine, cu dragostea și cu credința care sunt în Cristos Isus.
55001014	Păzește lucrul care ți s-a încredințat prin Duhul Sfânt care trăiește în noi!
55001015	Știi că toți cei din Asia m-au părăsit, inclusiv Figel și Hermogen.
55001016	Fie ca Domnul să arate îndurare familiei lui Onisifor, căci el m-a încurajat de multe ori și nu i-a fost rușine de faptul că eram în închisoare.
55001017	Dimpotrivă, când a ajuns în Roma, m-a căutat cu perseverență, până m-a găsit.
55001018	Fie ca Domnul să facă astfel încât el să găsească îndurare de la Domnul în Ziua aceea! Știi foarte bine cum m-a ajutat pe când eram în Efes.
55002001	În ce te privește pe tine, copilul meu, fii tare prin harul care se găsește în Cristos Isus!
55002002	Ia învățăturile pe care le-ai auzit de la mine în prezența multor martori și încredințează-le unor oameni credincioși care vor fi capabili să-i învețe și pe alții.
55002003	Ca un bun soldat al lui Cristos Isus, fii gata să ai partea ta de suferință!
55002004	Nici un soldat nu se încurcă cu lucrurile vieții civile, dacă vrea să fie pe placul comandantului său.
55002005	Dacă cineva participă la o competiție sportivă, va câștiga cununa învingătorului numai dacă va respecta regulile.
55002006	Fermierul care a muncit din greu ar trebui să fie primul care să se bucure de recolta lui.
55002007	Gândește-te la ce-ți spun, iar Domnul îți va da înțelegerea tuturor acestor lucruri.
55002008	Amintește-ți de Isus Cristos care a înviat din morți și care este urmașul lui David! Aceasta este Vestea bună pe care o proclam.
55002009	Din cauza ei sufăr eu, fiind chiar legat cu lanțuri, ca un criminal. Dar mesajul lui Dumnezeu nu este legat.
55002010	De aceea, îndur totul de dragul celor aleși, pentru ca și ei să obțină mântuirea care se găsește în Cristos Isus, împreună cu slava eternă.
55002011	Ceea ce îți spun acum este demn de încredere: dacă am murit cu El, vom și trăi cu El;
55002012	dacă răbdăm, vom domni și noi cu El; dacă Îl lepădăm, și El Se va lepăda de noi;
55002013	dacă suntem necredincioși, El rămâne credincios pentru că nu poate fi necredincios față de Sine Însuși.
55002014	Amintește-le tuturor lucrurile acestea! Avertizează-i înaintea lui Dumnezeu să evite disputele asupra cuvintelor! Aceste certuri nu sunt de nici un folos și îi distrug pe cei ce le ascultă.
55002015	Străduiește-te să fii aprobat înaintea lui Dumnezeu, ca un lucrător căruia nu are de ce să-i fie rușine și care se poartă drept față de Cuvântul adevărului.
55002016	Evită discuțiile lumești, lipsite de conținut, căci ele îi îndepărtează pe oameni de Dumnezeu,
55002017	iar învățătura celor care se ocupă cu astfel de discuții se va răspândi precum cangrena. Printre aceștia se numără și Imeneu și Filet,
55002018	care s-au abătut de la adevăr. Ei spun că învierea a avut deja loc și distrug credința unora.
55002019	Totuși temelia tare pe care a pus-o Dumnezeu stă neclintită, purtând această inscripție: „Domnul îi cunoaște pe cei ce sunt ai Săi“ și: „Oricine spune că este al Domnului trebuie să se îndepărteze de rău.“
55002020	Într-o casă mare nu găsim numai vase de aur și de argint, ci și de lemn și de lut. Unele sunt pentru ocazii speciale, iar altele pentru ocazii obișnuite.
55002021	Dacă se curăță cineva de necurăție, va deveni un vas pentru cinstire și va fi sfințit, fiind de folos Stăpânului și gata pentru orice lucrare bună.
55002022	Fugi de poftele tinereții și urmărește dreptatea, credința, dragostea și pacea împreună cu toți cei care se încred în Domnul cu o inimă curată!
55002023	Stai departe de discuțiile fără rost, pentru că știi că ele duc la certuri.
55002024	Un slujitor al Domnului nu trebuie să se certe, ci să fie bun cu toată lumea, capabil să învețe pe alții și îngăduitor.
55002025	El trebuie să-i îndrepte pe oponenții săi cu blândețe, sperând că Dumnezeu îi va putea determina să-și schimbe modul de a gândi, să cunoască adevărul,
55002026	să-și vină în fire și să scape din cursa Diavolului în care au fost ținuți prizonieri ca să facă voia lui.
55003001	Amintește-ți că în zilele de pe urmă vor veni vremuri grele.
55003002	Oamenii vor fi egoiști, lacomi de bani, aroganți, lăudăroși, insultători, neascultători de părinți, nerecunoscători, nesfinți,
55003003	neiubitori, neiertători, defăimători, necumpătați, nu vor fi oameni după voia lui Dumnezeu; vor fi împotriva a ceea ce este bine,
55003004	trădători, nestăpâniți, înfumurați și își vor iubi mai mult poftele lor decât pe Dumnezeu.
55003005	Ei vor avea o formă de religie, dar îi vor nega puterea. Întotdeauna să stai departe de ei!
55003006	Îți spun aceasta pentru că unii dintre ei reușesc să intre în case și să pună stăpânire pe femei ușuratice, încărcate de păcate și conduse de tot felul de dorințe.
55003007	Ei încearcă întotdeauna să învețe, dar nu reușesc niciodată să ajungă la o deplină cunoștință a adevărului.
55003008	Așa cum Iane și Iambre i s-au opus lui Moise, tot așa se împotrivesc și aceștia adevărului. Mințile lor sunt stricate și credința lor nu este autentică.
55003009	Dar ei nu vor ajunge departe, din cauza nebuniei lor care va fi știută de toată lumea, așa cum a fost cunoscută și cea a lui Iane și Iambre.
55003010	Oricum, tu ai ținut pasul cu învățătura mea, cu modul meu de a trăi, cu scopul meu în viață, cu credința mea, cu răbdarea mea, cu dragostea mea, cu perseverența,
55003011	persecuțiile și suferințele mele. Știi ce mi s-a întâmplat în Antiohia, în Iconia și Listra și ce fel de persecuții am suportat. Dar Domnul m-a scăpat din toate.
55003012	De fapt, toți cei care doresc o viață în care să I se dedice lui Cristos, vor fi persecutați.
55003013	Dar oamenii răi și înșelători vor merge din rău în mai rău, înșelând și fiind înșelați.
55003014	Dar tu să continui în lucrurile pe care le-ai învățat și de care ai fost convins! Știi de la cine le-ai învățat
55003015	și cunoști Sfintele Scripturi încă din copilărie. Ele îți pot da înțelepciunea care duce la mântuire prin credința în Cristos Isus.
55003016	Toată Scriptura este insuflată de Dumnezeu și este de folos ca să învețe, să arate greșelile, să îndrepte, să îndrume în dreptate
55003017	pentru ca omul lui Dumnezeu să fie desăvârșit și întru totul echipat pentru orice faptă bună.
55004001	Îți dau următoarea instrucțiune înaintea lui Dumnezeu și a lui Cristos Isus care îi va judeca și pe cei vii și pe cei morți, și în vederea venirii lui Cristos și a Împărăției Sale:
55004002	predică mesajul lui Dumnezeu; efectuează-ți lucrarea și în momente potrivite și în cele nepotrivite; convinge, mustră, și încurajează-i pe oameni cu toată răbdarea, învățându-i cu atenție!
55004003	Îți spun aceasta pentru că va veni o vreme când oamenii nu vor mai dori să asculte învățătura sănătoasă, ci își vor strânge învățători pe placul lor care le vor spune lucruri pe care vor ei să le audă.
55004004	Ei își vor întoarce urechile de la adevăr și se vor lua după legende.
55004005	Dar tu să te stăpânești în orice condiții, să rabzi suferințele, să proclami Vestea Bună, să duci la îndeplinire slujba pe care ți-a dat-o Dumnezeu.
55004006	Eu sunt gata să fiu dat ca jertfă, iar vremea plecării mele a venit.
55004007	Am luptat lupta cea bună; am terminat cursa; am păstrat credința.
55004008	Acum mă așteaptă coroana dreptății. Domnul, Judecătorul cel drept, mi-o va da în acea zi. Și nu numai mie, ci tuturor celor care au așteptat cu dragoste venirea Sa.
55004009	Să faci tot ce poți pentru ca să vii la mine cât mai curând,
55004010	căci Dima m-a părăsit din dragoste pentru această lume și a plecat în Tesalonic. Crescens s-a dus în Galatia, iar Tit în Dalmația.
55004011	Numai Luca este cu mine. Ia-l pe Marcu și adu-l cu tine, căci am nevoie de ajutorul lui.
55004012	Pe Tihic îl trimit în Efes.
55004013	Când vii, să-mi aduci haina pe care am lăsat-o în casa lui Carp, în Troa. De asemenea, să-mi aduci și cărțile, mai ales pe cele din piele.
55004014	Alexandru, căldărarul, mi-a făcut mult rău. Domnul îl va răsplăti pentru ce a făcut.
55004015	Ferește-te și tu de el, căci s-a opus în mod hotărât învățăturii noastre.
55004016	Prima oară când a trebuit să mă apăr la judecată, nimeni nu m-a ajutat, ci toți m-au părăsit. Fie ca Dumnezeu să nu țină cont de aceasta!
55004017	Însă Domnul a fost alături de mine și mi-a dat putere pentru ca predicarea mesajului să fie împlinită prin mine și pentru ca neevreii să-l audă.
55004018	Astfel am fost salvat din gura leului. Domnul mă va scăpa de orice rău pe care va încerca să mi-l facă cineva și mă va duce nevătămat în Împărăția Sa cerească. A Lui să fie slava pentru totdeauna! Amin.
55004019	Salută pe Priscila, pe Acuila și casa lui Onisifor.
55004020	Erast a rămas în Corint, iar pe Trofim l-am lăsat bolnav în Milet.
55004021	Fă tot ce poți să vii înainte de sosirea iernii. Eubul, Pudens, Linus, Claudia și toți frații te salută.
55004022	Domnul să fie cu duhul tău! Harul lui Dumnezeu să fie cu tine!
56001001	Pavel, un slujitor al lui Dumnezeu și apostol al lui Isus Cristos, trimis să-i ajute pe aleșii lui Dumnezeu să ajungă la cunoașterea deplină a adevărului care este potrivit cu o viață dedicată lui Dumnezeu
56001002	și care dă speranța vieții eterne. Dumnezeu, care nu minte, a promis viața eternă înainte de începutul timpului.
56001003	La momentul potrivit, El Și-a făcut cunoscut mesajul prin vestirea care mi-a fost încredințată prin porunca lui Dumnezeu, Mântuitorul nostru.
56001004	Scriu această scrisoare către Tit, adevăratul meu fiu în credința pe care o împărtășim. Har și pace de la Dumnezeu Tatăl și de la Cristos Isus, Mântuitorul nostru!
56001005	Te-am lăsat în Creta ca să pui ordine în lucrurile care au mai rămas de aranjat și ca să numești bătrâni în fiecare cetate, așa cum te-am învățat.
56001006	Poți să pui în această slujbă pe cineva care este fără vină, care este credincios soției sale și ai cărui copii sunt credincioși și nu pot fi acuzați de imoralitate sau neascultare.
56001007	Un supraveghetor trebuie să fie fără vină, pentru că îi este încredințată lucrarea lui Dumnezeu. Nu trebuie să fie încăpățânat, mânios, bețiv, violent și iubitor de câștiguri necinstite.
56001008	El trebuie să fie ospitalier, să iubească ceea ce este bun, să fie înțelept, drept, sfânt și echilibrat.
56001009	El trebuie să fie credincios mesajului adevărat, așa cum l-a învățat, astfel încât să-i încurajeze pe oameni cu învățătura sănătoasă și să-i înfrunte pe cei ce i se împotrivesc.
56001010	Acest lucru este important, căci sunt mulți (mai ales printre cei care spun că toți neevreii trebuie să fie circumciși) care se ridică împotriva Cuvântului, vorbind despre lucruri fără valoare și ducându-i în eroare pe alții.
56001011	Aceștia trebuie reduși la tăcere. Ei distrug familii întregi, învățându-i pe oameni ceea ce nu ar trebui să-i învețe, urmărind câștiguri necinstite.
56001012	Un cretan, un profet de-al lor, a spus: „Cretanii mint întotdeauna, sunt niște fiare sălbatice și sunt cu toții lacomi și leneși.“
56001013	Această mărturie este adevărată. De aceea, mustră-i aspru, ca să aibă o credință puternică
56001014	și să nu mai asculte basme evreiești și porunci ale unor oameni care s-au îndepărtat de adevăr.
56001015	Pentru cei curați toate lucrurile sunt curate, dar pentru cei plini de păcat și necredincioși toate lucrurile sunt necurate, căci atât mințile cât și conștiințele lor sunt corupte.
56001016	Ei susțin că-L cunosc pe Dumnezeu, dar faptele lor arată că, de fapt, nu-L recunosc. Ei sunt demni de dispreț, sunt neascultători și nu sunt în stare să facă nici o faptă bună.
56002001	Tu să spui întotdeauna lucruri potrivite cu învățătura sănătoasă!
56002002	Sfătuiește-i pe cei mai în vârstă să fie cumpătați, demni de respect, înțelepți, tari în credință, în dragoste și în răbdare.
56002003	La fel, sfătuiește-le pe femeile bătrâne să se poarte așa cum se cuvine, ca niște femei sfinte. Învață-le să nu fie defăimătoare, să nu aibă obiceiul de a bea prea mult. Să-i învețe pe alții ceea ce este bine,
56002004	astfel încât să le sfătuiască pe cele tinere să-și iubească soții, copiii,
56002005	să fie înțelepte și virtuoase, să aibă grijă de casa lor, să fie bune și să-și asculte soții pentru ca nimeni să nu vorbească de rău Cuvântul lui Dumnezeu.
56002006	Tot așa, încurajează-i pe cei mai tineri să fie înțelepți.
56002007	Să fii un exemplu de fapte bune prin tot ceea ce faci! În învățătura pe care o dai altora să dai dovadă de integritate și demnitate!
56002008	Să folosești o vorbire sănătoasă care să nu poată fi criticată, astfel încât cei ce ți se opun să fie făcuți de rușine, nemaiavând ce zice împotriva noastră.
56002009	Învață-i pe sclavi să facă tot ce le cer stăpânii lor, să fie pe placul acestora și să nu fie obraznici,
56002010	să nu fure de la ei, ci să fie demni de încredere deplină pentru ca, prin tot ceea ce fac, să aducă onoare învățăturii lui Dumnezeu, Mântuitorul nostru.
56002011	Harul lui Dumnezeu care aduce mântuire tuturor oamenilor a fost revelat.
56002012	El ne învață să renunțăm la trăirea împotriva lui Dumnezeu și la poftele lumești și să trăim în această lume într-un mod înțelept, drept și care arată devotamentul nostru pentru Dumnezeu, în așteptarea binecuvântatei noastre speranțe.
56002013	Acea speranță se va împlini când va fi arătată slava marelui nostru Dumnezeu și Mântuitor, Isus Cristos.
56002014	El S-a dat pe Sine pentru noi ca să ne elibereze din orice formă de rău și să-Și curețe un popor care va fi numai al Lui și care va fi dornic să facă fapte bune.
56002015	Învață aceste lucruri, încurajează și, cu autoritate deplină, îndreaptă-i pe cei ce greșesc! Nimeni să nu te disprețuiască!
56003001	Adu-le tuturor aminte să fie supuși conducătorilor și autorităților, să asculte de ei, să fie gata să facă orice faptă bună,
56003002	să nu vorbească de rău pe nimeni, să fie pașnici și îngăduitori și să arate blândețe întotdeauna față de toți oamenii.
56003003	Spun acestea pentru că și noi am fost cândva ignoranți, neascultători și rătăciți. Am fost sclavii poftelor și plăcerilor de orice fel. Ne-am trăit viața în răutate și invidie, urând și fiind urâți de alții.
56003004	Dar, când a fost arătată bunătatea și dragostea lui Dumnezeu, Mântuitorul nostru, pentru omenire, El ne-a mântuit.
56003005	Noi nu am fost mântuiți datorită unor fapte bune făcute de noi pentru a fi împăcați cu Dumnezeu, ci am fost mântuiți prin îndurarea Sa, prin curățirea nașterii din nou și prin înnoirea făcută de Duhul Sfânt.
56003006	Dumnezeu a turnat din plin Duhul Său peste noi prin Isus Cristos, Mântuitorul nostru,
56003007	pentru ca acum, când am fost îndreptățiți prin harul Lui, să devenim moștenitori, potrivit speranței noastre de a avea viața eternă.
56003008	Ceea ce îți spun este demn de încredere. Și vreau să insist asupra acestor lucruri, pentru ca cei care au crezut în Dumnezeu să se străduiască să fie cei dintâi în fapte bune. Aceste lucruri sunt bune și de folos pentru oameni.
56003009	Evită teoriile nesăbuite, discuțiile despre istoriile familiilor, certurile și disputele cu privire la Lege, căci acestea sunt neproductive și fără folos.
56003010	Îndepărtează-te de cel care provoacă dezbinare, după ce l-ai mustrat de două ori,
56003011	pentru că știi că un astfel de om are o minte coruptă și păcătuiește, condamnându-se singur.
56003012	Când îl voi trimite la tine pe Artema sau pe Tihic, vino la Nicopole cât mai curând posibil, să ne întâlnim, pentru că m-am hotărât să petrec iarna acolo.
56003013	Ai grijă ca avocatul Zena și Apolo să aibă tot ce le trebuie pentru călătoria lor, astfel încât să nu le lipsească nimic.
56003014	Oamenii noștri trebuie să învețe să fie cei dintâi în fapte bune, pentru împlinirea nevoilor zilnice, pentru ca să nu ajungă neproductivi.
56003015	Toți cei care sunt cu mine te salută! Salută-i pe cei ce ne iubesc în credință. Harul lui Dumnezeu să fie cu voi toți!
57001001	Pavel, cel pus în lanțuri pentru Cristos Isus și fratele Timotei, către Filimon care lucrează împreună cu noi,
57001002	către sora noastră Apfia, către Arhip, luptător împreună cu noi și către biserica ce se întâlnește în casa ta.
57001003	Har și pace vouă de la Dumnezeu, Tatăl nostru, și de la Domnul Isus Cristos!
57001004	De câte ori te amintesc în rugăciunile mele, Îi mulțumesc Dumnezeului meu
57001005	căci aud de dragostea și credința ta: credința ta în Domnul Isus și dragostea pe care o ai față de toți sfinții.
57001006	Mă rog ca, prin credința pe care o împărtășim, să înțelegi toate lucrurile bune pe care le avem în Cristos.
57001007	Am avut parte de o mare bucurie și încurajare datorită dragostei tale, pentru că inimile sfinților au fost înviorate de tine, frate.
57001008	Așadar, deși ca frate în Cristos am îndrăzneala de a-ți porunci să-ți faci datoria,
57001009	vreau să-ți cer ceva în numele dragostei, așa cum sunt eu, Pavel, un om bătrân și acum pus în lanțuri pentru Cristos Isus.
57001010	Te rog pentru fiul meu, Onisim, pe care l-am născut în lanțuri.
57001011	În trecut nu-ți era de nici un folos, dar acum îți este folositor nu numai ție, dar și mie.
57001012	Ți-l trimit înapoi pe el, inima mea.
57001013	Aș fi dorit să-l țin ca să mă ajute în locul tău cât timp sunt în închisoare pentru Vestea Bună.
57001014	Dar nu am vrut să fac nimic fără acordul tău, pentru ca orice favoare pe care mi-o faci să nu fie din constrângere, ci de bunăvoie.
57001015	Poate că el a fost despărțit pentru puțin timp de tine, ca să-l ai cu tine după aceea pentru totdeauna,
57001016	nu ca pe un sclav, ci mai mult decât ca un sclav: ca pe un frate iubit. Îl iubesc foarte mult, însă tu îl vei iubi mult mai mult, nu numai ca pe un semen, ci și ca pe un frate în Domnul.
57001017	Dacă într-adevăr mă consideri un prieten, primește-l ca și cum m-ai primi pe mine!
57001018	Și dacă ți-a greșit cu ceva sau îți datorează ceva, pune totul în contul meu.
57001019	Eu, Pavel, îți scriu cu mâna mea: îți voi da totul înapoi. Și nu mai trebuie să-ți spun că-mi datorezi chiar și viața ta.
57001020	Da, frate, aș vrea să am și eu un câștig în Domnul de pe urma ta. Înviorează-mi deci inima în Cristos!
57001021	Îți scriu această scrisoare cu convingerea că mă vei asculta. Și știu că vei face chiar mai mult decât te-am rugat.
57001022	De asemenea, să-mi pregătești și mie o cameră, căci sper ca, datorită rugăciunilor voastre, să fiu eliberat și să mă întorc la voi.
57001023	Epafras, cel închis cu mine pentru Cristos Isus, te salută.
57001024	La fel te salută și cei care lucrează cu mine: Marcu, Aristarh, Dima și Luca.
57001025	Harul Domnului Isus Cristos să fie cu duhul vostru!
58001001	În trecut, Dumnezeu a vorbit strămoșilor noștri prin profeți. Dumnezeu le-a vorbit de multe ori, în multe feluri.
58001002	Dar, în ultima vreme, El ne-a vorbit prin Fiul Său. Prin El a creat Dumnezeu lumea și pe El L-a numit să fie moștenitor peste toate lucrurile.
58001003	În El se vede slava lui Dumnezeu. El este reflectarea perfectă a naturii lui Dumnezeu. El este Cel care, prin Cuvântul Său plin de putere, susține toate lucrurile. După ce a spălat păcatele oamenilor, El S-a așezat la dreapta Maiestății divine, în ceruri.
58001004	El a devenit superior îngerilor, tot așa cum și numele pe care l-a primit este mai important decât al îngerilor.
58001005	Căci nici unuia dintre îngeri nu i-a spus Dumnezeu: „Tu ești Fiul Meu; astăzi Te-am născut.“ Și Dumnezeu nu a spus despre nici un înger: „Voi fi Tatăl Lui, iar El va fi Fiul Meu.“
58001006	Și la fel, când Dumnezeu Îl aduce în lume pe Fiul Său, primul născut, El spune: „Toți îngerii lui Dumnezeu să I se închine!“
58001007	Despre îngeri, Dumnezeu a spus: „Dumnezeu Își face îngerii vânturi, iar pe slujitorii Săi, flăcări de foc.“
58001008	Dar despre Fiul Său, Dumnezeu a spus: „Tronul Tău, Dumnezeule, va rămâne pentru totdeauna. Tu vei domni peste împărăția Ta și hotărârile Tale vor fi întotdeauna drepte.
58001009	Tu iubești dreptatea și urăști tot ce este rău. De aceea, Dumnezeule, Dumnezeul Tău Ți-a dat o bucurie mult mai mare decât a celor care Te însoțesc.“
58001010	Și Dumnezeu a mai spus: „Doamne, la început Tu ai creat pământul, iar cerurile au fost create de mâinile Tale.
58001011	Ele vor pieri, dar Tu vei rămâne; toate se vor învechi, așa cum se învechește o haină.
58001012	Tu le vei împături ca pe o haină și ele vor fi schimbate ca hainele. Dar Tu nu Te vei schimba niciodată, iar viața Ta nu se va sfârși niciodată.“
58001013	Dumnezeu nu a spus niciodată unui înger: „Stai la dreapta Mea, până îi voi pune pe toți dușmanii Tăi la picioarele Tale.“
58001014	Îngerii sunt cu toții duhuri care-I slujesc lui Dumnezeu și sunt trimiși să-i ajute pe cei care vor primi mântuirea.
58002001	De aceea trebuie să dăm mare atenție adevărurilor pe care le-am auzit.
58002002	Astfel nu ne vom abate din drum. Căci, dacă Cuvântul care a fost vestit prin îngeri s-a dovedit a fi neclintit, astfel încât orice încălcare și orice neascultare și-au primit pedeapsa meritată,
58002003	cum vom scăpa atunci noi de pedeapsă, dacă privim cu dispreț o mântuire așa de mare? Această mântuire ne-a fost vestită mai întâi de Domnul, apoi ne-a fost confirmată de cei ce L-au auzit.
58002004	Dumnezeu a adăugat mărturia Sa la mărturia lor prin semne, minuni, tot felul de miracole și prin daruri ale Duhului Sfânt, pe care El le-a împărțit așa cum a dorit.
58002005	Dumnezeu nu i-a ales pe îngeri să fie conducători peste lumea viitoare, despre care vorbim acum.
58002006	Undeva, în Scriptură, este scris: „Ce este omul, ca să Te gândești la el? Și ce este fiul omului, ca să-Ți pese atât de mult de el?
58002007	L-ai făcut, pentru puțin timp, inferior îngerilor. I-ai dat slavă și onoare
58002008	și i-ai dat stăpânire peste toate lucrurile.“ Dumnezeu l-a pus conducător peste toate și nu a lăsat nimic care să nu fie sub controlul lui. Dar acum noi nu vedem că toate lucrurile îi sunt supuse.
58002009	Dar Îl vedem pe Isus, Cel care pentru puțin timp a fost făcut inferior îngerilor, încununat cu slavă și onoare, datorită suferinței și morții Sale. Datorită harului lui Dumnezeu, Isus a murit pentru toată omenirea.
58002010	Dumnezeu a creat toate lucrurile și toate lucrurile subzistă prin El pentru a arăta slava Sa. Dumnezeu a vrut ca mulți fii și fiice să ia parte la slava Sa. De aceea a fost nevoie să-L facă desăvârșit, prin suferință, pe cel care deschide calea spre mântuirea lor.
58002011	Cel care îi sfințește pe oameni și cei ce sunt sfințiți au o origine comună. De aceea, Lui nu Îi este rușine să-i numească frații Săi.
58002012	El spune: „Voi vesti Numele Tău fraților Mei. Îți voi cânta laude în fața poporului Tău, în mijlocul adunării.“
58002013	Și mai spune: „În Dumnezeu voi avea încredere.“ Și, de asemenea: „Iată-Mă, Eu și copiii pe care Mi i-a dat Dumnezeu.“
58002014	Acești copii sunt oameni, din carne și din sânge. De aceea și Isus a devenit om din carne și sânge, asemenea lor, pentru ca, prin moartea Sa, să-l distrugă pe cel ce are puterea morții, adică pe Diavolul
58002015	și să-i elibereze pe cei care au fost ținuți sclavi, de-a lungul întregii lor vieți, de teama de moarte.
58002016	Este limpede că nu pe îngeri îi ajută El, ci pe urmașii lui Avraam.
58002017	Așa că Isus a trebuit să fie făcut asemenea fraților Lui în toate privințele, pentru a putea deveni un mare preot al lui Dumnezeu, un preot credincios și plin de milă, pentru ca să aducă iertarea pentru păcatele oamenilor.
58002018	El Însuși a fost ispitit în ceea ce a suferit; de aceea El poate acum să-i ajute pe cei ce sunt ispitiți.
58003001	De aceea, frați sfinți, care ați fost chemați de Dumnezeu, gândiți-vă la Isus, Apostolul și Marele Preot al credinței pe care o mărturisim.
58003002	Isus I-a fost credincios Celui ce L-a numit Mare Preot, după cum și Moise a fost credincios în toată Casa lui Dumnezeu.
58003003	Omul care construiește o casă se bucură de mai multă onoare decât casa construită. La fel și Isus merită să I se acorde mai multă onoare decât Moise.
58003004	Orice casă a fost clădită de cineva. Dar Dumnezeu este Cel care a clădit toate lucrurile.
58003005	Moise a fost credincios ca slujitor în toată Casa Lui, ca mărturie a lucrurilor care urmau să fie vestite.
58003006	Dar Cristos a fost credincios ca Fiu, peste Casa lui Dumnezeu. Și Casa Lui suntem noi, dacă ne păstrăm curajul și încrederea neclintită în speranța cu care ne lăudăm.
58003007	Astfel, după cum spune Duhul Sfânt: „Astăzi, dacă auziți glasul lui Dumnezeu,
58003008	nu refuzați să-L ascultați, împietrindu-vă inimile, așa cum ați făcut când v-ați răzvrătit împotriva lui Dumnezeu, când L-ați pus pe Dumnezeu la încercare în pustie,
58003009	unde părinții voștri M-au provocat punându-Mă la încercare; și timp de patruzeci de ani au văzut lucrurile pe care le-am făcut.
58003010	De aceea M-am mâniat pe oamenii din vremea aceea și am spus: «Oamenii aceștia întotdeauna gândesc greșit. Ei nu au recunoscut niciodată căile Mele.»
58003011	Atunci, în mânia Mea, am jurat: «Ei nu vor intra niciodată în odihna Mea.»“
58003012	Fraților, aveți grijă ca nici unul dintre voi să nu aibă o inimă rea, necredincioasă, care să se întoarcă de la Dumnezeul cel viu.
58003013	Ci, mai degrabă, încurajați-vă unul pe altul în fiecare zi, cât încă mai este „astăzi“. Aveți grijă să nu fie nimeni înșelat de păcat și astfel să refuze să asculte.
58003014	Căci cu toții avem parte de ceea ce-I aparține lui Cristos, dacă păstrăm cu perseverență, până la sfârșit, credința sigură pe care am avut-o la început.
58003015	Așa cum spune Scriptura: „Astăzi, dacă auziți glasul lui Dumnezeu, nu refuzați să-L ascultați, împietrindu-vă inimile așa cum ați făcut când v-ați răzvrătit împotriva lui Dumnezeu.“
58003016	Cine sunt cei care au auzit glasul lui Dumnezeu și s-au răzvrătit? Nu sunt chiar cei care au fost scoși din Egipt prin Moise?
58003017	Pe cine a fost mânios Dumnezeu timp de patruzeci de ani? Pe cei care au păcătuit și care au căzut morți în pustie.
58003018	Despre cine vorbea Dumnezeu când a jurat că ei nu vor avea odihna promisă? Despre cei care nu L-au ascultat.
58003019	Vedem deci că oamenii aceia nu au putut intra în odihna Lui din cauza necredinței lor.
58004001	Promisiunea lui Dumnezeu, că putem avea odihna Lui, încă este în vigoare. Să avem grijă deci să nu se întâmple ca vreunul dintre voi să nu o primească.
58004002	Și nouă ne-a fost spusă Vestea Bună, ca și lor. Dar mesajul pe care l-au auzit ei nu le-a fost de folos, pentru că ei l-au auzit, dar nu l-au primit cu credință.
58004003	Noi, cei care am crezut, intrăm în această odihnă, așa cum a spus Dumnezeu: „În mânia Mea, am jurat: «Ei nu vor intra niciodată în odihna Mea.»“ Dumnezeu a vorbit astfel, deși lucrarea Lui fusese terminată încă de la crearea lumii.
58004004	Undeva, în Scriptură, Dumnezeu vorbește despre ziua a șaptea astfel: „În ziua a șaptea, Dumnezeu S-a odihnit de toate lucrările Lui.“
58004005	Iar textul despre care am vorbit spune: „Ei nu vor intra niciodată în odihna Mea.“
58004006	Cei cărora li s-a adus la început vestea bună despre ea n-au intrat în odihna lui Dumnezeu din cauza neascultării lor. Dar sunt oameni care vor intra în odihna Lui.
58004007	De aceea Dumnezeu stabilește din nou o zi pe care o numește „astăzi“. Dumnezeu a vorbit despre această zi cu mulți ani mai târziu, prin David, cum am spus în pasajul citat mai devreme. „Astăzi, dacă auziți glasul lui Dumnezeu, nu refuzați să-L ascultați, împietrindu-vă inimile!“
58004008	Iosua nu i-a condus pe oameni în odihna promisă de Dumnezeu. Dacă ar fi făcut-o, Dumnezeu nu ar fi vorbit mai târziu despre o altă zi.
58004009	Deci încă rămâne să vină a șaptea zi, o zi de odihnă pentru poporul lui Dumnezeu.
58004010	Cel ce intră în odihna lui Dumnezeu se va odihni după ce termină munca lui, așa cum și Dumnezeu S-a odihnit când Și-a terminat lucrarea.
58004011	Să ne străduim deci să intrăm în odihna lui Dumnezeu, pentru ca nimeni să nu urmeze exemplul celor ce nu L-au ascultat pe Dumnezeu și să fie pierdut.
58004012	Cuvântul lui Dumnezeu este viu și activ. El este mai tăios decât o sabie cu două tăișuri. El taie atât de adânc, încât desparte sufletul de duh și oasele de măduva lor. Cuvântul lui Dumnezeu judecă gândurile și intențiile din mintea noastră.
58004013	Nici un lucru din lume nu este ascuns privirii Lui, ci totul este gol și descoperit înaintea ochilor Lui. Și Lui trebuie să-I dăm socoteală pentru felul în care am trăit.
58004014	Noi avem un Mare Preot care S-a dus în ceruri: pe Isus, Fiul lui Dumnezeu. De aceea să ne ținem tare de credința pe care o mărturisim!
58004015	Noi nu avem un Mare Preot care nu poate să ne înțeleagă slăbiciunile, ci Unul care a fost ispitit în toate felurile, așa cum suntem și noi, dar El nu a păcătuit niciodată.
58004016	Așa că putem veni cu încredere în fața tronului harului lui Dumnezeu, ca să primim îndurare și să găsim har, pentru a avea ajutor la vremea potrivită.
58005001	Orice mare preot este ales dintre oameni. El este pus să-i ajute pe oameni în lucrurile pe care trebuie să le facă pentru Dumnezeu. El trebuie să aducă daruri și jertfe pentru păcate.
58005002	Marele preot este și el om, supus slăbiciunii. De aceea el poate să fie blând cu cei neștiutori și rătăciți.
58005003	Din cauza slăbiciunii lui, marele preot trebuie să aducă jertfe atât pentru păcatele lui, cât și pentru ale poporului.
58005004	Nimeni nu-și poate lua onoarea aceasta singur, ci marele preot trebuie să fie chemat de Dumnezeu, așa cum a fost Aaron.
58005005	La fel, nici Cristos nu Și-a luat singur slava de a fi Mare Preot, ci o are de la Acela care I-a spus: „Tu ești Fiul Meu; astăzi Te-am născut.“
58005006	Iar în alt pasaj din Scriptură, El spune: „Tu ești preot pentru totdeauna, la fel ca Melhisedec.“
58005007	În timpul vieții Sale pe pământ, Isus I-a adus rugăciuni și cereri cu strigăte mari și cu lacrimi Celui ce putea să-L scape de la moarte și a fost ascultat datorită reverenței Sale față de Dumnezeu.
58005008	Deși era Fiul lui Dumnezeu, prin lucrurile pe care le-a suferit, Isus a învățat ascultarea.
58005009	Și fiind făcut desăvârșit, El a devenit sursa mântuirii eterne pentru cei care ascultă de El,
58005010	fiindcă a fost numit de Dumnezeu Mare Preot, la fel ca Melhisedec.
58005011	Despre toate acestea avem multe lucruri de spus, dar ne este greu să vi le explicăm, pentru că nu vă mai străduiți să înțelegeți.
58005012	Deși deja trebuia să fiți învățători, voi aveți nevoie de cineva care să vă învețe din nou primele lecții ale învățăturilor lui Dumnezeu. Voi aveți nevoie de lapte, nu de mâncare solidă!
58005013	Oricine se hrănește cu lapte nu are experiența prin care să poată recunoaște adevărata învățătură, căci este încă un copil.
58005014	Dar mâncarea solidă este pentru oameni maturi ale căror simțuri spirituale s-au deprins prin practică să deosebească binele de rău.
58006001	De aceea ar trebui să lăsăm deoparte adevărurile începătoare ale lui Cristos și să înaintăm spre maturitate, fără să mai revenim la primele învățături despre întoarcerea de la faptele rele și despre credința în Dumnezeu.
58006002	Atunci am învățat despre botezuri, despre punerea mâinilor, despre învierea morților și despre judecata eternă.
58006003	Dar acum, cu voia lui Dumnezeu, trebuie să creștem spre a ajunge la maturitate.
58006004	Căci este imposibil ca aceia care au fost luminați odată, care au gustat darul ceresc, care au devenit părtași Duhului Sfânt
58006005	și au cunoscut bunătatea Cuvântului lui Dumnezeu și lucrările puterii veacului viitor,
58006006	și totuși au căzut, să fie făcuți să-și schimbe din nou viața, pentru că Îl răstignesc încă o dată, pentru ei înșiși, pe Fiul lui Dumnezeu și Îl supun ridiculizării oamenilor.
58006007	Oamenii se pot asemăna cu pământul care absoarbe ploaia căzută pe el. Dacă pământul aduce o recoltă folositoare celor care l-au semănat, el primește binecuvântarea lui Dumnezeu.
58006008	Dar dacă aduce buruieni și mărăcini, nu-i de nici un folos și este în pericol să fie blestemat de Dumnezeu. Acest pământ va sfârși prin a i se pune foc.
58006009	Preaiubiților, chiar dacă vorbim astfel, așteptăm din partea voastră lucruri mai bune care vor însoți mântuirea voastră.
58006010	Căci Dumnezeu nu este nedrept ca să uite lucrarea voastră și dragostea voastră pentru El, pe care ați arătat-o ajutându-i pe sfinți, așa cum și faceți în continuare.
58006011	Dar dorința noastră este ca voi să continuați să arătați același zel până la sfârșit, spre împlinirea completă a speranței voastre.
58006012	Am dori să nu deveniți leneși, ci vrem să urmați exemplul celor care, având credință și răbdare, primesc moștenirea promisă.
58006013	Dumnezeu i-a făcut o promisiune lui Avraam. Și pentru că nu era nimeni mai mare, Dumnezeu a jurat pe El Însuși
58006014	și a spus: „Te voi binecuvânta nespus de mult și îți voi da foarte, foarte mulți urmași.“
58006015	Avraam a așteptat cu răbdare și a primit ceea ce îi promisese Dumnezeu.
58006016	Când fac un jurământ, oamenii folosesc întotdeauna numele cuiva mai mare decât ei. Jurământul arată că ceea ce spune persoana respectivă este adevărat și astfel se pune capăt oricărei dispute.
58006017	Dumnezeu a vrut ca toți cei care au primit promisiunea Lui să înțeleagă că planul Său nu se va schimba. De aceea, El a întărit promisiunea Sa cu un jurământ,
58006018	astfel ca, prin două lucruri în care este imposibil ca Dumnezeu să mintă, să putem fi încurajați mult noi, cei care am alergat să prindem speranța care ne era oferită.
58006019	Speranța aceasta este ca o ancoră, sigură și neclintită, pentru sufletul nostru. Ea pătrunde în Locul cel mai sfânt, dincolo de perdeaua Templului.
58006020	Isus a intrat primul acolo pentru noi și a deschis drumul. El a devenit pentru totdeauna Mare Preot, la fel ca Melhisedec.
58007001	Acest Melhisedec a fost împăratul Salemului și preot al Dumnezeului Preaînalt. Melhisedec a ieșit în întâmpinarea lui Avraam și l-a binecuvântat, când acesta s-a întors victorios după bătălia dată împotriva împăraților.
58007002	Avraam i-a dat lui Melhisedec o zecime din tot ce luase ca pradă de război.Tradus, numele lui Melhisedec înseamnă în primul rând „Rege al dreptății“. Apoi el este „Rege al Salemului“, ceea ce înseamnă „Rege al păcii.“
58007003	Nu știe nimeni cine au fost tatăl și mama lui Melhisedec sau strămoșii lui. Nu se cunoaște data nașterii sau data morții lui. La fel ca Fiul lui Dumnezeu, el rămâne preot pentru totdeauna.
58007004	Vedeți deci cât de mare a fost acest om, dacă până și patriarhul Avraam i-a dat o zecime din prada de război!
58007005	Legea cere urmașilor lui Levi care devin preoți să strângă zeciuiala de la popor, adică de la frații lor, deși aceștia sunt și ei urmași ai lui Avraam.
58007006	Melhisedec nu se trage din leviți. Cu toate acestea, el a luat zeciuială de la Avraam și l-a binecuvântat pe cel căruia Dumnezeu îi făcuse promisiunile.
58007007	Toată lumea știe că cel care este mai important dă binecuvântarea, iar cel mai puțin important o primește.
58007008	Leviții care strâng zeciuiala sunt oameni obișnuiți, care se nasc și mor. Dar Melhisedec este un om despre care Scriptura spune că este încă în viață.
58007009	Levi este cel ce strânge zeciuiala, dar se poate spune că atunci când Avraam i-a plătit zeciuială lui Melhisedec, și Levi i-a plătit.
58007010	Căci, deși Levi nu se născuse încă, el se afla în trupul strămoșului său Avraam, când acesta s-a întâlnit cu Melhisedec.
58007011	Dacă desăvârșirea ar fi putut fi atinsă prin preoția leviților—căci prin aceasta a primit poporul Legea—atunci de ce a mai fost nevoie de un alt fel de preot, nu asemenea lui Aaron, ci asemenea lui Melhisedec?
58007012	Când avem un alt fel de preoție, cu siguranță avem și o altă lege.
58007013	Cel despre care spunem aceste lucruri este Cristos. El nu era din tribul lui Levi și nimeni din tribul Lui nu a slujit la altar.
58007014	Este clar că Domnul nostru descinde din tribul lui Iuda, iar Moise nu a spus nimic despre preoți în legătură cu acest trib.
58007015	Și totul devine și mai clar cu venirea acestui alt preot asemenea lui Melhisedec.
58007016	El a fost făcut preot, dar nu pentru că ar fi îndeplinit cerința apartenenței la familia potrivită. El a fost făcut preot prin puterea vieții ce nu se va sfârși niciodată.
58007017	Căci Scriptura spune despre El: „Tu ești preot pentru totdeauna, la fel ca Melhisedec.“
58007018	Vechea poruncă a fost lăsată deoparte pentru că era lipsită de putere și inutilă,
58007019	căci Legea nu a făcut nimic desăvârșit. Acum ne-a fost dată o speranță mai bună prin care ne apropiem de Dumnezeu.
58007020	De asemenea, este important să știm că Dumnezeu a făcut un jurământ când Isus a fost făcut Mare Preot. Nu a existat nici un jurământ când ceilalți au devenit preoți.
58007021	Dar Cristos a fost făcut preot cu un jurământ din partea lui Dumnezeu, care I-a spus: „Domnul a făcut un jurământ și nu Se va răzgândi: «Tu ești preot pentru totdeauna.»“
58007022	Cu atât mai mult, Isus a fost făcut garantul unui legământ mai bun.
58007023	Au existat mulți asemenea preoți, căci moartea îi împiedica să rămână în slujbă.
58007024	Dar El, fiindcă trăiește pentru totdeauna, are o preoție care nu poate fi transmisă de la unul la altul.
58007025	De aceea El poate să-i mântuiască pentru totdeauna pe cei care vin la Dumnezeu prin El, pentru că El trăiește etern ca să mijlocească pentru ei.
58007026	De un astfel de Mare Preot aveam nevoie: sfânt, fără vină și neîntinat; despărțit de păcătoși și înălțat mai presus de ceruri.
58007027	Isus nu are nevoie, ca ceilalți mari preoți, să aducă jertfe în fiecare zi, mai întâi pentru păcatele lor, apoi pentru păcatele poporului. Jertfa adusă de El când S-a dat pe Sine Însuși ajunge pentru totdeauna.
58007028	Legea pune ca mari preoți oameni care au și ei slăbiciunile lor. Dar promisiunea cu jurământ venită după Lege Îl pune ca Mare Preot pe Fiul, care a fost făcut desăvârșit pentru totdeauna.
58008001	Acesta este punctul principal în ceea ce vă spunem: noi avem un Mare Preot care stă la dreapta tronului ceresc al lui Dumnezeu.
58008002	El slujește ca Mare Preot în Locul cel mai sfânt, în adevăratul locaș de închinare, care nu a fost făcut de oameni, ci de Dumnezeu.
58008003	Orice mare preot are rolul de a aduce atât daruri, cât și jertfe. De aceea era nevoie ca și Marele nostru Preot să-I aducă ceva lui Dumnezeu.
58008004	Dacă ar fi acum în viață, pe pământ, El nici nu ar fi preot, pentru că sunt deja preoți care Îi aduc daruri lui Dumnezeu, conform Legii.
58008005	Slujirea lor este doar o imitație și o umbră a lucrurilor cerești, după poruncile primite de Moise din partea lui Dumnezeu când urma să ridice cortul de închinare. Dumnezeu l-a avertizat atunci: „Ai grijă să faci totul după modelul pe care ți l-am arătat pe munte!“
58008006	Lucrarea care I-a fost dată lui Isus este mult mai importantă decât a celorlalți preoți. La fel și legământul al cărui mijlocitor este El este mai bun decât cel vechi pentru că se bazează pe promisiuni mai bune.
58008007	Dacă primul legământ ar fi fost perfect, nu ar fi fost nevoie de un alt legământ, care să-l înlocuiască.
58008008	Dar Dumnezeu îi acuză pe oameni și spune: „Va veni vremea, spune Domnul, când voi face un nou legământ cu poporul Israel și cu locuitorii din Iuda.
58008009	Acesta nu va fi ca legământul pe care l-am făcut cu strămoșii lor în ziua în care i-am luat de mână și i-am scos din Egipt. Ei nu au respectat legământul făcut cu Mine, așa că Mi-am întors fața de la ei“, spune Domnul.
58008010	„Acesta este legământul pe care îl voi face cu poporul Israel în vremurile viitoare“, spune Domnul. „Voi pune legile Mele în mintea lor și le voi scrie în inima lor. Eu voi fi Dumnezeul lor, iar ei vor fi poporul Meu.
58008011	Nu va mai fi nevoie ca cineva să-l învețe pe fratele său sau pe vecinul său, spunându-i: «Cunoaște-L pe Domnul!» Căci cu toții Mă vor cunoaște, de la cel mai mic până la cel mai mare.
58008012	Și le voi ierta greșelile și nu-Mi voi mai aduce aminte de păcatele lor.“
58008013	Prin faptul că Dumnezeu vorbește despre „un nou legământ“, El arată că primul este depășit. Și tot ce este depășit se învechește și curând nu va mai fi.
58009001	Primul legământ conținea reguli cu privire la închinare și la un loc pentru închinare pământesc.
58009002	Acest loc era un cort. Prima parte se numea „Locul Sfânt“. În el se aflau sfeșnicul, masa și pâinile oferite lui Dumnezeu.
58009003	În spatele celei de-a doua perdele se afla încăperea numită „Locul cel mai sfânt“.
58009004	Aici erau un altar de aur pentru arderea de tămâie și chivotul legământului. Acest chivot era acoperit în întregime cu aur. În chivot se găsea un vas de aur umplut cu mană, toiagul lui Aaron care înfrunzise și tablele Vechiului Legământ.
58009005	Deasupra chivotului se aflau heruvimi care arătau slava lui Dumnezeu și care umbreau scaunul îndurării. Dar nu putem acum să vorbim în detaliu despre aceste lucruri.
58009006	După ce totul a fost aranjat astfel, preoții au intrat în fiecare zi în prima încăpere pentru a îndeplini ceremonialul de închinare.
58009007	Dar în cea de-a doua încăpere intră doar marele preot, o dată pe an, și nu fără sânge pe care îl aduce lui Dumnezeu pentru păcatele sale și pentru păcatele pe care le fac oamenii fără să știe că păcătuiesc.
58009008	Prin aceste două încăperi, Duhul Sfânt ne arată că, atâta timp cât există prima încăpere, drumul spre Locul cel mai sfânt este încă închis.
58009009	Aceste lucruri sunt un simbol pentru vremea de acum, când se aduc daruri și jertfe, care însă nu sunt în măsură să-l ridice pe cel ce se închină în acest mod la acea treaptă de perfecțiune cerută de conștiința sa.
58009010	Ele nu sunt decât niște porunci pământești, asemănătoare celor referitoare la mâncăruri, băuturi și diferite spălări ceremoniale, valabile doar până la stabilirea unei noi ordini de către Dumnezeu.
58009011	Dar acum Cristos a venit ca Mare Preot al lucrurilor bune ce urmau să vină. El a slujit într-un cort, care este mai important și desăvârșit. Acesta nu este făcut de mâna omului și nu aparține acestei creații.
58009012	Când a intrat în Locul cel mai sfânt, o dată pentru totdeauna, Cristos nu a adus cu Sine sânge de țapi sau de viței, ci propriul Său sânge ca jertfă, obținând pentru noi eliberare eternă de păcat.
58009013	Dacă sângele țapilor și al taurilor și cenușa unei vaci, stropite peste cei necurați, puteau să-i sfințească, făcându-i curați pe dinafară,
58009014	cu atât mai mare este puterea sângelui lui Cristos care, prin Duhul etern, S-a adus pe Sine Însuși ca o jertfă desăvârșită lui Dumnezeu. Sângele Lui ne curăță deplin conștiința. Astfel, curățiți fiind, ne putem închina Dumnezeului celui viu.
58009015	De aceea, Cristos este Mijlocitorul unui Nou Legământ. El a murit pentru a-i elibera pe oameni de lucrurile rele pe care le făcuseră sub Vechiul Legământ. Pentru că El a murit, cei care au fost chemați de Dumnezeu pot să primească acum moștenirea eternă pe care a promis-o Dumnezeu.
58009016	Când un om moare, el lasă un testament. Dar trebuie dovedit că omul care a făcut testamentul a murit
58009017	pentru că dacă el mai este în viață testamentul nu poate fi folosit. El este valabil numai după moartea celui ce l-a făcut.
58009018	De aceea, nici primul legământ nu a fost inaugurat fără sânge.
58009019	După ce Moise a rostit înaintea întregului popor fiecare poruncă din Lege, el a luat sângele vițeilor și al țapilor, cu apă, lână roșie și isop și a stropit atât cartea, cât și tot poporul.
58009020	El a spus: „Acesta este sângele legământului pe care Dumnezeu v-a poruncit să-l respectați.“
58009021	La fel, el a stropit cu sânge cortul și toate lucrurile folosite pentru închinare.
58009022	Conform Legii, aproape orice lucru trebuie să fie curățat cu sânge. Fără vărsare de sânge nu există iertare.
58009023	Aceste lucruri sunt imitații ale celor aflate în ceruri, și era nevoie să fie curățate prin acest fel de jertfe. Dar lucrurile cerești trebuie curățate prin jertfe mai bune decât acestea.
58009024	Cristos nu a intrat într-un loc sfânt făcut de mâini omenești, care este o imitație a celui adevărat. Cristos a intrat chiar în ceruri, pentru a Se prezenta acum, pentru noi, înaintea lui Dumnezeu.
58009025	Și El nu a intrat cu scopul de a Se aduce pe Sine Însuși ca jertfă de mai multe ori, așa cum marele preot intră în fiecare an în Locul cel mai sfânt, aducând sânge care nu este al său,
58009026	fiindcă atunci ar fi trebuit să sufere de mai multe ori, încă de la crearea lumii. Dar acum Cristos a apărut o dată pentru totdeauna, la sfârșitul veacurilor, pentru a înlătura păcatul prin jertfa Sa.
58009027	Și după cum oamenilor le este sortit să moară o singură dată, apoi vine judecata,
58009028	la fel și Cristos, după ce a fost jertfit o singură dată pentru a lua păcatele multor oameni, Se va arăta a doua oară, nu pentru a lua păcatele, ci pentru a-i mântui pe cei care Îl așteaptă.
58010001	Legea era doar o imagine neclară a lucrurilor bune ce urmau să vină. Ea nu este imaginea exactă a realității. Oamenii continuau să aducă jertfe, an după an, dar Legea nu i-ar fi putut face niciodată desăvârșiți.
58010002	Dacă Legea i-ar fi putut face pe oameni desăvârșiți, ar fi încetat aducerea de jertfe. Atunci cei care se închinau lui Dumnezeu ar fi fost curățați o dată pentru totdeauna și nu s-ar mai fi simțit vinovați pentru păcatele lor.
58010003	Dar aceste jertfe sunt o aducere aminte a păcatelor în fiecare an.
58010004	Pentru că nu este posibil ca sângele taurilor și al țapilor să curețe păcatele.
58010005	De aceea, când a intrat în lume, Cristos a spus: „Tu nu ai dorit nici jertfă, nici dar, ci Mi-ai pregătit un trup.
58010006	Animalele omorâte și arse pe altar sau jertfele pentru păcat nu au fost pe placul Tău.
58010007	Atunci am spus: «Iată-Mă! Am venit să fac voia Ta, Dumnezeule, după cum este scris despre Mine în cartea Legii.»“
58010008	Întâi, El a spus: „Tu nu ai dorit nici jertfe, nici dar, nici animale omorâte și arse pe altar, nici jertfe pentru păcat. Aceste lucruri nu erau pe placul Tău“ (deși erau cerute de Lege).
58010009	Apoi a spus: „Iată-Mă! Am venit să fac voia Ta.“ Astfel, Dumnezeu înlătură primul sistem de jertfe, pentru a-l aduce pe al doilea.
58010010	Cristos a făcut voia lui Dumnezeu. Prin această voie suntem sfințiți noi, și anume, prin jertfirea trupului lui Isus Cristos, o dată pentru totdeauna.
58010011	În fiecare zi, fiecare preot își îndeplinește îndatoririle religioase. El aduce aceleași jertfe, iar și iar, dar aceste jertfe nu pot înlătura păcatele.
58010012	Însă Acest Preot a adus o singură jertfă pentru păcate, o dată pentru totdeauna, după care S-a așezat la dreapta lui Dumnezeu.
58010013	Iar acum așteaptă până când dușmanii Săi vor fi puși sub picioarele Sale.
58010014	Printr-o singură jertfă, El i-a făcut desăvârșiți pentru totdeauna pe cei care sunt sfințiți prin ea.
58010015	Despre lucrul acesta depune mărturie și Duhul Sfânt, care, după ce spune:
58010016	„Acesta este legământul pe care-l voi face cu poporul Meu în zilele ce vor veni, zice Domnul: Voi pune legile Mele în inima lor și le voi scrie în mintea lor.“
58010017	adaugă: „Le voi ierta păcatele și faptele lor rele. Și nu Îmi voi mai aminti de ele.“
58010018	Când păcatele au fost iertate, nu mai este nevoie de o jertfă pentru păcat.
58010019	De aceea, fraților, avem îndrăzneala de a intra în Locul cel mai sfânt datorită sângelui lui Isus.
58010020	Putem intra pe o cale nouă și vie pe care Isus ne-a deschis-o prin perdea, adică prin trupul Său.
58010021	Și avem un Mare Preot care domnește peste Casa lui Dumnezeu.
58010022	Inimile noastre au fost curățate de sentimente de vină, iar trupurile noastre au fost spălate cu o apă curată. Să ne apropiem deci de Dumnezeu cu o inimă sinceră și cu deplină siguranță, datorită credinței noastre.
58010023	Să păstrăm cu perseverență speranța pe care o mărturisim, căci putem avea încredere că Dumnezeu Își va ține promisiunea.
58010024	Să ne gândim bine cum să ne încurajăm unii pe alții la dragoste și la fapte bune!
58010025	Să nu renunțăm să ne adunăm împreună, așa cum fac unii, ci să ne încurajăm unii pe alții, cu atât mai mult cu cât vedeți că Ziua se apropie!
58010026	Dacă noi hotărâm să continuăm să păcătuim, după ce am cunoscut adevărul, atunci nu mai există nici o jertfă care să ne curețe de păcate.
58010027	Dacă noi continuăm să păcătuim, nu ne rămâne decât așteptarea plină de teamă a judecății și a focului violent care îi va arde pe toți cei răzvrătiți împotriva lui Dumnezeu.
58010028	Orice om care nu respectă Legea lui Moise este omorât fără milă, pe baza mărturiei aduse de doi sau trei martori.
58010029	Pedeapsa pe care o merită cel care L-a călcat în picioare pe Fiul lui Dumnezeu este cu mult mai mare. El a profanat sângele legământului care l-a sfințit, a insultat Duhul harului lui Dumnezeu!
58010030	Noi Îl cunoaștem pe Cel ce a spus: „Răzbunarea este a Mea; Eu voi răsplăti.“ El a mai spus: „Domnul va judeca poporul Său.“
58010031	Este un lucru înfricoșător să cazi în mâinile Dumnezeului celui viu!
58010032	Amintiți-vă de zilele de la început, când, după ce ați primit lumina, ați îndurat o luptă grea, plină de multe suferințe.
58010033	Ați fost chiar insultați și persecutați în văzul tuturor. Alteori, ați stat alături de cei care treceau prin aceleași suferințe.
58010034	Ați luat parte la suferințele celor care se aflau în închisoare și ați acceptat cu bucurie confiscarea bunurilor voastre. Voi ați putut face aceste lucruri pentru că știați că aveți în ceruri o comoară mai bună, ceva care va rămâne pentru totdeauna.
58010035	Așa că, să nu vă pierdeți încrederea, căci ea vă va aduce o mare răsplată!
58010036	Trebuie deci să aveți răbdare, pentru ca, împlinind voia lui Dumnezeu, să puteți primi ce v-a promis El.
58010037	Încă puțin, foarte puțin timp și „Cel ce trebuie să vină va veni; El nu va întârzia.
58010038	Cel drept, care este al Meu, va avea viață datorită credinței sale. Dar dacă va da înapoi, nu-Mi voi găsi plăcerea în el.“
58010039	Dar noi nu suntem dintre aceia care dau înapoi și sunt pierduți. Noi suntem aceia care avem credință, și de aceea suntem mântuiți.
58011001	Credința înseamnă a fi sigur de lucrurile la care speri; înseamnă a fi sigur de lucruri pe care nu le poți vedea.
58011002	Datorită credinței lor, oamenii din trecut au fost pe placul lui Dumnezeu.
58011003	Prin credință înțelegem că întreaga lume a fost creată prin Cuvântul lui Dumnezeu, că ceea ce vedem a fost făcut din lucruri pe care nu le putem vedea.
58011004	Prin credință Abel I-a adus lui Dumnezeu o jertfă mai bună decât a lui Cain. Datorită credinței sale, Abel a fost declarat un om drept. Dumnezeu a depus mărturie despre dreptatea lui prin faptul că i-a primit darurile. Și deși Abel este mort, credința lui vorbește și astăzi.
58011005	Prin credință Enoh a fost ridicat la Dumnezeu fără să fi trecut prin moarte. Scriptura spune că, înainte de a fi ridicat, Enoh a primit mărturia că era un om pe placul lui Dumnezeu. Enoh nu a mai putut fi găsit, pentru că Dumnezeu îl luase să fie cu El.
58011006	Fără credință este imposibil să fim pe placul lui Dumnezeu. Cel care vine la Dumnezeu trebuie să creadă că El există și că îi răsplătește pe cei care se străduiesc să-L găsească cu adevărat.
58011007	Noe a fost avertizat de Dumnezeu că urmau să se întâmple lucruri pe care nu putea să le vadă. Prin credință Noe a ascultat și a construit o corabie pentru a-și salva familia. Noe a condamnat lumea de pe vremea lui și a devenit unul dintre oamenii care moștenesc dreptatea prin credința lor.
58011008	Prin credință Avraam L-a ascultat pe Dumnezeu când El l-a chemat să plece într-un loc pe care urma să-l primească drept moștenire. Avraam a plecat, deși nu știa unde se ducea.
58011009	Prin credință, el a locuit ca străin în ținutul pe care Dumnezeu i-l promisese. A locuit în corturi la fel ca Isaac și Iacov, care primiseră și ei aceeași promisiune.
58011010	El a putut să facă acest lucru pentru că avea privirea îndreptată asupra cetății cu temelii tari, al cărei Arhitect și Constructor este Dumnezeu.
58011011	Sara nu putea să aibă copii și Avraam era prea bătrân. Dar el a avut credință în Dumnezeu, a avut încredere că El Își va împlini promisiunea. Și Dumnezeu i-a făcut în stare să aibă copii.
58011012	Și din acest om, care era atât de înaintat în vârstă încât nu mai avea mult de trăit, au ieșit atât de mulți urmași câte stele sunt pe cer și la fel de greu de numărat ca nisipul de pe malul mării.
58011013	Acești oameni și-au păstrat credința până la moarte. Ei nu au primit lucrurile promise, dar le-au văzut de la distanță și s-au bucurat. Ei au recunoscut în fața tuturor că erau străini și călători pe pământ.
58011014	Cei ce spun astfel de lucruri arată că ei sunt în căutarea unei patrii.
58011015	Dacă ar fi continuat să se gândească la țara pe care o părăsiseră, ar fi avut ocazii să se întoarcă.
58011016	Dar acum ei sperau să ajungă într-o țară mai bună, adică una cerească. De aceea, lui Dumnezeu nu-I este rușine să fie numit Dumnezeul lor și a pregătit o cetate pentru ei.
58011017	-
58011018	Prin credință Avraam era gata să-l jertfească pe Isaac atunci când l-a pus Dumnezeu la încercare. Dumnezeu îi spusese: „Prin Isaac se vor naște urmașii tăi.“ Deși primise promisiunea, Avraam era gata să-și jertfească singurul fiu.
58011019	Avraam s-a gândit că Dumnezeu putea chiar să-l învie dintre cei morți. Și într-adevăr, el l-a primit pe Isaac ca și cum acesta s-ar fi întors dintre cei morți.
58011020	Prin credință Isaac a binecuvântat viitorul lui Iacov și al lui Esau.
58011021	Prin credință, când Iacov era pe moarte, i-a binecuvântat pe fiecare dintre fiii lui Iosif. El s-a sprijinit în toiag și I s-a închinat lui Dumnezeu.
58011022	Prin credință Iosif, la sfârșitul vieții sale, a vorbit poporului Israel despre plecarea din Egipt și a dat instrucțiuni cu privire la înmormântarea sa.
58011023	Prin credință, când s-a născut Moise, părinții lui l-au ascuns timp de trei luni, pentru că văzuseră ce copil frumos era. Și ei nu s-au temut să încalce porunca împăratului.
58011024	Prin credință, când a crescut, Moise a refuzat să fie numit fiul fiicei faraonului.
58011025	El a ales mai degrabă să sufere alături de poporul lui Dumnezeu, decât să se bucure de plăcerile de scurtă durată ale păcatului.
58011026	Moise a considerat că a suferi pentru Cristos valora mai mult decât comorile Egiptului, pentru că el avea privirea îndreptată spre răsplătire.
58011027	Prin credință Moise a plecat din Egipt fără să se teamă de mânia împăratului. El a rămas neclintit ca și cum L-ar fi văzut pe Cel Nevăzut.
58011028	Prin credință Moise a sărbătorit Paștele. El a stropit pragul de sus și stâlpii ușii cu sânge, pentru ca Îngerul Morții să nu omoare pe nici unul dintre primii născuți ai familiilor din Israel.
58011029	Prin credință poporul Israel a trecut Marea Roșie de parcă ar fi mers pe uscat. Când egiptenii au încercat să facă același lucru, s-au înecat cu toții.
58011030	Prin credință s-au prăbușit zidurile cetății Ierihon, după ce poporul le-a înconjurat timp de șapte zile.
58011031	Prin credință prostituata Rahav nu a fost omorâtă împreună cu necredincioșii, ci a fost salvată pentru că i-a primit în casa ei pe spionii israeliți.
58011032	Și ce aș mai avea de spus? Nu am destul timp pentru a vorbi despre Ghedeon, Barac, Samson, Iefta, David, Samuel și despre profeți.
58011033	Prin credință acești oameni au răsturnat împărății, au făcut dreptate și au primit lucrurile pe care Dumnezeu le promisese. Prin credință ei au închis gurile leilor,
58011034	au stins puterea focului și au scăpat de tăișul sabiei. Deși erau slabi, ei au primit putere, au fost viteji în lupte și au pus pe fugă armatele dușmanilor.
58011035	Unele femei i-au primit înapoi pe cei care le muriseră în familiile lor și care au fost înviați. Alții au fost torturați, dar nu au vrut să accepte să fie eliberați, căci vroiau să învie pentru a trăi o viață mai bună.
58011036	Unii oameni au fost ridiculizați și biciuiți, iar alții au fost puși în lanțuri și aruncați în închisoare.
58011037	Au fost uciși cu pietre, tăiați în două cu fierăstrăul sau uciși cu sabia. Au rătăcit îmbrăcați în piei de oaie sau de capră, au fost săraci, au fost asupriți și chinuiți.
58011038	Ei, de care lumea nu era demnă, au pribegit prin deșerturi și prin munți, trăind în peșteri și grote făcute în pământ.
58011039	Toți aceștia, deși au ajuns cunoscuți pentru credința lor, nu au primit ceea ce le promisese Dumnezeu.
58011040	Dumnezeu a pregătit pentru noi ceva mai bun. Atunci vor putea acești oameni să fie făcuți desăvârșiți, dar numai împreună cu noi.
58012001	Avem mulți martori ai credinței. Ei ne înconjoară asemenea unui nor. Să aruncăm deci tot ce ne trage înapoi și păcatul care atât de ușor ne face să ne împiedicăm! Să alergăm cu perseverență în întrecerea care ne stă înainte!
58012002	Să ne ținem ochii ațintiți asupra lui Isus, conducătorul credinței noastre și cel care o duce la împlinire. Pentru bucuria care Îl aștepta, Isus a îndurat moartea pe cruce și a acceptat rușinea unei astfel de morți, iar acum stă la dreapta tronului lui Dumnezeu.
58012003	Gândiți-vă la El, care a îndurat o opoziție atât de mare din partea oamenilor păcătoși, pentru ca să nu vă pierdeți curajul și să cădeți de oboseală.
58012004	Ați luptat împotriva păcatului, dar nu ați ajuns încă să vă împotriviți până la moarte.
58012005	Sunteți fiii lui Dumnezeu, dar ați uitat cuvintele de încurajare care v-au fost adresate: „Fiul meu, nu disprețui disciplinarea Domnului și nu renunța când El te mustră!
58012006	Căci Domnul disciplinează pe cine iubește și îl pedepsește pe acela pe care l-a acceptat ca fiu al Său.“
58012007	Răbdați această disciplină! Ea arată că Dumnezeu Se poartă cu noi ca și cu fiii Lui, pentru că orice tată își disciplinează copilul.
58012008	Dacă nu sunteți disciplinați așa cum sunt toți copiii, atunci sunteți copii nelegitimi, și nu fii adevărați.
58012009	Părinții noștri naturali ne-au disciplinat și noi i-am respectat. Deci cu atât mai mult ar trebui să acceptăm disciplina Tatălui nostru spiritual și să trăim.
58012010	Părinții noștri ne-au disciplinat pentru un timp, așa cum au crezut ei că este mai bine, însă disciplina aplicată de Dumnezeu este spre binele nostru, ca să devenim sfinți, asemenea Lui.
58012011	Disciplina nu este niciodată plăcută pe moment, ci este dureroasă. Dar mai târziu, după ce am trecut prin școala ei, disciplina aduce pacea unei vieți trăite potrivit cu voia lui Dumnezeu.
58012012	Așa că întăriți-vă brațele obosite și genunchii tremurânzi!
58012013	Mergeți pe calea cea dreaptă pentru ca să fiți mântuiți și pentru ca nu cumva slăbiciunea voastră să vă facă să vă abateți de la țintă.
58012014	Încercați să trăiți în pace cu toți oamenii și să duceți o viață sfântă, căci fără sfințenie nimeni nu-L va vedea pe Domnul.
58012015	Aveți grijă ca nimeni să nu se abată de la harul lui Dumnezeu și astfel să devină asemenea unei buruieni amare care crește și dă naștere la multe probleme și prin care mulți oameni pot fi tulburați și distruși.
58012016	Aveți grijă ca nimeni să nu fie imoral sau un om lumesc, cum era Esau. Esau și-a vândut dreptul primului născut doar pentru o porție de mâncare.
58012017	Și știți că după aceea a vrut să-și primească binecuvântarea, și chiar a plâns. Dar tatăl său a refuzat să i-o dea, pentru că Esau nu putea să schimbe ceea ce făcuse.
58012018	Voi nu v-ați apropiat de un munte care putea fi atins și care era cuprins de foc, de întuneric, de negură și de furtună;
58012019	nici nu v-ați adunat la sunetul unei trâmbițe și n-ați ascultat glasul care a vorbit în așa fel, încât cei care l-au auzit au cerut să nu li se mai vorbească.
58012020	Căci ei nu puteau suporta ce li se poruncise: „Chiar un animal dacă se va atinge de munte, să fie omorât cu pietre.“
58012021	Și într-adevăr, imaginea aceea era atât de înfricoșătoare, încât Moise a spus: „Tremur de frică.“
58012022	Dar voi v-ați apropiat de muntele Sion, de cetatea Dumnezeului celui viu, de Ierusalimul ceresc; de miile și miile de îngeri care s-au adunat cu bucurie;
58012023	de Biserica primilor născuți, ale căror nume sunt scrise în ceruri; v-ați apropiat de Dumnezeu, Cel ce judecă toți oamenii, și de duhurile oamenilor drepți, care au fost făcuți desăvârșiți;
58012024	de Isus, Mijlocitorul unui nou legământ și de sângele ce a fost stropit, care ne vorbește despre lucruri mai bune decât sângele lui Abel.
58012025	Aveți grijă să nu refuzați să-L ascultați pe Cel ce vă vorbește! Acei oameni care au refuzat să-L asculte pe Dumnezeu, care i-a avertizat pe pământ, nu au scăpat. Deci cu siguranță nici noi nu vom scăpa, dacă ne întoarcem de la Cel ce ne vorbește din ceruri.
58012026	Vocea Lui a cutremurat atunci pământul. Dar aceeași voce ne-a promis acum că: „Voi mai face încă o dată să se cutremure pământul, dar, de data aceasta, se vor cutremura și cerurile.“
58012027	Cuvintele „încă o dată“ arată că toate lucrurile care au fost create, vor fi distruse, căci acestea pot fi clătinate. Deci numai lucrurile care nu pot fi clătinate vor rămâne.
58012028	Să fim recunoscători că noi am primit o împărăție care nu poate fi clătinată. Astfel, să-I slujim lui Dumnezeu cu reverență și cu teamă, într-un mod care să fie pe placul Lui,
58012029	fiindcă Dumnezeul nostru este „ca un foc mistuitor.“
58013001	Iubiți-vă în continuare ca frați și surori în Cristos!
58013002	Nu uitați să fiți primitori de oaspeți, pentru că unii oameni, fiind ospitalieri, i-au găzduit, fără să știe, pe îngeri.
58013003	Amintiți-vă de cei ce sunt în închisoare, ca și cum ați fi și voi închiși împreună cu ei! Și amintiți-vă de cei ce suferă, ca și cum ați suferi și voi!
58013004	Căsătoria să fie respectată de toată lumea și să fie păstrată curată! Soții să fie fideli unul celuilalt, căci Dumnezeu va judeca pe cei desfrânați și pe adulteri.
58013005	Păziți-vă sufletele de iubirea de bani și fiți mulțumiți cu ce aveți, pentru că Dumnezeu a spus: „În nici un caz n-am să te las, niciodată nu te voi părăsi.“
58013006	Așa că putem spune cu încredere: „Domnul este ajutorul meu, nu mă voi teme. Ce rău mi-ar putea face un om?“
58013007	Amintiți-vă de conducătorii voștri, care v-au vestit Cuvântul lui Dumnezeu! Aduceți-vă aminte cum au trăit și au murit ei și imitați exemplul credinței lor!
58013008	Isus Cristos este același ieri, azi și întotdeauna.
58013009	Nu vă lăsați abătuți de la drumul vostru de nici un fel de învățătură străină! Bine este ca inimile voastre să fie întărite prin harul lui Dumnezeu și nu prin respectarea unor reguli privind mâncărurile, căci regulile acestea nu le-au fost de nici un folos celor care le-au respectat.
58013010	Noi avem un altar de pe care preoții care slujesc la cortul sfânt nu au dreptul să mănânce.
58013011	Marele preot duce sângele animalelor în Locul cel mai sfânt, ca jertfă pentru păcate, dar trupurile animalelor sunt arse în afara taberei.
58013012	De aceea și Isus a suferit în afara cetății, pentru a-Și sfinți poporul prin propriul Său sânge.
58013013	Să ieșim deci din tabără, să mergem la El și să îndurăm aceeași umilire pe care a suferit-o El!
58013014	Căci noi nu avem aici o cetate care să dureze, ci suntem în căutarea celei viitoare.
58013015	Să aducem deci fără încetare, prin Isus Cristos, jertfa laudei noastre către Dumnezeu, prin cuvintele care mărturisesc Numele Lui!
58013016	Să nu uitați să faceți bine altor oameni și să împărțiți cu ei ceea ce aveți, căci astfel de jertfe sunt plăcute lui Dumnezeu.
58013017	Ascultați-i pe conducătorii voștri și respectați autoritatea lor! Acești oameni au grijă de sufletele voastre și sunt responsabili pentru voi. Ascultați-i, pentru ca ei să-și poată face lucrarea cu bucurie, nu cu durere și supărare. Durerea și supărarea lor nu vă vor ajuta la nimic.
58013018	Rugați-vă pentru noi, căci suntem siguri că avem o conștiință curată și urmărim binele în tot ceea ce facem.
58013019	În mod deosebit, vă rog să faceți lucrul acesta pentru ca Dumnezeu să mă trimită din nou la voi cât mai curând.
58013020	Prin sângele legământului etern, Dumnezeul păcii L-a înviat din morți pe Marele Păstor al oilor, pe Domnul nostru Isus.
58013021	Fie ca Dumnezeul păcii să vă dea toate lucrurile bune de care aveți nevoie pentru ca voi să faceți voia Lui! Și fie ca El să lucreze în noi ce-I este plăcut, prin Isus Cristos! A Lui să fie slava pentru totdeauna! Amin.
58013022	Fraților, vă rog să ascultați cu răbdare aceste cuvinte de încurajare, ținând seama de faptul că v-am scris o scrisoare scurtă.
58013023	Vreau să știți că fratele nostru Timotei a fost eliberat din închisoare. Dacă va ajunge aici în curând, mă va însoți când voi veni să vă văd.
58013024	Salutați-i pe toți conducătorii voștri și pe toți sfinții! Cei din Italia vă transmit salutări.
58013025	Fie ca harul lui Dumnezeu să fie cu voi toți! Amin.
59001001	Iacov, slujitor al lui Dumnezeu și al Domnului Isus Cristos, către poporul lui Dumnezeu împrăștiat în lumea întreagă: salutări!
59001002	Fraților, să considerați drept o mare bucurie când treceți prin diferite încercări,
59001003	căci știți că încercările prin care treceți vă fac mai răbdători.
59001004	Iar răbdarea obținută ar trebui să se vadă în lucrarea voastră desăvârșită. Astfel, veți fi desăvârșiți, întregi și nu vă va lipsi nimic.
59001005	Deci, dacă vreunul dintre voi are nevoie de înțelepciune, s-o ceară de la Dumnezeu, care dă tuturor oamenilor cu inimă largă, fără reproș, și Dumnezeu i-o va da.
59001006	Dar să ceară cu credință și să nu se îndoiască deloc. Pentru că omul care se îndoiește este ca un val în mare, împins și aruncat de vânt încoace și încolo.
59001007	Un astfel de om să nu creadă că va primi ceva de la Domnul,
59001008	căci este indecis și inconstant în tot ceea ce face.
59001009	Fratele care este într-o stare umilă să se mândrească în înălțarea sa,
59001010	iar cel bogat, în umilința sa, pentru că el va pieri ca o floare sălbatică.
59001011	Soarele răsare și usucă planta cu arșița sa. Floarea cade, iar frumusețea ei dispare. La fel se va întâmpla și cu cel bogat. El va pieri o dată cu planurile pe care și le face.
59001012	Binecuvântat este omul care rămâne credincios când este ispitit, pentru că, după ce a fost găsit bun, va primi cununa vieții eterne pe care Dumnezeu a promis-o celor ce-L iubesc.
59001013	Când cineva este ispitit să nu spună: „Ispita aceasta vine de la Dumnezeu“, căci Dumnezeu nu poate fi ispitit să facă rău și nu ispitește pe nimeni.
59001014	Dorința fiecărui om este cea care îl ispitește când este atras și ademenit.
59001015	Apoi dorința, o dată concepută, dă naștere păcatului, iar păcatul ajuns la maturitate aduce moartea.
59001016	Iubiții mei frați, nu vă lăsați înșelați!
59001017	Orice lucru bun și orice dar desăvârșit vine de la Dumnezeu, se coboară de la Tatăl care a creat luminile cerești. El nu Se schimbă niciodată, El rămâne întotdeauna același.
59001018	Potrivit voii Sale, Dumnezeu ne-a născut prin Cuvântul adevărului, ca să fim cele dintâi roade ale creației Sale.
59001019	Iubiții mei frați, înțelegeți bine acest lucru: grăbiți-vă mai bine să ascultați decât să vorbiți și nu vă mâniați repede.
59001020	Mânia unui om nu-l ajută să trăiască o viață pe placul lui Dumnezeu.
59001021	Îndepărtați toată necurăția și orice urmă de răutate și primiți cu blândețe învățătura lui Dumnezeu care a fost semănată în voi. Această învățătură vă poate salva sufletele.
59001022	Nu vă limitați la auzirea Cuvântului lui Dumnezeu, ci puneți în practică învățătura sa. Dacă nu faceți altceva decât să ascultați citindu-se sau comentându-se Cuvântul lui Dumnezeu, vă înșelați pe voi înșivă.
59001023	Dacă cineva ascultă Cuvântul lui Dumnezeu, dar nu-l împlinește cu fapta, este ca un om care își privește fața într-o oglindă.
59001024	El își privește fața cu atenție, dar imediat ce pleacă din fața oglinzii uită cum arată.
59001025	Însă cel care studiază cu atenție Legea desăvârșită a lui Dumnezeu, care aduce oamenilor libertatea, și nu se abate de la ea și nu uită ce a auzit, ci pune în practică învățătura lui Dumnezeu, va fi binecuvântat în lucrarea sa.
59001026	Cine se crede un om religios, dar nu-și ține în frâu limba, se înșală pe el însuși. Religia acestui om este inutilă.
59001027	Religia considerată de Dumnezeu ca fiind curată și neîntinată este aceasta: să ai grijă de orfani și de văduve în suferința lor și să te păzești pe tine însuți de influența rea a lumii.
59002001	Frații mei, voi aveți credință în Domnul nostru slăvit, Isus Cristos. Dar nu o manifestați purtându-vă cu unii oameni într-un fel și cu alții în alt fel.
59002002	Să zicem că în adunarea voastră intră un om care poartă un inel de aur și haine scumpe și intră și un om sărac, îmbrăcat în haine zdrențăroase.
59002003	Să zicem că vă purtați cu multă atenție cu omul îmbrăcat frumos și îi spuneți: „Dumneavoastră stați în locul acesta bun!“, iar celui sărac îi spuneți: „Tu stai acolo, în picioare!“, sau: „Stai jos, la picioarele mele!“
59002004	Dacă faceți acest lucru, voi îi considerați pe unii oameni mai importanți decât alții. Gândurile rele dau naștere la această judecată părtinitoare.
59002005	Iubiți frați, ascultați-mă! Dumnezeu i-a ales pe cei pe care lumea îi consideră săraci să fie bogați în credință și moștenitori ai Împărăției pe care a El promis-o celor care Îl iubesc.
59002006	Dar voi ați arătat dispreț față de omul sărac. Oare nu bogații vă asupresc și vă târăsc prin tribunale?
59002007	Și nu sunt ei aceia care își bat joc de numele bun pe care îl purtați?
59002008	Dacă împliniți cu adevărat Legea împărătească, conform Scripturii care spune: „Iubește-ți aproapele așa cum te iubești pe tine însuți!“, faceți ce este bine.
59002009	Dar dacă vă purtați cu unii oameni ca și cum ar fi mai importanți decât alții, păcătuiți și sunteți dovediți vinovați de încălcarea Legii lui Dumnezeu.
59002010	Vă spun aceste lucruri pentru că, dacă cineva face tot ceea ce spune Legea, cu o singură excepție, va fi vinovat de încălcarea întregii Legi.
59002011	Dumnezeu a spus: „Să nu comiți adulter!“ Același Dumnezeu a spus: „Să nu ucizi!“ Deci, dacă nu comiți adulter, dar ucizi, ești vinovat de încălcarea Legii.
59002012	Să vorbiți și să vă purtați ca unii care veți fi judecați de Legea care îi eliberează pe oameni.
59002013	Dumnezeu îi va judeca fără milă pe cei ce n-au avut milă față de alții. Dar cel ce a arătat milă poate veni fără teamă la judecată.
59002014	Frații mei, la ce-i folosește cuiva să pretindă că are credință, dacă nu face nimic pentru a o dovedi? Poate credința aceasta să-l mântuiască?
59002015	Dacă un frate sau o soră nu au haine și le lipsește hrana de fiecare zi,
59002016	iar voi le spuneți: „Dumnezeu să fie cu voi! Sper să vă încălziți și să mâncați pe săturate!“, dar nu le dați lucrurile de care au nevoie pentru trup, nu ați făcut nici un bine.
59002017	La fel este și cu credința: dacă nu este însoțită de fapte, credința este moartă.
59002018	Dar cineva poate să spună: „Tu ai credință, iar eu am fapte.“ Arată-mi credința ta fără fapte, iar eu îți voi arăta credința mea prin faptele mele.
59002019	Credeți că există un singur Dumnezeu? Bine faceți! Dar și demonii cred și tremură de frică.
59002020	Om nechibzuit! Vrei să vezi că, fără fapte, credința este inutilă?
59002021	Strămoșul nostru Avraam a fost îndreptățit de Dumnezeu datorită faptelor sale, când l-a adus pe fiul său, Isaac, pe altar.
59002022	Vedeți deci că în cazul său credința a lucrat împreună cu faptele sale, iar credința a fost întregită prin fapte.
59002023	Astfel s-a împlinit pasajul din Scriptură care spune: „Avraam L-a crezut pe Dumnezeu și aceasta i-a fost considerată ca dreptate“; de aceea Avraam a fost numit „prietenul lui Dumnezeu“.
59002024	Vedeți deci că omul este îndreptățit prin fapte și nu numai prin credință.
59002025	La fel, prostituata Rahav a fost îndreptățită de Dumnezeu prin faptele sale, atunci când i-a primit pe soli în casa ei. Ea i-a ajutat să scape cu viață arătându-le un alt drum.
59002026	După cum trupul fără duh este mort, tot așa și credința fără fapte este moartă.
59003001	Frații mei, să nu fiți mulți învățători! Știți doar că noi, învățătorii, vom fi judecați mai aspru decât ceilalți.
59003002	Cu toții greșim adesea. Dacă ar fi vreun om care să nu păcătuiască prin ceea ce spune, acela ar fi un om desăvârșit. El ar putea să-și controleze tot trupul.
59003003	Noi punem zăbale în gura cailor, pentru ca ei să ne asculte și astfel să le putem dirija întreg corpul.
59003004	Sau corăbiile: deși sunt atât de mari și sunt purtate de vânturi puternice, ele sunt conduse de o cârmă foarte mică și sunt îndreptate încotro dorește cel care stă la cârmă.
59003005	La fel și limba: este o parte mică a trupului, dar se laudă că a făcut lucruri importante. Gândiți-vă cum o flacără mică poate să dea foc unei păduri mari.
59003006	Limba este ca un foc. Dintre toate mădularele corpului nostru, ea este o lume de răutăți, căci limba răspândește răul întinându-ne întregul trup, și pune pe foc tot cursul vieții noastre, căci focul ei vine din iad.
59003007	Toate speciile de animale, păsări, reptile și pești pot fi și au fost supuse de oameni.
59003008	Dar nici un om nu poate să supună limba. Ea este un rău fără odihnă și este plină de o otravă care provoacă moartea.
59003009	Cu ea Îl lăudăm pe Domnul și Tatăl nostru, și tot cu ea îi blestemăm pe oameni, care au fost creați după asemănarea lui Dumnezeu.
59003010	Din aceeași gură vine și lauda și blestemul. Or, lucrul acesta nu ar trebui să se întâmple, fraților!
59003011	Un izvor nu poate da și apă dulce și apă sărată prin aceeași crăpătură din pământ, nu-i așa?
59003012	Fraților, poate un smochin să facă măsline? Sau poate o viță de vie să facă smochine? La fel, nici izvorul sărat nu poate da apă dulce.
59003013	Cine dintre voi este înțelept și are abilitatea de a înțelege? Să arate, prin purtarea lui bună, faptele sale bune făcute cu blândețea pe care i-o dă înțelepciunea!
59003014	Dar dacă aveți în inimi gelozie amară și egoism, să nu vă lăudați cu înțelepciunea voastră! Lauda voastră ar fi o minciună, care ascunde adevărul.
59003015	Aceasta nu este înțelepciunea care vine de la Dumnezeu. Ea este pământească, nu este spirituală, ci este demonică.
59003016	Acolo unde este gelozie și egoism, acolo este dezordine și orice lucru rău.
59003017	Dar înțelepciunea care vine de la Dumnezeu este mai întâi curată, apoi este plină de pace, blândă, lipsită de prejudecăți, plină de milă și aduce o recoltă de fapte bune. Ea este nepărtinitoare și sinceră.
59003018	Roada dreptății este semănată în pace de către cei care fac pace.
59004001	De unde vin certurile și neînțelegerile dintre voi? Nu vin ele chiar din pasiunile voastre, care se luptă în trupurile voastre?
59004002	Vreți diferite lucruri, dar nu le primiți, și atunci ucideți și sunteți invidioși. Dar tot nu puteți obține ce vă doriți și atunci vă certați și vă luptați. Fraților, motivul pentru care nu primiți ceea ce doriți este că nu-I cereți lui Dumnezeu.
59004003	Iar când cereți, nu primiți pentru că cereți din motive greșite. Voi vreți să irosiți ceea ce ați primit satisfăcându-vă propriile voastre plăceri.
59004004	Suflete adultere, nu știți că, dacă iubiți lumea, înseamnă că-L urâți pe Dumnezeu? Cine vrea să fie prieten cu lumea se face dușman al lui Dumnezeu.
59004005	Credeți că degeaba spune Scriptura că Duhul pe care Dumnezeu L-a pus să locuiască în noi ne dorește cu gelozie?
59004006	Dar harul pe care ni-l dă Dumnezeu este și mai mare. După cum spune Scriptura: „Dumnezeu stă împotriva celor mândri, dar dă har celor umili.“
59004007	De aceea, supuneți-vă lui Dumnezeu! Împotriviți-vă Diavolului, și el va fugi de la voi.
59004008	Apropiați-vă de Dumnezeu, iar El Se va apropia de voi. Curățiți-vă mâinile, păcătoșilor, și purificați-vă inimile, oameni cu sufletul împărțit! Voi, care încercați să urmați și lumea și pe Dumnezeu!
59004009	Întristați-vă, jeliți și plângeți! Râsul să vi se prefacă în jale! Bucuria să vi se prefacă în întristare!
59004010	Fiți umili înaintea Domnului și El vă va înălța.
59004011	Fraților, nu mai vorbiți unul împotriva altuia! Cel ce spune lucruri rele despre fratele său sau îl judecă pe fratele său, vorbește împotriva Legii și judecă Legea. Și dacă judeci Legea, atunci nu faci ceea ce spune Legea, ci te faci pe tine însuți judecător.
59004012	Este un singur Legiuitor și este un singur Judecător. El poate să salveze sau să distrugă. Dar cine ești tu, ca să-l judeci pe aproapele tău?
59004013	Ascultați acum, voi, cei care spuneți: „Astăzi sau mâine ne vom duce în orașul acela și vom rămâne acolo un an. Vom face comerț și vom câștiga o mulțime de bani.“
59004014	Însă nu știți ce va aduce ziua de mâine, căci ce este viața voastră? Este ca un abur, care se vede pentru puțin timp, apoi dispare.
59004015	Dimpotrivă, voi ar trebui să spuneți: „Dacă va vrea Domnul, vom fi în viață și vom face lucrul acesta sau acela.“
59004016	Însă voi sunteți mândri și lăudăroși. Orice laudă de acest fel este rea!
59004017	Cel ce știe ce este bine să facă și nu face lucrul acela, păcătuiește.
59005001	Ascultați acum, voi, cei bogați! Plângeți și strigați cu durere din cauza necazurilor care vor veni peste voi!
59005002	Bogățiile voastre au putrezit, iar hainele voastre au fost roase de molii.
59005003	Aurul și argintul vostru au ruginit, iar această rugină va fi dovada răului pe care l-ați făcut. Ea va mânca din trupul vostru ca focul. Voi v-ați strâns comori în zilele de pe urmă.
59005004	Voi nu le-ați plătit celor ce v-au secerat pământurile. Dar priviți, acești oameni strigă acum, iar strigătele lor au ajuns la urechile Domnului oștirilor.
59005005	Ați trăit pe pământ o viață de lux și ați avut tot ce v-ați dorit. V-ați îngrășat inimile în ziua înjunghierii.
59005006	Ați condamnat și ați omorât oameni nevinovați. Ei nu au făcut nimic împotriva voastră, dar voi i-ați omorât.
59005007	Frații mei, fiți deci răbdători, până la venirea Domnului! Gândiți-vă cum așteaptă agricultorul roada scumpă a pământului. El așteaptă cu răbdare să vină ploaia timpurie și ploaia târzie.
59005008	Fiți și voi îndelung răbdători și nu vă pierdeți curajul, căci venirea Domnului este aproape.
59005009	Fraților, nu vă mai plângeți unii de alții ca să nu fiți găsiți vinovați la judecată. Iată, Judecătorul este gata să vină.
59005010	Fraților, gândiți-vă la profeții care au vorbit în numele Domnului! Luați-i ca exemplu pentru răbdarea cu care au îndurat și au suferit.
59005011	Iată că noi îi numim fericiți pe cei care au răbdat totul cu resemnare. Ați auzit despre răbdarea lui Iov și ați văzut ce sfârșit i-a dat Domnul, pentru că Domnul este plin de îndurare și de milă.
59005012	Mai presus de toate, frații mei, să nu vă mai jurați nici pe cer, nici pe pământ. Să nu mai faceți nici un alt fel de jurământ! Dacă spuneți: „Da“, să fie „Da“, și dacă spuneți: „Nu“, „Nu“ să fie, ca să nu fiți judecați de Dumnezeu.
59005013	Are vreunul dintre voi necazuri? Să se roage! Este vreunul dintre voi bucuros? Să cânte cântece de laudă!
59005014	Este vreunul dintre voi bolnav? Să-i cheme pe bătrânii bisericii să se roage pentru el, iar ei să-l ungă cu ulei în numele Domnului.
59005015	Rugăciunea făcută cu credință îl va vindeca pe cel bolnav, iar Domnul îl va face bine. Și dacă a păcătuit, Dumnezeu îl va ridica.
59005016	Mărturisiți-vă unii altora păcatele pe care le-ați făcut și rugați-vă unul pentru celălalt, pentru ca Dumnezeu să vă vindece. Rugăciunea fierbinte a unui om drept are o mare putere, care se vede în efectele sale.
59005017	Ilie a fost un om ca și noi. El s-a rugat insistent să nu plouă, și în ținutul acela nu a plouat timp de trei ani și jumătate.
59005018	Apoi s-a rugat din nou și din cer a venit ploaie, iar pământul a adus roadă.
59005019	Fraților, dacă vreunul dintre voi se îndepărtează de adevăr și cineva îl aduce înapoi,
59005020	să știe că cine întoarce un păcătos de la căile lui greșite, va salva sufletul acelui om de la moarte și va face ca multe păcate să fie acoperite.
60001001	Petru, apostol al lui Isus Cristos, către cei ce trăiesc ca străini, risipiți în ținuturile Pontus, Galatia, Capadocia, Asia și Bitinia.
60001002	Prin cunoașterea dinainte a lui Dumnezeu voi ați fost aleși cu mult timp în urmă, fiind făcuți sfinți, prin Duhul, pentru ascultare și pentru stropirea cu sângele lui Isus Cristos. Fie ca harul și pacea pe care Dumnezeu vi le-a dat să se înmulțească!
60001003	Lăudat fie Dumnezeu, Tatăl Domnului nostru Isus Cristos! Dumnezeu a avut o mare îndurare față de noi. Prin îndurarea Sa, noi am fost născuți din nou, prin învierea lui Isus Cristos dintre cei morți, la o speranță vie
60001004	și la o moștenire păstrată în ceruri pentru noi. Ea nu va pieri niciodată, nu se va strica și nu se va ofili.
60001005	Cei ce vor primi mântuirea care este gata să fie făcută cunoscută la sfârșitul timpurilor sunteți voi, cei ocrotiți de puterea lui Dumnezeu prin credință.
60001006	Lucrul acesta vă bucură foarte tare, deși acum trebuie să vă întristați pentru scurt timp, fiindcă treceți prin tot felul de încercări.
60001007	Este nevoie să treceți prin aceste încercări, astfel încât credința voastră să fie pusă la încercare pentru a i se dovedi puritatea. Această credință valorează mai mult decât aurul. Aurul, deși piere, este încercat în foc pentru a se vedea dacă este pur. Așa că, atunci când Isus Cristos va apărea, credința voastră vă va aduce laudă, slavă și cinste.
60001008	Deși nu L-ați văzut pe Isus, voi Îl iubiți. Deși nu-L puteți vedea acum, voi credeți în El și de aceea sunteți cuprinși de o bucurie care nu poate fi descrisă în cuvinte, o bucurie plină de slavă.
60001009	Voi primiți acum rezultatul credinței voastre: mântuirea sufletelor voastre.
60001010	Profeții au vorbit despre harul care a fost păstrat pentru voi. Ei au cercetat cu atenție și au încercat să afle cât mai multe despre această mântuire.
60001011	Duhul lui Cristos era în ei și le spunea de pe atunci despre suferințele pe care El urma să le îndure și despre slava care va veni după aceste suferințe. Profeții au încercat să afle vremea și împrejurările pe care le avea în vedere Duhul Sfânt când le descoperea aceste lucruri.
60001012	Dumnezeu le-a arătat acestor profeți că nu pentru ei înșiși, ci pentru voi spuneau ei lucrurile care acum vă sunt proclamate vouă prin cei care v-au predicat Vestea Bună. Ei v-au predicat prin Duhul Sfânt care a fost trimis din ceruri. Chiar și îngerii doresc să afle despre aceste lucruri.
60001013	Pregătiți-vă deci mintea pentru lucru, fiți treji și puneți-vă toată speranța în harul care vă va fi dat la descoperirea lui Isus Cristos!
60001014	Pe când erați neștiutori, făceați ceea ce vă dictau poftele voastre rele, dar acum fiți ca niște copii ascultători și nu mai trăiți ca altădată.
60001015	Ci, după cum Cel care v-a chemat este sfânt, fiți și voi sfinți în tot ceea ce faceți!
60001016	Așa spune Scriptura: „Fiți sfinți, deoarece Eu sunt sfânt!“
60001017	Și dacă vă rugați și-L numiți Tată pe Cel ce judecă pe toți oamenii la fel, potrivit cu faptele lor, cât timp sunteți în trecere pe acest pământ, trăiți cu teamă față de Dumnezeu!
60001018	Voi ați trăit până acum o viață fără rost, iar acest fel de viață l-ați moștenit de la strămoșii voștri. Din acest fel de viață nu ați fost eliberați printr-o plată reprezentată de lucruri care pier, cum ar fi argintul sau aurul,
60001019	ci prin sângele scump al lui Cristos, care este asemenea unui miel fără cusur și fără pată.
60001020	Cristos a fost ales mai înainte de crearea lumii, dar El a fost făcut cunoscut oamenilor în vremea din urmă, pentru voi.
60001021	Prin Cristos, voi credeți în Dumnezeu, care L-a înviat din morți și I-a dat slavă. Deci credința și speranța voastră sunt în Dumnezeu.
60001022	Pentru că ați ascultat adevărul, ați fost curățiți. De aceea puteți să arătați o dragoste frățească sinceră. Iubiți-vă deci cu căldură unii pe alții, din toată inima!
60001023	Voi v-ați născut din nou, nu dintr-o sămânță pieritoare, ci dintr-una nepieritoare. V-ați născut din nou prin Cuvântul lui Dumnezeu, care este viu și va rămâne pentru totdeauna.
60001024	După cum spune Scriptura: „Toți oamenii sunt ca iarba, iar slava lor este ca floarea ierbii. Iarba se usucă, iar floarea cade,
60001025	dar Cuvântul lui Dumnezeu rămâne pentru totdeauna.“ Și tocmai acesta este Cuvântul care v-a fost predicat vouă.
60002001	Așa că renunțați la orice răutate, la înșelăciune, prefăcătorie și invidie și nu vorbiți pe nimeni de rău.
60002002	Ca niște copii nou-născuți, să tânjiți după laptele spiritual și curat, astfel încât să creșteți și să fiți mântuiți.
60002003	Acum ați gustat deja bunătatea Domnului.
60002004	Veniți la Domnul Isus! El este Piatra vie, care a fost refuzată de oameni, dar care este valoroasă în ochii lui Dumnezeu și a fost aleasă de El.
60002005	Și voi, asemenea unor pietre vii, sunteți zidiți ca un templu spiritual, formând un grup sfânt de preoți care să-I aducă jertfe spirituale lui Dumnezeu prin Isus Cristos.
60002006	De aceea este scris în Scriptură: „Iată, pun în Sion o piatră din capul unghiului, aleasă și de mare valoare. Cine se încrede în El, nu va fi făcut de rușine niciodată.“
60002007	Piatra aceasta are o astfel de valoare pentru cei ce cred, dar pentru necredincioși: „Piatra pe care au refuzat-o zidarii, a devenit piatra cea mai importantă a clădirii.“
60002008	Pentru necredincioși, Isus este și: „O piatră în care oamenii se împiedică și o stâncă ce îi face pe oameni să cadă.“ Oamenii se împiedică fiindcă nu ascultă Cuvântul lui Dumnezeu și pentru aceasta au fost sortiți.
60002009	Dar voi sunteți un popor ales, o împărăție de preoți, un neam sfânt, sunteți oameni ai lui Dumnezeu. Astfel puteți să proclamați virtuțile perfecte ale Celui ce v-a chemat să veniți din întuneric la lumina Sa minunată.
60002010	A fost o vreme când nu erați un popor, dar acum sunteți poporul lui Dumnezeu. A fost o vreme când nu vi s-a arătat îndurare, dar acum vi s-a arătat îndurarea lui Dumnezeu.
60002011	Dragii mei prieteni, vă îndemn, ca pe unii care sunteți străini și călători prin lumea aceasta, să vă feriți de poftele trupului. Acestea luptă împotriva sufletului.
60002012	Să aveți o purtare bună printre cei necredincioși! Astfel, chiar dacă ei vă vor acuza că faceți lucruri rele, tot vor vedea faptele voastre bune și Îl vor slăvi pe Dumnezeu în ziua cercetării.
60002013	Fiți supuși oricărei autorități omenești, pentru Domnul!
60002014	Fiți supuși împăratului care reprezintă autoritatea supremă! De asemenea, fiți supuși guvernatorilor, care sunt oameni trimiși de împărat pentru a-i pedepsi pe cei ce fac rele și pentru a-i lăuda pe cei care fac bine.
60002015	Căci aceasta dorește Dumnezeu: făcând binele, voi să reduceți la tăcere oamenii necunoscători și fără minte.
60002016	Purtați-vă ca niște oameni liberi, dar fără să folosiți libertatea ca pe o scuză pentru a face rău, ci purtați-vă ca niște slujitori ai lui Dumnezeu!
60002017	Arătați respect față de toți oamenii, iubiți-i pe frații și surorile voastre în Cristos, temeți-vă de Dumnezeu, dați cinste împăratului!
60002018	Sclavilor, fiți supuși stăpânilor voștri, cu tot respectul! Fiți supuși nu numai celor care sunt buni și îngăduitori cu voi, ci și celor greu de mulțumit și aspri.
60002019	Căci este un lucru demn de laudă, dacă un om rabdă durerea, suferind pe nedrept, pentru că Îl are pe Dumnezeu în conștiința lui.
60002020	Ce laudă ar fi să suferiți cu răbdare când sunteți bătuți pentru că ați făcut ceva rău? Dar dacă suferiți din cauză că ați făcut binele și suferiți cu răbdare, lucrul acesta este demn de laudă înaintea lui Dumnezeu.
60002021	La aceasta ne-a chemat Dumnezeu, pentru că și Cristos a suferit pentru noi și astfel ne-a lăsat un exemplu, pentru ca noi să umblăm pe urmele Sale.
60002022	„El nu a făcut nici un păcat și din gura Lui nu a ieșit nici o minciună.“
60002023	Când era insultat, nu răspundea cu insulte. Când a suferit, nu a amenințat pe nimeni, ci S-a lăsat în grija lui Dumnezeu, care judecă cu dreptate.
60002024	El a purtat păcatele noastre în trupul Lui, când era pe cruce. El a făcut aceasta pentru ca noi să murim față de păcatele noastre și să putem trăi pentru ceea ce este drept.
60002025	Altădată voi rătăceați ca niște oi, dar acum v-ați întors la Păstorul și Supraveghetorul sufletelor voastre.
60003001	În același fel, soțiilor, să fiți și voi supuse soților voștri! Atunci, dacă unii dintre ei nu au ascultat învățătura lui Dumnezeu, vor putea fi convinși să creadă datorită purtării soțiilor lor. Nu va fi nevoie de cuvinte,
60003002	când vor vedea purtarea voastră curată și plină de respect.
60003003	Frumusețea voastră să nu vină din exterior, din lucruri cum ar fi împletituri ale părului, bijuterii din aur sau haine frumoase.
60003004	Ci frumusețea voastră să vină din interior, din inima voastră—frumusețea nepieritoare a unui duh blând și liniștit, care este de mare preț în ochii lui Dumnezeu.
60003005	Căci așa se împodobeau femeile sfinte din vremurile trecute, care aveau speranță în Dumnezeu. Ele au fost supuse soților lor,
60003006	ca Sara, care îl asculta pe Avraam și îl numea „domnul meu“. Voi sunteți, cu adevărat, fiicele ei, dacă faceți binele fără să vă temeți de ceva.
60003007	Tot așa și voi, soților, trăiți în înțelegere cu soțiile voastre! Tratați-le cu respect, știind că nu sunt la fel de puternice ca voi și că vor moșteni împreună cu voi harul aducător de viață al lui Dumnezeu. Faceți aceste lucruri pentru ca nimic să nu împiedice rugăciunile voastre!
60003008	În sfârșit, vă îndemn pe toți să trăiți în pace unii cu alții. Să aveți înțelegere unii cu alții, să aveți dragoste pentru frații voștri, să fiți miloși și umili.
60003009	Nu întoarceți rău pentru rău și nu răspundeți la insulte cu alte insulte! Dimpotrivă, rugați-L pe Dumnezeu să-l binecuvânteze pe celălalt! Dumnezeu v-a chemat să faceți aceste lucruri, pentru a primi binecuvântarea Lui.
60003010	Scriptura spune: „Cel care vrea să se bucure de viață și să vadă zile bune, să-și oprească limba de la rău și să nu-și lase buzele să rostească minciuni!
60003011	Să se întoarcă de la rău și să facă binele! Să caute pacea și să se străduiască s-o păstreze!
60003012	Căci ochii lui Dumnezeu îi privesc pe cei care sunt buni, iar urechile Lui ascultă rugăciunile lor. Dar Domnul este împotriva celor care fac răul.“
60003013	Și cine te poate răni, dacă tu te străduiești să faci ce este bine?
60003014	Dar, chiar dacă suferiți din cauza dreptății, ferice de voi! Deci, „nu vă temeți de amenințările lor și nu vă tulburați,
60003015	ci sfințiți-L pe Cristos ca Domn în inimile voastre.“ Fiți totdeauna pregătiți să răspundeți celor care vă întreabă care este motivul speranței pe care o aveți.
60003016	Dar răspundeți-le cu bunătate și respect. Să aveți o conștiință curată, pentru ca atunci când sunteți insultați, celor care spun lucruri rele despre purtarea voastră bună în Cristos să le fie rușine de cele spuse.
60003017	Căci este mai bine să suferiți pentru că ați făcut ceea ce este bine, dacă aceasta este voia lui Dumnezeu, decât pentru că faceți răul.
60003018	Cristos Însuși a murit pentru păcate o dată pentru totdeauna. Cel Drept a murit pentru cei vinovați, pentru a vă aduce la Dumnezeu. Trupul Lui a fost omorât, dar El a fost readus la viață în Duh.
60003019	Și în duh S-a dus și a predicat duhurilor din închisoare
60003020	care, în trecut, în vremurile lui Noe, nu Îl ascultaseră pe Dumnezeu. Dumnezeu i-a așteptat cu răbdare, pe când Noe construia arca. Doar puțini oameni, opt la număr, au intrat în ea și au fost salvați prin apă.
60003021	Apa aceea reprezintă în mod simbolic botezul care acum vă salvează și pe voi. Botezul nu este o înlăturare a murdăriei corporale, ci este o cerere adresată lui Dumnezeu pentru o conștiință curată. Și toate acestea sunt posibile prin învierea lui Isus Cristos.
60003022	El S-a dus în ceruri și Se află acum la dreapta lui Dumnezeu. El domnește peste îngeri, stăpâniri și puteri.
60004001	Dacă Cristos a suferit în trup, înarmați-vă și voi cu același fel de gândire pe care l-a avut El. Pentru că cel care a suferit în trup, a sfârșit-o cu păcatul,
60004002	astfel încât el să-și petreacă restul vieții sale pământești urmând voia lui Dumnezeu, și nu dorințele oamenilor.
60004003	A trecut deja destul timp în care ați trăit făcând ceea ce fac necredincioșii. V-ați dedicat imoralității, poftelor, beției, chefurilor și distracțiilor și v-ați angajat într-un lucru interzis: închinarea la idoli.
60004004	Acei necredincioși sunt surprinși acum când văd că voi nu vă mai avântați în același șuvoi de dezmăț cu ei, și vă vorbesc de rău.
60004005	Însă vor da socoteală înaintea Celui care este gata să-i judece pe toți — pe cei aflați încă în viață, precum și pe cei care au murit deja.
60004006	Unora le-a fost spusă Vestea Bună înainte ca ei să moară. Ei au fost judecați de alții în viața lor de aici, de pe pământ. Dar a fost planul lui Dumnezeu ca ei să audă Vestea Bună pentru ca să poată avea o viață nouă în duhul.
60004007	Se apropie timpul când toate lucrurile se vor sfârși. Fiți deci cumpătați și treji, pentru a vă putea ruga.
60004008	Mai presus de toate, continuați să vă iubiți profund unii pe alții, pentru că dragostea acoperă o mulțime de păcate.
60004009	Fiți primitori de oaspeți unii față de alții, fără să vă plângeți și să cârtiți!
60004010	Fiecare dintre voi să-și folosească darul pe care l-a primit pentru a-i sluji pe ceilalți, ca niște buni administratori ai harului diferit al lui Dumnezeu.
60004011	Cel care vorbește, să vorbească ca și cum ar spune cuvinte de la Dumnezeu! Cel care slujește, s-o facă cu puterea pe care i-o dă Dumnezeu, pentru ca în toate lucrurile, Dumnezeu să fie slăvit prin Isus Cristos. A Lui este slava și puterea pentru totdeauna. Amin.
60004012	Dragii mei, nu vă mirați de persecuția înfricoșătoare care are loc printre voi pentru a vă pune la încercare. Nu o considerați un lucru neobișnuit,
60004013	ci bucurați-vă că aveți parte de suferințele lui Cristos. Veți fi plini de bucurie și când va fi arătată slava Lui.
60004014	Dacă sunteți insultați pentru că sunteți ucenicii lui Cristos, considerați-vă binecuvântați, pentru că Duhul slăvit al lui Dumnezeu rămâne peste voi.
60004015	Nimeni dintre voi să nu sufere ca ucigaș, sau ca hoț, sau ca răufăcător, și nici pentru că s-a amestecat în treburile altora.
60004016	Dar dacă unul dintre voi suferă pentru că este creștin, să nu-i fie rușine, ci să-I aducă slavă lui Dumnezeu pentru că poartă acest nume.
60004017	A venit vremea să înceapă judecata, și va începe cu familia lui Dumnezeu. Și dacă începe cu noi, ce se va întâmpla cu cei care refuză să asculte Vestea Bună a lui Dumnezeu?
60004018	„Și dacă cel drept scapă cu greu, ce se va întâmpla cu omul păcătos sau care este împotriva lui Dumnezeu?
60004019	Deci cei ce suferă pentru că aceasta este voia lui Dumnezeu, să-și încredințeze Lui sufletele și să continue să facă ce e bine, căci Creatorul lor este demn de încredere.
60005001	Îi îndemn acum pe bătrânii care sunt printre voi (și eu sunt un bătrân și un martor al suferințelor lui Cristos, și unul care are parte de slava care se va arăta în viitor):
60005002	păstoriți turma lui Dumnezeu care se află în grija voastră! Aveți grijă de ea, nu pentru că ați fi obligați, ci de bunăvoie, pentru că așa vrea Dumnezeu! Nu o faceți din lăcomie de bani, ci pentru că doriți să slujiți.
60005003	Nu fiți asemenea unor dictatori față de cei ce v-au fost dați în grijă, ci fiți un exemplu pentru cei din turmă!
60005004	Iar când Se va arăta Căpetenia păstorilor, veți primi cununa slavei, ale cărei frunze nu se vor ofili niciodată.
60005005	Tot așa, și voi tinerilor, acceptați autoritatea bătrânilor! Fiți cu toții umili unii față de alții, pentru că: „Dumnezeu stă împotriva celor mândri, dar le dă har celor umili.“
60005006	De aceea, fiți umili sub mâna puternică a lui Dumnezeu, pentru ca, la timpul potrivit, El să vă înalțe.
60005007	Lăsați toate grijile în seama Lui, pentru că El Se îngrijește de voi.
60005008	Fiți treji și vegheați, fiindcă dușmanul vostru, Diavolul, vă dă târcoale asemenea unui leu care răcnește și caută pe cine să devoreze.
60005009	Împotriviți-vă lui fiind tari în credință, știind că frații voștri din întreaga lume trec prin același fel de suferință ca și voi.
60005010	Și Dumnezeul oricărui har, care v-a chemat să aveți parte de slava Sa eternă în Cristos, după ce veți trece prin suferințe de scurtă durată, va îndrepta toate lucrurile, vă va întări, vă va da putere și vă va face neclintiți.
60005011	A Lui să fie puterea pentru totdeauna! Amin.
60005012	V-am scris cu ajutorul lui Silvan, pe care îl consider un frate credincios, această scurtă scrisoare, pentru a vă încuraja și a vă mărturisi că acesta este cu adevărat harul lui Dumnezeu. Rămâneți tari în acest har!
60005013	Biserica din Babilon, care a fost de asemenea aleasă de Dumnezeu, vă transmite salutări. Vă salută și Marcu, fiul meu.
60005014	Salutați-vă unii pe alții cu o sărutare de dragoste. Pacea să fie cu voi, toți cei care sunteți în Cristos!
61001001	Simon Petru, slujitor și apostol al lui Isus Cristos, către cei care au primit o credință la fel de prețioasă ca a noastră, prin dreptatea Dumnezeului și Mântuitorului nostru Isus Cristos.
61001002	Harul și pacea să vă fie înmulțite, prin cunoașterea deplină a lui Dumnezeu și a lui Isus, Domnul nostru!
61001003	Tot ce privește viața și închinarea față de Dumnezeu ne-a fost dat prin puterea divină a lui Isus, pentru că Îl cunoaștem pe Cel ce ne-a chemat prin slava și bunătatea Sa.
61001004	Prin acestea, Isus ne-a dat acele mari și prețioase binecuvântări pe care ni le-a promis, pentru ca prin ele să puteți deveni asemenea lui Dumnezeu Însuși și să scăpați de stricăciunea care există în lume din cauza dorințelor rele ale oamenilor.
61001005	De aceea, dați-vă toată silința să adăugați la credința voastră bunătate; la bunătate, să adăugați cunoaștere;
61001006	la cunoaștere, autocontrolul; la autocontrol, să adăugați răbdare; la răbdare, să adăugați închinare față de Dumnezeu.
61001007	La închinarea față de Dumnezeu, străduiți-vă să adăugați dragostea frățească; la dragostea frățească, iubirea de oameni.
61001008	Dacă aveți în voi aceste lucruri într-o măsură din ce în ce mai mare, ele nu vă vor lăsa să fiți nefolositori și neroditori, ci vă vor aduce la cunoașterea deplină a Domnului nostru Isus Cristos.
61001009	Dar cine nu are aceste lucruri, nu vede departe, este orb și a uitat că a fost curățat de păcatele din trecut.
61001010	De aceea, fraților, căutați cu atât mai mult să arătați că ați fost cu adevărat chemați și aleși de Dumnezeu, căci dacă faceți aceste lucruri nu vă veți împiedica și nu veți cădea niciodată.
61001011	Astfel, veți primi o intrare măreață în Împărăția eternă a Domnului și Mântuitorului nostru Isus Cristos.
61001012	De aceea, voi continua să vă amintesc aceste lucruri, deși le cunoașteți deja și sunteți întemeiați în adevărul pe care-l aveți.
61001013	Dar consider că este drept ca, atâta timp cât mă aflu în trupul acesta, să vă țin treji, aducându-vă aminte,
61001014	pentru că știu că în curând va trebui să părăsesc acest trup, așa cum mi-a arătat Domnul Isus Cristos.
61001015	Așa că îmi voi da toată silința și voi face în așa fel încât voi să vă aduceți totdeauna aminte de aceste lucruri, chiar și după plecarea mea.
61001016	Atunci când v-am vorbit despre venirea cu putere a Domnului nostru Isus Cristos, noi nu ne-am luat după niște povești inventate în mod ingenios. Noi am văzut cu ochii noștri măreția Lui.
61001017	El a primit cinste și slavă de la Dumnezeu Tatăl, când din slava minunată s-a auzit un glas, care spunea: „Acesta este Fiul Meu preaiubit, în care Îmi găsesc plăcerea.“
61001018	Noi am auzit acest glas venit din ceruri atunci când ne aflam cu El pe muntele sfânt.
61001019	Deci putem avea mai multă încredere în mesajul profeților. Bine faceți că îi acordați atenție, căci este ca o lumină care strălucește într-un loc întunecos până la venirea zorilor și până când va răsări Luceafărul de dimineață în inimile voastre.
61001020	Mai întâi de toate, trebuie să înțelegeți aceasta: nici o profeție din Scriptură nu reprezintă interpretarea proprie a unei persoane.
61001021	Căci nici o profeție nu a venit prin voia omului, n-a fost ceea ce a vrut să spună un om, ci oamenii au vorbit din partea lui Dumnezeu, după cum îi călăuzea Duhul Sfânt.
61002001	Totuși, printre oamenii lui Dumnezeu, au apărut unii profeți mincinoși, așa cum vor fi și printre voi învățători mincinoși. Ei vor introduce, pe ascuns, învățături distrugătoare și nu-L vor recunoaște pe Stăpânul care a plătit pentru libertatea lor. Astfel, ei vor atrage asupra lor o distrugere rapidă.
61002002	Mulți oameni îi vor urma în lucrurile imorale pe care le vor face. Din cauza lor, calea adevărului va fi vorbită de rău.
61002003	Și, în lăcomia lor, ei vor încerca să tragă foloase de pe urma voastră, cu povești inventate de ei. Dumnezeu i-a condamnat de mult, și aceasta nu este doar o amenințare. Distrugerea lor este pregătită și stă să vină.
61002004	Căci Dumnezeu nu a cruțat nici pe îngerii care au păcătuit, ci i-a trimis în carcerele întunecoase ale iadului, pentru a fi ținuți acolo până la judecată.
61002005	Dumnezeu nu a cruțat lumea veche, ci l-a ocrotit numai pe Noe, un bărbat care a predicat oamenilor despre trăirea în dreptate. Dumnezeu a adus potopul peste o lume plină de oameni răi și i-a scăpat numai pe Noe și alte șapte persoane.
61002006	Dumnezeu a condamnat cetățile Sodoma și Gomora la distrugere, transformându-le în cenușă, și a făcut din ele un exemplu pentru oamenii din timpurile viitoare care vor trăi în păcat.
61002007	Dumnezeu l-a salvat pe Lot, un om drept, care a suferit din cauza purtării imorale a oamenilor păcătoși.
61002008	Acest bărbat drept, trăind în mijlocul lor, văzând și auzind ce se întâmpla, era torturat în sufletul său drept, zi de zi, din cauza faptelor lor rele.
61002009	Domnul știe deci să-i scape pe cei devotați Lui din încercările lor și să-i păstreze pe cei nedrepți, sub pedeapsă, în timp ce așteaptă ziua judecății,
61002010	în special pe aceia care urmează pofta necurată a naturii lor omenești și disprețuiesc autoritatea lui Dumnezeu. Ei sunt plini de cutezanță și încăpățânați și nu se tem să-i vorbească de rău pe îngerii slăviți,
61002011	pe când îngerii, care au o putere și o tărie mai mare decât acești oameni, nu aduc nici o acuzație defăimătoare la adresa lor înaintea Domnului.
61002012	Dar oamenii aceștia sunt asemenea unor animale lipsite de judecată, călăuzite de instinct, născute pentru a fi prinse și omorâte. Ei ridiculizează lucrurile pe care nu le cunosc. Așa cum sunt distruse animalele acestea, la fel vor pieri și învățătorii mincinoși.
61002013	Și ei vor fi răniți, drept răsplată pentru răul făcut. Fericirea lor este să trăiască imoral ziua în amiaza mare. Ei sunt niște pete care întinează și își gustă din plin înșelăciunile în timp ce mănâncă împreună cu voi.
61002014	Le scapără ochii aflându-se mereu în căutarea unei femei cu care să comită adulter și nu încetează niciodată să păcătuiască astfel. Ei ademenesc sufletele nestatornice să păcătuiască. Inima lor este antrenată la lăcomie. Ei sunt blestemați!
61002015	Ei au părăsit calea cea dreaptă și s-au rătăcit. Ei au urmat drumul pe care a mers Balaam, fiul lui Beor, căruia i-a plăcut să primească plata pentru răul făcut.
61002016	Dar pentru neascultarea lui, el a fost mustrat: o măgăriță necuvântătoare a vorbit cu voce de om și a pus frâu nebuniei profetului.
61002017	Învățătorii mincinoși sunt ca niște izvoare de apă seci, ca niște nori purtați de furtună. Pentru ei a fost păstrat un loc în cel mai adânc întuneric.
61002018	Ei rostesc cuvântări deșarte, pline de mândrie și îi ademenesc cu pofte senzuale pe aceia care de-abia au scăpat de cei ce trăiesc în greșeală.
61002019	Învățătorii mincinoși promit acestor oameni libertatea, dar ei înșiși sunt sclavi ai stricăciunii. Căci orice om este sclavul acelui lucru care a pus stăpânire pe el.
61002020	Acești oameni au fost eliberați de necurăția din lume, prin cunoașterea Domnului și Mântuitorului nostru Isus Cristos. Dar dacă, după aceea, ei sunt prinși din nou în lucrurile pe care le făceau, și acestea pun stăpânire pe ei, atunci starea lor din urmă este mai rea decât cea de la început.
61002021	Ar fi fost mai bine pentru ei să nu fi cunoscut calea cea dreaptă, decât să o cunoască și să se întoarcă de la porunca sfântă ce le-a fost dată.
61002022	Ce li s-a întâmplat acestor oameni este ca în acest proverb adevărat: „Câinele s-a întors la ceea ce a vărsat“ sau, cum se mai spune: „Scroafa spălată s-a întors să se tăvălească iarăși în mocirlă.“
61003001	Dragii mei, aceasta este cea de-a doua scrisoare pe care v-o scriu. În amândouă am încercat ca, prin aducere-aminte, să vă trezesc mintea sinceră
61003002	ca să vă amintiți cuvintele spuse în trecut de sfinții profeți și de porunca Domnului și Mântuitorului nostru care v-a fost dată prin apostolii voștri.
61003003	În primul rând, trebuie să știți ce se va întâmpla în zilele de pe urmă: vor veni oameni batjocoritori, care vor acționa conduși de poftele lor.
61003004	Ei vor spune: „Ce s-a întâmplat cu promisiunea despre venirea Lui? Căci de când au murit strămoșii noștri, toate continuă să fie așa cum au fost de la începutul creației.“
61003005	Dar când afirmă aceste lucruri, ei uită în mod intenționat că cerul și pământul există de multă vreme, iar pământul a fost creat din mijlocul apei și cu ajutorul apei, prin Cuvântul lui Dumnezeu.
61003006	Lumea de atunci a pierit tot prin apă, acoperită de potop.
61003007	Și tot prin același Cuvânt, cerul și pământul de acum sunt păstrate pentru focul din ziua judecății și a distrugerii celor nelegiuiți.
61003008	Dar nu uitați un lucru, dragii mei: că pentru Domnul o zi este ca o mie de ani și o mie de ani este ca o zi.
61003009	Domnul nu întârzie în împlinirea promisiunii, așa cum consideră unii, ci El este îndelung răbdător cu voi pentru că vrea ca nimeni să nu piară, ci dorește ca toți oamenii să renunțe la căile lor rele.
61003010	Dar ziua Domnului va veni asemenea unui hoț. În ziua aceea, cerurile vor dispărea cu un zgomot puternic. Toate elementele vor fi arse și astfel distruse, iar pământul și toate lucrările de pe el vor fi arse.
61003011	De vreme ce toate vor fi distruse, așa cum v-am spus, gândiți-vă deci ce fel de oameni ar trebui să fiți. Ar trebui să trăiți o viață sfântă, slujind lui Dumnezeu.
61003012	Să așteptați cu nerăbdare și să grăbiți venirea zilei lui Dumnezeu, când cerurile vor fi distruse de foc, iar elementele se vor topi de căldură.
61003013	Dar noi, așa cum ne-a promis Dumnezeu, așteptăm un cer nou și un pământ nou, unde locuiește dreptatea.
61003014	De aceea, dragii mei, pentru că așteptați cu nerăbdare aceste lucruri, străduiți-vă să fiți găsiți nepătați și fără vină înaintea lui Dumnezeu și în pace.
61003015	Și țineți minte că răbdarea mare a Domnului nostru înseamnă mântuire, după cum v-a scris și dragul nostru frate Pavel, cu înțelepciunea care i-a fost dată,
61003016	ca și în toate scrisorile lui, când vă vorbește despre aceste lucruri. Printre acestea sunt și câteva lucruri greu de înțeles, pe care cei ignoranți și instabili le răstălmăcesc, așa cum fac și cu alte Scripturi, spre pierzarea lor.
61003017	Dragii mei, pentru că știți dinainte aceste lucruri, păziți-vă și nu vă lăsați duși în rătăcire de erorile acestor nelegiuiți și să vă pierdeți astfel stabilitatea,
61003018	ci creșteți în harul și în cunoașterea Domnului și Mântuitorului nostru Isus Cristos. A Lui să fie slava acum și pentru toată eternitatea!
62001001	Vă scriem despre ceea ce era de la început, despre ce am auzit, ce am văzut cu ochii noștri, ce am privit și ce am atins cu mâinile noastre, cu privire la Cuvântul care dă viață.
62001002	Viața a apărut, și noi am văzut-o; suntem martorii ei și vă vestim că viața eternă, cea care era cu Tatăl, ne-a fost arătată.
62001003	Ce am văzut și ce am auzit, v-am vestit și vouă, ca să aveți părtășie împreună cu noi. Iar părtășia noastră este cu Tatăl și cu Fiul Său, Isus Cristos.
62001004	Și vă scriem acestea pentru ca bucuria noastră să fie deplină.
62001005	Acesta este mesajul pe care l-am auzit de la Isus Cristos și pe care vi-l vestim: Dumnezeu este lumină și în El nu este nici urmă de întuneric.
62001006	Dacă spunem că avem părtășie cu El și continuăm să trăim în întuneric, mințim și nu urmăm adevărul.
62001007	Dar dacă trăim în continuare în lumină, așa cum El este în lumină, avem părtășie unii cu alții, iar sângele lui Isus, Fiul Său, ne curăță de orice păcat.
62001008	Dacă spunem că suntem fără păcat, ne înșelăm pe noi înșine și adevărul nu este în noi.
62001009	Dacă ne mărturisim păcatele, El este credincios și drept ca să ne ierte păcatele și să ne curețe de orice lucru rău pe care l-am făcut.
62001010	Dacă spunem că nu am păcătuit, Îl facem pe Dumnezeu mincinos și Cuvântul Său nu este în inimile noastre.
62002001	Dragii mei copii, vă scriu acestea pentru ca să nu păcătuiți. Dar dacă cineva păcătuiește, avem un Avocat la Tatăl, pe Isus Cristos, Cel Drept.
62002002	El este jertfa care șterge păcatele noastre, și nu numai ale noastre, ci ale întregii lumi.
62002003	Prin aceasta putem fi siguri că-L cunoaștem pe Dumnezeu: dacă Îi împlinim poruncile.
62002004	Cel care spune: „Îl cunosc pe Dumnezeu!“ și nu-I împlinește poruncile este un mincinos și adevărul nu este în inima lui.
62002005	Dar oricine ascultă de învățătura Lui are în el dragostea deplină pentru Dumnezeu. Așa putem fi siguri că suntem în El.
62002006	Cine afirmă că rămâne în El trebuie să trăiască așa cum a trăit Isus.
62002007	Dragii mei, nu vă scriu o poruncă nouă, ci una veche, pe care ați avut-o de la început. Această poruncă veche este Cuvântul pe care l-ați auzit.
62002008	Și totuși, ceea ce vă scriu este o poruncă nouă. Iar adevărul acesteia îl puteți vedea în viața lui Cristos și în viața voastră. Căci întunericul dispare și lumina adevărată strălucește deja.
62002009	Cine zice că este în lumină și își urăște fratele, este încă în întuneric.
62002010	Cel care-și iubește fratele trăiește în lumină și în viața lui nu este nimic care să-l facă pe altul să păcătuiască.
62002011	Cel care-și urăște fratele este în întuneric, trăiește în întuneric și nu știe încotro merge, pentru că întunericul l-a orbit.
62002012	Vă scriu, copilașilor, pentru că păcatele voastre au fost iertate datorită Lui.
62002013	Vă scriu, părinților, pentru că-L cunoașteți pe Cel ce era de la început. Vă scriu, tinerilor, căci l-ați învins pe Cel Rău. V-am scris, copilașilor, pentru că-L cunoașteți pe Tatăl.
62002014	V-am scris, părinților, căci Îl cunoașteți pe Cel ce era de la început. V-am scris, tinerilor, pentru că sunteți puternici, Cuvântul lui Dumnezeu trăiește în voi și l-ați învins pe Cel Rău.
62002015	Nu mai iubiți lumea sau lucrurile din lume! Dacă cineva iubește lumea, atunci dragostea pentru Dumnezeu nu este în inima sa.
62002016	Căci tot ce este în lume: lucrurile de care se simte atrasă natura noastră păcătoasă, ceea ce stârnește pofta ochilor noștri și mândria care se bizuie pe lucrurile pe care le avem nu sunt de la Tatăl, ci din lume.
62002017	Lumea dispare împreună cu dorințele pe care le nutrește. Însă acela care face voia lui Dumnezeu trăiește în veci.
62002018	Copilașilor, sfârșitul e aproape. Ați auzit că vine Anticrist, însă acum sunt mulți anticriști care au apărut. Așa știm că sfârșitul este aproape.
62002019	Ei au plecat dintre noi, dar nu sunt de-ai noștri. Căci dacă ar fi fost dintre ai noștri, ar fi rămas cu noi. Însă ei au plecat, ca să arate că nici unul dintre ei nu este de-al nostru.
62002020	Voi ați fost unși de Cel Sfânt cu Duhul Său. Așa că voi toți cunoașteți adevărul.
62002021	Nu vă scriu pentru că nu știți adevărul, ci pentru că-l știți și pentru că din adevăr nu iese nici o minciună.
62002022	Nu este mincinos acela care zice că Isus nu este Cristosul? Un astfel de om este dușmanul lui Cristos, căci nu-L recunoaște nici pe Tatăl, și nici pe Fiul.
62002023	Cine Îl respinge pe Fiul, nu-L are nici pe Tatăl. Dar oricine-L recunoaște pe Fiul, Îl are și pe Tatăl.
62002024	Cât despre voi, ce ați auzit de la început să rămână în voi. Dacă rămâne în voi ceea ce ați auzit de la început, atunci Fiul și Tatăl vor rămâne în voi.
62002025	Și aceasta este promisiunea pe care ne-a făcut-o El: viața eternă.
62002026	Vă scriu acestea despre cei care încearcă să vă înșele.
62002027	Dar în ceea ce vă privește, voi aveți ungerea pe care ați primit-o de la El și care rămâne în voi și astfel nu aveți nevoie să vă învețe cineva, de vreme ce această ungere vă învață despre toate. Ceea ce vă învață este adevărat, și nu este minciună. Deci, așa cum v-a învățat ea, rămâneți în El!
62002028	Și acum, dragi copii, rămâneți în El, pentru ca atunci când Se va arăta Cristos, să avem încredere și să nu ne fie rușine la venirea Sa.
62002029	Dacă știți că El este drept, atunci să știți și că oricine practică dreptatea este copilul lui Dumnezeu.
62003001	Gândiți-vă la dragostea cea mare pe care ne-a arătat-o Tatăl! El ne-a iubit atât de mult, încât ne-a numit copii ai lui Dumnezeu. Și suntem cu adevărat! Lumea nu ne cunoaște pentru că nu L-a cunoscut nici pe El.
62003002	Dragilor, acum suntem copiii lui Dumnezeu și ce vom fi nu este dezvăluit încă. Știm însă că atunci când Cristos va veni din nou, vom fi ca El, fiindcă-L vom vedea așa cum este.
62003003	Oricine are speranța aceasta, se curăță, așa cum El este curat.
62003004	Oricine păcătuiește, încalcă Legea lui Dumnezeu, căci păcatul înseamnă încălcarea Legii.
62003005	Voi știți că El S-a arătat ca să ia păcatele oamenilor și în El nu este păcat.
62003006	Oricine rămâne în El nu mai persistă în păcat. Și oricine păcătuiește nu L-a văzut și nu L-a cunoscut niciodată.
62003007	Dragi copii, să nu vă înșele nimeni! Cel care practică dreptatea este un om drept, așa cum Isus este drept.
62003008	Acela care persistă în păcat este al Diavolului, fiindcă Diavolul păcătuiește de la început. Fiul lui Dumnezeu chiar pentru aceasta S-a arătat: pentru a distruge lucrările Diavolului.
62003009	Orice persoană care devine copil al lui Dumnezeu nu mai persistă în păcat, fiindcă viața nouă de la Dumnezeu rămâne în el. De aceea nu mai poate păcătui: pentru că a devenit copilul lui Dumnezeu.
62003010	Așa putem deosebi copiii lui Dumnezeu de copiii Diavolului. Oricine nu practică dreptatea și nu-și iubește fratele nu este al lui Dumnezeu.
62003011	Acesta este cuvântul pe care l-ați auzit de la început: să ne iubim unii pe alții!
62003012	Să nu fim cum a fost Cain. El era al Celui Rău și și-a omorât fratele. De ce l-a omorât? Pentru că faptele sale erau rele, pe când cele ale fratelui său erau bune.
62003013	Fraților, să nu vă mirați dacă vă urăște lumea!
62003014	Noi știm că am trecut de la moarte la viață, pentru că ne iubim frații.
62003015	Oricine își urăște fratele este un ucigaș. Și voi știți că nici un ucigaș nu are în el viața eternă!
62003016	Iată cum știm ce este dragostea: Cristos Și-a dat viața pentru noi. Și noi trebuie să ne dăm viața pentru frații noștri.
62003017	Cum putem spune că dragostea lui Dumnezeu rămâne în cineva care, deși are bogățiile acestei lumi, când își vede fratele în nevoie, nu-i arată milă?
62003018	Copilașilor, dragostea noastră nu ar trebui să se limiteze numai la vorbe, ci să fie o dragoste adevărată, dovedită prin fapte.
62003019	-
62003020	Prin aceasta vom ști că suntem ai adevărului și, când inima noastră ne condamnă, ne putem liniști inima înaintea lui Dumnezeu, pentru că Dumnezeu este mai mare decât inima noastră și cunoaște totul.
62003021	Dragilor, dacă inima noastră nu ne condamnă, atunci ne putem apropia cu încredere de Dumnezeu.
62003022	Și orice vom cere, vom primi de la El, pentru că noi împlinim poruncile Sale și facem ce-I este plăcut Lui.
62003023	Aceasta este porunca Lui: să ne punem credința în Fiul Său, Isus Cristos, și să ne iubim unii pe alții, așa cum ne-a poruncit El.
62003024	Cine-I împlinește poruncile rămâne în Dumnezeu și Dumnezeu rămâne în el. Știm că Dumnezeu rămâne în noi, prin Duhul pe care ni L-a dat El.
62004001	Dragilor, să nu credeți în orice duh, ci puneți la încercare acele duhuri să vedeți dacă sunt de la Dumnezeu, pentru că mulți profeți falși au ieșit în lume.
62004002	Iată cum putem cunoaște Duhul lui Dumnezeu: orice duh care mărturisește că Isus Cristos a venit pe pământ în trup este de la Dumnezeu.
62004003	Și orice duh care nu-L recunoaște pe Isus, nu este de la Dumnezeu. Acesta este duhul lui Anticrist, despre care ați auzit că vine și care este deja în lume.
62004004	Copii, voi sunteți ai lui Dumnezeu. I-ați învins pe profeții falși, pentru că Cel care este în voi este mai mare decât cel care este în lume.
62004005	Ei sunt ai lumii, prin urmare ceea ce spun ei este din lume și lumea îi ascultă.
62004006	Însă noi suntem ai lui Dumnezeu. Iar cel care-L cunoaște pe Dumnezeu ne ascultă. Cel care nu este al lui Dumnezeu nu ne ascultă. Așa recunoaștem Duhul adevărului și duhul amăgirii.
62004007	Dragilor, să ne iubim unii pe alții. Căci dragostea vine de la Dumnezeu și oricine iubește a devenit copilul lui Dumnezeu și-L cunoaște pe Dumnezeu.
62004008	Cine nu iubește nu L-a cunoscut pe Dumnezeu, pentru că Dumnezeu este dragoste.
62004009	Iată cum Și-a arătat Dumnezeu dragostea pentru noi: El L-a trimis în lume pe singurul Său Fiu, pentru ca noi să avem viață prin El.
62004010	Aceasta este dragostea adevărată: nu faptul că noi L-am iubit pe Dumnezeu, ci faptul că El ne-a iubit pe noi, trimițându-L pe Fiul Său ca jertfă prin care păcatele noastre sunt iertate.
62004011	Dragilor, dacă așa ne-a iubit Dumnezeu, atunci trebuie să ne iubim și noi unii pe alții.
62004012	Nimeni nu L-a văzut vreodată pe Dumnezeu. Dar dacă ne iubim unii pe alții, Dumnezeu trăiește în noi, iar dragostea Sa este deplină în noi.
62004013	Iată cum știm că trăim în Dumnezeu și că Dumnezeu trăiește în noi: prin aceea că ne-a dat Duhul Său.
62004014	Noi am văzut și suntem martori că Tatăl L-a trimis pe Fiul să fie Mântuitorul lumii.
62004015	Dacă cineva mărturisește că Isus este Fiul lui Dumnezeu, Dumnezeu rămâne în el și el rămâne în Dumnezeu.
62004016	Astfel, noi am cunoscut și ne-am pus încrederea în dragostea pe care o are Dumnezeu pentru noi. Dumnezeu este dragoste. Cine rămâne în dragoste, rămâne în Dumnezeu și Dumnezeu rămâne în el.
62004017	Astfel este făcută desăvârșită în noi dragostea, pentru ca noi să avem îndrăzneală în ziua judecății. Avem această îndrăzneală pentru că trăim în această lume așa cum trăiește El.
62004018	În dragoste nu este frică. Dimpotrivă, dragostea desăvârșită alungă frica. Pedeapsa este cea care aduce frica, și cine se teme nu a ajuns la o dragoste desăvârșită.
62004019	Noi iubim pentru că El ne-a iubit mai întâi.
62004020	Dacă cineva spune: „Îl iubesc pe Dumnezeu“ și își urăște fratele, este un mincinos; pentru că cine nu-și iubește fratele, pe care îl vede, nu-L poate iubi pe Dumnezeu, pe care nu-L vede!
62004021	Aceasta este porunca pe care o avem de la Dumnezeu: cine-L iubește pe Dumnezeu trebuie să-l iubească și pe fratele său.
62005001	Oricine crede că Isus este Cristosul, a devenit copilul lui Dumnezeu. Și oricine-L iubește pe Tatăl, îl iubește și pe copilul Său.
62005002	Iată cum știm că-i iubim pe copiii lui Dumnezeu: prin dragostea față de Dumnezeu și prin împlinirea poruncilor Sale.
62005003	Prin împlinirea poruncilor, ne arătăm dragostea față de Dumnezeu. Iar poruncile Lui nu sunt prea grele.
62005004	Căci oricine devine copilul lui Dumnezeu învinge lumea. Iar ceea ce obține victoria asupra lumii este credința noastră.
62005005	Cine este cel care învinge lumea, dacă nu cel ce crede că Isus este Fiul lui Dumnezeu?
62005006	Isus Cristos este Cel ce a venit cu apă și sânge. Nu a venit numai cu apă, ci cu apă și cu sânge. Iar Duhul este Cel ce depune mărturie, fiindcă Duhul este adevărul.
62005007	Sunt trei cei care aduc mărturie:
62005008	Duhul, apa și sângele, trei martori cu aceeași mărturie.
62005009	Dacă acceptăm mărturia oamenilor, ar trebui să recunoaștem că mărturia lui Dumnezeu este și mai puternică. Iar mărturia lui Dumnezeu este despre Fiul Său.
62005010	Cine crede în Fiul lui Dumnezeu, are această mărturie în el însuși; cine nu crede cele spuse de Dumnezeu, L-a făcut mincinos, căci nu a crezut în mărturia pe care a depus-o Dumnezeu cu privire la Fiul Său.
62005011	Aceasta este mărturia: Dumnezeu ne-a dat viață eternă și această viață este în Fiul Său.
62005012	Cine are pe Fiul are viața. Însă cine nu-L are pe Fiul lui Dumnezeu nu are viața.
62005013	Vă scriu aceste lucruri vouă, celor care credeți în Numele Fiului lui Dumnezeu, ca să știți că aveți viață veșnică.
62005014	Cu această încredere ne putem apropia de Dumnezeu: dacă cerem ceva după voia Sa, El ne ascultă.
62005015	Și dacă știm că ne ascultă, orice am cere, putem considera că am și primit lucrurile pe care I le-am cerut.
62005016	Dacă cineva își vede fratele comițând un păcat care nu duce la moarte, să se roage pentru el și Dumnezeu îi va da fratelui viață. Este vorba despre viață pentru cei care fac un păcat care nu duce la moarte. Există păcat care duce la moarte. Și nu spun că ar trebui să se roage cu privire la un astfel de păcat.
62005017	Orice nedreptate este păcat. Totuși există și păcat care nu duce la moarte.
62005018	Noi știm că oricine a devenit copilul lui Dumnezeu nu mai continuă să păcătuiască. Cel născut din Dumnezeu îl ocrotește și Cel Rău nu-l poate atinge.
62005019	Noi știm că suntem ai lui Dumnezeu însă lumea întreagă este sub stăpânirea Celui Rău.
62005020	Dar noi știm că Fiul lui Dumnezeu a venit și ne-a dat pricepere ca să-L cunoaștem pe Cel Adevărat. Și noi suntem în Cel Adevărat prin Fiul Său, Isus Cristos. El este Dumnezeul Adevărat și viața eternă.
62005021	Copilașilor, feriți-vă de idoli!
63001001	De la Bătrân, către Doamna aleasă de Dumnezeu și către copiii ei, pe care-i iubesc în adevăr. Nu sunt singurul care vă iubește. La fel vă iubesc și toți cei care au ajuns să cunoască adevărul.
63001002	Vă iubim datorită acestui adevăr care trăiește în noi și va fi cu noi pentru totdeauna.
63001003	Harul, îndurarea și pacea să fie cu voi, de la Dumnezeu Tatăl și de la Isus Cristos, Fiul Tatălui, în adevăr și în dragoste!
63001004	M-am bucurat foarte mult, căci am găsit pe unii din copiii tăi trăind în adevăr, după cum ne-a poruncit Tatăl.
63001005	Și acum, te rog, Doamnă (nu că ți-aș scrie o poruncă nouă, ci aceeași, pe care o avem de la început): să ne iubim unii pe alții!
63001006	Dragostea înseamnă să trăim potrivit poruncilor Sale. Aceasta este porunca pe care ați auzit-o de la început: să trăiți o viață plină de dragoste!
63001007	Mulți înșelători au ieșit în lume și nu mărturisesc că Isus Cristos a venit pe pământ în trup. O astfel de persoană este Înșelătorul și Anticristul.
63001008	Luați seama la voi înșivă, ca să nu pierdeți cumva răsplata pentru care am lucrat, ci să vă primiți întreaga răsplată!
63001009	Cine nu rămâne în învățătura lui Cristos și trece dincolo de ea, nu-L are pe Dumnezeu. Cine rămâne în această învățătură, Îi are pe amândoi: și pe Tatăl, și pe Fiul.
63001010	Dacă vine cineva la voi și nu aduce această învățătură, să nu-l primiți în casa voastră și să nu-l salutați!
63001011	Căci acela care-l salută, participă la faptele lui rele.
63001012	Deși am multe lucruri să vă scriu, nu vreau să folosesc hârtie și cerneală. Sper însă că voi veni la voi să vă vorbesc față în față, pentru ca bucuria noastră să fie deplină.
63001013	Copiii surorii tale alese de Dumnezeu te salută.
64001001	De la Bătrân către prietenul meu drag, Gaius, pe care-l iubesc în adevăr.
64001002	Dragul meu prieten, mă rog ca în toate să-ți meargă bine și să te bucuri de sănătatea trupului, așa cum știu că te bucuri de cea a sufletului.
64001003	M-am bucurat foarte mult când au venit niște frați și au mărturisit despre credincioșia ta față de adevăr. Mi-au spus că ai continuat să urmezi calea adevărului.
64001004	Eu nu am o bucurie mai mare decât să aud despre copiii mei că umblă pe calea adevărului.
64001005	Dragul meu prieten, tu continui să lucrezi cu credincioșie în tot ce faci pentru binele fraților tăi, chiar dacă ei îți sunt necunoscuți.
64001006	Ei au depus mărturie înaintea bisericii despre dragostea pe care o arăți. Te rog, ai grijă de ei să-și continue călătoria, într-un mod plăcut lui Dumnezeu.
64001007	Căci au plecat să slujească Numelui lui Cristos și nu au primit nimic de la cei necredincioși.
64001008	Deci noi ar trebui să ajutăm astfel de oameni, pentru ca să putem deveni împreună lucrători pentru adevăr.
64001009	Am scris o scrisoare bisericii. Însă Diotref, căruia îi place să fie pe primul loc și dorește mereu să le fie conducător, nu acceptă ceea ce spunem.
64001010	De aceea, când voi veni, îi voi aduce aminte despre ceea ce face. M-a acuzat pe nedrept prin cuvinte rele, însă nu s-a oprit aici: el nu-i primește pe frați, împiedicându-i pe aceia care vor să-i primească și dându-i afară din Biserică.
64001011	Dragul meu prieten, nu urma răul, ci binele. Cel care face binele este al lui Dumnezeu, iar cel care face răul nu L-a văzut niciodată pe Dumnezeu.
64001012	Toți oamenii și adevărul însuși au depus o mărturie bună despre Dimitrie. Și noi depunem mărturie pentru el, iar voi știți că mărturia noastră este adevărată.
64001013	Am multe lucruri să-ți scriu, însă nu vreau să folosesc cerneală și pană.
64001014	Ci sper, mai degrabă, să te văd curând și să putem vorbi față în față.
64001015	Pacea să fie cu tine! Toți prietenii te salută. Salută personal pe fiecare dintre prietenii noștri de acolo.
65001001	Iuda, sclav al lui Isus Cristos și frate al lui Iacov, către cei chemați de Dumnezeu. Voi sunteți iubiți de Dumnezeu Tatăl și păstrați de El pentru Isus Cristos.
65001002	Fie ca voi să vă bucurați într-o măsură din ce în ce mai mare de îndurare, pace și dragoste!
65001003	Dragi prieteni, deși am dorit mult să vă scriu despre mântuirea pe care o împărtășim, am simțit nevoia să vă scriu despre altceva, și anume: să vă rog să luptați pentru credința care a fost dată sfinților o dată pentru totdeauna.
65001004	Pentru că s-au strecurat printre voi oameni a căror pedeapsă a fost anunțată de mult timp în Scriptură. Ei sunt lipsiți de reverență față de Dumnezeu, schimbă harul lui Dumnezeu în desfrânare și nu-L recunosc pe Isus Cristos, Domnul și singurul nostru Stăpân.
65001005	Am vrut să vă amintesc (chiar dacă voi știți deja acestea) că Domnul, care a salvat poporul Său din Egipt, mai târziu i-a nimicit pe aceia care nu credeau.
65001006	Vă mai amintesc și de acei îngeri care au renunțat la pozițiile lor de autoritate și și-au părăsit locuințele. Dumnezeu i-a aruncat în întuneric, unde sunt ținuți în lanțuri eterne, ca să fie judecați în Ziua cea Mare.
65001007	Asemenea acelor îngeri sunt Sodoma și Gomora, împreună cu cetățile din jur, care au practicat imoralitatea sexuală și relațiile împotriva naturii. Ele suferă pedeapsa focului etern, fiind un exemplu pentru noi.
65001008	La fel sunt și aceștia care au venit printre noi: se lasă călăuziți de visele lor și își pângăresc trupurile. Ei nu acceptă autoritatea lui Dumnezeu și vorbesc împotriva îngerilor slăviți.
65001009	Nici măcar arhanghelul Mihail, pe când se certa cu Diavolul cu privire la trupul lui Moise, nu a îndrăznit să-l condamne pentru acuzațiile sale defăimătoare, ci a zis: „Domnul să te mustre!“
65001010	Însă acești oameni vorbesc de rău lucruri pe care nu le cunosc și se pierd singuri în lucrurile pe care le înțeleg în mod instinctiv, ca animalele fără minte.
65001011	Vai de ei! Au luat-o pe calea lui Cain. Pentru bani, s-au aruncat în aceeași greșeală ca Balaam și s-au răsculat asemenea lui Core, fiind nimiciți ca el.
65001012	Acești oameni sunt ca niște pete care întinează mesele voastre de dragoste. Fără teamă, ei mănâncă împreună cu voi și nu au grijă decât de ei înșiși. Sunt niște nori fără apă, purtați de vânturi încoace și încolo; sunt niște copaci de toamnă fără fructe; sunt dezrădăcinați și morți de două ori.
65001013	Sunt ca valurile sălbatice ale mării, care spumegă de propriile lor fapte rușinoase. Sunt niște stele rătăcitoare, cărora li s-a păstrat, pentru întreaga eternitate, întunericul cel mai adânc.
65001014	Și Enoh, al șaptelea de la Adam, a profețit despre ei cu aceste cuvinte: „Iată, Domnul vine cu mii de mii de îngeri sfinți,
65001015	ca să-i judece pe toți oamenii și să-i dovedească vinovați pe cei fără teamă de Dumnezeu pentru toate faptele lor rele pe care le-au făcut fără să se teamă de El și pentru cuvintele dure pe care le-au rostit împotriva Lui acei păcătoși fără teamă de Dumnezeu.“
65001016	Aceștia se plâng întotdeauna și caută greșelile celorlalți. Își urmează propriile lor dorințe, gura lor spune lucruri pline de mândrie și-i lingușesc pe ceilalți pentru a obține un avantaj.
65001017	Dar voi, dragii mei, amintiți-vă cuvintele care au fost rostite de apostolii Domnului nostru, Isus Cristos.
65001018	Ei v-au zis: „La sfârșitul timpului, vor veni batjocoritori, care vor lucra după propriile lor dorințe necurate.“
65001019	Aceștia sunt cei care provoacă dezbinare. Ei sunt conduși de dorințele naturii lor păcătoase, nu au Duhul.
65001020	Însă voi, dragii mei, trebuie să vă întăriți în credința voastră sfântă. Rugați-vă prin Duhul Sfânt,
65001021	rămâneți în dragostea lui Dumnezeu, așteptând îndurarea Domnului nostru, Isus Cristos pentru viața eternă.
65001022	Aveți milă de cei care au îndoieli!
65001023	Mântuiți-i pe alții, smulgându-i din foc! Fie-vă milă de alții, însă cu teamă, urând chiar și haina pătată de faptele lor păcătoase.
65001024	A Celui ce poate să vă păzească de poticniri și care poate să vă prezinte fără vină și cu mare bucurie înaintea slavei Sale,
65001025	a singurului Dumnezeu, Mântuitorul nostru, a Lui să fie slava, măreția și puterea și autoritatea, prin Isus Cristos, Domnul nostru, înainte de începutul timpului, acum și pentru totdeauna! Amin.
66001001	Aceasta este revelația lui Isus Cristos, care I-a fost dată de Dumnezeu pentru a arăta slujitorilor Săi lucrurile care trebuie să se întâmple în curând. Isus a făcut-o cunoscută trimițându-Și îngerul la slujitorul Său Ioan,
66001002	care a mărturisit despre tot ce a văzut. Este mesajul lui Dumnezeu și mărturia pe care i-a dat-o Isus Cristos.
66001003	Binecuvântat este cititorul și binecuvântați sunt cei ce ascultă cuvintele acestei profeții, păstrând în inimile lor lucrurile scrise în ea. Căci timpul acela este aproape.
66001004	Ioan, către cele șapte biserici din Asia: har și pace vouă, de la Cel ce este, Cel ce întotdeauna a fost și Cel ce vine, și de la cele șapte Duhuri, care stau în fața tronului Său,
66001005	și de la Isus Cristos, Martorul credincios, Cel întâi-născut, primul înviat dintre cei morți, conducătorul împăraților pământului. A Celui care ne iubește și ne-a eliberat de păcatele noastre prin sângele Său
66001006	și a făcut din noi o împărăție și preoți în slujba lui Dumnezeu, Tatăl Său, a Lui să fie slava și puterea pentru totdeauna! Amin.
66001007	Iată, El vine pe nori! Toți Îl vor vedea, chiar și aceia care L-au străpuns. Și toate popoarele pământului se vor jeli din cauza Lui. Da! Amin.
66001008	„Eu sunt Alfa și Omega“, spune Domnul Dumnezeu, „Cel ce este, Cel ce a fost întotdeauna și Cel ce vine, Cel Atotputernic.“
66001009	Eu, Ioan, fratele vostru, sunt cel ce are parte, împreună cu voi, de suferința, de Împărăția și de răbdarea în Isus. Am fost pe insula Patmos, pentru că am vestit Cuvântul lui Dumnezeu și am spus adevărul lui Isus.
66001010	În ziua Domnului, eram sub influența Duhului și am auzit în spatele meu un glas puternic, un glas ca sunetul unei trâmbițe.
66001011	Și a zis: „Scrie într-o carte ceea ce vezi și trimite-o celor șapte biserici: în Efes, Smirna, Pergam, Tiatira, Sardes, Filadelfia și Laodiceea.“
66001012	Atunci m-am întors să văd al cui glas era și, când m-am întors, am văzut șapte lampadare de aur.
66001013	Iar în mijlocul lampadarelor, pe cineva care semăna cu Fiul omului. Era îmbrăcat într-o haină lungă până la pământ și era înfășurat la piept cu un brâu de aur.
66001014	Capul și părul Îi erau ca lâna albă, ca zăpada, iar ochii Îi străluceau ca focul.
66001015	Picioarele Îi erau ca bronzul care strălucește după ce-a fost topit în cuptor. Glasul Lui era ca sunetul multor ape,
66001016	iar în mâna Sa avea șapte stele. Din gura Lui ieșea o sabie ascuțită, cu două tăișuri și înfățișarea Lui era ca a soarelui când strălucește în toată splendoarea sa.
66001017	Când L-am văzut, am căzut la picioarele Lui ca mort. Atunci, El Și-a pus mâna dreaptă peste mine și a spus: „Nu-ți fie teamă! Eu sunt Cel dintâi și Cel de pe urmă,
66001018	Cel ce trăiește. Am fost mort și acum sunt viu pentru totdeauna. Eu am putere asupra morții și a Locuinței morților.
66001019	Așa că scrie ce-ai văzut, ce se întâmplă și ce se va întâmpla după acestea.
66001020	Acesta este înțelesul ascuns al celor șapte stele, pe care le-ai văzut în mâna Mea dreaptă și al celor șapte lampadare de aur: cele șapte stele sunt îngerii celor șapte biserici, iar cele șapte lampadare sunt cele șapte biserici.“
66002001	Scrie îngerului bisericii din Efes: „Cel care ține în mâna Sa dreaptă cele șapte stele și care merge în mijlocul celor șapte lampadare de aur spune:
66002002	îți cunosc faptele, munca grea, răbdarea ta; și mai știu că nu-i poți suferi pe oamenii răi, că i-ai încercat pe cei ce pretindeau că sunt apostoli, și nu sunt, și ai aflat că sunt mincinoși.
66002003	Știu că ai răbdare și înduri suferințe din cauza Mea și știu că nu ai obosit.
66002004	Însă am ceva împotriva ta: ai părăsit dragostea pe care o aveai la început.
66002005	Așa că adu-ți aminte de unde ai căzut! Schimbă-ți inima și fă acele lucruri pe care le făceai la început! Dacă nu te schimbi, voi veni la tine și voi lua lampadarul din locul lui.
66002006	Însă ai acest lucru în favoarea ta: urăști faptele nicolaiților pe care și Eu le urăsc.
66002007	Cine are urechi să asculte ceea ce Duhul le spune bisericilor: «Celui ce va fi victorios îi voi da dreptul să mănânce din pomul vieții, care este în Paradisul lui Dumnezeu.»“
66002008	Scrie îngerului bisericii din Smirna: „Cel dintâi și Cel de pe urmă, care a murit și a revenit la viață, spune astfel:
66002009	«Îți cunosc suferința și sărăcia (deși ești bogat), defăimarea suportată din partea celor care zic că sunt iudei, (deși nu sunt), ci sunt o sinagogă a lui Satan.
66002010	Să nu-ți fie teamă de lucrurile pe care le vei suferi! Ascultă! Diavolul are să vă arunce pe unii dintre voi în închisoare, ca să vă încerce, și veți suferi timp de zece zile. Însă fii credincios până la moarte și-ți voi da coroana vieții eterne!»
66002011	Cine are urechi să asculte ceea ce Duhul spune bisericilor: «Cel ce va fi victorios nu va fi nicidecum vătămat de a doua moarte.»“
66002012	Scrie îngerului bisericii din Pergam: „Cel ce are sabia ascuțită cu două tăișuri spune:
66002013	«Știu unde locuiești: acolo unde își are tronul Satan. Însă tu-Mi ții Numele și nu ai negat credința pe care o ai în Mine, nici chiar în vremea lui Antipa, martorul Meu credincios care a fost ucis în orașul vostru, unde locuiește Satan.
66002014	Totuși, am câteva lucruri împotriva ta: ai câțiva oameni în Pergam care țin învățătura lui Balaam care l-a învățat pe Balac cum să-l facă pe poporul Israel să păcătuiască, mâncând mâncare oferită idolilor și practicând imoralitate sexuală.
66002015	De asemenea, ai oameni care țin învățătura nicolaiților.
66002016	Deci, schimbă-ți inima! Căci altfel, voi veni la tine și voi lupta împotriva acelor oameni, cu sabia din gura Mea.
66002017	Cine are urechi să asculte ceea ce Duhul spune bisericilor: «Celui ce va fi victorios îi voi da din mana ascunsă. Și-i voi mai da o piatră albă; pe piatră va fi scris un nume nou, pe care nu-l știe nimeni în afară de cel care-l primește.»“
66002018	Scrie îngerului bisericii din Tiatira: „Fiul lui Dumnezeu, care are ochii ca strălucirea focului și picioarele ca bronzul strălucitor, spune:
66002019	«Îți cunosc faptele, credința, lucrarea și răbdarea. Știu că acum faci mai multe lucruri bune decât la început.
66002020	Însă am ceva împotriva ta: tu permiți ca Izabela, acea femeie care se consideră prorociță, să-i înșele pe slujitorii Mei cu învățăturile ei, făcându-i să comită fapte imorale și să mănânce din mâncarea oferită idolilor.
66002021	I-am dat timp să-și schimbe inima și să renunțe la păcat, însă ea nu vrea să se schimbe și să renunțe la faptele ei imorale.
66002022	O voi arunca la pat în suferință, iar cei care au comis adulter cu ea vor suferi mult, dacă nu se lasă de faptele lor.
66002023	Îi voi omorî copiii și toate bisericile vor ști că Eu sunt Cel ce cunoaște gândurile și sentimentele oamenilor. Voi răsplăti fiecăruia dintre voi după faptele sale.
66002024	Am să spun acum ceva celorlalți din Tiatira, vouă, celor care nu urmați această învățătură și nu ați învățat așa-zisele «taine adânci» ale lui Satan: nu voi mai cere nimic în plus de la voi,
66002025	numai țineți ce aveți, până la venirea Mea.
66002026	Celui ce va fi victorios și trăiește până la sfârșit felul de viață pe care îl doresc Eu, îi voi da autoritate peste popoare.
66002027	El le va conduce cu un toiag de fier și le va frânge în bucăți, ca pe niște vase de lut,
66002028	tot așa cum am primit și Eu autoritatea de la Tatăl Meu. Îi voi da și steaua dimineții.
66002029	Cine are urechi să asculte ceea ce Duhul spune bisericilor!»“
66003001	Scrie îngerului bisericii din Sardes: „Cel ce are cele șapte Duhuri ale lui Dumnezeu și cele șapte stele spune astfel: «Îți cunosc faptele: ai doar reputația că trăiești, și totuși ești mort!
66003002	Trezește-te și întărește ce rămâne, înainte să moară! Căci nu ți-am găsit faptele suficient de bune înaintea Dumnezeului Meu.
66003003	Adu-ți aminte de învățătura pe care ai primit-o și ai auzit-o! Rămâi credincios față de ea! Schimbă-ți inima și viața! Dacă nu te trezești, voi veni peste tine pe neașteptate, ca un hoț, și nu vei ști clipa în care voi veni.
66003004	Totuși mai ai câțiva oameni în Sardes care și-au păstrat hainele nepătate. Ei vor merge împreună cu Mine, îmbrăcați în alb, pentru că merită.
66003005	Cel ce va fi victorios va purta haine albe ca aceștia. Nu-i voi șterge numele din Cartea Vieții, ci îi voi recunoaște numele în fața Tatălui Meu și înaintea îngerilor Săi.
66003006	Cine are urechi să asculte ceea ce Duhul spune bisericilor!»“
66003007	Scrie îngerului bisericii din Filadelfia: „Cel care este Sfânt și Adevărat și are cheia lui David, Cel care, atunci când deschide o ușă, nimeni n-o mai poate închide, și când închide o ușă, nimeni n-o mai poate deschide, spune:
66003008	«Îți cunosc faptele. Ascultă! Am pus înaintea ta o ușă deschisă, pe care nimeni nu o poate închide. Și cu toate că ai puțină putere, ai ținut învățătura Mea și nu Mi-ai negat Numele.
66003009	Ascultă! Cât despre cei din sinagoga lui Satan, care spun că sunt iudei, dar mint, căci nu sunt, îi voi face să vină și să se închine la picioarele tale, ca să știe că te-am iubit.
66003010	Pentru că ai împlinit porunca și ai îndurat cu răbdare, te voi proteja în vremea încercării care va veni peste întreaga lume, ca să-i încerce pe locuitorii pământului.
66003011	Eu vin curând. Păstrează ce ai, pentru ca nimeni să nu-ți ia coroana!
66003012	Pe cel ce va fi victorios îl voi face un stâlp în Templul Dumnezeului Meu și nu va mai ieși din el. Voi scrie pe el Numele Dumnezeului Meu și numele cetății Dumnezeului Meu, noul Ierusalim, care va coborî din cer, de la Dumnezeul Meu. Voi scrie pe el și noul Meu Nume.
66003013	Cine are urechi să asculte ceea ce Duhul spune bisericilor!»“
66003014	Scrie îngerului bisericii din Laodiceea: „Cel zis și Amin, Martorul credincios și adevărat, Cel ce stăpânește peste toată creația lui Dumnezeu spune:
66003015	«Îți cunosc lucrările, știu că nu ești nici rece, nici fierbinte. Cât aș vrea să fi fost rece sau fierbinte!
66003016	Dar, pentru că ești călduț, nici rece și nici fierbinte, te voi scuipa din gura Mea!
66003017	Tu zici: «Sunt bogat, m-am îmbogățit și nu am nevoie de nimic», dar nu știi că ești nenorocit, demn de milă, sărac, orb și gol.
66003018	Te sfătuiesc să cumperi de la Mine aur purificat în foc, pentru a deveni bogat și haine albe cu care să te îmbraci, ca să nu-ți fie rușine când se va vedea faptul că ești gol, și alifie pentru ochi ca să poți vedea.
66003019	Eu îi cert și-i disciplinez pe toți cei pe care-i iubesc. De aceea îți spun: fă totul pentru a-ți schimba inima și viața!
66003020	Ascultă! Eu stau la ușă și bat. Dacă-Mi aude cineva glasul și deschide ușa, Eu voi intra în casa lui și voi cina cu el, și el cu Mine.
66003021	Pe cel ce va fi victorios îl voi lăsa să stea cu Mine pe tronul Meu, așa cum și Eu am fost victorios și am stat cu Tatăl Meu pe tronul Său.
66003022	Cine are urechi să asculte ceea ce Duhul spune bisericilor!»“
66004001	După aceea, m-am uitat și am văzut în fața mea o ușă deschisă în cer. Iar glasul pe care-l auzisem și înainte vorbindu-mi ca sunetul unei trâmbițe a zis: „Urcă aici și-ți voi arăta ce trebuie să se întâmple în viitor.“
66004002	Imediat am fost sub influența Duhului. Înaintea mea am văzut un tron în ceruri iar pe tron stătea cineva.
66004003	Cel ce stătea acolo avea înfățișarea iaspisului și a sardiului. În jurul tronului era un curcubeu ca smaraldul.
66004004	În jurul tronului erau alte douăzeci și patru de tronuri, iar pe ele stăteau douăzeci și patru de bătrâni. Ei erau îmbrăcați în haine albe și aveau coroane de aur pe cap.
66004005	Din tron ieșeau fulgere și bubuituri de tunete. Iar în fața tronului ardeau șapte torțe în flăcări, care sunt cele șapte Duhuri ale lui Dumnezeu.
66004006	În fața tronului era ceva ce arăta ca o mare de sticlă, limpede cum este cristalul. Iar înaintea tronului și de o parte și de alta erau patru ființe vii, pline cu ochi în față și la spate.
66004007	Prima ființă vie arăta ca un leu. A doua ființă vie arăta ca un vițel. A treia ființă avea figura unui om, iar a patra ființă vie arăta ca un vultur care zboară.
66004008	Fiecare dintre cele patru ființe avea câte șase aripi și toate erau pline cu ochi de jur-împrejur și înăuntru. Zi și noapte, ele spun fără încetare: „Sfânt, sfânt, sfânt este Domnul, Dumnezeu, Cel Atotputernic, care a fost, care este și care vine!“
66004009	Ori de câte ori aceste ființe aduc slavă, onoare și mulțumire Celui ce stă pe tron și care este viu pentru totdeauna,
66004010	cei douăzeci și patru de bătrâni cad cu fața la pământ înaintea Celui ce stă pe tron și I se închină. Ei își aruncă înaintea tronului coroanele și spun:
66004011	„Doamne, Dumnezeul nostru, Tu ești vrednic să primești slavă, onoare și putere, căci Tu ai creat toate lucrurile, căci prin voia Ta au luat ființă și au fost create.“
66005001	Apoi am văzut un sul de carte în mâna dreaptă a Celui ce stătea pe tron. Era scris pe amândouă părțile și sigilat cu șapte sigilii.
66005002	Și am văzut un înger puternic, care anunța cu voce tare: „Cine este vrednic să rupă sigiliile și să deschidă sulul?“
66005003	Dar nu era nimeni în cer, pe pământ sau sub pământ care să poată deschide sulul sau să vadă ce este înăuntru.
66005004	Am plâns mult, cu amărăciune, căci nimeni nu a fost găsit demn să deschidă sulul sau să se uite înăuntru.
66005005	Atunci unul dintre bătrâni mi-a zis: „Nu mai plânge! Ascultă! Leul din seminția lui Iuda, Urmașul lui David, a învins; El poate să rupă cele șapte sigilii și să deschidă sulul.“
66005006	Apoi am văzut un Miel stând în fața tronului și în mijlocul celor patru ființe vii și al bătrânilor. Mielul arăta ca și cum ar fi fost înjunghiat. El avea șapte coarne și șapte ochi. Acestea sunt cele șapte Duhuri ale lui Dumnezeu trimise peste tot pământul.
66005007	El a venit și a luat sulul din mâna dreaptă a Celui ce stătea pe tron.
66005008	Când a luat sulul, cele patru ființe vii și cei douăzeci și patru de bătrâni au căzut înaintea Mielului. Fiecare avea câte o harpă și vase de aur pline cu tămâie, care reprezintă rugăciunile sfinților.
66005009	Ei cântau o cântare nouă și ziceau: „Tu ești vrednic să iei sulul și să-i rupi sigiliile, căci Tu ai fost înjunghiat și cu sângele Tău ai răscumpărat oameni pentru Dumnezeu, din fiecare trib, limbă, popor și națiune.
66005010	I-ai făcut o împărăție și preoți pentru Dumnezeul nostru, și ei vor domni peste pământ.“
66005011	M-am uitat și am auzit glasul multor îngeri care erau în jurul tronului, al ființelor vii și în jurul bătrânilor. Numărul lor era de zece mii de ori zece mii și mii de mii.
66005012	Și spuneau cu voce tare: „Vrednic este Mielul care a fost înjunghiat să primească putere, bogăție, înțelepciune, tărie, onoare, slavă și binecuvântare!“
66005013	Am auzit fiecare ființă din cer, de pe pământ, de sub pământ și din mare, da, fiecare ființă din întreg universul. Ele spuneau: „Ale Aceluia ce stă pe tron și Mielului, să fie toată binecuvântarea, onoarea, slava și puterea pentru totdeauna!“
66005014	Cele patru ființe vii au răspuns: „Amin“ și bătrânii au căzut cu fața la pământ și s-au închinat.
66006001	Mielul a desfăcut primul sigiliu; m-am uitat și am auzit pe una dintre ființele acelea zicând cu un glas ca de tunet: „Vino!“
66006002	Atunci m-am uitat și am văzut un cal alb în fața mea. Călărețul său avea un arc și i s-a dat o coroană. Și a plecat călare, învingător și pentru a învinge mai departe.
66006003	Când a desfăcut al doilea sigiliu, am auzit-o pe cea de-a doua ființă vie zicând: „Vino!“
66006004	Atunci a ieșit un alt cal, roșu ca focul. Iar călărețului său îi fusese dată puterea de a lua pacea de pe pământ și de a face oamenii să se omoare între ei. I-a fost dată o sabie mare.
66006005	Când a desfăcut al treilea sigiliu, am auzit cea de-a treia ființă vie spunând: „Vino!“ M-am uitat și am văzut un cal negru în fața mea. Cel ce stătea călare pe el ținea în mână o balanță.
66006006	Apoi am auzit un glas care părea să vină din mijlocul celor patru ființe vii, care spunea: „O măsură de grâu pentru salariul unei zile de muncă și trei măsuri de orz pentru salariul unei zile de muncă. Însă nu strica rezervele de ulei și vin!“
66006007	Când a desfăcut al patrulea sigiliu, am auzit glasul celei de-a patra ființe, care spunea: „Vino!“
66006008	Atunci m-am uitat și înaintea mea era un cal palid, iar cel care stătea călare pe el se numea «Moartea» și Locuința morților îl urma. Li se dăduse putere peste o pătrime din pământ, să omoare oameni prin război, foamete, ciumă și prin animalele sălbatice de pe pământ.
66006009	Când a desfăcut al cincilea sigiliu, am văzut sub altar sufletele celor care fuseseră omorâți pentru că rămăseseră credincioși Cuvântului lui Dumnezeu și pentru mărturia pe care o dăduseră despre El.
66006010	Ei strigau cu glas puternic: „Doamne, Tu, care ești sfânt și adevărat, cât timp va mai trece până când îi vei judeca și pedepsi pe locuitorii pământului care ne-au omorât?“
66006011	I s-a dat fiecăruia dintre ei câte o haină albă și li s-a spus să mai aștepte puțin, până se va ajunge la numărul total al celor care sunt slujitori împreună cu ei și al fraților lor, care urmau să fie omorâți la fel.
66006012	Când a desfăcut al șaselea sigiliu, m-am uitat și un mare cutremur a avut loc. Soarele s-a făcut negru ca haina de doliu, iar luna s-a făcut toată ca sângele.
66006013	Stelele din cer au căzut pe pământ, așa cum cad smochinele necoapte dintr-un smochin când este scuturat de un vânt puternic.
66006014	Cerul s-a împărțit în două, ca un sul răsucit și toți munții și insulele au fost mutate din locul lor.
66006015	Împărații pământului, conducătorii, comandanții militari, bogații, cei puternici și toți oamenii, fie sclavi, fie liberi, s-au ascuns în peșteri și printre stânci, în munți.
66006016	Ei ziceau munților și stâncilor: „Cădeți peste noi și ascundeți-ne de fața Celui ce stă pe tron și de mânia Mielului,
66006017	căci a venit ziua cea mare a mâniei Lui, și cine poate rezista?“
66007001	După aceea, am văzut patru îngeri stând în cele patru colțuri ale pământului. Ei țineau cele patru vânturi ale pământului, astfel încât nici un vânt să nu sufle pe pământ, pe mare sau peste vreun copac.
66007002	Apoi am văzut un alt înger înălțându-se de la răsărit. Acesta purta sigiliul Dumnezeului celui viu. El a strigat cu glas puternic către cei patru îngeri cărora le fusese dată puterea să distrugă pământul și marea.
66007003	El zicea: „Nu faceți rău pământului, mării sau copacilor, până nu punem un semn pe frunțile slujitorilor lui Dumnezeu!“
66007004	Și am auzit numărul celor care fuseseră însemnați: erau o sută patruzeci și patru de mii de oameni însemnați din fiecare trib al poporului Israel.
66007005	Douăsprezece mii fuseseră însemnați din tribul lui Iuda, douăsprezece mii din tribul lui Gad,
66007006	douăsprezece mii din tribul lui Așer, douăsprezece mii din tribul lui Neftali, douăsprezece mii din tribul lui Manase,
66007007	douăsprezece mii din tribul lui Simeon, douăsprezece mii din tribul lui Levi, douăsprezece mii din tribul lui Isahar,
66007008	douăsprezece mii din tribul lui Zabulon, douăsprezece mii din tribul lui Iosif, douăsprezece mii din tribul lui Beniamin.
66007009	După aceea, m-am uitat și în fața mea era o mare mulțime pe care nimeni nu putea s-o numere. Erau acolo oameni din fiecare națiune, familie, popor și limbă. Stăteau înaintea tronului și a Mielului, erau îmbrăcați în haine albe și țineau ramuri de palmier în mâini.
66007010	Ei strigau: „Mântuirea este a Dumnezeului nostru care stă pe tron și a Mielului!“
66007011	Toți îngerii stăteau în jurul tronului, al bătrânilor și al ființelor vii: ei au căzut cu fețele la pământ înaintea tronului și I s-au închinat lui Dumnezeu.
66007012	„Amin! Binecuvântare, slavă, înțelepciune, mulțumire, onoare, putere și tărie Dumnezeului nostru pentru totdeauna! Amin!“, spuneau ei.
66007013	Unul dintre bătrâni a început să vorbească și a spus: „Cine sunt și de unde vin cei care poartă hainele albe?“
66007014	Eu i-am răspuns: „Tu știi, domnule!“ El mi-a spus: „Aceștia sunt cei care au trecut prin necazul cel mare. Ei și-au spălat hainele și le-au albit în sângele Mielului.
66007015	De aceea stau înaintea tronului lui Dumnezeu și I se închină zi și noapte în Templul Său. Cel ce stă pe tron îi va adăposti cu prezența Lui.
66007016	Nu vor mai fi niciodată flămânzi și nici nu le va mai fi vreodată sete. Nici soarele, nici vreo altă arșiță nu-i va arde vreodată.
66007017	Căci Mielul, care este în mijlocul tronului, va fi Păstorul lor și îi va duce la izvoarele apei vieții. Și Dumnezeu va șterge orice lacrimă din ochii lor.“
66008001	Când a desfăcut Mielul al șaptelea sigiliu s-a făcut liniște în cer pentru o jumătate de oră.
66008002	Apoi am văzut cei șapte îngeri care stăteau înaintea lui Dumnezeu și cărora li s-au dat șapte trâmbițe.
66008003	Un alt înger a venit și a stat lângă altar. El ținea o cădelniță de aur și i se dăduse multă tămâie, pentru ca s-o ardă pe altarul de aur, din fața tronului, împreună cu rugăciunile sfinților.
66008004	Iar fumul de tămâie s-a ridicat, împreună cu rugăciunile sfinților, din mâna îngerului, înaintea lui Dumnezeu.
66008005	Atunci îngerul a luat cădelnița și a umplut-o cu foc din altar și l-a aruncat pe pământ. Și au fost tunete, zgomote, fulgere și un cutremur.
66008006	Iar cei șapte îngeri, care țineau cele șapte trâmbițe, s-au pregătit să sune din ele.
66008007	Primul înger a sunat din trâmbiță și au venit grindina și focul, amestecate cu sânge, care au fost aruncate pe pământ. O treime din pământ a fost arsă, o treime din copaci au fost arși, împreună cu toată iarba verde.
66008008	Al doilea înger a sunat din trâmbiță și ceva ca un munte mare arzând în foc a fost aruncat în mare; și o treime din mare s-a făcut sânge.
66008009	O treime din ființele vii care trăiau în mare au murit, iar o treime din corăbii au fost distruse.
66008010	Al treilea înger a sunat din trâmbiță și o stea mare, care ardea ca o torță, a căzut din cer. A căzut peste o treime din râuri și izvoare.
66008011	Numele stelei era „Pelin“, așa că o treime din toate apele a devenit pelin. Și mulți oameni au murit din cauza apei, pentru că se făcuse amară.
66008012	Al patrulea înger a sunat din trâmbiță și o treime din soare a fost lovită, împreună cu o treime din lună și o treime din stele. De aceea, o treime din ele s-a întunecat, iar o treime din zi și o treime din noapte au rămas fără lumină.
66008013	Atunci m-am uitat și am auzit un vultur zburând sus, deasupra capului meu, zicând cu glas puternic: „Vai, vai, vai de locuitorii pământului! Căci au mai rămas să sune din trâmbiță cei trei îngeri!“
66009001	Al cincilea înger a sunat din trâmbiță, și am văzut o stea din cer căzând pe pământ. Ei îi fusese dată cheia fântânii Adâncului.
66009002	Apoi a deschis Adâncul de unde a ieșit fum ca dintr-un cuptor mare. Soarele și cerul s-au întunecat din cauza fumului din Adânc.
66009003	Din fum au ieșit niște lăcuste pe pământ și le-a fost dată o putere ca aceea a scorpionilor.
66009004	Li s-a spus să nu strice iarba pământului, nici vreo plantă verde sau vreun copac, ci să facă rău doar oamenilor care nu au semnul lui Dumnezeu pe frunte.
66009005	Li s-a spus să nu omoare oamenii, ci să-i chinuie timp de cinci luni. Și i-au chinuit cu o durere cum este cea provocată de un scorpion când acesta înțeapă un om.
66009006	În zilele acelea oamenii vor căuta moartea, dar nu o vor găsi; vor dori să moară, însă moartea va fugi de ei.
66009007	Lăcustele semănau cu niște cai pregătiți de luptă. Pe capete aveau ceva ca niște coroane de aur, iar fețele lor semănau cu cele omenești.
66009008	Aveau părul ca al femeilor și dinții ca ai leilor.
66009009	Aveau pieptul ca niște platoșe de fier, iar sunetul aripilor lor era ca zgomotul făcut de multe care trase de cai gonind la luptă.
66009010	Aveau cozi cu ace, ca ale scorpionilor, iar puterea de a chinui oamenii timp de cinci luni stătea în cozile lor.
66009011	Îl aveau ca împărat pe îngerul Adâncului, al cărui nume, în ebraică, este Abadon, iar în greacă, Apolion.
66009012	Primul mare necaz a trecut, dar aveți grijă, pentru că mai vin alte două nenorociri!
66009013	Al șaselea înger a sunat din trâmbiță și am auzit un glas care venea din coarnele din cele patru colțuri ale altarului de aur, care este înaintea lui Dumnezeu.
66009014	Glasul i-a spus celui de-al șaselea înger cu trâmbiță: „Dezleagă-i pe cei patru îngeri care sunt legați lângă râul cel mare, Eufrat!“
66009015	Așa că cei patru îngeri, care fuseseră pregătiți chiar pentru acea oră, zi, lună și an, au fost dezlegați ca să omoare o treime din oameni.
66009016	Numărul soldaților de cavalerie era de două sute de milioane, pentru că le-am auzit numărul.
66009017	Astfel arătau caii și călăreții lor în viziunea mea: aveau platoșele de un roșu aprins, de un albastru ca hiacintul și de un galben ca pucioasa. Capetele cailor erau ca niște capete de leu, iar din gură le ieșea foc, fum și pucioasă.
66009018	O treime din oameni au fost omorâți de aceste nenorociri: focul, fumul și pucioasa care ieșeau din gurile lor.
66009019	Puterea cailor era în gurile și în cozile lor. Căci cozile lor sunt ca șerpii, iar cu capetele lor rănesc oamenii.
66009020	Ceilalți oameni, care nu fuseseră omorâți de aceste nenorociri, tot nu și-au schimbat inima și viața și nu au abandonat lucrurile pe care le făcuseră cu mâinile lor. N-au încetat să se închine demonilor și idolilor din aur, argint, bronz, piatră sau lemn, idoli care nu pot să vadă, să audă sau să meargă.
66009021	Și nu și-au schimbat inima și viața și nu au renunțat nici la uciderile, la vrăjile și la imoralitatea lor sexuală sau la hoțiile lor.
66010001	Apoi am văzut un alt înger puternic coborând din cer. Era îmbrăcat într-un nor și avea un curcubeu în jurul capului său. Fața lui era ca soarele, iar picioarele ca stâlpii de foc.
66010002	În mână avea un sul mic de carte, care era deschis.
66010003	Și-a pus piciorul drept pe mare și piciorul stâng pe pământ. Apoi a strigat cu glas puternic, ca urletul unui leu. Când a strigat, și-au făcut auzite vocile cele șapte tunete.
66010004	Când au vorbit cele șapte tunete, eram gata să scriu, însă am auzit un glas din cer spunând: „Păstrează secretul și nu scrie ce au spus cele șapte tunete!“
66010005	Apoi îngerul pe care l-am văzut stând pe mare și pe pământ și-a ridicat mâna dreaptă spre cer
66010006	și a jurat pe Cel ce trăiește etern, Cel ce a creat cerul și lucrurile din el, pământul și marea împreună cu tot ce au în ele. „Nu va mai fi nici o întârziere“, a spus el.
66010007	„Dar când va veni timpul să fie auzit cel de-al șaptelea înger, când acesta va suna din trâmbiță, atunci planul ascuns al lui Dumnezeu va fi împlinit, conform Veștii Bune pe care a dat-o El slujitorilor Săi, profeții.“
66010008	Vocea pe care am auzit-o din cer, mi-a vorbit din nou, zicând: „Du-te și ia sulul deschis din mâna îngerului care stă pe mare și pe pământ!“
66010009	Așa că m-am dus la înger și i-am cerut să-mi dea micul sul. El mi-a zis: „Ia-l și mănâncă-l! Îți va acri stomacul, dar în gura ta va fi dulce ca mierea.“
66010010	Atunci am luat micul sul din mâna îngerului și l-am mâncat. În gura mea era dulce ca mierea, dar după ce l-am mâncat, stomacul meu s-a acrit.
66010011	Apoi mi s-a spus: „Trebuie să profețești din nou despre multe popoare, națiuni, limbi și împărați.“
66011001	Apoi mi s-a dat o nuia de măsurat, de lungimea unui toiag, și mi s-a spus: „Ridică-te și măsoară Templul lui Dumnezeu și altarul; apoi, numără-i pe cei care se închină acolo.
66011002	Dar lasă deoparte curtea din afara Templului și n-o măsura, căci a fost dată neevreilor. Ei vor călca în picioare sfânta cetate timp de patruzeci și două de luni.
66011003	Și voi da autoritate celor doi martori ai Mei să profețească pentru o mie două sute șaizeci de zile, îmbrăcați în saci.
66011004	Acești martori sunt cei doi măslini și cele două lampadare care stau înaintea Domnului pământului.
66011005	Dacă încearcă cineva să-i rănească, le iese pe gură un foc care îi mistuie pe dușmanii lor. Deci dacă încearcă cineva să le facă rău, așa trebuie să moară.
66011006	Ei au puterea să închidă cerul, ca nici o ploaie să nu cadă în timp ce ei profețesc. Au puterea să transforme în sânge apele și să lovească pământul cu orice fel de nenorocire, ori de câte ori doresc.
66011007	Când vor termina de rostit mărturia lor, fiara care iese din Adânc va porni război împotriva lor, îi va învinge și îi va omorî.
66011008	Iar trupurile lor moarte vor zăcea pe strada marii cetăți (care este numită simbolic Sodoma și Egipt), unde a fost răstignit și Domnul lor.
66011009	Oamenii din toate popoarele, triburile, limbile și națiunile se vor uita la trupurile lor moarte timp de trei zile și jumătate și nu vor da voie să fie înmormântate.
66011010	Locuitorii pământului se vor bucura de aceste lucruri. Ei vor sărbători, își vor trimite daruri unii altora, pentru că acești doi profeți îi chinuiseră pe locuitorii pământului.
66011011	Dar după trei zile și jumătate, duhul vieții a venit de la Dumnezeu, a intrat în ei și s-au ridicat în picioare. Și o mare spaimă i-a copleșit pe cei ce i-au văzut,
66011012	iar cei doi profeți au auzit un glas puternic din cer, care le spunea: „Urcați-vă aici!“ Așa că s-au urcat la cer într-un nor și toți dușmanii lor îi priveau.
66011013	Chiar atunci a avut loc un cutremur puternic și o zecime din cetate s-a prăbușit. Șapte mii de oameni au murit în acel cutremur. Ceilalți oameni au fost foarte înfricoșați și au adus slavă Dumnezeului cerului.
66011014	A trecut și a doua nenorocire. Însă cea de a treia nenorocire vine curând.
66011015	Al șaptelea înger a sunat din trâmbiță și niște glasuri puternice din cer spuneau: „Domnia asupra lumii Îi aparține acum Domnului nostru și Cristosului Său, care va domni pentru totdeauna.“
66011016	Cei douăzeci și patru de bătrâni, care stăteau înaintea lui Dumnezeu pe tronurile lor, au căzut cu fețele la pământ și I s-au închinat lui Dumnezeu.
66011017	Ei spuneau: „Îți mulțumim, Doamne, Dumnezeule Atotputernic, care ești și care-ai fost întotdeauna, că Ți-ai luat puterea Ta cea mare și ai început să domnești.
66011018	Neevreii s-au mâniat, dar acum a venit și vremea mâniei Tale. A venit timpul ca cei morți să fie judecați; a venit timpul ca răsplata să fie dată slujitorilor Tăi, profeții, poporului Tău și celor mici și mari, care Te onorează. Este timpul să-i distrugi pe cei care au distrus pământul!“
66011019	Templul lui Dumnezeu din cer s-a deschis și s-a văzut chivotul legământului Său în Templul Său. Au fost fulgere, zgomote, tunete, un cutremur și o furtună mare cu grindină.
66012001	Atunci a apărut un semn mare în cer: era o femeie îmbrăcată în soare. Luna era sub picioarele ei și avea pe cap o coroană cu douăsprezece stele.
66012002	Era însărcinată și striga în durerile și chinurile nașterii, căci era pe cale să nască.
66012003	Apoi a apărut un alt semn în cer: înaintea mea era un balaur mare și roșu, care avea șapte capete și zece coarne, iar pe capete avea șapte coroane.
66012004	Coada lui a măturat o treime din stelele de pe cer, aruncându-le pe pământ. Balaurul stătea în fața femeii care urma să nască, pentru a-i sfâșia copilul de îndată ce va naște.
66012005	Ea a născut un fiu, care va conduce toate națiunile cu un toiag de fier. Copilul i-a fost răpit și dus la Dumnezeu și la tronul Său.
66012006	Femeia a fugit în deșert, unde Dumnezeu pregătise un loc pentru ea, ca să fie hrănită timp de o mie două sute șaizeci de zile.
66012007	Atunci a izbucnit un război în cer. Mihail și îngerii săi luptau împotriva balaurului. Balaurul lupta și el împreună cu îngerii săi.
66012008	Dar nu a fost destul de puternic și ei și-au pierdut locul în cer.
66012009	Balaurul cel mare, acel șarpe bătrân, numit Diavolul sau Satan, care înșală întreaga lume, a fost aruncat pe pământ, iar îngerii lui au fost aruncați împreună cu el.
66012010	Și am auzit din cer un glas puternic care spunea: „A venit clipa mântuirii, a puterii și a împărăției Domnului nostru! Iar Unsul Său Cristosul Și-a arătat autoritatea! Căci acuzatorul fraților noștri, care-i acuza zi și noapte înaintea Dumnezeului nostru, a fost aruncat din cer.
66012011	Ei însă l-au învins prin sângele Mielului și prin mărturia pe care au dat-o. Căci nu au ținut la viața lor, fiind gata să moară.
66012012	Așa că, bucurați-vă ceruri și voi, cei care locuiți în ele! Dar vai de pământ și de mare, căci Diavolul a coborât la voi! Este plin de mânie, știind că nu mai are decât puțin timp.“
66012013	Când balaurul s-a văzut aruncat pe pământ, a început s-o urmărească pe femeia care născuse copilul.
66012014	Numai că femeii i-au fost date două aripi ca unui vultur mare, ca să zboare în deșert, într-un loc pregătit pentru ea. Acolo va fi hrănită trei ani și jumătate, departe de șarpe.
66012015	Atunci șarpele, venind după femeie, a aruncat din gură, după ea, apă ca un râu, ca să fie măturată de valuri,
66012016	însă pământul a ajutat femeia, deschizându-și gura și înghițind râul pe care-l aruncase din gură balaurul.
66012017	Balaurul s-a înfuriat foarte tare pe femeie și a plecat să lupte împotriva copiilor ei, împotriva acelora care împlinesc poruncile lui Dumnezeu și mărturisesc despre Isus.
66012018	Și a stat pe malul mării.
66013001	Apoi am văzut o fiară ieșind din mare. Avea zece coarne și șapte capete, pe coarne având zece coroane, iar pe capete avea scrise nume insultătoare.
66013002	Fiara pe care am văzut-o era ca un leopard, picioarele semănau cu cele ale unui urs, iar gura cu aceea a unui leu. Balaurul i-a dat ei puterea, tronul și marea sa autoritate.
66013003	Unul din capetele sale arăta ca și cum ar fi fost rănit mortal, iar rana mortală se vindecase. Toată lumea era uimită și s-a luat după fiară
66013004	și se închina balaurului, căci el dăduse autoritate fiarei. Ei se închinau fiarei zicând: „Cine mai este ca fiara și cine poate lupta împotriva ei?“
66013005	I se dăduse voie să-și folosească gura pentru a spune cuvinte pline de mândrie și insulte la adresa lui Dumnezeu. Și i s-a dat voie să-și folosească autoritatea timp de patruzeci și două de luni.
66013006	Astfel a început să rostească insulte împotriva lui Dumnezeu, împotriva Numelui Său, împotriva locuinței Sale și împotriva acelora care locuiau în cer.
66013007	I s-a dat voie să lupte împotriva sfinților și să-i învingă. I s-a dat autoritate peste orice trib, popor, limbă și națiune.
66013008	Toți aceia care locuiesc pe pământ i se vor închina, toți cei al căror nume n-a fost scris de la începutul lumii în Cartea Vieții Mielului, care fusese înjunghiat.
66013009	Cine are urechi să asculte acestea:
66013010	„Cel ce-i duce pe alții în captivitate, va fi dus și el în captivitate. Orice om care a ucis cu sabia, va trebui să fie omorât și el cu sabia. Aici este nevoie de răbdarea și credința sfinților.“
66013011	Atunci am văzut o altă fiară ieșind din pământ. Avea două coarne, ca ale unui miel, numai că vorbea la fel ca balaurul.
66013012	Stătea în prezența primei fiare și dispunea de toată autoritatea pe care o avusese prima fiară. A făcut întreg pământul și pe locuitorii lui să se închine primei fiare, a cărei rană mortală fusese vindecată.
66013013	A doua fiară a făcut minuni mari, chiar și aceea de a coborî foc din cer pe pământ, în fața oamenilor.
66013014	A continuat să-i înșele pe locuitorii pământului. Acest lucru a fost posibil datorită minunilor pe care îi fusese permis să le facă în prezența primei fiare. Cea de-a doua fiară a spus locuitorilor pământului să facă o statuie a fiarei ce fusese rănită de sabie și nu murise.
66013015	A doua fiară a primit puterea de a da viață statuii fiarei, pentru ca statuia fiarei să vorbească și să facă în așa fel încât toți aceia care nu se închinau statuii să fie omorâți.
66013016	I-a obligat pe toți oamenii, mici și mari, bogați și săraci, liberi și sclavi, să-și pună un semn pe mâna dreaptă sau pe frunte,
66013017	astfel încât nimeni să nu poată cumpăra sau vinde fără să aibă semnul fiarei, ce reprezenta numele fiarei sau numărul corespunzător numelui ei.
66013018	Aici este nevoie de înțelepciune. Oricine are pricepere poate calcula numărul fiarei, pentru că acest număr este corespunzător numelui unui om. Numărul ei este șase sute șaizeci și șase.
66014001	Atunci m-am uitat și în fața mea era Mielul stând pe Muntele Sion. Cu El erau o sută patruzeci și patru de mii de oameni care aveau scrise pe frunțile lor Numele Lui și al Tatălui Său.
66014002	Apoi am auzit un glas din cer, ca vuietul unei cascade sau ca zgomotul unui tunet puternic. Glasul pe care l-am auzit era ca muzica harpiștilor cântând la harpele lor.
66014003	Oamenii cântau o cântare nouă înaintea tronului, a celor patru ființe vii și a bătrânilor. Nimeni nu putea să învețe cântarea, în afară de cei o sută patruzeci și patru de mii care fuseseră răscumpărați de pe pământ.
66014004	Ei sunt aceia care nu au avut relații sexuale cu femei; ei sunt virgini și Îl urmează pe Miel oriunde merge El. Au fost răscumpărați dintre ceilalți oameni și sunt prima roadă a recoltei pusă deoparte pentru Dumnezeu și Miel.
66014005	Nu sunt vinovați de minciună și sunt fără vină.
66014006	Apoi am văzut un alt înger zburând în înaltul cerului. El avea o Veste Bună eternă pe care urma s-o proclame locuitorilor pământului, tuturor națiunilor, tuturor triburilor, în toate limbile și tuturor popoarelor.
66014007	El striga: „Temeți-vă de Dumnezeu și slăviți-L, căci a venit vremea ca El să judece lumea! Plecați-vă înaintea Celui ce a făcut cerul și pământul, marea și izvoarele!“
66014008	A urmat un al doilea înger, care a strigat: „A căzut! Marea cetate a Babilonului a căzut! Ea a făcut ca toate națiunile să bea din vinul furiei lui Dumnezeu din cauza adulterului ei.“
66014009	Apoi, i-a urmat un al treilea înger, spunând cu glas tare: „Oricine se închină fiarei și statuii ei și primește semnul pe frunte sau pe mână
66014010	va bea din vinul mâniei lui Dumnezeu, vin nediluat, amestecat în cupa mâniei Lui. Acela va fi torturat în foc și pucioasă, în prezența îngerilor sfinți și a Mielului.
66014011	Iar fumul chinului lor se va ridica pentru totdeauna. Nu va fi zi sau noapte de odihnă pentru cei se ce închină fiarei și statuii sale sau pentru oricine a primit semnul numelui ei.
66014012	Aici este nevoie de răbdarea sfinților, care țin poruncile lui Dumnezeu și care își păstrează credința lor în Isus.“
66014013	Apoi am auzit un glas din cer zicând: „Scrie acestea: «Fericiți sunt cei care mor în Domnul de acum încolo!»“ „Așa este“, spune Duhul. „Ei se vor odihni de truda lor, căci faptele lor îi urmează.“
66014014	Atunci m-am uitat și înaintea mea era un nor alb, iar pe nor stătea o ființă ce semăna cu „Fiul omului“. Pe cap avea o coroană de aur, iar în mână, o seceră ascuțită.
66014015	Un alt înger a ieșit din Templu, strigându-I cu glas tare Celui ce stătea pe nor: „Folosește-Ți secera și strânge recolta, căci a venit vremea secerișului și recolta pământului este coaptă.“
66014016	Așa că Cel ce stătea pe nor Și-a învârtit secera peste pământ și pământul a fost secerat.
66014017	Alt înger a ieșit din Templul aflat în cer, având și el o seceră ascuțită.
66014018	Iar din altar a ieșit un alt înger care avea putere asupra focului. El a strigat cu glas tare către cel cu secera ascuțită: „Folosește-ți secera ascuțită și culege ciorchinii viței pământului, căci strugurii ei sunt copți.“
66014019	Iar îngerul și-a legănat secera pe deasupra pământului, a cules strugurii viței pământului și a aruncat strugurii în teascul mâniei mari a lui Dumnezeu.
66014020	Strugurii au fost călcați în teasc în afara cetății și din teasc a ieșit sânge până la înălțimea căpăstrului cailor, pe o distanță de trei sute de kilometri.
66015001	Atunci am văzut în cer alt semn mare și uimitor: șapte îngeri care aveau șapte nenorociri. Sunt ultimele nenorociri, pentru că o dată cu ele s-a sfârșit și mânia lui Dumnezeu.
66015002	Apoi am văzut ceva ca o mare de sticlă amestecată cu foc, i-am văzut pe cei care au învins fiara și statuia ei și numărul corespunzător numelui ei. Aceștia stăteau pe marea de sticlă, ținând în mâini harpele pe care li le dăduse Dumnezeu.
66015003	Ei cântau cântarea lui Moise, slujitorul lui Dumnezeu și cântarea Mielului: „Mari și minunate Îți sunt faptele, Doamne, Dumnezeule, Atotputernicule! Drepte și adevărate Îți sunt căile, Împărat al popoarelor!
66015004	Cine nu se va teme de Tine, Doamne, și cine nu-Ți va slăvi Numele? Căci Tu ești sfânt. Toate popoarele vor veni să se închine înaintea Ta, căci judecata Ta dreaptă a fost revelată.“
66015005	După aceea m-am uitat și am văzut Templul ceresc, cortul mărturiei, deschizându-se
66015006	și cei șapte îngeri, care purtau ultimele șapte nenorociri, au ieșit din Templu. Erau îmbrăcați în in curat, strălucitor și înfășurați cu brâie de aur în jurul pieptului.
66015007	Una dintre cele patru ființe vii a dat șapte vase de aur celor șapte îngeri. Vasele erau umplute cu mânia lui Dumnezeu, care este viu pentru totdeauna.
66015008	Templul era plin de fum, din slava și puterea lui Dumnezeu, pentru ca nimeni să nu intre în Templu înainte să se sfârșească cele șapte nenorociri aduse de cei șapte îngeri.
66016001	Apoi am auzit un glas puternic din cer zicând celor șapte îngeri: „Duceți-vă și vărsați pe pământ cele șapte vase ale mâniei lui Dumnezeu!“
66016002	Primul înger a plecat și a vărsat vasul său pe pământ. Atunci bube înspăimântătoare și dureroase au apărut pe oamenii care aveau semnul fiarei și care se închinau statuii ei.
66016003	Al doilea înger și-a vărsat vasul în mare. Marea a devenit sânge, ca acela al unui om mort, și toate viețuitoarele din mare au murit.
66016004	Al treilea înger și-a vărsat vasul în râuri și izvoare, care au devenit sânge.
66016005	Atunci l-am auzit pe îngerul apelor spunând Domnului: „Tu ești Cel ce este și care a fost dintotdeauna, Tu ești Cel Sfânt. Tu ești drept în judecata pe care ai făcut-o.
66016006	Fiindcă ei au vărsat sângele sfinților Tăi și al profeților, și Tu le dai acestora să bea sânge. Așa cum merită.“
66016007	Apoi am auzit altarul zicând: „Da, Doamne, Dumnezeule, Atotputernicule, judecățile Tale sunt adevărate și drepte!“
66016008	Al patrulea înger și-a vărsat vasul peste soare și i s-a dat puterea să ardă oamenii cu foc.
66016009	Oamenii erau dogorâți de o arșiță mare. Ei au blestemat Numele lui Dumnezeu, care are autoritate peste aceste nenorociri, dar au refuzat să-și schimbe atitudinea și să-I dea slavă lui Dumnezeu.
66016010	Atunci, al cincilea înger și-a vărsat vasul peste tronul fiarei, și împărăția ei a fost cuprinsă de întuneric. Oamenii și-au mușcat limbile de durere.
66016011	L-au blestemat pe Dumnezeul cerului pentru durerile și bubele lor, dar au refuzat să-și schimbe atitudinea și să renunțe la faptele lor rele.
66016012	Al șaselea înger și-a vărsat vasul în râul cel mare, Eufrat, și apa i-a secat, pregătind calea pentru împărații de la răsărit.
66016013	Atunci am văzut cele trei duhuri rele, ca niște broaște, ieșind din gura balaurului, din gura fiarei și din gura profetului fals.
66016014	Sunt duhurile demonilor și au puterea să facă minuni. Ele sunt trimise să strângă împărații întregii lumi pentru bătălia Zilei mari a Dumnezeului atotputernic.
66016015	„Ascultă! Voi veni la tine ca un hoț. Fericit este cel care stă treaz și cu hainele la îndemână, ca nu cumva să fie găsit mergând gol în public și să-i fie rușine!“
66016016	Așa că duhurile i-au adus împreună pe împărați la locul numit în ebraică Armaghedon.
66016017	Al șaptelea înger a vărsat vasul lui în aer și un glas puternic a venit din Templu, de la tron, zicând: „S-a sfârșit!“
66016018	Atunci au început fulgerele, zgomotele, tunetele și un cutremur mare. A fost cel mai mare cutremur care a avut loc vreodată de la apariția omului pe pământ.
66016019	Marea cetate s-a împărțit în trei, iar orașele neevreilor au căzut. Dumnezeu Și-a amintit de marele Babilon și i-a dat paharul plin cu vinul mâniei Sale aprinse.
66016020	Au dispărut toate insulele și munții n-au mai fost găsiți.
66016021	O grindină mare, cântărind patruzeci de kilograme, a căzut din cer peste oameni și ei L-au blestemat pe Dumnezeu pentru nenorocirea grindinei care era atât de înspăimântătoare.
66017001	Unul dintre cei șapte îngeri care aveau cele șapte vase a venit la mine și mi-a spus: „Vino și-ți voi arăta ce pedeapsă va primi marea prostituată care stă peste multe ape.
66017002	Împărații pământului s-au destrăbălat cu ea și cei ce locuiesc pe pământ s-au îmbătat cu vinul adulterului său.“
66017003	Fiind sub influența Duhului, îngerul m-a dus într-o deșert. Acolo am văzut o femeie stând călare pe o fiară roșie, acoperită cu insulte la adresa lui Dumnezeu. Fiara avea șapte capete și zece coarne.
66017004	Femeia era îmbrăcată în haine purpurii și roșii, fiind împodobită cu aur, pietre prețioase și perle. În mână ținea un pahar de aur, plin cu lucruri dezgustătoare și cu necurățiile prostituției sale.
66017005	Pe fruntea ei, era scris un nume care avea un înțeles ascuns: „ MAREA CETATE A BABILONULUI, MAMA PROSTITUATELOR ȘI A TUTUROR LUCRURILOR DEZGUSTĂTOARE DE PE PĂMĂNT“
66017006	Am văzut că femeia era îmbătată cu sângele sfinților și cu sângele celor care au murit purtând mărturia credinței lor în Isus. Când am văzut-o, am fost foarte uimit.
66017007	„De ce te miri așa?“, m-a întrebat îngerul. „Îți voi spune înțelesul secret al femeii și al fiarei pe care stă, fiara cu șapte capete și zece coarne.
66017008	Fiara pe care ai văzut-o era vie odată, însă acum nu mai trăiește. Se va ridica din Adânc și se va duce spre distrugere. Apoi, cei care locuiesc pe pământ și al căror nume nu a fost scris în Cartea Vieții de la începutul lumii, vor fi uimiți când vor vedea fiara. Fiindcă odată ea a fost vie, acum nu mai trăiește, dar va veni din nou.
66017009	Aici este nevoie de o minte înțeleaptă. Cele șapte capete sunt șapte dealuri pe care stă femeia. Sunt și șapte împărați.
66017010	Primii cinci au căzut, unul domnește acum, iar celălalt nu a venit încă. Iar când va veni, nu va sta decât puțin timp.
66017011	Fiara, care era vie odată, însă acum nu mai trăiește, este ea însăși al optulea împărat. Acesta face parte dintre cei șapte și se va duce la distrugere.
66017012	Cele zece coarne pe care le-ai văzut sunt zece împărați care nu au început încă să domnească, dar vor primi autoritatea să domnească pentru un ceas împreună cu fiara, ca împărați.
66017013	Ei toți au același scop, căci vor da puterea și autoritatea lor fiarei.
66017014	Vor lupta împotriva Mielului, dar Mielul, împreună cu cei chemați, aleșii și credincioșii Lui, îi va învinge. Pentru că El este Domnul domnilor și Împăratul împăraților.
66017015	Apoi îngerul mi-a spus: „Apele pe care le-ai văzut, peste care stă prostituata, sunt popoare, mulțimi, națiuni și limbi.
66017016	Cele zece coarne pe care le-ai văzut, împreună cu fiara, vor urî prostituata, o vor ruina și o vor lăsa dezbrăcată. Îi vor mânca trupul și o vor arde în foc.
66017017	Pentru că Dumnezeu le-a pus în inimi să împlinească gândul Lui, acceptând să dea fiarei puterea să conducă până la împlinirea Cuvântului lui Dumnezeu.
66017018	Femeia pe care ai văzut-o este marea cetate, care domnește peste împărații pământului.“
66018001	Apoi am văzut un alt înger venind din cer cu mare autoritate. Pământul s-a luminat de slava lui.
66018002	El a strigat cu glas puternic, spunând: „A căzut! Marea cetate a Babilonului a căzut! A ajuns un adăpost pentru demoni, un refugiu pentru orice duh rău, pentru orice pasăre necurată și pentru orice animal necurat și respingător.
66018003	Toate popoarele au băut din vinul prostituției sale. Împărații pământului au comis adulter cu ea, și negustorii lumii s-au îmbogățit datorită puterii marii ei averi.“
66018004	Și am auzit un alt glas din cer spunând: „Ieșiți din cetate, poporul Meu, ca să nu luați parte la păcatele ei și să nu suferiți nenorocirile ce vor cădea peste ea!
66018005	Căci păcatele ei au ajuns până la cer și Dumnezeu Și-a adus aminte de ticăloșiile ei.
66018006	Purtați-vă cu ea așa cum s-a purtat ea cu ceilalți, și plătiți-i dublu pentru faptele sale! În paharul în care ea a turnat pentru alții, voi să-i turnați o băutură de două ori mai tare!
66018007	Dați-i atâta suferință și supărare, câtă slavă și lux a avut! Căci își zice: «Stau pe tron ca o regină. Nu sunt văduvă și niciodată nu voi jeli.»
66018008	De aceea, într-o singură zi vor veni toate nenorocirile acestea peste ea: foamete, întristare și moarte. Va fi arsă în foc, pentru că Domnul, Dumnezeul care a judecat-o, este puternic.
66018009	Împărații pământului care au comis adulter cu ea și au avut parte de luxul său, vor plânge și o vor boci, văzând fumul arderii sale.
66018010	Ei vor sta departe de ea, de teama suferințelor sale și vor zice: «Vai! Vai de tine, mare cetate! Cetatea tare a Babilonului! Într-un singur ceas ți-a venit pedeapsa!»
66018011	Negustorii lumii plâng și ei și o jelesc, căci nu le mai cumpără nimeni marfa.
66018012	Ea cumpăra de la ei: aur, argint, pietre prețioase, perle, pânzeturi de in, purpură, mătase și pânză roșie; toate felurile de lemn parfumat și tot felul de lucruri făcute din fildeș, din lemn foarte scump, din bronz, din fier și marmură;
66018013	scorțișoară, balsam, mirodenii, parfumuri și tămâie; vin și ulei de măsline, făină fină și grâu, vite și oi, cai și căruțe, și sclavi — da, chiar și suflete omenești!
66018014	Lucrurile bune după care a tânjit inima ta s-au depărtat de tine. Tot luxul și tot farmecul tău au dispărut și nu vor mai fi găsite niciodată.
66018015	Negustorii care au vândut toate aceste lucruri și care s-au îmbogățit de pe urma ei vor sta departe de ea, de teama suferinței sale. Vor plânge și vor jeli, zicând:
66018016	«Vai! Vai de tine, marea cetate! Erai îmbrăcată în pânzeturi de in, purpură și stofe roșii!
66018017	Împodobită cu aur, pietre prețioase și perle! Toată această bogăție a fost distrusă într-un ceas!» Atunci toți căpitanii de vase și toți aceia care navigau în orice direcție, marinarii și toți cei care-și câștigă pâinea pe mare au stat departe de cetate.
66018018	Când au văzut fumul arderii sale, au strigat: «Care cetate a fost vreodată ca această mare cetate?»
66018019	Apoi și-au aruncat țărână pe cap și, în timp ce plângeau și jeleau, au strigat: «Vai! Vai de tine, mare cetate! Toți aceia care au vase pe mare s-au îmbogățit de pe urma bogăției ei, dar iată că într-un ceas a fost distrusă!»
66018020	Cerule, bucură-te de ea! Și voi, toți sfinții, apostolii și profeții, bucurați-vă! Căci Dumnezeu v-a făcut dreptate și i-a dat o asemenea pedeapsă!»“
66018021	Atunci un înger puternic a ridicat o piatră cât o mare piatră de moară și a aruncat-o în mare, spunând: „Cu așa violență va fi aruncată marea cetate a Babilonului, pentru a nu mai fi văzută niciodată.
66018022	Niciodată nu va mai fi auzit în tine sunetul harpiștilor, al muzicanților, al celor ce cântă din fluier și al trompetiștilor. Nu se va mai găsi în tine nici un meșteșugar. Nu se va mai auzi în tine nici sunetul morii.
66018023	Nu va mai străluci în tine lumina unei lămpi. Nu se va mai auzi în tine glasul mirelui și al miresei sale. Negustorii tăi erau oamenii influenți ai pământului, căci toate națiunile au fost înșelate de vrăjitoria ta.
66018024	În ea s-a găsit sânge de profeți, sânge de sfinți și sângele tuturor celor care au fost omorâți pe pământ.“
66019001	După aceea am auzit în cer ceva ce părea a fi glasul puternic al unei mari mulțimi de oameni. Ei spuneau: „Aleluia! Victoria, slava și puterea sunt ale Dumnezeului nostru,
66019002	căci judecățile Lui sunt adevărate și drepte. El a judecat-o pe marea prostituată care a stricat pământul cu desfrâul ei. El a răzbunat moartea slujitorilor Săi pe care i-a omorât ea.“
66019003	Și cei din cer au spus din nou: „Aleluia! Fumul ei se va ridica pentru totdeauna!“
66019004	Cei douăzeci și patru de bătrâni și cele patru ființe vii s-au aplecat și I s-au închinat lui Dumnezeu care stătea pe tron. Ei spuneau: „Amin! Aleluia!“
66019005	Atunci de la tron s-a auzit un glas care spunea: „Lăudați-L pe Dumnezeul nostru, voi, toți slujitorii Săi, mici și mari, care vă temeți de El!“
66019006	Apoi am auzit ceva care suna ca o mare mulțime de oameni, asemenea vuietului unei mari revărsări de ape și ca bubuitul unor tunete mari. Și spuneau: „Aleluia! Domnul, Dumnezeul nostru, Cel Atotputernic domnește!
66019007	Să sărbătorim și să ne bucurăm, să-I dăm slavă, căci a venit timpul nunții Mielului, iar mireasa Lui s-a pregătit.
66019008	I s-a dat să se îmbrace în pânzeturi de in curate și strălucitoare.“ (Căci inul simbolizează faptele bune ale sfinților.)
66019009	Apoi îngerul mi-a spus: „Scrie așa: «Binecuvântați sunt cei invitați la ospățul nunții Mielului.»“ Apoi mi-a spus: „Acestea sunt cuvintele adevărate ale lui Dumnezeu.“
66019010	Și am îngenuncheat la picioarele sale, pentru ca să mă închin lui, însă el mi-a spus: „Să nu faci una ca aceasta! Căci eu sunt slujitor, împreună cu tine și cu frații tăi, care depun mărturie despre Isus. Lui Dumnezeu să I te închini! Pentru că mărturia lui Isus este duhul profeției.“
66019011	Am văzut cerul deschis și înaintea mea era un cal alb. Călărețul său se numea „Cel credincios“ și „Cel Adevărat“, fiindcă El judecă și face război cu dreptate.
66019012	Ochii Lui erau ca flacăra focului și pe cap avea multe coroane, având scris un nume pe care nu-l știe nimeni decât El Însuși.
66019013	Era îmbrăcat cu o haină înmuiată în sânge. Numele care I-a fost dat este: „Cuvântul lui Dumnezeu“.
66019014	Iar armatele cerului Îl urmau pe cai albi și îmbrăcate în pânze albe de in.
66019015	O sabie ascuțită a ieșit din gura Lui, să o folosească pentru a lovi națiunile. El va conduce popoarele cu un toiag de fier și va stoarce strugurii în teascul mâniei lui Dumnezeu, Cel Atotputernic.
66019016	Pe haină și pe coapsă avea scris numele: „ ÎMPĂRATUL ÎMPĂRAȚILOR ȘI DOMNUL DOMNILOR“
66019017	Atunci am văzut un înger stând în soare. Cu un glas puternic, el a chemat toate păsările care zburau pe cer: „Veniți, strângeți-vă pentru marele ospăț al lui Dumnezeu,
66019018	ca să mâncați trupurile împăraților, ale căpitanilor și ale oamenilor importanți, trupurile cailor și ale călăreților lor și trupurile tuturor oamenilor, liberi și sclavi, mici și mari.“
66019019	Apoi am văzut fiara și pe împărații pământului cu armatele lor adunate să pornească război împotriva Celui ce era călare pe cal și a armatei Sale.
66019020	Fiara a fost prinsă, împreună cu profetul fals, care făcuse minuni în fața ei și cu care îi înșelase pe aceia care primiseră semnul fiarei și se închinaseră statuii ei. Amândoi au fost aruncați de vii în iazul de foc și pucioasă.
66019021	Restul armatelor au fost omorâte cu sabia ieșită din gura Călărețului. Și toate păsările s-au înfruptat din carnea lor.
66020001	Și am văzut un înger coborând din cer. În mână avea cheia Adâncului și un lanț mare.
66020002	A prins balaurul, acel șarpe bătrân, care este Diavolul, Satan, și l-a legat pentru o mie de ani.
66020003	L-a aruncat în Adânc, l-a închis și a sigilat intrarea de deasupra lui, ca să nu mai poată înșela națiunile până la sfârșitul celor o mie de ani. După aceea, trebuie să fie eliberat pentru scurt timp.
66020004	Atunci am văzut niște tronuri pe care stăteau niște oameni cărora le fusese dată autoritatea să judece. Și am văzut sufletele celor cărora le fusese tăiat capul din cauza mărturiei lor despre Isus și din pricina Cuvântului lui Dumnezeu. Ei nu se închinaseră fiarei și nici statuii ei și nu primiseră semnul ei pe fruntea sau pe mâna lor. Ei au înviat și au domnit cu Cristos timp de o mie de ani.
66020005	(Ceilalți morți nu au înviat decât la sfârșitul celor o mie de ani.) Aceasta este prima înviere.
66020006	Binecuvântați și sfinți sunt cei care au parte de prima înviere! Căci a doua moarte nu are nici o putere asupra lor și ei vor fi preoții lui Dumnezeu și ai lui Cristos și vor domni cu El timp de o mie de ani.
66020007	Apoi, după ce se vor fi terminat cei o mie de ani, Satan va fi eliberat din închisoarea lui.
66020008	Va ieși să înșele națiunile din cele patru colțuri ale pământului, pe Gog și Magog și-i va aduna pentru război. Iar numărul lor va fi ca nisipul mării.
66020009	Ei au mers pe toată întinderea pământului și au încercuit tabăra sfinților și cetatea iubită. Însă din cer a coborât un foc și i-a mistuit.
66020010	Iar Diavolul, care îi înșelase, a fost aruncat în iazul de foc și pucioasă, acolo unde se află fiara și profetul fals. Și vor fi chinuiți zi și noapte, pentru totdeauna.
66020011	Apoi am văzut un tron mare și alb și pe Cel ce stătea pe el. Pământul și cerul au fugit dinaintea Lui, fără să lase vreo urmă.
66020012	Apoi i-am văzut pe cei morți, mici și mari, stând înaintea tronului. Mai multe cărți au fost deschise, împreună cu o altă carte, aceea fiind Cartea Vieții. Morții erau judecați după faptele lor, care erau scrise în cărți.
66020013	Marea a dat înapoi morții din ea, Moartea și Locuința morților au înapoiat morții care erau în ele. Fiecare om era judecat după faptele sale.
66020014	Apoi Moartea și Locuința morților au fost aruncate în iazul de foc. Aceasta este a doua moarte: iazul de foc.
66020015	Iar dacă în Cartea Vieții nu a fost găsit numele cuiva, acela a fost aruncat în iazul de foc.
66021001	Atunci am văzut un cer nou și un pământ nou, pentru că primul cer și primul pământ dispăruseră, iar marea nu mai era.
66021002	Am văzut și cetatea sfântă, noul Ierusalim, coborând din cer, de la Dumnezeu. Era gătită ca o mireasă împodobită pentru soțul ei.
66021003	Și am auzit un glas puternic, venind dinspre tron, care spunea: „Locuința lui Dumnezeu va fi cu oamenii. El va locui cu ei și ei vor fi poporul Lui, iar Dumnezeu Însuși va fi cu ei, Dumnezeul lor.
66021004	El va șterge orice lacrimă din ochii lor și nu va mai fi moarte. Nu va mai fi nici jale, nici plânset, nici durere, căci lucrurile vechi s-au dus.“
66021005	Apoi Cel ce stătea pe tron a spus: „Iată! Eu fac toate lucrurile noi!“ Și a mai spus: „Scrie că aceste cuvinte sunt demne de încredere și adevărate.“
66021006	Atunci mi-a spus: „S-a sfârșit! Eu sunt Alfa și Omega, Începutul și Sfârșitul. Celui însetat îi voi da să bea fără plată din izvorul apei care dă viață.
66021007	Cel ce va învinge va moșteni aceste lucruri. Eu voi fi Dumnezeul lui, iar el va fi copilul Meu.
66021008	Dar lașii, necredincioșii, depravații, ucigașii, imoralii, vrăjitorii, închinătorii la idoli și toți mincinoșii își au partea lor în iazul cu foc și pucioasă. Aceasta este a doua moarte.“
66021009	Atunci a venit unul dintre cei șapte îngeri care aveau cele șapte vase umplute cu cele șapte nenorociri și mi-a spus: „Vino și îți voi arăta mireasa, soția Mielului!“
66021010	În timp ce eram sub influența Duhului, el m-a dus pe un munte mare și înalt și mi-a arătat cetatea sfântă, Ierusalimul, coborând din cer, de la Dumnezeu.
66021011	Avea slava lui Dumnezeu. Strălucirea ei era ca a unei pietre foarte scumpe, ca a pietrei de iaspis, străvezie cum este cristalul.
66021012	Cetatea avea un zid lat și înalt. Avea douăsprezece porți, cu doisprezece îngeri la porți, pe porți fiind scrise numele celor douăsprezece triburi ale lui Israel.
66021013	Erau trei porți la est, trei porți la nord, trei porți la sud și trei porți la apus.
66021014	Zidul cetății era construit pe douăsprezece pietre de temelie. Pe ele erau scrise numele celor doisprezece apostoli ai Mielului.
66021015	Îngerul care-mi vorbea avea un toiag de măsurat făcut din aur, pentru a măsura cetatea, porțile și zidurile ei.
66021016	Cetatea se înscria într-un pătrat perfect. Lungimea și lărgimea ei erau egale. Îngerul a măsurat cetatea cu toiagul și avea două mii două sute de kilometri. Lungimea, lățimea și înălțimea ei erau egale.
66021017	Apoi i-a măsurat zidul. Acesta avea șaptezeci și doi de metri, în unități de măsură omenești.
66021018	Zidul era făcut din iaspis, iar cetatea era din aur pur, transparent ca sticla.
66021019	Temeliile zidului cetății erau împodobite cu tot felul de pietre prețioase. Prima temelie era de iaspis, a doua de safir, a treia de calcedonie, a patra de smarald,
66021020	a cincea de sardonix; a șasea de sardiu, a șaptea de crisolit, a opta de beril, a noua de topaz, a zecea de crisopraz, a unsprezecea de hiacint și a douăsprezecea de ametist.
66021021	Cele douăsprezece porți erau alcătuite din douăsprezece perle, fiecare poartă fiind făcută dintr-o perlă. Străzile erau făcute din aur pur, ca sticla transparentă.
66021022	N-am văzut vreun templu în ea, fiindcă Domnul Dumnezeu, Cel Atotputernic și Mielul sunt templul ei.
66021023	Cetatea nu are nevoie de soare și nici de lună s-o lumineze, căci slava lui Dumnezeu o luminează și Mielul este sursa ei de lumină.
66021024	Popoarele vor merge în lumina ei, iar împărații pământului își vor aduce slava în ea.
66021025	Porțile ei nu vor fi niciodată închise, în nici o zi și acolo nu va fi noapte.
66021026	Strălucirea și bogăția națiunilor vor fi aduse în ea.
66021027	Nu va intra nimic necurat în ea, nimeni care face lucruri rușinoase sau trăiește în minciună, ci numai cei scriși în Cartea Vieții Mielului.
66022001	Apoi îngerul mi-a arătat râul cu apa care dă viață. Râul era strălucitor cum este cristalul și țâșnea din tronul lui Dumnezeu și al Mielului,
66022002	coborând până în mijlocul străzilor cetății. Pe fiecare din malurile râului era pomul vieții, care rodește de douăsprezece ori pe an, câte o dată în fiecare lună. Frunzele pomului erau pentru vindecarea popoarelor.
66022003	Nu va mai fi nici un blestem, iar tronul lui Dumnezeu și al Mielului va fi în cetatea aceea. Slujitorii Lui I se vor închina
66022004	și-I vor vedea Fața, iar Numele Lui va fi pe frunțile lor.
66022005	Nu va mai fi noapte și nici nu va mai fi nevoie de lumina lămpii sau a soarelui, căci Domnul Dumnezeu va revărsa lumină peste ei și ei vor domni pentru totdeauna.
66022006	Atunci îngerul mi-a zis: „Aceste cuvinte sunt demne de încredere și adevărate. Domnul, Dumnezeul duhurilor profeților, Și-a trimis îngerul ca să arate slujitorilor Săi lucrurile care trebuie să se întâmple în curând.“
66022007	„Ascultă! Eu vin curând! Binecuvântat este cel care ascultă de cuvintele profeției din această carte!“
66022008	Eu sunt Ioan, cel care a auzit și a văzut aceste lucruri. Când le-am auzit și le-am văzut, am îngenuncheat să mă închin la picioarele îngerului care-mi arăta toate aceste lucruri.
66022009	Dar el mi-a spus: „Să nu faci una ca aceasta! Căci eu sunt slujitor împreună cu tine și cu frații tăi, profeții, și cu aceia care ascultă de cuvintele din această carte. Lui Dumnezeu să I te închini!“
66022010	Apoi mi-a spus: „Nu ține secrete cuvintele profeției din această carte, căci acel timp este aproape.
66022011	Cel nedrept să fie nedrept în continuare, cel necurat să rămână necurat, cel drept să continue să facă ceea ce este drept, iar cel sfânt să rămână sfânt.“
66022012	„Ascultă! Eu vin curând și aduc cu Mine răsplata, pentru a răsplăti pe fiecare după faptele sale.
66022013	Eu sunt Alfa și Omega, Cel dintâi și Cel din urmă, Începutul și Sfârșitul.
66022014	Binecuvântați sunt cei ce-și spală hainele! Ei vor putea să mănânce din pomul vieții și să intre pe porți în cetate.
66022015	Însă „câinii“, vrăjitorii, cei imorali, ucigașii, închinătorii la idoli și toți cei care iubesc minciuna și cei care spun minciuni vor sta afară.
66022016	Eu, Isus, Mi-am trimis îngerul să depună mărturie despre aceste lucruri în biserici. Eu sunt Rădăcina și Urmașul lui David, Luceafărul strălucitor de dimineață.“
66022017	Duhul și Mireasa spun: „Vino!“ Și oricine aude aceasta, să spună: „Vino!“ Lăsați-l pe cel însetat să vină! Căci oricine vrea, poate avea fără plată apa care dă viață.
66022018	Îi previn pe toți cei care ascultă cuvintele acestei profeții că, dacă va adăuga cineva ceva la ele, și Dumnezeu îi va adăuga nenorocirile scrise în această carte.
66022019	Iar dacă scoate cineva ceva din aceste cuvinte aflate în profeția cărții, și Dumnezeu îi va scoate partea lui de la Pomul Vieții și din cetatea sfântă despre care s-a scris în această carte.
66022020	Cel ce depune mărturie cu privire la aceste lucruri zice: „Da, Eu vin curând!“ Amin! Vino, Doamne Isuse!
66022021	Harul Domnului Isus să fie cu voi toți!
